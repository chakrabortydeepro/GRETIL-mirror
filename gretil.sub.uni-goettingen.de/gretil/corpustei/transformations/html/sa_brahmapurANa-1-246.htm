<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Brahmapurāṇa 1-246 (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Brahmapurāṇa 1-246</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_brahmapurANa-1-246.xml">sa_brahmapurANa-1-246.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Peter Schreiner and Renate Söhnen-Thieme</p>
      <p class="noindent"><b>Contribution: </b>Peter Schreiner and Renate Söhnen-Thieme</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/3_purana/brahmap/brahmpau.htm">brahmpau.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Brahma-Purana, Adhyayas 1 - 246
            <br />
            <br />Input by Peter Schreiner and Renate Soehnen-Thieme
            <br />for the Tuebingen Purana Project
            <br />For further details see www.indologie.unizh.ch/text/text.html
            <br />
            <br />TEXT WITH PADA MARKERS
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p id="BrP_1.1">
            yasmāt sarvam idaṃ prapañcaracitaṃ māyājagaj jāyate <br />yasmiṃs tiṣṭhati yāti cāntasamaye kalpānukalpe punaḥ<br />
            yaṃ dhyātvā munayaḥ prapañcarahitaṃ vindanti mokṣaṃ dhruvaṃ <br />taṃ vande puruṣottamākhyam amalaṃ nityaṃ vibhuṃ niścalam
             <span class="ref">BrP_1.1</span></p>
         
         
         <p id="BrP_1.2">
            yaṃ dhyāyanti budhāḥ samādhisamaye śuddhaṃ viyatsaṃnibham <br />nityānandamayaṃ prasannam amalaṃ sarveśvaraṃ nirguṇam<br />
            vyaktāvyaktaparaṃ prapañcarahitaṃ dhyānaikagamyaṃ vibhum <br />taṃ saṃsāravināśahetum ajaraṃ vande hariṃ muktidam
             <span class="ref">BrP_1.2</span></p>
         
         
         <p id="BrP_1.3">
            supuṇye naimiṣāraṇye pavitre sumanohare <br />
            nānāmunijanākīrṇe nānāpuṣpopaśobhite //
             <span class="ref">BrP_1.3</span></p>
         
         
         <p id="BrP_1.4">
            saralaiḥ karṇikāraiś ca panasair dhavakhādiraiḥ <br />
            āmrajambūkapitthaiś ca nyagrodhair devadārubhiḥ //
             <span class="ref">BrP_1.4</span></p>
         
         
         <p id="BrP_1.5">
            aśvatthaiḥ pārijātaiś ca candanāgurupāṭalaiḥ <br />
            bakulaiḥ saptaparṇaiś ca puṃnāgair nāgakesaraiḥ //
             <span class="ref">BrP_1.5</span></p>
         
         
         <p id="BrP_1.6">
            śālais tālais tamālaiś ca nārikelais tathārjunaiḥ <br />
            anyaiś ca bahubhir vṛkṣaiś campakādyaiś ca śobhite //
             <span class="ref">BrP_1.6</span></p>
         
         
         <p id="BrP_1.7">
            nānāpakṣigaṇākīrṇe nānāmṛgagaṇair yute <br />
            nānājalāśayaiḥ puṇyair dīrghikādyair alaṃkṛte //
             <span class="ref">BrP_1.7</span></p>
         
         
         <p id="BrP_1.8">
            brāhmaṇaiḥ kṣatriyair vaiśyaiḥ śūdraiś cānyaiś ca jātibhiḥ <br />
            vānaprasthair gṛhasthaiś ca yatibhir brahmacāribhiḥ //
             <span class="ref">BrP_1.8</span></p>
         
         
         <p id="BrP_1.9">
            saṃpannair gokulaiś caiva sarvatra samalaṃkṛte <br />
            yavagodhūmacaṇakair māṣamudgatilekṣubhiḥ //
             <span class="ref">BrP_1.9</span></p>
         
         
         <p id="BrP_1.10">
            cīnakādyais tathā medhyaiḥ sasyaiś cānyaiś ca śobhite <br />
            tatra dīpte hutavahe hūyamāne mahāmakhe //
             <span class="ref">BrP_1.10</span></p>
         
         
         <p id="BrP_1.11">
            yajatāṃ naimiṣeyāṇāṃ sattre dvādaśavārṣike <br />
            ājagmus tatra munayas tathānye 'pi dvijātayaḥ //
             <span class="ref">BrP_1.11</span></p>
         
         
         <p id="BrP_1.12">
            tān āgatān dvijāṃs te tu pūjāṃ cakrur yathocitām <br />
            teṣu tatropaviṣṭeṣu ṛtvigbhiḥ sahiteṣu ca //
             <span class="ref">BrP_1.12</span></p>
         
         
         <p id="BrP_1.13">
            tatrājagāma sūtas tu matimāṃl lomaharṣaṇaḥ <br />
            taṃ dṛṣṭvā te munivarāḥ pūjāṃ cakrur mudānvitāḥ //
             <span class="ref">BrP_1.13</span></p>
         
         
         <p id="BrP_1.14">
            so 'pi tān pratipūjyaiva saṃviveśa varāsane <br />
            kathāṃ cakrus tadānyonyaṃ sūtena sahitā dvijāḥ //
             <span class="ref">BrP_1.14</span></p>
         
         
         <p id="BrP_1.15">
            kathānte vyāsaśiṣyaṃ te papracchuḥ saṃśayaṃ mudā <br />
            ṛtvigbhiḥ sahitāḥ sarve sadasyaiḥ saha dīkṣitāḥ //
             <span class="ref">BrP_1.15</span></p>
         
         munaya ūcuḥ
         
         
         <p id="BrP_1.16">
            purāṇāgamaśāstrāṇi setihāsāni sattama <br />
            jānāsi devadaityānāṃ caritaṃ janma karma ca //
             <span class="ref">BrP_1.16</span></p>
         
         
         <p id="BrP_1.17">
            na te 'sty aviditaṃ kiṃcid vede śāstre ca bhārate <br />
            purāṇe mokṣaśāstre ca sarvajño 'si mahāmate //
             <span class="ref">BrP_1.17</span></p>
         
         
         <p id="BrP_1.18">
            yathāpūrvam idaṃ sarvam utpannaṃ sacarācaram <br />
            sasurāsuragandharvaṃ sayakṣoragarākṣasam //
             <span class="ref">BrP_1.18</span></p>
         
         
         <p id="BrP_1.19">
            śrotum icchāmahe sūta brūhi sarvaṃ yathā jagat <br />
            babhūva bhūyaś ca yathā mahābhāga bhaviṣyati //
             <span class="ref">BrP_1.19</span></p>
         
         
         <p id="BrP_1.20">
            yataś caiva jagat sūta yataś caiva carācaram <br />
            līnam āsīt tathā yatra layam eṣyati yatra ca //
             <span class="ref">BrP_1.20</span></p>
         
         lomaharṣaṇa uvāca
         
         
         <p id="BrP_1.21">
            avikārāya śuddhāya nityāya paramātmane <br />
            sadaikarūparūpāya viṣṇave sarvajiṣṇave //
             <span class="ref">BrP_1.21</span></p>
         
         
         <p id="BrP_1.22">
            namo hiraṇyagarbhāya haraye śaṅkarāya ca <br />
            vāsudevāya tārāya sargasthityantakarmaṇe //
             <span class="ref">BrP_1.22</span></p>
         
         
         <p id="BrP_1.23">
            ekānekasvarūpāya sthūlasūkṣmātmane namaḥ <br />
            avyaktavyaktabhūtāya viṣṇave muktihetave //
             <span class="ref">BrP_1.23</span></p>
         
         
         <p id="BrP_1.24">
            sargasthitivināśāya jagato yo 'jarāmaraḥ <br />
            mūlabhūto namas tasmai viṣṇave paramātmane //
             <span class="ref">BrP_1.24</span></p>
         
         
         <p id="BrP_1.25">
            ādhārabhūtaṃ viśvasyāpy aṇīyāṃsam aṇīyasām <br />
            praṇamya sarvabhūtastham acyutaṃ puruṣottamam //
             <span class="ref">BrP_1.25</span></p>
         
         
         <p id="BrP_1.26">
            jñānasvarūpam atyantaṃ nirmalaṃ paramārthataḥ <br />
            tam evārthasvarūpeṇa bhrāntidarśanataḥ sthitam //
             <span class="ref">BrP_1.26</span></p>
         
         
         <p id="BrP_1.27">
            viṣṇuṃ grasiṣṇuṃ viśvasya sthitau sarge tathā prabhum <br />
            sarvajñaṃ jagatām īśam ajam akṣayam avyayam //
             <span class="ref">BrP_1.27</span></p>
         
         
         <p id="BrP_1.28">
            ādyaṃ susūkṣmaṃ viśveśaṃ brahmādīn praṇipatya ca <br />
            itihāsapurāṇajñaṃ vedavedāṅgapāragam //
             <span class="ref">BrP_1.28</span></p>
         
         
         <p id="BrP_1.29">
            sarvaśāstrārthatattvajñaṃ parāśarasutaṃ prabhum <br />
            guruṃ praṇamya vakṣyāmi purāṇaṃ vedasaṃmitam //
             <span class="ref">BrP_1.29</span></p>
         
         
         <p id="BrP_1.30">
            kathayāmi yathā pūrvaṃ dakṣādyair munisattamaiḥ <br />
            pṛṣṭaḥ provāca bhagavān abjayoniḥ pitāmahaḥ //
             <span class="ref">BrP_1.30</span></p>
         
         
         <p id="BrP_1.31">
            śṛṇudhvaṃ saṃpravakṣyāmi kathāṃ pāpapraṇāśinīm <br />
            kathyamānāṃ mayā citrāṃ bahvarthāṃ śrutivistarām //
             <span class="ref">BrP_1.31</span></p>
         
         
         <p id="BrP_1.32">
            yas tv imāṃ dhārayen nityaṃ śṛṇuyād vāpy abhīkṣṇaśaḥ <br />
            svavaṃśadhāraṇaṃ kṛtvā svargaloke mahīyate //
             <span class="ref">BrP_1.32</span></p>
         
         
         <p id="BrP_1.33">
            avyaktaṃ kāraṇaṃ yat tan nityaṃ sadasadātmakam <br />
            pradhānaṃ puruṣas tasmān nirmame viśvam īśvaraḥ //
             <span class="ref">BrP_1.33</span></p>
         
         
         <p id="BrP_1.34">
            taṃ budhyadhvaṃ muniśreṣṭhā brahmāṇam amitaujasam <br />
            sraṣṭāraṃ sarvabhūtānāṃ nārāyaṇaparāyaṇam //
             <span class="ref">BrP_1.34</span></p>
         
         
         <p id="BrP_1.35">
            ahaṃkāras tu mahatas tasmād bhūtāni jajñire <br />
            bhūtabhedāś ca bhūtebhya iti sargaḥ sanātanaḥ //
             <span class="ref">BrP_1.35</span></p>
         
         
         <p id="BrP_1.36">
            vistarāvayavaṃ caiva yathāprajñaṃ yathāśruti <br />
            kīrtyamānaṃ śṛṇudhvaṃ vaḥ sarveṣāṃ kīrtivardhanam //
             <span class="ref">BrP_1.36</span></p>
         
         
         <p id="BrP_1.37">
            kīrtitaṃ sthirakīrtīnāṃ sarveṣāṃ puṇyavardhanam <br />
            tataḥ svayaṃbhūr bhagavān sisṛkṣur vividhāḥ prajāḥ //
             <span class="ref">BrP_1.37</span></p>
         
         
         <p id="BrP_1.38">
            apa eva sasarjādau tāsu vīryam athāsṛjat <br />
            āpo nārā iti proktā āpo vai narasūnavaḥ //
             <span class="ref">BrP_1.38</span></p>
         
         
         <p id="BrP_1.39">
            ayanaṃ tasya tāḥ pūrvaṃ tena nārāyaṇaḥ smṛtaḥ <br />
            hiraṇyavarṇam abhavat tad aṇḍam udakeśayam //
             <span class="ref">BrP_1.39</span></p>
         
         
         <p id="BrP_1.40">
            tatra jajñe svayaṃ brahmā svayaṃbhūr iti naḥ śrutam <br />
            hiraṇyavarṇo bhagavān uṣitvā parivatsaram //
             <span class="ref">BrP_1.40</span></p>
         
         
         <p id="BrP_1.41">
            tad aṇḍam akarod dvaidhaṃ divaṃ bhuvam athāpi ca <br />
            tayoḥ śakalayor madhya ākāśam akarot prabhuḥ //
             <span class="ref">BrP_1.41</span></p>
         
         
         <p id="BrP_1.42">
            apsu pāriplavāṃ pṛthvīṃ diśaś ca daśadhā dadhe <br />
            tatra kālaṃ mano vācaṃ kāmaṃ krodham atho ratim //
             <span class="ref">BrP_1.42</span></p>
         
         
         <p id="BrP_1.43">
            sasarja sṛṣṭiṃ tadrūpāṃ sraṣṭum icchan prajāpatīn <br />
            marīcim atryaṅgirasau pulastyaṃ pulahaṃ kratum //
             <span class="ref">BrP_1.43</span></p>
         
         
         <p id="BrP_1.44">
            vasiṣṭhaṃ ca mahātejāḥ so 'sṛjat sapta mānasān <br />
            sapta brahmāṇa ity ete purāṇe niścayaṃ gatāḥ //
             <span class="ref">BrP_1.44</span></p>
         
         
         <p id="BrP_1.45">
            nārāyaṇātmakānāṃ tu saptānāṃ brahmajanmanām <br />
            tato 'sṛjat purā brahmā rudraṃ roṣātmasaṃbhavam //
             <span class="ref">BrP_1.45</span></p>
         
         
         <p id="BrP_1.46">
            sanatkumāraṃ ca vibhuṃ pūrveṣām api pūrvajam <br />
            saptasv etā ajāyanta prajā rudrāś ca bho dvijāḥ //
             <span class="ref">BrP_1.46</span></p>
         
         
         <p id="BrP_1.47">
            skandaḥ sanatkumāraś ca tejaḥ saṃkṣipya tiṣṭhataḥ <br />
            teṣāṃ sapta mahāvaṃśā divyā devagaṇānvitāḥ //
             <span class="ref">BrP_1.47</span></p>
         
         
         <p id="BrP_1.48">
            kriyāvantaḥ prajāvanto maharṣibhir alaṃkṛtāḥ <br />
            vidyuto 'śanimeghāṃś ca rohitendradhanūṃṣi ca //
             <span class="ref">BrP_1.48</span></p>
         
         
         <p id="BrP_1.49">
            vayāṃsi ca sasarjādau parjanyaṃ ca sasarja ha <br />
            ṛco yajūṃṣi sāmāni nirmame yajñasiddhaye //
             <span class="ref">BrP_1.49</span></p>
         
         
         <p id="BrP_1.50">
            sādhyān ajanayad devān ity evam anusaṃjaguḥ <br />
            uccāvacāni bhūtāni gātrebhyas tasya jajñire //
             <span class="ref">BrP_1.50</span></p>
         
         
         <p id="BrP_1.51">
            āpavasya prajāsargaṃ sṛjato hi prajāpateḥ <br />
            sṛjyamānāḥ prajā naiva vivardhante yadā tadā //
             <span class="ref">BrP_1.51</span></p>
         
         
         <p id="BrP_1.52">
            dvidhā kṛtvātmano deham ardhena puruṣo 'bhavat <br />
            ardhena nārī tasyāṃ tu so 'sṛjad dvividhāḥ prajāḥ //
             <span class="ref">BrP_1.52</span></p>
         
         
         <p id="BrP_1.53">
            divaṃ ca pṛthivīṃ caiva mahimnā vyāpya tiṣṭhati <br />
            virājam asṛjad viṣṇuḥ so 'sṛjat puruṣaṃ virāṭ //
             <span class="ref">BrP_1.53</span></p>
         
         
         <p id="BrP_1.54">
            puruṣaṃ taṃ manuṃ vidyāt tasya manvantaraṃ smṛtam <br />
            dvitīyaṃ mānasasyaitan manor antaram ucyate //
             <span class="ref">BrP_1.54</span></p>
         
         
         <p id="BrP_1.55">
            sa vairājaḥ prajāsargaṃ sasarja puruṣaḥ prabhuḥ <br />
            nārāyaṇavisargasya prajās tasyāpy ayonijāḥ //
             <span class="ref">BrP_1.55</span></p>
         
         
         <p id="BrP_1.56">
            āyuṣmān kīrtimān puṇyaprajāvāṃś ca bhaven naraḥ <br />
            ādisargaṃ viditvemaṃ yatheṣṭāṃ cāpnuyād gatim //
             <span class="ref">BrP_1.56</span></p>
         
         lomaharṣaṇa uvāca
         
         
         <p id="BrP_2.1">
            sa sṛṣṭvā tu prajās tv evam āpavo vai prajāpatiḥ <br />
            lebhe vai puruṣaḥ patnīṃ śatarūpām ayonijām //
             <span class="ref">BrP_2.1</span></p>
         
         
         <p id="BrP_2.2">
            āpavasya mahimnā tu divam āvṛtya tiṣṭhataḥ <br />
            dharmeṇaiva muniśreṣṭhāḥ śatarūpā vyajāyata //
             <span class="ref">BrP_2.2</span></p>
         
         
         <p id="BrP_2.3">
            sā tu varṣāyutaṃ taptvā tapaḥ paramaduścaram <br />
            bhartāraṃ dīptatapasaṃ puruṣaṃ pratyapadyata //
             <span class="ref">BrP_2.3</span></p>
         
         
         <p id="BrP_2.4">
            sa vai svāyaṃbhuvo viprāḥ puruṣo manur ucyate <br />
            tasyaikasaptatiyugaṃ manvantaram ihocyate //
             <span class="ref">BrP_2.4</span></p>
         
         
         <p id="BrP_2.5">
            vairājāt puruṣād vīraṃ śatarūpā vyajāyata <br />
            priyavratottānapādau vīrāt kāmyā vyajāyata //
             <span class="ref">BrP_2.5</span></p>
         
         
         <p id="BrP_2.6">
            kāmyā nāma sutā śreṣṭhā kardamasya prajāpateḥ <br />
            kāmyāputrās tu catvāraḥ samrāṭ kukṣir virāṭ prabhuḥ //
             <span class="ref">BrP_2.6</span></p>
         
         
         <p id="BrP_2.7">
            uttānapādaṃ jagrāha putram atriḥ prajāpatiḥ <br />
            uttānapādāc caturaḥ sūnṛtā suṣuve sutān //
             <span class="ref">BrP_2.7</span></p>
         
         
         <p id="BrP_2.8">
            dharmasya kanyā suśroṇī sūnṛtā nāma viśrutā <br />
            utpannā vājimedhena dhruvasya jananī śubhā //
             <span class="ref">BrP_2.8</span></p>
         
         
         <p id="BrP_2.9">
            dhruvaṃ ca kīrtimantaṃ ca āyuṣmantaṃ vasuṃ tathā <br />
            uttānapādo 'janayat sūnṛtāyāṃ prajāpatiḥ //
             <span class="ref">BrP_2.9</span></p>
         
         
         <p id="BrP_2.10">
            dhruvo varṣasahasrāṇi trīṇi divyāni bho dvijāḥ <br />
            tapas tepe mahābhāgaḥ prārthayan sumahad yaśaḥ //
             <span class="ref">BrP_2.10</span></p>
         
         
         <p id="BrP_2.11">
            tasmai brahmā dadau prītaḥ sthānam ātmasamaṃ prabhuḥ <br />
            acalaṃ caiva purataḥ saptarṣīṇāṃ prajāpatiḥ //
             <span class="ref">BrP_2.11</span></p>
         
         
         <p id="BrP_2.12">
            tasyābhimānam ṛddhiṃ ca mahimānaṃ nirīkṣya ca <br />
            devāsurāṇām ācāryaḥ ślokaṃ prāg uśanā jagau //
             <span class="ref">BrP_2.12</span></p>
         
         
         <p id="BrP_2.13">
            aho 'sya tapaso vīryam aho śrutam aho 'dbhutam <br />
            yam adya purataḥ kṛtvā dhruvaṃ saptarṣayaḥ sthitāḥ //
             <span class="ref">BrP_2.13</span></p>
         
         
         <p id="BrP_2.14">
            tasmāc chliṣṭiṃ ca bhavyaṃ ca dhruvāc chaṃbhur vyajāyata <br />
            śliṣṭer ādhatta succhāyā pañca putrān akalmaṣān //
             <span class="ref">BrP_2.14</span></p>
         
         
         <p id="BrP_2.15">
            ripuṃ ripuṃjayaṃ vīraṃ vṛkalaṃ vṛkatejasam <br />
            ripor ādhatta bṛhatī cakṣuṣaṃ sarvatejasam //
             <span class="ref">BrP_2.15</span></p>
         
         
         <p id="BrP_2.16">
            ajījanat puṣkariṇyāṃ vairiṇyāṃ cākṣuṣaṃ manum <br />
            prajāpater ātmajāyāṃ vīraṇyasya mahātmanaḥ //
             <span class="ref">BrP_2.16</span></p>
         
         
         <p id="BrP_2.17">
            manor ajāyanta daśa naḍvalāyāṃ mahaujasaḥ <br />
            kanyāyāṃ muniśārdūlā vairājasya prajāpateḥ //
             <span class="ref">BrP_2.17</span></p>
         
         
         <p id="BrP_2.18">
            kutsaḥ puruḥ śatadyumnas tapasvī satyavāk kaviḥ <br />
            agniṣṭud atirātraś ca sudyumnaś ceti te nava //
             <span class="ref">BrP_2.18</span></p>
         
         
         <p id="BrP_2.19">
            abhimanyuś ca daśamo naḍvalāyāṃ mahaujasaḥ <br />
            puror ajanayat putrān ṣaḍ āgneyī mahāprabhān //
             <span class="ref">BrP_2.19</span></p>
         
         
         <p id="BrP_2.20">
            aṅgaṃ sumanasaṃ svātiṃ kratum aṅgirasaṃ mayam <br />
            aṅgāt sunīthāpatyaṃ vai veṇam ekaṃ vyajāyata //
             <span class="ref">BrP_2.20</span></p>
         
         
         <p id="BrP_2.21">
            apacāreṇa veṇasya prakopaḥ sumahān abhūt <br />
            prajārtham ṛṣayo yasya mamanthur dakṣiṇaṃ karam //
             <span class="ref">BrP_2.21</span></p>
         
         
         <p id="BrP_2.22">
            veṇasya mathite pāṇau saṃbabhūva mahān nṛpaḥ <br />
            taṃ dṛṣṭvā munayaḥ prāhur eṣa vai muditāḥ prajāḥ //
             <span class="ref">BrP_2.22</span></p>
         
         
         <p id="BrP_2.23">
            kariṣyati mahātejā yaśaś ca prāpsyate mahat <br />
            sa dhanvī kavacī jāto jvalajjvalanasaṃnibhaḥ //
             <span class="ref">BrP_2.23</span></p>
         
         
         <p id="BrP_2.24">
            pṛthur vaiṇyas tathā cemāṃ rarakṣa kṣatrapūrvajaḥ <br />
            rājasūyābhiṣiktānām ādyaḥ sa vasudhāpatiḥ //
             <span class="ref">BrP_2.24</span></p>
         
         
         <p id="BrP_2.25">
            tasmāc caiva samutpannau nipuṇau sūtamāgadhau <br />
            teneyaṃ gaur muniśreṣṭhā dugdhā sasyāni bhūbhṛtā //
             <span class="ref">BrP_2.25</span></p>
         
         
         <p id="BrP_2.26">
            prajānāṃ vṛttikāmena devaiḥ sarṣigaṇaiḥ saha <br />
            pitṛbhir dānavaiś caiva gandharvair apsarogaṇaiḥ //
             <span class="ref">BrP_2.26</span></p>
         
         
         <p id="BrP_2.27">
            sarpaiḥ puṇyajanaiś caiva vīrudbhiḥ parvatais tathā <br />
            teṣu teṣu ca pātreṣu duhyamānā vasuṃdharā //
             <span class="ref">BrP_2.27</span></p>
         
         
         <p id="BrP_2.28">
            prādād yathepsitaṃ kṣīraṃ tena prāṇān adhārayan <br />
            pṛthos tu putrau dharmajñau yajñānte 'ntardhipātinau //
             <span class="ref">BrP_2.28</span></p>
         
         
         <p id="BrP_2.29">
            śikhaṇḍinī havirdhānam antardhānād vyajāyata <br />
            havirdhānāt ṣaḍ āgneyī dhiṣaṇājanayat sutān //
             <span class="ref">BrP_2.29</span></p>
         
         
         <p id="BrP_2.30">
            prācīnabarhiṣaṃ śukraṃ gayaṃ kṛṣṇaṃ vrajājinau <br />
            prācīnabarhir bhagavān mahān āsīt prajāpatiḥ //
             <span class="ref">BrP_2.30</span></p>
         
         
         <p id="BrP_2.31">
            havirdhānān muniśreṣṭhā yena saṃvardhitāḥ prajāḥ <br />
            prācīnabarhir bhagavān pṛthivītalacāriṇīḥ //
             <span class="ref">BrP_2.31</span></p>
         
         
         <p id="BrP_2.32">
            samudratanayāyāṃ tu kṛtadāro 'bhavat prabhuḥ <br />
            mahatas tapasaḥ pāre savarṇāyāṃ prajāpatiḥ //
             <span class="ref">BrP_2.32</span></p>
         
         
         <p id="BrP_2.33">
            savarṇādhatta sāmudrī daśa prācīnabarhiṣaḥ <br />
            sarvān pracetaso nāma dhanurvedasya pāragān //
             <span class="ref">BrP_2.33</span></p>
         
         
         <p id="BrP_2.34">
            apṛthagdharmacaraṇās te 'tapyanta mahat tapaḥ <br />
            daśa varṣasahasrāṇi samudrasalileśayāḥ //
             <span class="ref">BrP_2.34</span></p>
         
         
         <p id="BrP_2.35">
            tapaś caratsu pṛthivīṃ pracetaḥsu mahīruhāḥ <br />
            arakṣamāṇām āvavrur babhūvātha prajākṣayaḥ //
             <span class="ref">BrP_2.35</span></p>
         
         
         <p id="BrP_2.36">
            nāśakan māruto vātuṃ vṛtaṃ kham abhavad drumaiḥ <br />
            daśa varṣasahasrāṇi na śekuś ceṣṭituṃ prajāḥ //
             <span class="ref">BrP_2.36</span></p>
         
         
         <p id="BrP_2.37">
            tad upaśrutya tapasā yuktāḥ sarve pracetasaḥ <br />
            mukhebhyo vāyum agniṃ ca sasṛjur jātamanyavaḥ //
             <span class="ref">BrP_2.37</span></p>
         
         
         <p id="BrP_2.38">
            unmūlān atha vṛkṣāṃs tu kṛtvā vāyur aśoṣayat <br />
            tān agnir adahad ghora evam āsīd drumakṣayaḥ //
             <span class="ref">BrP_2.38</span></p>
         
         
         <p id="BrP_2.39">
            drumakṣayam atho buddhvā kiṃcic chiṣṭeṣu śākhiṣu <br />
            upagamyābravīd etāṃs tadā somaḥ prajāpatīn //
             <span class="ref">BrP_2.39</span></p>
         
         
         <p id="BrP_2.40">
            kopaṃ yacchata rājānaḥ sarve prācīnabarhiṣaḥ <br />
            vṛkṣaśūnyā kṛtā pṛthvī śāmyetām agnimārutau //
             <span class="ref">BrP_2.40</span></p>
         
         
         <p id="BrP_2.41">
            ratnabhūtā ca kanyeyaṃ vṛkṣāṇāṃ varavarṇinī <br />
            bhaviṣyaṃ jānatā tāta dhṛtā garbheṇa vai mayā //
             <span class="ref">BrP_2.41</span></p>
         
         
         <p id="BrP_2.42">
            māriṣā nāma nāmnaiṣā vṛkṣāṇām iti nirmitā <br />
            bhāryā vo 'stu mahābhāgāḥ somavaṃśavivardhinī //
             <span class="ref">BrP_2.42</span></p>
         
         
         <p id="BrP_2.43">
            yuṣmākaṃ tejaso 'rdhena mama cārdhena tejasaḥ <br />
            asyām utpatsyate vidvān dakṣo nāma prajāpatiḥ //
             <span class="ref">BrP_2.43</span></p>
         
         
         <p id="BrP_2.44">
            sa imāṃ dagdhabhūyiṣṭhāṃ yuṣmattejomayena vai <br />
            agnināgnisamo bhūyaḥ prajāḥ saṃvardhayiṣyati //
             <span class="ref">BrP_2.44</span></p>
         
         
         <p id="BrP_2.45">
            tataḥ somasya vacanāj jagṛhus te pracetasaḥ <br />
            saṃhṛtya kopaṃ vṛkṣebhyaḥ patnīṃ dharmeṇa māriṣām //
             <span class="ref">BrP_2.45</span></p>
         
         
         <p id="BrP_2.46">
            daśabhyas tu pracetobhyo māriṣāyāṃ prajāpatiḥ <br />
            dakṣo jajñe mahātejāḥ somasyāṃśena bho dvijāḥ //
             <span class="ref">BrP_2.46</span></p>
         
         
         <p id="BrP_2.47">
            acarāṃś ca carāṃś caiva dvipado 'tha catuṣpadaḥ <br />
            sa sṛṣṭvā manasā dakṣaḥ paścād asṛjata striyaḥ //
             <span class="ref">BrP_2.47</span></p>
         
         
         <p id="BrP_2.48">
            dadau daśa sa dharmāya kaśyapāya trayodaśa <br />
            śiṣṭāḥ somāya rājñe ca nakṣatrākhyā dadau prabhuḥ //
             <span class="ref">BrP_2.48</span></p>
         
         
         <p id="BrP_2.49">
            tāsu devāḥ khagā gāvo nāgā ditijadānavāḥ <br />
            gandharvāpsarasaś caiva jajñire 'nyāś ca jātayaḥ //
             <span class="ref">BrP_2.49</span></p>
         
         
         <p id="BrP_2.50">
            tataḥ prabhṛti viprendrāḥ prajā maithunasaṃbhavāḥ <br />
            saṃkalpād darśanāt sparśāt pūrveṣāṃ procyate prajā //
             <span class="ref">BrP_2.50</span></p>
         
         munaya ūcuḥ
         
         
         <p id="BrP_2.51">
            devānāṃ dānavānāṃ ca gandharvoragarakṣasām <br />
            saṃbhavas tu śruto 'smābhir dakṣasya ca mahātmanaḥ //
             <span class="ref">BrP_2.51</span></p>
         
         
         <p id="BrP_2.52">
            aṅguṣṭhād brahmaṇo jajñe dakṣaḥ kila śubhavrataḥ <br />
            vāmāṅguṣṭhāt tathā caivaṃ tasya patnī vyajāyata //
             <span class="ref">BrP_2.52</span></p>
         
         
         <p id="BrP_2.53">
            kathaṃ prācetasatvaṃ sa punar lebhe mahātapāḥ <br />
            etaṃ naḥ saṃśayaṃ sūta vyākhyātuṃ tvam ihārhasi <br />
            dauhitraś caiva somasya kathaṃ śvaśuratāṃ gataḥ //
             <span class="ref">BrP_2.53</span></p>
         
         lomaharṣaṇa uvāca
         
         
         <p id="BrP_2.54">
            utpattiś ca nirodhaś ca nityaṃ bhūteṣu bho dvijāḥ <br />
            ṛṣayo 'tra na muhyanti vidyāvantaś ca ye janāḥ //
             <span class="ref">BrP_2.54</span></p>
         
         
         <p id="BrP_2.55">
            yuge yuge bhavanty ete punar dakṣādayo nṛpāḥ <br />
            punaś caiva nirudhyante vidvāṃs tatra na muhyati //
             <span class="ref">BrP_2.55</span></p>
         
         
         <p id="BrP_2.56">
            jyaiṣṭhyaṃ kāniṣṭham apy eṣāṃ pūrvaṃ nāsīd dvijottamāḥ <br />
            tapa eva garīyo 'bhūt prabhāvaś caiva kāraṇam //
             <span class="ref">BrP_2.56</span></p>
         
         
         <p id="BrP_2.57">
            imāṃ visṛṣṭiṃ dakṣasya yo vidyāt sacarācarām <br />
            prajāvān āyur uttīrṇaḥ svargaloke mahīyate //
             <span class="ref">BrP_2.57</span></p>
         
         munaya ūcuḥ
         
         
         <p id="BrP_3.1">
            devānāṃ dānavānāṃ ca gandharvoragarakṣasām <br />
            utpattiṃ vistareṇaiva lomaharṣaṇa kīrtaya //
             <span class="ref">BrP_3.1</span></p>
         
         lomaharṣaṇa uvāca
         
         
         <p id="BrP_3.2">
            prajāḥ sṛjeti vyādiṣṭaḥ pūrvaṃ dakṣaḥ svayaṃbhuvā <br />
            yathā sasarja bhūtāni tathā śṛṇuta bho dvijāḥ //
             <span class="ref">BrP_3.2</span></p>
         
         
         <p id="BrP_3.3">
            mānasāny eva bhūtāni pūrvam evāsṛjat prabhuḥ <br />
            ṛṣīn devān sagandharvān asurān yakṣarākṣasān //
             <span class="ref">BrP_3.3</span></p>
         
         
         <p id="BrP_3.4">
            yadāsya mānasī viprā na vyavardhata vai prajā <br />
            tadā saṃcintya dharmātmā prajāhetoḥ prajāpatiḥ //
             <span class="ref">BrP_3.4</span></p>
         
         
         <p id="BrP_3.5">
            sa maithunena dharmeṇa sisṛkṣur vividhāḥ prajāḥ <br />
            asiknīm āvahat patnīṃ vīraṇasya prajāpateḥ //
             <span class="ref">BrP_3.5</span></p>
         
         
         <p id="BrP_3.6">
            sutāṃ sutapasā yuktāṃ mahatīṃ lokadhāriṇīm <br />
            atha putrasahasrāṇi vairaṇyāṃ pañca vīryavān //
             <span class="ref">BrP_3.6</span></p>
         
         
         <p id="BrP_3.7">
            asiknyāṃ janayām āsa dakṣa eva prajāpatiḥ <br />
            tāṃs tu dṛṣṭvā mahābhāgān saṃvivardhayiṣūn prajāḥ //
             <span class="ref">BrP_3.7</span></p>
         
         
         <p id="BrP_3.8">
            devarṣiḥ priyasaṃvādo nāradaḥ prābravīd idam <br />
            nāśāya vacanaṃ teṣāṃ śāpāyaivātmanas tathā //
             <span class="ref">BrP_3.8</span></p>
         
         
         <p id="BrP_3.9">
            yaṃ kaśyapaḥ sutavaraṃ parameṣṭhī vyajījanat <br />
            dakṣasya vai duhitari dakṣaśāpabhayān muniḥ //
             <span class="ref">BrP_3.9</span></p>
         
         
         <p id="BrP_3.10">
            pūrvaṃ sa hi samutpanno nāradaḥ parameṣṭhinaḥ <br />
            asiknyām atha vairaṇyāṃ bhūyo devarṣisattamaḥ //
             <span class="ref">BrP_3.10</span></p>
         
         
         <p id="BrP_3.11">
            taṃ bhūyo janayām āsa piteva munipuṃgavam <br />
            tena dakṣasya vai putrā haryaśvā iti viśrutāḥ //
             <span class="ref">BrP_3.11</span></p>
         
         
         <p id="BrP_3.12">
            nirmathya nāśitāḥ sarve vidhinā ca na saṃśayaḥ <br />
            tasyodyatas tadā dakṣo nāśāyāmitavikramaḥ //
             <span class="ref">BrP_3.12</span></p>
         
         
         <p id="BrP_3.13">
            brahmarṣīn purataḥ kṛtvā yācitaḥ parameṣṭhinā <br />
            tato 'bhisaṃdhiś cakre vai dakṣasya parameṣṭhinā //
             <span class="ref">BrP_3.13</span></p>
         
         
         <p id="BrP_3.14">
            kanyāyāṃ nārado mahyaṃ tava putro bhaved iti <br />
            tato dakṣaḥ sutāṃ prādāt priyāṃ vai parameṣṭhine <br />
            sa tasyāṃ nārado jajñe bhūyaḥ śāpabhayād ṛṣiḥ //
             <span class="ref">BrP_3.14</span></p>
         
         munaya ūcuḥ
         
         
         <p id="BrP_3.15">
            kathaṃ praṇāśitāḥ putrā nāradena maharṣiṇā <br />
            prajāpateḥ sūtavarya śrotum icchāma tattvataḥ //
             <span class="ref">BrP_3.15</span></p>
         
         lomaharṣaṇa uvāca
         
         
         <p id="BrP_3.16">
            dakṣasya putrā haryaśvā vivardhayiṣavaḥ prajāḥ <br />
            samāgatā mahāvīryā nāradas tān uvāca ha //
             <span class="ref">BrP_3.16</span></p>
         
         nārada uvāca
         
         
         <p id="BrP_3.17">
            bāliśā bata yūyaṃ vai nāsyā jānīta vai bhuvaḥ <br />
            pramāṇaṃ sraṣṭukāmā vai prajāḥ prācetasātmajāḥ //
             <span class="ref">BrP_3.17</span></p>
         
         
         <p id="BrP_3.18">
            antar ūrdhvam adhaś caiva kathaṃ sṛjatha vai prajāḥ <br />
            te tu tadvacanaṃ śrutvā prayātāḥ sarvato diśaḥ //
             <span class="ref">BrP_3.18</span></p>
         
         
         <p id="BrP_3.19">
            adyāpi na nivartante samudrebhya ivāpagāḥ <br />
            haryaśveṣv atha naṣṭeṣu dakṣaḥ prācetasaḥ punaḥ //
             <span class="ref">BrP_3.19</span></p>
         
         
         <p id="BrP_3.20">
            vairaṇyām atha putrāṇāṃ sahasram asṛjat prabhuḥ <br />
            vivardhayiṣavas te tu śabalāśvās tathā prajāḥ //
             <span class="ref">BrP_3.20</span></p>
         
         
         <p id="BrP_3.21">
            pūrvoktaṃ vacanaṃ te tu nāradena pracoditāḥ <br />
            anyonyam ūcus te sarve samyag āha mahān ṛṣiḥ //
             <span class="ref">BrP_3.21</span></p>
         
         
         <p id="BrP_3.22">
            bhrātṝṇāṃ padavīṃ jñātuṃ gantavyaṃ nātra saṃśayaḥ <br />
            jñātvā pramāṇaṃ pṛthvyāś ca sukhaṃ srakṣyāmahe prajāḥ //
             <span class="ref">BrP_3.22</span></p>
         
         
         <p id="BrP_3.23">
            te 'pi tenaiva mārgeṇa prayātāḥ sarvato diśam <br />
            adyāpi na nivartante samudrebhya ivāpagāḥ //
             <span class="ref">BrP_3.23</span></p>
         
         
         <p id="BrP_3.24">
            tadā prabhṛti vai bhrātā bhrātur anveṣaṇe dvijāḥ <br />
            prayāto naśyati kṣipraṃ tan na kāryaṃ vipaścitā //
             <span class="ref">BrP_3.24</span></p>
         
         
         <p id="BrP_3.25">
            tāṃś caiva naṣṭān vijñāya putrān dakṣaḥ prajāpatiḥ <br />
            ṣaṣṭiṃ tato 'sṛjat kanyā vairaṇyām iti naḥ śrutam //
             <span class="ref">BrP_3.25</span></p>
         
         
         <p id="BrP_3.26">
            tās tadā pratijagrāha bhāryārthaṃ kaśyapaḥ prabhuḥ <br />
            somo dharmaś ca bho viprās tathaivānye maharṣayaḥ //
             <span class="ref">BrP_3.26</span></p>
         
         
         <p id="BrP_3.27">
            dadau sa daśa dharmāya kaśyapāya trayodaśa <br />
            saptaviṃśati somāya catasro 'riṣṭanemine //
             <span class="ref">BrP_3.27</span></p>
         
         
         <p id="BrP_3.28">
            dve caiva bahuputrāya dve caivāṅgirase tathā <br />
            dve kṛśāśvāya viduṣe tāsāṃ nāmāni me śṛṇu //
             <span class="ref">BrP_3.28</span></p>
         
         
         <p id="BrP_3.29">
            arundhatī vasur yāmī lambā bhānur marutvatī <br />
            saṃkalpā ca muhūrtā ca sādhyā viśvā ca bho dvijāḥ //
             <span class="ref">BrP_3.29</span></p>
         
         
         <p id="BrP_3.30">
            dharmapatnyo daśa tv etās tāsv apatyāni bodhata <br />
            viśvedevās tu viśvāyāḥ sādhyā sādhyān vyajāyata //
             <span class="ref">BrP_3.30</span></p>
         
         
         <p id="BrP_3.31">
            marutvatyāṃ marutvanto vasos tu vasavaḥ sutāḥ <br />
            bhānos tu bhānavaḥ putrā muhūrtās tu muhūrtajāḥ //
             <span class="ref">BrP_3.31</span></p>
         
         
         <p id="BrP_3.32">
            lambāyāś caiva ghoṣo 'tha nāgavīthī ca yāmijā <br />
            pṛthivī viṣayaṃ sarvam arundhatyāṃ vyajāyata //
             <span class="ref">BrP_3.32</span></p>
         
         
         <p id="BrP_3.33">
            saṃkalpāyās tu viśvātmā jajñe saṃkalpa eva hi <br />
            nāgavīthyāṃ ca yāminyāṃ vṛṣalaś ca vyajāyata //
             <span class="ref">BrP_3.33</span></p>
         
         
         <p id="BrP_3.34">
            parā yāḥ somapatnīś ca dakṣaḥ prācetaso dadau <br />
            sarvā nakṣatranāmnyas tā jyotiṣe parikīrtitāḥ //
             <span class="ref">BrP_3.34</span></p>
         
         
         <p id="BrP_3.35">
            ye tv anye khyātimanto vai devā jyotiṣpurogamāḥ <br />
            vasavo 'ṣṭau samākhyātās teṣāṃ vakṣyāmi vistaram //
             <span class="ref">BrP_3.35</span></p>
         
         
         <p id="BrP_3.36">
            āpo dhruvaś ca somaś ca dhavaś caivānilo 'nalaḥ <br />
            pratyūṣaś ca prabhāsaś ca vasavo nāmabhiḥ smṛtāḥ //
             <span class="ref">BrP_3.36</span></p>
         
         
         <p id="BrP_3.37">
            āpasya putro vaitaṇḍyaḥ śramaḥ śrānto munis tathā <br />
            dhruvasya putro bhagavān kālo lokaprakālanaḥ //
             <span class="ref">BrP_3.37</span></p>
         
         
         <p id="BrP_3.38">
            somasya bhagavān varcā varcasvī yena jāyate <br />
            dhavasya putro draviṇo hutahavyavahas tathā <br />
            manoharāyāḥ śiśiraḥ prāṇo 'tha ramaṇas tathā //
             <span class="ref">BrP_3.38</span></p>
         
         
         <p id="BrP_3.39">
            anilasya śivā bhāryā tasyāḥ putro manojavaḥ <br />
            avijñātagatiś caiva dvau putrāv anilasya ca //
             <span class="ref">BrP_3.39</span></p>
         
         
         <p id="BrP_3.40">
            agniputraḥ kumāras tu śarastambe śriyā vṛtaḥ <br />
            tasya śākho viśākhaś ca naigameyaś ca pṛṣṭhajaḥ //
             <span class="ref">BrP_3.40</span></p>
         
         
         <p id="BrP_3.41">
            apatyaṃ kṛttikānāṃ tu kārttikeya iti smṛtaḥ <br />
            pratyūṣasya viduḥ putram ṛṣiṃ nāmnātha devalam //
             <span class="ref">BrP_3.41</span></p>
         
         
         <p id="BrP_3.42">
            dvau putrau devalasyāpi kṣamāvantau manīṣiṇau <br />
            bṛhaspates tu bhaginī varastrī brahmavādinī //
             <span class="ref">BrP_3.42</span></p>
         
         
         <p id="BrP_3.43">
            yogasiddhā jagat kṛtsnam asaktā vicacāra ha <br />
            prabhāsasya tu sā bhāryā vasūnām aṣṭamasya tu //
             <span class="ref">BrP_3.43</span></p>
         
         
         <p id="BrP_3.44">
            viśvakarmā mahābhāgo yasyāṃ jajñe prajāpatiḥ <br />
            kartā śilpasahasrāṇāṃ tridaśānāṃ ca vārdhakiḥ //
             <span class="ref">BrP_3.44</span></p>
         
         
         <p id="BrP_3.45">
            bhūṣaṇānāṃ ca sarveṣāṃ kartā śilpavatāṃ varaḥ <br />
            yaḥ sarveṣāṃ vimānāni daivatānāṃ cakāra ha //
             <span class="ref">BrP_3.45</span></p>
         
         
         <p id="BrP_3.46">
            mānuṣāś copajīvanti yasya śilpaṃ mahātmanaḥ <br />
            surabhī kaśyapād rudrān ekādaśa vinirmame //
             <span class="ref">BrP_3.46</span></p>
         
         
         <p id="BrP_3.47">
            mahādevaprasādena tapasā bhāvitā satī <br />
            ajaikapād ahirbudhnyas tvaṣṭā rudraś ca vīryavān //
             <span class="ref">BrP_3.47</span></p>
         
         
         <p id="BrP_3.48">
            haraś ca bahurūpaś ca tryambakaś cāparājitaḥ <br />
            vṛṣākapiś ca śaṃbhuś ca kapardī raivatas tathā //
             <span class="ref">BrP_3.48</span></p>
         
         
         <p id="BrP_3.49">
            mṛgavyādhaś ca śarvaś ca kapālī ca dvijottamāḥ <br />
            ekādaśaite vikhyātā rudrās tribhuvaneśvarāḥ //
             <span class="ref">BrP_3.49</span></p>
         
         
         <p id="BrP_3.50">
            śataṃ tv evaṃ samākhyātaṃ rudrāṇām amitaujasām <br />
            purāṇe muniśārdūlā yair vyāptaṃ sacarācaram //
             <span class="ref">BrP_3.50</span></p>
         
         
         <p id="BrP_3.51">
            dārāñ śṛṇudhvaṃ viprendrāḥ kaśyapasya prajāpateḥ <br />
            aditir ditir danuś caiva ariṣṭā surasā khasā //
             <span class="ref">BrP_3.51</span></p>
         
         
         <p id="BrP_3.52">
            surabhir vinatā caiva tāmrā krodhavaśā irā <br />
            kadrur muniś ca bho viprās tāsv apatyāni bodhata //
             <span class="ref">BrP_3.52</span></p>
         
         
         <p id="BrP_3.53">
            pūrvamanvantare śreṣṭhā dvādaśāsan surottamāḥ <br />
            tuṣitā nāma te 'nyonyam ūcur vaivasvate 'ntare //
             <span class="ref">BrP_3.53</span></p>
         
         
         <p id="BrP_3.54">
            upasthite 'tiyaśasaś cākṣuṣasyāntare manoḥ <br />
            hitārthaṃ sarvalokānāṃ samāgamya parasparam //
             <span class="ref">BrP_3.54</span></p>
         
         
         <p id="BrP_3.55">
            āgacchata drutaṃ devā aditiṃ saṃpraviśya vai <br />
            manvantare prasūyāmas tan naḥ śreyo bhaviṣyati //
             <span class="ref">BrP_3.55</span></p>
         
         lomaharṣaṇa uvāca
         
         
         <p id="BrP_3.56">
            evam uktvā tu te sarve cākṣuṣasyāntare manoḥ <br />
            mārīcāt kaśyapāj jātās tv adityā dakṣakanyayā //
             <span class="ref">BrP_3.56</span></p>
         
         
         <p id="BrP_3.57">
            tatra viṣṇuś ca śakraś ca jajñāte punar eva hi <br />
            aryamā caiva dhātā ca tvaṣṭā pūṣā tathaiva ca //
             <span class="ref">BrP_3.57</span></p>
         
         
         <p id="BrP_3.58">
            vivasvān savitā caiva mitro varuṇa eva ca <br />
            aṃśo bhagaś cātitejā ādityā dvādaśa smṛtāḥ //
             <span class="ref">BrP_3.58</span></p>
         
         
         <p id="BrP_3.59">
            saptaviṃśati yāḥ proktāḥ somapatnyo mahāvratāḥ <br />
            tāsām apatyāny abhavan dīptāny amitatejasaḥ //
             <span class="ref">BrP_3.59</span></p>
         
         
         <p id="BrP_3.60">
            ariṣṭanemipatnīnām apatyānīha ṣoḍaśa <br />
            bahuputrasya viduṣaś catasro vidyutaḥ smṛtāḥ //
             <span class="ref">BrP_3.60</span></p>
         
         
         <p id="BrP_3.61">
            cākṣuṣasyāntare pūrve ṛco brahmarṣisatkṛtāḥ <br />
            kṛśāśvasya ca devarṣer devapraharaṇāḥ smṛtāḥ //
             <span class="ref">BrP_3.61</span></p>
         
         
         <p id="BrP_3.62">
            ete yugasahasrānte jāyante punar eva hi <br />
            sarve devagaṇāś cātra trayastriṃśat tu kāmajāḥ //
             <span class="ref">BrP_3.62</span></p>
         
         
         <p id="BrP_3.63">
            teṣām api ca bho viprā nirodhotpattir ucyate <br />
            yathā sūryasya gagana udayāstamayāv iha //
             <span class="ref">BrP_3.63</span></p>
         
         
         <p id="BrP_3.64">
            evaṃ devanikāyās te saṃbhavanti yuge yuge <br />
            dityāḥ putradvayaṃ jajñe kaśyapād iti naḥ śrutam //
             <span class="ref">BrP_3.64</span></p>
         
         
         <p id="BrP_3.65">
            hiraṇyakaśipuś caiva hiraṇyākṣaś ca vīryavān <br />
            siṃhikā cābhavat kanyā vipracitteḥ parigrahaḥ //
             <span class="ref">BrP_3.65</span></p>
         
         
         <p id="BrP_3.66">
            saiṃhikeyā iti khyātā yasyāḥ putrā mahābalāḥ <br />
            hiraṇyakaśipoḥ putrāś catvāraḥ prathitaujasaḥ //
             <span class="ref">BrP_3.66</span></p>
         
         
         <p id="BrP_3.67">
            hrādaś ca anuhrādaś ca prahrādaś caiva vīryavān <br />
            saṃhrādaś ca caturtho 'bhūd dhrādaputro hradas tathā //
             <span class="ref">BrP_3.67</span></p>
         
         
         <p id="BrP_3.68">
            hradasya putrau dvau vīrau śivaḥ kālas tathaiva ca <br />
            virocanaś ca prāhrādir balir jajñe virocanāt //
             <span class="ref">BrP_3.68</span></p>
         
         
         <p id="BrP_3.69">
            baleḥ putraśatam āsīd bāṇajyeṣṭhaṃ tapodhanāḥ <br />
            dhṛtarāṣṭraś ca sūryaś ca candramāś candratāpanaḥ //
             <span class="ref">BrP_3.69</span></p>
         
         
         <p id="BrP_3.70">
            kumbhanābho gardabhākṣaḥ kukṣir ity evamādayaḥ <br />
            bāṇas teṣām atibalo jyeṣṭhaḥ paśupateḥ priyaḥ //
             <span class="ref">BrP_3.70</span></p>
         
         
         <p id="BrP_3.71">
            purā kalpe tu bāṇena prasādyomāpatiṃ prabhum <br />
            pārśvato vihariṣyāmi ity evaṃ yācito varaḥ //
             <span class="ref">BrP_3.71</span></p>
         
         
         <p id="BrP_3.72">
            hiraṇyākṣasutāś caiva vidvāṃsaś ca mahābalāḥ <br />
            bharbharaḥ śakuniś caiva bhūtasaṃtāpanas tathā //
             <span class="ref">BrP_3.72</span></p>
         
         
         <p id="BrP_3.73">
            mahānābhaś ca vikrāntaḥ kālanābhas tathaiva ca <br />
            abhavan danuputrāś ca śataṃ tīvraparākramāḥ //
             <span class="ref">BrP_3.73</span></p>
         
         
         <p id="BrP_3.74">
            tapasvino mahāvīryāḥ prādhānyena bravīmi tān <br />
            dvimūrdhā śaṅkukarṇaś ca tathā hayaśirā vibhuḥ //
             <span class="ref">BrP_3.74</span></p>
         
         
         <p id="BrP_3.75">
            ayomukhaḥ śambaraś ca kapilo vāmanas tathā <br />
            mārīcir maghavāṃś caiva ilvalaḥ svasṛmas tathā //
             <span class="ref">BrP_3.75</span></p>
         
         
         <p id="BrP_3.76">
            vikṣobhaṇaś ca ketuś ca ketuvīryaśatahradau <br />
            indrajit sarvajic caiva vajranābhas tathaiva ca //
             <span class="ref">BrP_3.76</span></p>
         
         
         <p id="BrP_3.77">
            ekacakro mahābāhus tārakaś ca mahābalaḥ <br />
            vaiśvānaraḥ pulomā ca vidrāvaṇamahāśirāḥ //
             <span class="ref">BrP_3.77</span></p>
         
         
         <p id="BrP_3.78">
            svarbhānur vṛṣaparvā ca vipracittiś ca vīryavān <br />
            sarva ete danoḥ putrāḥ kaśyapād abhijajñire //
             <span class="ref">BrP_3.78</span></p>
         
         
         <p id="BrP_3.79">
            vipracittipradhānās te dānavāḥ sumahābalāḥ <br />
            eteṣāṃ putrapautraṃ tu na tac chakyaṃ dvijottamāḥ //
             <span class="ref">BrP_3.79</span></p>
         
         
         <p id="BrP_3.80">
            prasaṃkhyātuṃ bahutvāc ca putrapautram anantakam <br />
            svarbhānos tu prabhā kanyā pulomnas tu śacī sutā //
             <span class="ref">BrP_3.80</span></p>
         
         
         <p id="BrP_3.81">
            upadīptir hayaśirāḥ śarmiṣṭhā vārṣaparvaṇī <br />
            pulomā kālikā caiva vaiśvānarasute ubhe //
             <span class="ref">BrP_3.81</span></p>
         
         
         <p id="BrP_3.82">
            bahvapatye mahāpatye marīces tu parigrahaḥ <br />
            tayoḥ putrasahasrāṇi ṣaṣṭir dānavanandanāḥ //
             <span class="ref">BrP_3.82</span></p>
         
         
         <p id="BrP_3.83">
            caturdaśaśatān anyān hiraṇyapuravāsinaḥ <br />
            marīcir janayām āsa mahatā tapasānvitaḥ //
             <span class="ref">BrP_3.83</span></p>
         
         
         <p id="BrP_3.84">
            paulomāḥ kālakeyāś ca dānavās te mahābalāḥ <br />
            avadhyā devatānāṃ hi hiraṇyapuravāsinaḥ //
             <span class="ref">BrP_3.84</span></p>
         
         
         <p id="BrP_3.85">
            pitāmahaprasādena ye hatāḥ savyasācinā <br />
            tato 'pare mahāvīryā dānavās tv atidāruṇāḥ //
             <span class="ref">BrP_3.85</span></p>
         
         
         <p id="BrP_3.86">
            siṃhikāyām athotpannā vipracitteḥ sutās tathā <br />
            daityadānavasaṃyogāj jātās tīvraparākramāḥ //
             <span class="ref">BrP_3.86</span></p>
         
         
         <p id="BrP_3.87">
            saiṃhikeyā iti khyātās trayodaśa mahābalāḥ <br />
            vaṃśyaḥ śalyaś ca balinau nalaś caiva tathā balaḥ //
             <span class="ref">BrP_3.87</span></p>
         
         
         <p id="BrP_3.88">
            vātāpir namuciś caiva ilvalaḥ svasṛmas tathā <br />
            añjiko narakaś caiva kālanābhas tathaiva ca //
             <span class="ref">BrP_3.88</span></p>
         
         
         <p id="BrP_3.89">
            saramānas tathā caiva svarakalpaś ca vīryavān <br />
            ete vai dānavāḥ śreṣṭhā danor vaṃśavivardhanāḥ //
             <span class="ref">BrP_3.89</span></p>
         
         
         <p id="BrP_3.90">
            teṣāṃ putrāś ca pautrāś ca śataśo 'tha sahasraśaḥ <br />
            saṃhrādasya tu daityasya nivātakavacāḥ kule //
             <span class="ref">BrP_3.90</span></p>
         
         
         <p id="BrP_3.91">
            samutpannāḥ sumahatā tapasā bhāvitātmanaḥ <br />
            tisraḥ koṭyaḥ sutās teṣāṃ maṇivatyāṃ nivāsinaḥ //
             <span class="ref">BrP_3.91</span></p>
         
         
         <p id="BrP_3.92">
            avadhyās te 'pi devānām arjunena nipātitāḥ <br />
            ṣaṭ sutāḥ sumahābhāgās tāmrāyāḥ parikīrtitāḥ //
             <span class="ref">BrP_3.92</span></p>
         
         
         <p id="BrP_3.93">
            krauñcī śyenī ca bhāsī ca sugrīvī śucigṛdhrikā <br />
            krauñcī tu janayām āsa ulūkapratyulūkakān //
             <span class="ref">BrP_3.93</span></p>
         
         
         <p id="BrP_3.94">
            śyenī śyenāṃs tathā bhāsī bhāsān gṛdhrāṃś ca gṛdhry api <br />
            śucir audakān pakṣigaṇān sugrīvī tu dvijottamāḥ //
             <span class="ref">BrP_3.94</span></p>
         
         
         <p id="BrP_3.95">
            aśvān uṣṭrān gardabhāṃś ca tāmrāvaṃśaḥ prakīrtitaḥ <br />
            vinatāyās tu dvau putrau vikhyātau garuḍāruṇau //
             <span class="ref">BrP_3.95</span></p>
         
         
         <p id="BrP_3.96">
            garuḍaḥ patatāṃ śreṣṭho dāruṇaḥ svena karmaṇā <br />
            surasāyāḥ sahasraṃ tu sarpāṇām amitaujasām //
             <span class="ref">BrP_3.96</span></p>
         
         
         <p id="BrP_3.97">
            anekaśirasāṃ viprāḥ khacarāṇāṃ mahātmanām <br />
            kādraveyās tu balinaḥ sahasram amitaujasaḥ //
             <span class="ref">BrP_3.97</span></p>
         
         
         <p id="BrP_3.98">
            suparṇavaśagā nāgā jajñire naikamastakāḥ <br />
            yeṣāṃ pradhānāḥ satataṃ śeṣavāsukitakṣakāḥ //
             <span class="ref">BrP_3.98</span></p>
         
         
         <p id="BrP_3.99">
            airāvato mahāpadmaḥ kambalāśvatarāv ubhau <br />
            elāpattraś ca śaṅkhaś ca karkoṭakadhanaṃjayau //
             <span class="ref">BrP_3.99</span></p>
         
         
         <p id="BrP_3.100">
            mahānīlamahākarṇau dhṛtarāṣṭrabalāhakau <br />
            kuharaḥ puṣpadaṃṣṭraś ca durmukhaḥ sumukhas tathā //
             <span class="ref">BrP_3.100</span></p>
         
         
         <p id="BrP_3.101">
            śaṅkhaś ca śaṅkhapālaś ca kapilo vāmanas tathā <br />
            nahuṣaḥ śaṅkharomā ca maṇir ity evamādayaḥ //
             <span class="ref">BrP_3.101</span></p>
         
         
         <p id="BrP_3.102">
            teṣāṃ putrāś ca pautrāś ca śataśo 'tha sahasraśaḥ <br />
            caturdaśasahasrāṇi krūrāṇām anilāśinām //
             <span class="ref">BrP_3.102</span></p>
         
         
         <p id="BrP_3.103">
            gaṇaṃ krodhavaṃśaṃ viprās tasya sarve ca daṃṣṭriṇaḥ <br />
            sthalajāḥ pakṣiṇo 'bjāś ca dharāyāḥ prasavāḥ smṛtāḥ //
             <span class="ref">BrP_3.103</span></p>
         
         
         <p id="BrP_3.104">
            gās tu vai janayām āsa surabhir mahiṣīs tathā <br />
            irā vṛkṣalatā vallīs tṛṇajātīś ca sarvaśaḥ //
             <span class="ref">BrP_3.104</span></p>
         
         
         <p id="BrP_3.105">
            khasā tu yakṣarakṣāṃsi munir apsarasas tathā <br />
            ariṣṭā tu mahāsiddhā gandharvān amitaujasaḥ //
             <span class="ref">BrP_3.105</span></p>
         
         
         <p id="BrP_3.106">
            ete kaśyapadāyādāḥ kīrtitāḥ sthāṇujaṅgamāḥ <br />
            yeṣāṃ putrāś ca pautrāś ca śataśo 'tha sahasraśaḥ //
             <span class="ref">BrP_3.106</span></p>
         
         
         <p id="BrP_3.107">
            eṣa manvantare viprāḥ sargaḥ svārociṣe smṛtaḥ <br />
            vaivasvate 'timahati vāruṇe vitate kratau //
             <span class="ref">BrP_3.107</span></p>
         
         
         <p id="BrP_3.108">
            juhvānasya brahmaṇo vai prajāsarga ihocyate <br />
            pūrvaṃ yatra samutpannān brahmarṣīn sapta mānasān //
             <span class="ref">BrP_3.108</span></p>
         
         
         <p id="BrP_3.109">
            putratve kalpayām āsa svayam eva pitāmahaḥ <br />
            tato virodhe devānāṃ dānavānāṃ ca bho dvijāḥ //
             <span class="ref">BrP_3.109</span></p>
         
         
         <p id="BrP_3.110">
            ditir vinaṣṭaputrā vai toṣayām āsa kaśyapam <br />
            kaśyapas tu prasannātmā samyag ārādhitas tayā //
             <span class="ref">BrP_3.110</span></p>
         
         
         <p id="BrP_3.111">
            vareṇa cchandayām āsa sā ca vavre varaṃ tadā <br />
            putram indravadhārthāya samartham amitaujasam //
             <span class="ref">BrP_3.111</span></p>
         
         
         <p id="BrP_3.112">
            sa ca tasmai varaṃ prādāt prārthitaḥ sumahātapāḥ <br />
            dattvā ca varam atyugro mārīcaḥ samabhāṣata //
             <span class="ref">BrP_3.112</span></p>
         
         
         <p id="BrP_3.113">
            indraṃ putro nihantā te garbhaṃ vai śaradāṃ śatam <br />
            yadi dhārayase śaucatatparā vratam āsthitā //
             <span class="ref">BrP_3.113</span></p>
         
         
         <p id="BrP_3.114">
            tathety abhihito bhartā tayā devyā mahātapāḥ <br />
            dhārayām āsa garbhaṃ tu śuciḥ sā munisattamāḥ //
             <span class="ref">BrP_3.114</span></p>
         
         
         <p id="BrP_3.115">
            tato 'bhyupāgamad dityāṃ garbham ādhāya kaśyapaḥ <br />
            rodhayan vai gaṇaṃ śreṣṭhaṃ devānām amitaujasam //
             <span class="ref">BrP_3.115</span></p>
         
         
         <p id="BrP_3.116">
            tejaḥ saṃhṛtya durdharṣam avadhyam amarair api <br />
            jagāma parvatāyaiva tapase saṃśitavratā //
             <span class="ref">BrP_3.116</span></p>
         
         
         <p id="BrP_3.117">
            tasyāś caivāntaraprepsur abhavat pākaśāsanaḥ <br />
            jāte varṣaśate cāsyā dadarśāntaram acyutaḥ //
             <span class="ref">BrP_3.117</span></p>
         
         
         <p id="BrP_3.118">
            akṛtvā pādayoḥ śaucaṃ ditiḥ śayanam āviśat <br />
            nidrāṃ cāhārayām āsa tasyāṃ kukṣiṃ praviśya saḥ //
             <span class="ref">BrP_3.118</span></p>
         
         
         <p id="BrP_3.119">
            vajrapāṇis tato garbhaṃ saptadhā taṃ nyakṛntayat <br />
            sa pāṭyamāno garbho 'tha vajreṇa praruroda ha //
             <span class="ref">BrP_3.119</span></p>
         
         
         <p id="BrP_3.120">
            mā rodīr iti taṃ śakraḥ punaḥ punar athābravīt <br />
            so 'bhavat saptadhā garbhas tam indro ruṣitaḥ punaḥ //
             <span class="ref">BrP_3.120</span></p>
         
         
         <p id="BrP_3.121">
            ekaikaṃ saptadhā cakre vajreṇaivārikarṣaṇaḥ <br />
            maruto nāma te devā babhūvur dvijasattamāḥ //
             <span class="ref">BrP_3.121</span></p>
         
         
         <p id="BrP_3.122">
            yathoktaṃ vai maghavatā tathaiva maruto 'bhavan <br />
            devāś caikonapañcāśat sahāyā vajrapāṇinaḥ //
             <span class="ref">BrP_3.122</span></p>
         
         
         <p id="BrP_3.123">
            teṣām evaṃ pravṛttānāṃ bhūtānāṃ dvijasattamāḥ <br />
            rocayan vai gaṇaśreṣṭhān devānām amitaujasām //
             <span class="ref">BrP_3.123</span></p>
         
         
         <p id="BrP_3.124">
            nikāyeṣu nikāyeṣu hariḥ prādāt prajāpatīn <br />
            kramaśas tāni rājyāni pṛthupūrvāṇi bho dvijāḥ //
             <span class="ref">BrP_3.124</span></p>
         
         
         <p id="BrP_3.125">
            sa hariḥ puruṣo vīraḥ kṛṣṇo jiṣṇuḥ prajāpatiḥ <br />
            parjanyas tapano 'nantas tasya sarvam idaṃ jagat //
             <span class="ref">BrP_3.125</span></p>
         
         
         <p id="BrP_3.126">
            bhūtasargam imaṃ samyag jānato dvijasattamāḥ <br />
            nāvṛttibhayam astīha paralokabhayaṃ kutaḥ //
             <span class="ref">BrP_3.126</span></p>
         
         lomaharṣaṇa uvāca
         
         
         <p id="BrP_4.1">
            abhiṣicyādhirājendraṃ pṛthuṃ vaiṇyaṃ pitāmahaḥ <br />
            tataḥ krameṇa rājyāni vyādeṣṭum upacakrame //
             <span class="ref">BrP_4.1</span></p>
         
         
         <p id="BrP_4.2">
            dvijānāṃ vīrudhāṃ caiva nakṣatragrahayos tathā <br />
            yajñānāṃ tapasāṃ caiva somaṃ rājye 'bhyaṣecayat //
             <span class="ref">BrP_4.2</span></p>
         
         
         <p id="BrP_4.3">
            apāṃ tu varuṇaṃ rājye rājñāṃ vaiśravaṇaṃ patim <br />
            ādityānāṃ tathā viṣṇuṃ vasūnām atha pāvakam //
             <span class="ref">BrP_4.3</span></p>
         
         
         <p id="BrP_4.4">
            prajāpatīnāṃ dakṣaṃ tu marutām atha vāsavam <br />
            daityānāṃ dānavānāṃ vai prahrādam amitaujasam //
             <span class="ref">BrP_4.4</span></p>
         
         
         <p id="BrP_4.5">
            vaivasvataṃ pitṝṇāṃ ca yamaṃ rājye 'bhyaṣecayat <br />
            yakṣāṇāṃ rākṣasānāṃ ca pārthivānāṃ tathaiva ca //
             <span class="ref">BrP_4.5</span></p>
         
         
         <p id="BrP_4.6">
            sarvabhūtapiśācānāṃ girīśaṃ śūlapāṇinam <br />
            śailānāṃ himavantaṃ ca nadīnām atha sāgaram //
             <span class="ref">BrP_4.6</span></p>
         
         
         <p id="BrP_4.7">
            gandharvāṇām adhipatiṃ cakre citrarathaṃ prabhum <br />
            nāgānāṃ vāsukiṃ cakre sarpāṇām atha takṣakam //
             <span class="ref">BrP_4.7</span></p>
         
         
         <p id="BrP_4.8">
            vāraṇānāṃ tu rājānam airāvatam athādiśat <br />
            uccaiḥśravasam aśvānāṃ garuḍaṃ caiva pakṣiṇām //
             <span class="ref">BrP_4.8</span></p>
         
         
         <p id="BrP_4.9">
            mṛgāṇām atha śārdūlaṃ govṛṣaṃ tu gavāṃ patim <br />
            vanaspatīnāṃ rājānaṃ plakṣam evābhyaṣecayat //
             <span class="ref">BrP_4.9</span></p>
         
         
         <p id="BrP_4.10">
            evaṃ vibhajya rājyāni krameṇaiva pitāmahaḥ <br />
            diśāṃ pālān atha tataḥ sthāpayām āsa sa prabhuḥ //
             <span class="ref">BrP_4.10</span></p>
         
         
         <p id="BrP_4.11">
            pūrvasyāṃ diśi putraṃ tu vairājasya prajāpateḥ <br />
            diśaḥ pālaṃ sudhanvānaṃ rājānaṃ so 'bhyaṣecayat //
             <span class="ref">BrP_4.11</span></p>
         
         
         <p id="BrP_4.12">
            dakṣiṇasyāṃ diśi tathā kardamasya prajāpateḥ <br />
            putraṃ śaṅkhapadaṃ nāma rājānaṃ so 'bhyaṣecayat //
             <span class="ref">BrP_4.12</span></p>
         
         
         <p id="BrP_4.13">
            paścimasyāṃ diśi tathā rajasaḥ putram acyutam <br />
            ketumantaṃ mahātmānaṃ rājānaṃ so 'bhyaṣecayat //
             <span class="ref">BrP_4.13</span></p>
         
         
         <p id="BrP_4.14">
            tathā hiraṇyaromāṇaṃ parjanyasya prajāpateḥ <br />
            udīcyāṃ diśi durdharṣaṃ rājānaṃ so 'bhyaṣecayat //
             <span class="ref">BrP_4.14</span></p>
         
         
         <p id="BrP_4.15">
            tair iyaṃ pṛthivī sarvā saptadvīpā sapattanā <br />
            yathāpradeśam adyāpi dharmeṇa pratipālyate //
             <span class="ref">BrP_4.15</span></p>
         
         
         <p id="BrP_4.16">
            rājasūyābhiṣiktas tu pṛthur etair narādhipaiḥ <br />
            vedadṛṣṭena vidhinā rājā rājye narādhipaḥ //
             <span class="ref">BrP_4.16</span></p>
         
         
         <p id="BrP_4.17">
            tato manvantare 'tīte cākṣuṣe 'mitatejasi <br />
            vaivasvatāya manave pṛthivyāṃ rājyam ādiśat //
             <span class="ref">BrP_4.17</span></p>
         
         
         <p id="BrP_4.18">
            tasya vistaram ākhyāsye manor vaivasvatasya ha <br />
            bhavatāṃ cānukūlyāya yadi śrotum ihecchatha <br />
            mahad etad adhiṣṭhānaṃ purāṇe tad adhiṣṭhitam //
             <span class="ref">BrP_4.18</span></p>
         
         munaya ūcuḥ
         
         
         <p id="BrP_4.19">
            vistareṇa pṛthor janma lomaharṣaṇa kīrtaya <br />
            yathā mahātmanā tena dugdhā veyaṃ vasuṃdharā //
             <span class="ref">BrP_4.19</span></p>
         
         
         <p id="BrP_4.20">
            yathā vāpi nṛbhir dugdhā yathā devair maharṣibhiḥ <br />
            yathā daityaiś ca nāgaiś ca yathā yakṣair yathā drumaiḥ //
             <span class="ref">BrP_4.20</span></p>
         
         
         <p id="BrP_4.21">
            yathā śailaiḥ piśācaiś ca gandharvaiś ca dvijottamaiḥ <br />
            rākṣasaiś ca mahāsattvair yathā dugdhā vasuṃdharā //
             <span class="ref">BrP_4.21</span></p>
         
         
         <p id="BrP_4.22">
            teṣāṃ pātraviśeṣāṃś ca vaktum arhasi suvrata <br />
            vatsakṣīraviśeṣāṃś ca dogdhāraṃ cānupūrvaśaḥ //
             <span class="ref">BrP_4.22</span></p>
         
         
         <p id="BrP_4.23">
            yasmāc ca kāraṇāt pāṇir veṇasya mathitaḥ purā <br />
            kruddhair maharṣibhis tāta kāraṇaṃ tac ca kīrtaya //
             <span class="ref">BrP_4.23</span></p>
         
         lomaharṣaṇa uvāca
         
         
         <p id="BrP_4.24">
            śṛṇudhvaṃ kīrtayiṣyāmi pṛthor vaiṇyasya vistaram <br />
            ekāgrāḥ prayatāś caiva puṇyārthaṃ vai dvijarṣabhāḥ //
             <span class="ref">BrP_4.24</span></p>
         
         
         <p id="BrP_4.25">
            nāśuceḥ kṣudramanaso nāśiṣyasyāvratasya ca <br />
            kīrtayeyam idaṃ viprāḥ kṛtaghnāyāhitāya ca //
             <span class="ref">BrP_4.25</span></p>
         
         
         <p id="BrP_4.26">
            svargyaṃ yaśasyam āyuṣyaṃ dhanyaṃ vedaiś ca saṃmitam <br />
            rahasyam ṛṣibhiḥ proktaṃ śṛṇudhvaṃ vai yathātatham //
             <span class="ref">BrP_4.26</span></p>
         
         
         <p id="BrP_4.27">
            yaś cemaṃ kīrtayen nityaṃ pṛthor vaiṇyasya vistaram <br />
            brāhmaṇebhyo namaskṛtya na sa śocet kṛtākṛtam //
             <span class="ref">BrP_4.27</span></p>
         
         
         <p id="BrP_4.28">
            āsīd dharmasya saṃgoptā pūrvam atrisamaḥ prabhuḥ <br />
            atrivaṃśe samutpannas tv aṅgo nāma prajāpatiḥ //
             <span class="ref">BrP_4.28</span></p>
         
         
         <p id="BrP_4.29">
            tasya putro 'bhavad veṇo nātyarthaṃ dharmakovidaḥ <br />
            jāto mṛtyusutāyāṃ vai sunīthāyāṃ prajāpatiḥ //
             <span class="ref">BrP_4.29</span></p>
         
         
         <p id="BrP_4.30">
            sa mātāmahadoṣeṇa tena kālātmajātmajaḥ <br />
            svadharmaṃ pṛṣṭhataḥ kṛtvā kāmalobheṣv avartata //
             <span class="ref">BrP_4.30</span></p>
         
         
         <p id="BrP_4.31">
            maryādāṃ bhedayām āsa dharmopetāṃ sa pārthivaḥ <br />
            vedadharmān atikramya so 'dharmanirato 'bhavat //
             <span class="ref">BrP_4.31</span></p>
         
         
         <p id="BrP_4.32">
            niḥsvādhyāyavaṣaṭkārāḥ prajās tasmin prajāpatau <br />
            pravṛttaṃ na papuḥ somaṃ hutaṃ yajñeṣu devatāḥ //
             <span class="ref">BrP_4.32</span></p>
         
         
         <p id="BrP_4.33">
            na yaṣṭavyaṃ na hotavyam iti tasya prajāpateḥ <br />
            āsīt pratijñā krūreyaṃ vināśe pratyupasthite //
             <span class="ref">BrP_4.33</span></p>
         
         
         <p id="BrP_4.34">
            aham ijyaś ca yaṣṭā ca yajñaś ceti bhṛgūdvaha <br />
            mayi yajño vidhātavyo mayi hotavyam ity api //
             <span class="ref">BrP_4.34</span></p>
         
         
         <p id="BrP_4.35">
            tam atikrāntamaryādam ādadānam asāṃpratam <br />
            ūcur maharṣayaḥ sarve marīcipramukhās tadā //
             <span class="ref">BrP_4.35</span></p>
         
         
         <p id="BrP_4.36">
            vayaṃ dīkṣāṃ pravekṣyāmaḥ saṃvatsaragaṇān bahūn <br />
            adharmaṃ kuru mā veṇa eṣa dharmaḥ sanātanaḥ //
             <span class="ref">BrP_4.36</span></p>
         
         
         <p id="BrP_4.37">
            nidhane 'treḥ prasūtas tvaṃ prajāpatir asaṃśayam <br />
            prajāś ca pālayiṣye 'ham itīha samayaḥ kṛtaḥ //
             <span class="ref">BrP_4.37</span></p>
         
         
         <p id="BrP_4.38">
            tāṃs tathā bruvataḥ sarvān maharṣīn abravīt tadā <br />
            veṇaḥ prahasya durbuddhir imam artham anarthavit //
             <span class="ref">BrP_4.38</span></p>
         
         veṇa uvāca
         
         
         <p id="BrP_4.39">
            sraṣṭā dharmasya kaś cānyaḥ śrotavyaṃ kasya vā mayā <br />
            śrutavīryatapaḥsatyair mayā vā kaḥ samo bhuvi //
             <span class="ref">BrP_4.39</span></p>
         
         
         <p id="BrP_4.40">
            prabhavaṃ sarvabhūtānāṃ dharmāṇāṃ ca viśeṣataḥ <br />
            saṃmūḍhā na vidur nūnaṃ bhavanto māṃ vicetasaḥ //
             <span class="ref">BrP_4.40</span></p>
         
         
         <p id="BrP_4.41">
            icchan daheyaṃ pṛthivīṃ plāvayeyaṃ jalais tathā <br />
            dyāṃ vai bhuvaṃ ca rundheyaṃ nātra kāryā vicāraṇā //
             <span class="ref">BrP_4.41</span></p>
         
         
         <p id="BrP_4.42">
            yadā na śakyate mohād avalepāc ca pārthivaḥ <br />
            apanetuṃ tadā veṇas tataḥ kruddhā maharṣayaḥ //
             <span class="ref">BrP_4.42</span></p>
         
         
         <p id="BrP_4.43">
            taṃ nigṛhya mahātmāno visphurantaṃ mahābalam <br />
            tato 'sya savyam ūruṃ te mamanthur jātamanyavaḥ //
             <span class="ref">BrP_4.43</span></p>
         
         
         <p id="BrP_4.44">
            tasmin nimathyamāne vai rājña ūrau tu jajñivān <br />
            hrasvo 'timātraḥ puruṣaḥ kṛṣṇaś ceti babhūva ha //
             <span class="ref">BrP_4.44</span></p>
         
         
         <p id="BrP_4.45">
            sa bhītaḥ prāñjalir bhūtvā tasthivān dvijasattamāḥ <br />
            tam atrir vihvalaṃ dṛṣṭvā niṣīdety abravīt tadā //
             <span class="ref">BrP_4.45</span></p>
         
         
         <p id="BrP_4.46">
            niṣādavaṃśakartāsau babhūva vadatāṃ varāḥ <br />
            dhīvarān asṛjac cāpi veṇakalmaṣasaṃbhavān //
             <span class="ref">BrP_4.46</span></p>
         
         
         <p id="BrP_4.47">
            ye cānye vindhyanilayās tathā parvatasaṃśrayāḥ <br />
            adharmarucayo viprās te tu vai veṇakalmaṣāḥ //
             <span class="ref">BrP_4.47</span></p>
         
         
         <p id="BrP_4.48">
            tataḥ punar mahātmānaḥ pāṇiṃ veṇasya dakṣiṇam <br />
            araṇīm iva saṃrabdhā mamanthur jātamanyavaḥ //
             <span class="ref">BrP_4.48</span></p>
         
         
         <p id="BrP_4.49">
            pṛthus tasmāt samutpannaḥ karāj jvalanasaṃnibhaḥ <br />
            dīpyamānaḥ svavapuṣā sākṣād agnir iva jvalan //
             <span class="ref">BrP_4.49</span></p>
         
         
         <p id="BrP_4.50">
            atha so 'jagavaṃ nāma dhanur gṛhya mahāravam <br />
            śarāṃś ca divyān rakṣārthaṃ kavacaṃ ca mahāprabham //
             <span class="ref">BrP_4.50</span></p>
         
         
         <p id="BrP_4.51">
            tasmiñ jāte 'tha bhūtāni saṃprahṛṣṭāni sarvaśaḥ <br />
            samāpetur mahābhāgā veṇas tu tridivaṃ yayau //
             <span class="ref">BrP_4.51</span></p>
         
         
         <p id="BrP_4.52">
            samutpannena bho viprāḥ satputreṇa mahātmanā <br />
            trātaḥ sa puruṣavyāghraḥ puṃnāmno narakāt tadā //
             <span class="ref">BrP_4.52</span></p>
         
         
         <p id="BrP_4.53">
            taṃ samudrāś ca nadyaś ca ratnāny ādāya sarvaśaḥ <br />
            toyāni cābhiṣekārthaṃ sarva evopatasthire //
             <span class="ref">BrP_4.53</span></p>
         
         
         <p id="BrP_4.54">
            pitāmahaś ca bhagavān devair āṅgirasaiḥ saha <br />
            sthāvarāṇi ca bhūtāni jaṅgamāni ca sarvaśaḥ //
             <span class="ref">BrP_4.54</span></p>
         
         
         <p id="BrP_4.55">
            samāgamya tadā vaiṇyam abhyaṣiñcan narādhipam <br />
            mahatā rājarājena prajās tenānurañjitāḥ //
             <span class="ref">BrP_4.55</span></p>
         
         
         <p id="BrP_4.56">
            so 'bhiṣikto mahātejā vidhivad dharmakovidaiḥ <br />
            ādhirājye tadā rājñāṃ pṛthur vaiṇyaḥ pratāpavān //
             <span class="ref">BrP_4.56</span></p>
         
         
         <p id="BrP_4.57">
            pitrāparañjitās tasya prajās tenānurañjitāḥ <br />
            anurāgāt tatas tasya nāma rājābhyajāyata //
             <span class="ref">BrP_4.57</span></p>
         
         
         <p id="BrP_4.58">
            āpas tastambhire tasya samudram abhiyāsyataḥ <br />
            parvatāś ca dadur mārgaṃ dhvajabhaṅgaś ca nābhavat //
             <span class="ref">BrP_4.58</span></p>
         
         
         <p id="BrP_4.59">
            akṛṣṭapacyā pṛthivī sidhyanty annāni cintanāt <br />
            sarvakāmadughā gāvaḥ puṭake puṭake madhu //
             <span class="ref">BrP_4.59</span></p>
         
         
         <p id="BrP_4.60">
            etasminn eva kāle tu yajñe paitāmahe śubhe <br />
            sūtaḥ sūtyāṃ samutpannaḥ sautye 'hani mahāmatiḥ //
             <span class="ref">BrP_4.60</span></p>
         
         
         <p id="BrP_4.61">
            tasminn eva mahāyajñe jajñe prājño 'tha māgadhaḥ <br />
            pṛthoḥ stavārthaṃ tau tatra samāhūtau maharṣibhiḥ //
             <span class="ref">BrP_4.61</span></p>
         
         
         <p id="BrP_4.62">
            tāv ūcur ṛṣayaḥ sarve stūyatām eṣa pārthivaḥ <br />
            karmaitad anurūpaṃ vāṃ pātraṃ cāyaṃ narādhipaḥ //
             <span class="ref">BrP_4.62</span></p>
         
         
         <p id="BrP_4.63">
            tāv ūcatus tadā sarvāṃs tān ṛṣīn sūtamāgadhau <br />
            āvāṃ devān ṛṣīṃś caiva prīṇayāvaḥ svakarmabhiḥ //
             <span class="ref">BrP_4.63</span></p>
         
         
         <p id="BrP_4.64">
            na cāsya vidmo vai karma nāma vā lakṣaṇaṃ yaśaḥ <br />
            stotraṃ yenāsya kuryāva rājñas tejasvino dvijāḥ //
             <span class="ref">BrP_4.64</span></p>
         
         
         <p id="BrP_4.65">
            ṛṣibhis tau niyuktau tu bhaviṣyaiḥ stūyatām iti <br />
            yāni karmāṇi kṛtavān pṛthuḥ paścān mahābalaḥ //
             <span class="ref">BrP_4.65</span></p>
         
         
         <p id="BrP_4.66">
            tataḥ prabhṛti vai loke staveṣu munisattamāḥ <br />
            āśīrvādāḥ prayujyante sūtamāgadhabandibhiḥ //
             <span class="ref">BrP_4.66</span></p>
         
         
         <p id="BrP_4.67">
            tayoḥ stavānte suprītaḥ pṛthuḥ prādāt prajeśvaraḥ <br />
            anūpadeśaṃ sūtāya magadhaṃ māgadhāya ca //
             <span class="ref">BrP_4.67</span></p>
         
         
         <p id="BrP_4.68">
            taṃ dṛṣṭvā paramaprītāḥ prajāḥ procur manīṣiṇaḥ <br />
            vṛttīnām eṣa vo dātā bhaviṣyati narādhipaḥ //
             <span class="ref">BrP_4.68</span></p>
         
         
         <p id="BrP_4.69">
            tato vaiṇyaṃ mahātmānaṃ prajāḥ samabhidudruvuḥ <br />
            tvaṃ no vṛttiṃ vidhatsveti maharṣivacanāt tadā //
             <span class="ref">BrP_4.69</span></p>
         
         
         <p id="BrP_4.70">
            so 'bhidrutaḥ prajābhis tu prajāhitacikīrṣayā <br />
            dhanur gṛhya pṛṣatkāṃś ca pṛthivīm ādravad balī //
             <span class="ref">BrP_4.70</span></p>
         
         
         <p id="BrP_4.71">
            tato vaiṇyabhayatrastā gaur bhūtvā prādravan mahī <br />
            tāṃ pṛthur dhanur ādāya dravantīm anvadhāvata //
             <span class="ref">BrP_4.71</span></p>
         
         
         <p id="BrP_4.72">
            sā lokān brahmalokādīn gatvā vaiṇyabhayāt tadā <br />
            pradadarśāgrato vaiṇyaṃ pragṛhītaśarāsanam //
             <span class="ref">BrP_4.72</span></p>
         
         
         <p id="BrP_4.73">
            jvaladbhir niśitair bāṇair dīptatejasam antataḥ <br />
            mahāyogaṃ mahātmānaṃ durdharṣam amarair api //
             <span class="ref">BrP_4.73</span></p>
         
         
         <p id="BrP_4.74">
            alabhantī tu sā trāṇaṃ vaiṇyam evānvapadyata <br />
            kṛtāñjalipuṭā bhūtvā pūjyā lokais tribhis tadā //
             <span class="ref">BrP_4.74</span></p>
         
         
         <p id="BrP_4.75">
            uvāca vaiṇyaṃ nādharmaṃ strīvadhe paripaśyasi <br />
            kathaṃ dhārayitā cāsi prajā rājan vinā mayā //
             <span class="ref">BrP_4.75</span></p>
         
         
         <p id="BrP_4.76">
            mayi lokāḥ sthitā rājan mayedaṃ dhāryate jagat <br />
            madvināśe vinaśyeyuḥ prajāḥ pārthiva viddhi tat //
             <span class="ref">BrP_4.76</span></p>
         
         
         <p id="BrP_4.77">
            na mām arhasi hantuṃ vai śreyaś cet tvaṃ cikīrṣasi <br />
            prajānāṃ pṛthivīpāla śṛṇu cedaṃ vaco mama //
             <span class="ref">BrP_4.77</span></p>
         
         
         <p id="BrP_4.78">
            upāyataḥ samārabdhāḥ sarve sidhyanty upakramāḥ <br />
            upāyaṃ paśya yena tvaṃ dhārayethāḥ prajām imām //
             <span class="ref">BrP_4.78</span></p>
         
         
         <p id="BrP_4.79">
            hatvāpi māṃ na śaktas tvaṃ prajānāṃ poṣaṇe nṛpa <br />
            anukūlā bhaviṣyāmi yaccha kopaṃ mahāmate //
             <span class="ref">BrP_4.79</span></p>
         
         
         <p id="BrP_4.80">
            avadhyāṃ ca striyaṃ prāhus tiryagyonigateṣv api <br />
            yady evaṃ pṛthivīpāla na dharmaṃ tyaktum arhasi //
             <span class="ref">BrP_4.80</span></p>
         
         
         <p id="BrP_4.81">
            evaṃ bahuvidhaṃ vākyaṃ śrutvā rājā mahāmanāḥ <br />
            kopaṃ nigṛhya dharmātmā vasudhām idam abravīt //
             <span class="ref">BrP_4.81</span></p>
         
         pṛthur uvāca
         
         
         <p id="BrP_4.82">
            ekasyārthe tu yo hanyād ātmano vā parasya vā <br />
            bahūn vā prāṇino 'nantaṃ bhavet tasyeha pātakam //
             <span class="ref">BrP_4.82</span></p>
         
         
         <p id="BrP_4.83">
            sukham edhanti bahavo yasmiṃs tu nihate 'śubhe <br />
            tasmin hate nāsti bhadre pātakaṃ copapātakam //
             <span class="ref">BrP_4.83</span></p>
         
         
         <p id="BrP_4.84">
            so 'haṃ prajānimittaṃ tvāṃ haniṣyāmi vasuṃdhare <br />
            yadi me vacanān nādya kariṣyasi jagaddhitam //
             <span class="ref">BrP_4.84</span></p>
         
         
         <p id="BrP_4.85">
            tvāṃ nihatyādya bāṇena macchāsanaparāṅmukhīm <br />
            ātmānaṃ prathayitvāhaṃ prajā dhārayitā svayam //
             <span class="ref">BrP_4.85</span></p>
         
         
         <p id="BrP_4.86">
            sā tvaṃ śāsanam āsthāya mama dharmabhṛtāṃ vare <br />
            saṃjīvaya prajāḥ sarvāḥ samarthā hy asi dhāraṇe //
             <span class="ref">BrP_4.86</span></p>
         
         
         <p id="BrP_4.87">
            duhitṛtvaṃ ca me gaccha tata enam ahaṃ śaram <br />
            niyaccheyaṃ tvadvadhārtham udyantaṃ ghoradarśanam //
             <span class="ref">BrP_4.87</span></p>
         
         vasudhovāca
         
         
         <p id="BrP_4.88">
            sarvam etad ahaṃ vīra vidhāsyāmi na saṃśayaḥ <br />
            vatsaṃ tu mama saṃpaśya kṣareyaṃ yena vatsalā //
             <span class="ref">BrP_4.88</span></p>
         
         
         <p id="BrP_4.89">
            samāṃ ca kuru sarvatra māṃ tvaṃ dharmabhṛtāṃ vara <br />
            yathā visyandamānaṃ me kṣīraṃ sarvatra bhāvayet //
             <span class="ref">BrP_4.89</span></p>
         
         lomaharṣaṇa uvāca
         
         
         <p id="BrP_4.90">
            tata utsārayām āsa śailāñ śatasahasraśaḥ <br />
            dhanuṣkoṭyā tadā vaiṇyas tena śailā vivardhitāḥ //
             <span class="ref">BrP_4.90</span></p>
         
         
         <p id="BrP_4.91">
            nahi pūrvavisarge vai viṣame pṛthivītale <br />
            saṃvibhāgaḥ purāṇāṃ vā grāmāṇāṃ vābhavat tadā //
             <span class="ref">BrP_4.91</span></p>
         
         
         <p id="BrP_4.92">
            na sasyāni na gorakṣyaṃ na kṛṣir na vaṇikpathaḥ <br />
            naiva satyānṛtaṃ cāsīn na lobho na ca matsaraḥ //
             <span class="ref">BrP_4.92</span></p>
         
         
         <p id="BrP_4.93">
            vaivasvate 'ntare tasmin sāṃprataṃ samupasthite <br />
            vaiṇyāt prabhṛti vai viprāḥ sarvasyaitasya saṃbhavaḥ //
             <span class="ref">BrP_4.93</span></p>
         
         
         <p id="BrP_4.94">
            yatra yatra samaṃ tv asyā bhūmer āsīt tadā dvijāḥ <br />
            tatra tatra prajāḥ sarvā nivāsaṃ samarocayan //
             <span class="ref">BrP_4.94</span></p>
         
         
         <p id="BrP_4.95">
            āhāraḥ phalamūlāni prajānām abhavat tadā <br />
            kṛcchreṇa mahatā yukta ity evam anuśuśruma //
             <span class="ref">BrP_4.95</span></p>
         
         
         <p id="BrP_4.96">
            sa kalpayitvā vatsaṃ tu manuṃ svāyaṃbhuvaṃ prabhum <br />
            svapāṇau puruṣavyāghro dudoha pṛthivīṃ tataḥ //
             <span class="ref">BrP_4.96</span></p>
         
         
         <p id="BrP_4.97">
            sasyajātāni sarvāṇi pṛthur vaiṇyaḥ pratāpavān <br />
            tenānnena prajāḥ sarvā vartante 'dyāpi sarvaśaḥ //
             <span class="ref">BrP_4.97</span></p>
         
         
         <p id="BrP_4.98">
            ṛṣayaś ca tadā devāḥ pitaro 'tha sarīsṛpāḥ <br />
            daityā yakṣāḥ puṇyajanā gandharvāḥ parvatā nagāḥ //
             <span class="ref">BrP_4.98</span></p>
         
         
         <p id="BrP_4.99">
            ete purā dvijaśreṣṭhā duduhur dharaṇīṃ kila <br />
            kṣīraṃ vatsaś ca pātraṃ ca teṣāṃ dogdhā pṛthak pṛthak //
             <span class="ref">BrP_4.99</span></p>
         
         
         <p id="BrP_4.100">
            ṛṣīṇām abhavat somo vatso dogdhā bṛhaspatiḥ <br />
            kṣīraṃ teṣāṃ tapo brahma pātraṃ chandāṃsi bho dvijāḥ //
             <span class="ref">BrP_4.100</span></p>
         
         
         <p id="BrP_4.101">
            devānāṃ kāñcanaṃ pātraṃ vatsas teṣāṃ śatakratuḥ <br />
            kṣīram ojaskaraṃ caiva dogdhā ca bhagavān raviḥ //
             <span class="ref">BrP_4.101</span></p>
         
         
         <p id="BrP_4.102">
            pitṝṇāṃ rājataṃ pātraṃ yamo vatsaḥ pratāpavān <br />
            antakaś cābhavad dogdhā kṣīraṃ teṣāṃ sudhā smṛtā //
             <span class="ref">BrP_4.102</span></p>
         
         
         <p id="BrP_4.103">
            nāgānāṃ takṣako vatsaḥ pātraṃ cālābusaṃjñakam <br />
            dogdhā tv airāvato nāgas teṣāṃ kṣīraṃ viṣaṃ smṛtam //
             <span class="ref">BrP_4.103</span></p>
         
         
         <p id="BrP_4.104">
            asurāṇāṃ madhur dogdhā kṣīraṃ māyāmayaṃ smṛtam <br />
            virocanas tu vatso 'bhūd āyasaṃ pātram eva ca //
             <span class="ref">BrP_4.104</span></p>
         
         
         <p id="BrP_4.105">
            yakṣāṇām āmapātraṃ tu vatso vaiśravaṇaḥ prabhuḥ <br />
            dogdhā rajatanābhas tu kṣīrāntardhānam eva ca //
             <span class="ref">BrP_4.105</span></p>
         
         
         <p id="BrP_4.106">
            sumālī rākṣasendrāṇāṃ vatsaḥ kṣīraṃ ca śoṇitam <br />
            dogdhā rajatanābhas tu kapālaṃ pātram eva ca //
             <span class="ref">BrP_4.106</span></p>
         
         
         <p id="BrP_4.107">
            gandharvāṇāṃ citraratho vatsaḥ pātraṃ ca paṅkajam <br />
            dogdhā ca suruciḥ kṣīraṃ teṣāṃ gandhaḥ śuciḥ smṛtaḥ //
             <span class="ref">BrP_4.107</span></p>
         
         
         <p id="BrP_4.108">
            śailaṃ pātraṃ parvatānāṃ kṣīraṃ ratnauṣadhīs tathā <br />
            vatsas tu himavān āsīd dogdhā merur mahāgiriḥ //
             <span class="ref">BrP_4.108</span></p>
         
         
         <p id="BrP_4.109">
            plakṣo vatsas tu vṛkṣāṇāṃ dogdhā śālas tu puṣpitaḥ <br />
            pālāśapātraṃ kṣīraṃ ca cchinnadagdhaprarohaṇam //
             <span class="ref">BrP_4.109</span></p>
         
         
         <p id="BrP_4.110">
            seyaṃ dhātrī vidhātrī ca pāvanī ca vasuṃdharā <br />
            carācarasya sarvasya pratiṣṭhā yonir eva ca //
             <span class="ref">BrP_4.110</span></p>
         
         
         <p id="BrP_4.111">
            sarvakāmadughā dogdhrī sarvasasyaprarohaṇī <br />
            āsīd iyaṃ samudrāntā medinī pariviśrutā //
             <span class="ref">BrP_4.111</span></p>
         
         
         <p id="BrP_4.112">
            madhukaiṭabhayoḥ kṛtsnā medasā samabhiplutā <br />
            teneyaṃ medinī devī ucyate brahmavādibhiḥ //
             <span class="ref">BrP_4.112</span></p>
         
         
         <p id="BrP_4.113">
            tato 'bhyupagamād rājñaḥ pṛthor vaiṇyasya bho dvijāḥ <br />
            duhitṛtvam anuprāptā devī pṛthvīti cocyate //
             <span class="ref">BrP_4.113</span></p>
         
         
         <p id="BrP_4.114">
            pṛthunā pravibhaktā ca śodhitā ca vasuṃdharā <br />
            sasyākaravatī sphītā purapattanaśālinī //
             <span class="ref">BrP_4.114</span></p>
         
         
         <p id="BrP_4.115">
            evaṃprabhāvo vaiṇyaḥ sa rājāsīd rājasattamaḥ <br />
            namasyaś caiva pūjyaś ca bhūtagrāmair na saṃśayaḥ //
             <span class="ref">BrP_4.115</span></p>
         
         
         <p id="BrP_4.116">
            brāhmaṇaiś ca mahābhāgair vedavedāṅgapāragaiḥ <br />
            pṛthur eva namaskāryo brahmayoniḥ sanātanaḥ //
             <span class="ref">BrP_4.116</span></p>
         
         
         <p id="BrP_4.117">
            pārthivaiś ca mahābhāgaiḥ pārthivatvam ihecchubhiḥ <br />
            ādirājo namaskāryaḥ pṛthur vaiṇyaḥ pratāpavān //
             <span class="ref">BrP_4.117</span></p>
         
         
         <p id="BrP_4.118">
            yodhair api ca vikrāntaiḥ prāptukāmair jayaṃ yudhi <br />
            ādirājo namaskāryo yodhānāṃ prathamo nṛpaḥ //
             <span class="ref">BrP_4.118</span></p>
         
         
         <p id="BrP_4.119">
            yo hi yoddhā raṇaṃ yāti kīrtayitvā pṛthuṃ nṛpam <br />
            sa ghorarūpāt saṃgrāmāt kṣemī bhavati kīrtimān //
             <span class="ref">BrP_4.119</span></p>
         
         
         <p id="BrP_4.120">
            vaiśyair api ca vittāḍhyair vaiśyavṛttividhāyibhiḥ <br />
            pṛthur eva namaskāryo vṛttidātā mahāyaśāḥ //
             <span class="ref">BrP_4.120</span></p>
         
         
         <p id="BrP_4.121">
            tathaiva śūdraiḥ śucibhis trivarṇaparicāribhiḥ <br />
            pṛthur eva namaskāryaḥ śreyaḥ param ihepsubhiḥ //
             <span class="ref">BrP_4.121</span></p>
         
         
         <p id="BrP_4.122">
            ete vatsaviśeṣāś ca dogdhāraḥ kṣīram eva ca <br />
            pātrāṇi ca mayoktāni kiṃ bhūyo varṇayāmi vaḥ //
             <span class="ref">BrP_4.122</span></p>
         
         ṛṣaya ūcuḥ
         
         
         <p id="BrP_5.1">
            manvantarāṇi sarvāṇi vistareṇa mahāmate <br />
            teṣāṃ pūrvavisṛṣṭiṃ ca lomaharṣaṇa kīrtaya //
             <span class="ref">BrP_5.1</span></p>
         
         
         <p id="BrP_5.2">
            yāvanto manavaś caiva yāvantaṃ kālam eva ca <br />
            manvantarāṇi bhoḥ sūta śrotum icchāma tattvataḥ //
             <span class="ref">BrP_5.2</span></p>
         
         lomaharṣaṇa uvāca
         
         
         <p id="BrP_5.3">
            na śakyo vistaro viprā vaktuṃ varṣaśatair api <br />
            manvantarāṇāṃ sarveṣāṃ saṃkṣepāc chṛṇuta dvijāḥ //
             <span class="ref">BrP_5.3</span></p>
         
         
         <p id="BrP_5.4">
            svāyaṃbhuvo manuḥ pūrvaṃ manuḥ svārociṣas tathā <br />
            uttamas tāmasaś caiva raivataś cākṣuṣas tathā //
             <span class="ref">BrP_5.4</span></p>
         
         
         <p id="BrP_5.5">
            vaivasvataś ca bho viprāḥ sāṃprataṃ manur ucyate <br />
            sāvarṇiś ca manus tadvad raibhyo raucyas tathaiva ca //
             <span class="ref">BrP_5.5</span></p>
         
         
         <p id="BrP_5.6">
            tathaiva merusāvarṇyaś catvāro manavaḥ smṛtāḥ <br />
            atītā vartamānāś ca tathaivānāgatā dvijāḥ //
             <span class="ref">BrP_5.6</span></p>
         
         
         <p id="BrP_5.7">
            kīrtitā manavas tubhyaṃ mayaivaite yathā śrutāḥ <br />
            ṛṣīṃs tv eṣāṃ pravakṣyāmi putrān devagaṇāṃs tathā //
             <span class="ref">BrP_5.7</span></p>
         
         
         <p id="BrP_5.8">
            marīcir atrir bhagavān aṅgirāḥ pulahaḥ kratuḥ <br />
            pulastyaś ca vasiṣṭhaś ca saptaite brahmaṇaḥ sutāḥ //
             <span class="ref">BrP_5.8</span></p>
         
         
         <p id="BrP_5.9">
            uttarasyāṃ diśi tathā dvijāḥ saptarṣayas tathā <br />
            āgniidhraś cāgnibāhuś ca medhyo medhātithir vasuḥ //
             <span class="ref">BrP_5.9</span></p>
         
         
         <p id="BrP_5.10">
            jyotiṣmān dyutimān havyaḥ savalaḥ putrasaṃjñakaḥ <br />
            manoḥ svāyaṃbhuvasyaite daśa putrā mahaujasaḥ //
             <span class="ref">BrP_5.10</span></p>
         
         
         <p id="BrP_5.11">
            etad vai prathamaṃ viprā manvantaram udāhṛtam <br />
            aurvo vasiṣṭhaputraś ca stambaḥ kaśyapa eva ca //
             <span class="ref">BrP_5.11</span></p>
         
         
         <p id="BrP_5.12">
            prāṇo bṛhaspatiś caiva datto 'triccyavanas tathā <br />
            ete maharṣayo viprā vāyuproktā mahāvratāḥ //
             <span class="ref">BrP_5.12</span></p>
         
         
         <p id="BrP_5.13">
            devāś ca tuṣitā nāma smṛtāḥ svārociṣe 'ntare <br />
            havighnaḥ sukṛtir jyotir āpo mūrtir api smṛtaḥ //
             <span class="ref">BrP_5.13</span></p>
         
         
         <p id="BrP_5.14">
            pratītaś ca nabhasyaś ca nabha ūrjas tathaiva ca <br />
            svārociṣasya putrās te manor viprā mahātmanaḥ //
             <span class="ref">BrP_5.14</span></p>
         
         
         <p id="BrP_5.15">
            kīrtitāḥ pṛthivīpālā mahāvīryaparākramāḥ <br />
            dvitīyam etat kathitaṃ viprā manvantaraṃ mayā //
             <span class="ref">BrP_5.15</span></p>
         
         
         <p id="BrP_5.16">
            idaṃ tṛtīyaṃ vakṣyāmi tad budhyadhvaṃ dvijottamāḥ <br />
            vasiṣṭhaputrāḥ saptāsan vāsiṣṭhā iti viśrutāḥ //
             <span class="ref">BrP_5.16</span></p>
         
         
         <p id="BrP_5.17">
            hiraṇyagarbhasya sutā ūrjā jātāḥ sutejasaḥ <br />
            ṛṣayo 'tra mayā proktāḥ kīrtyamānān nibodhata //
             <span class="ref">BrP_5.17</span></p>
         
         
         <p id="BrP_5.18">
            auttameyān muniśreṣṭhā daśa putrān manor imān <br />
            iṣa ūrjas tanūrjas tu madhur mādhava eva ca //
             <span class="ref">BrP_5.18</span></p>
         
         
         <p id="BrP_5.19">
            śuciḥ śukraḥ sahaś caiva nabhasyo nabha eva ca <br />
            bhānavas tatra devāś ca manvantaram udāhṛtam //
             <span class="ref">BrP_5.19</span></p>
         
         
         <p id="BrP_5.20">
            manvantaraṃ caturthaṃ vaḥ kathayiṣyāmi sāṃpratam <br />
            kāvyaḥ pṛthus tathaivāgnir jahnur dhātā dvijottamāḥ //
             <span class="ref">BrP_5.20</span></p>
         
         
         <p id="BrP_5.21">
            kapīvān akapīvāṃś ca tatra saptarṣayo dvijāḥ <br />
            purāṇe kīrtitā viprāḥ putrāḥ pautrāś ca bho dvijāḥ //
             <span class="ref">BrP_5.21</span></p>
         
         
         <p id="BrP_5.22">
            tathā devagaṇāś caiva tāmasasyāntare manoḥ <br />
            dyutis tapasyaḥ sutapās tapobhūtaḥ sanātanaḥ //
             <span class="ref">BrP_5.22</span></p>
         
         
         <p id="BrP_5.23">
            taporatir akalmāṣas tanvī dhanvī paraṃtapaḥ <br />
            tāmasasya manor ete daśa putrāḥ prakīrtitāḥ //
             <span class="ref">BrP_5.23</span></p>
         
         
         <p id="BrP_5.24">
            vāyuproktā muniśreṣṭhāś caturthaṃ caitad antaram <br />
            devabāhur yadudhraś ca munir vedaśirās tathā //
             <span class="ref">BrP_5.24</span></p>
         
         
         <p id="BrP_5.25">
            hiraṇyaromā parjanya ūrdhvabāhuś ca somajaḥ <br />
            satyanetras tathātreya ete saptarṣayo 'pare //
             <span class="ref">BrP_5.25</span></p>
         
         
         <p id="BrP_5.26">
            devāś cābhūtarajasas tathā prakṛtayaḥ smṛtāḥ <br />
            vāriplavaś ca raibhyaś ca manor antaram ucyate //
             <span class="ref">BrP_5.26</span></p>
         
         
         <p id="BrP_5.27">
            atha putrān imāṃs tasya budhyadhvaṃ gadato mama <br />
            dhṛtimān avyayo yuktas tattvadarśī nirutsukaḥ //
             <span class="ref">BrP_5.27</span></p>
         
         
         <p id="BrP_5.28">
            āraṇyaś ca prakāśaś ca nirmohaḥ satyavāk kṛtī <br />
            raivatasya manoḥ putrāḥ pañcamaṃ caitad antaram //
             <span class="ref">BrP_5.28</span></p>
         
         
         <p id="BrP_5.29">
            ṣaṣṭhaṃ tu saṃpravakṣyāmi tad budhyadhvaṃ dvijottamāḥ <br />
            bhṛgur nabho vivasvāṃś ca sudhāmā virajās tathā //
             <span class="ref">BrP_5.29</span></p>
         
         
         <p id="BrP_5.30">
            atināmā sahiṣṇuś ca saptaite ca maharṣayaḥ <br />
            cākṣuṣasyāntare viprā manor devās tv ime smṛtāḥ //
             <span class="ref">BrP_5.30</span></p>
         
         
         <p id="BrP_5.31">
            ābālaprathitās te vai pṛthaktvena divaukasaḥ <br />
            lekhāś ca nāmato viprāḥ pañca devagaṇāḥ smṛtāḥ //
             <span class="ref">BrP_5.31</span></p>
         
         
         <p id="BrP_5.32">
            ṛṣer aṅgirasaḥ putrā mahātmāno mahaujasaḥ <br />
            nāḍvaleyā muniśreṣṭhā daśa putrās tu viśrutāḥ //
             <span class="ref">BrP_5.32</span></p>
         
         
         <p id="BrP_5.33">
            ruruprabhṛtayo viprāś cākṣuṣasyāntare manoḥ <br />
            ṣaṣṭhaṃ manvantaraṃ proktaṃ saptamaṃ tu nibodhata //
             <span class="ref">BrP_5.33</span></p>
         
         
         <p id="BrP_5.34">
            atrir vasiṣṭho bhagavān kaśyapaś ca mahān ṛṣiḥ <br />
            gautamo 'tha bharadvājo viśvāmitras tathaiva ca //
             <span class="ref">BrP_5.34</span></p>
         
         
         <p id="BrP_5.35">
            tathaiva putro bhagavān ṛcīkasya mahātmanaḥ <br />
            saptamo jamadagniś ca ṛṣayaḥ sāṃprataṃ divi //
             <span class="ref">BrP_5.35</span></p>
         
         
         <p id="BrP_5.36">
            sādhyā rudrāś ca viśve ca vasavo marutas tathā <br />
            ādityāś cāśvinau cāpi devau vaivasvatau smṛtau //
             <span class="ref">BrP_5.36</span></p>
         
         
         <p id="BrP_5.37">
            manor vaivasvatasyaite vartante sāṃprate 'ntare <br />
            ikṣvākupramukhāś caiva daśa putrā mahātmanaḥ //
             <span class="ref">BrP_5.37</span></p>
         
         
         <p id="BrP_5.38">
            eteṣāṃ kīrtitānāṃ tu maharṣīṇāṃ mahaujasām <br />
            teṣāṃ putrāś ca pautrāś ca dikṣu sarvāsu bho dvijāḥ //
             <span class="ref">BrP_5.38</span></p>
         
         
         <p id="BrP_5.39">
            manvantareṣu sarveṣu prāg āsan sapta saptakāḥ <br />
            loke dharmavyavasthārthaṃ lokasaṃrakṣaṇāya ca //
             <span class="ref">BrP_5.39</span></p>
         
         
         <p id="BrP_5.40">
            manvantare vyatikrānte catvāraḥ saptakā gaṇāḥ <br />
            kṛtvā karma divaṃ yānti brahmalokam anāmayam //
             <span class="ref">BrP_5.40</span></p>
         
         
         <p id="BrP_5.41">
            tato 'nye tapasā yuktāḥ sthānaṃ tat pūrayanty uta <br />
            atītā vartamānāś ca krameṇaitena bho dvijāḥ //
             <span class="ref">BrP_5.41</span></p>
         
         
         <p id="BrP_5.42">
            anāgatāś ca saptaite smṛtā divi maharṣayaḥ <br />
            manor antaram āsādya sāvarṇasyeha bho dvijāḥ //
             <span class="ref">BrP_5.42</span></p>
         
         
         <p id="BrP_5.43">
            rāmo vyāsas tathātreyo dīptimanto bahuśrutāḥ <br />
            bhāradvājas tathā drauṇir aśvatthāmā mahādyutiḥ //
             <span class="ref">BrP_5.43</span></p>
         
         
         <p id="BrP_5.44">
            gautamaś cājaraś caiva śaradvān nāma gautamaḥ <br />
            kauśiko gālavaś caiva aurvaḥ kāśyapa eva ca //
             <span class="ref">BrP_5.44</span></p>
         
         
         <p id="BrP_5.45">
            ete sapta mahātmāno bhaviṣyā munisattamāḥ <br />
            vairī caivādhvarīvāṃś ca śamano dhṛtimān vasuḥ //
             <span class="ref">BrP_5.45</span></p>
         
         
         <p id="BrP_5.46">
            ariṣṭaś cāpy adhṛṣṭaś ca vājī sumatir eva ca <br />
            sāvarṇasya manoḥ putrā bhaviṣyā munisattamāḥ //
             <span class="ref">BrP_5.46</span></p>
         
         
         <p id="BrP_5.47">
            eteṣāṃ kalyam utthāya kīrtanāt sukham edhate <br />
            yaśaś cāpnoti sumahad āyuṣmāṃś ca bhaven naraḥ //
             <span class="ref">BrP_5.47</span></p>
         
         
         <p id="BrP_5.48">
            etāny uktāni bho viprāḥ sapta sapta ca tattvataḥ <br />
            manvantarāṇi saṃkṣepāc chṛṇutānāgatāny api //
             <span class="ref">BrP_5.48</span></p>
         
         
         <p id="BrP_5.49">
            sāvarṇā manavo viprāḥ pañca tāṃś ca nibodhata <br />
            eko vaivasvatas teṣāṃ catvāras tu prajāpateḥ //
             <span class="ref">BrP_5.49</span></p>
         
         
         <p id="BrP_5.50">
            parameṣṭhisutā viprā merusāvarṇyatāṃ gatāḥ <br />
            dakṣasyaite hi dauhitrāḥ priyāyās tanayā nṛpāḥ //
             <span class="ref">BrP_5.50</span></p>
         
         
         <p id="BrP_5.51">
            mahatā tapasā yuktā merupṛṣṭhe mahaujasaḥ <br />
            ruceḥ prajāpateḥ putro raucyo nāma manuḥ smṛtaḥ //
             <span class="ref">BrP_5.51</span></p>
         
         
         <p id="BrP_5.52">
            bhūtyāṃ cotpādito devyāṃ bhautyo nāma ruceḥ sutaḥ <br />
            anāgatāś ca saptaite kalpe 'smin manavaḥ smṛtāḥ //
             <span class="ref">BrP_5.52</span></p>
         
         
         <p id="BrP_5.53">
            tair iyaṃ pṛthivī sarvā saptadvīpā sapattanā <br />
            pūrṇaṃ yugasahasraṃ tu paripālyā dvijottamāḥ //
             <span class="ref">BrP_5.53</span></p>
         
         
         <p id="BrP_5.54">
            prajāpatiś ca tapasā saṃhāraṃ teṣu nityaśaḥ <br />
            yugāni saptatis tāni sāgrāṇi kathitāni ca //
             <span class="ref">BrP_5.54</span></p>
         
         
         <p id="BrP_5.55">
            kṛtatretādiyuktāni manor antaram ucyate <br />
            caturdaśaite manavaḥ kathitāḥ kīrtivardhanāḥ //
             <span class="ref">BrP_5.55</span></p>
         
         
         <p id="BrP_5.56">
            vedeṣu sapurāṇeṣu sarveṣu prabhaviṣṇavaḥ <br />
            prajānāṃ patayo viprā dhanyam eṣāṃ prakīrtanam //
             <span class="ref">BrP_5.56</span></p>
         
         
         <p id="BrP_5.57">
            manvantareṣu saṃhārāḥ saṃhārānteṣu saṃbhavāḥ <br />
            na śakyate 'ntas teṣāṃ vai vaktuṃ varṣaśatair api //
             <span class="ref">BrP_5.57</span></p>
         
         
         <p id="BrP_5.58">
            visargasya prajānāṃ vai saṃhārasya ca bho dvijāḥ <br />
            manvantareṣu saṃhārāḥ śrūyante dvijasattamāḥ //
             <span class="ref">BrP_5.58</span></p>
         
         
         <p id="BrP_5.59">
            saśeṣās tatra tiṣṭhanti devāḥ saptarṣibhiḥ saha <br />
            tapasā brahmacaryeṇa śrutena ca samanvitāḥ //
             <span class="ref">BrP_5.59</span></p>
         
         
         <p id="BrP_5.60">
            pūrṇe yugasahasre tu kalpo niḥśeṣa ucyate <br />
            tatra bhūtāni sarvāṇi dagdhāny ādityaraśmibhiḥ //
             <span class="ref">BrP_5.60</span></p>
         
         
         <p id="BrP_5.61">
            brahmāṇam agrataḥ kṛtvā sahādityagaṇair dvijāḥ <br />
            praviśanti suraśreṣṭhaṃ harinārāyaṇaṃ prabhum //
             <span class="ref">BrP_5.61</span></p>
         
         
         <p id="BrP_5.62">
            sraṣṭāraṃ sarvabhūtānāṃ kalpānteṣu punaḥ punaḥ <br />
            avyaktaḥ śāśvato devas tasya sarvam idaṃ jagat //
             <span class="ref">BrP_5.62</span></p>
         
         
         <p id="BrP_5.63">
            atra vaḥ kīrtayiṣyāmi manor vaivasvatasya vai <br />
            visargaṃ muniśārdūlāḥ sāṃpratasya mahādyuteḥ //
             <span class="ref">BrP_5.63</span></p>
         
         
         <p id="BrP_5.64">
            atra vaṃśaprasaṅgena kathyamānaṃ purātanam <br />
            yatrotpanno mahātmā sa harir vṛṣṇikule prabhuḥ //
             <span class="ref">BrP_5.64</span></p>
         
         lomaharṣaṇa uvāca
         
         
         <p id="BrP_6.1">
            vivasvān kaśyapāj jajñe dākṣāyaṇyāṃ dvijottamāḥ <br />
            tasya bhāryābhavat saṃjñā tvāṣṭrī devī vivasvataḥ //
             <span class="ref">BrP_6.1</span></p>
         
         
         <p id="BrP_6.2">
            sureśvarīti vikhyātā triṣu lokeṣu bhāvinī <br />
            sā vai bhāryā bhagavato mārtaṇḍasya mahātmanaḥ //
             <span class="ref">BrP_6.2</span></p>
         
         
         <p id="BrP_6.3">
            bhartṛrūpeṇa nātuṣyad rūpayauvanaśālinī <br />
            saṃjñā nāma sutapasā sudīptena samanvitā //
             <span class="ref">BrP_6.3</span></p>
         
         
         <p id="BrP_6.4">
            ādityasya hi tad rūpaṃ maṇḍalasya sutejasā <br />
            gātreṣu paridagdhaṃ vai nātikāntam ivābhavat //
             <span class="ref">BrP_6.4</span></p>
         
         
         <p id="BrP_6.5">
            na khalv ayaṃ mṛto 'ṇḍasya iti snehād abhāṣata <br />
            ajānan kāśyapas tasmān mārtaṇḍa iti cocyate //
             <span class="ref">BrP_6.5</span></p>
         
         
         <p id="BrP_6.6">
            tejas tv abhyadhikaṃ tasya nityam eva vivasvataḥ <br />
            yenātitāpayām āsa trīṃl lokān kaśyapātmajaḥ //
             <span class="ref">BrP_6.6</span></p>
         
         
         <p id="BrP_6.7">
            trīṇy apatyāni bho viprāḥ saṃjñāyāṃ tapatāṃ varaḥ <br />
            ādityo janayām āsa kanyāṃ dvau ca prajāpatī //
             <span class="ref">BrP_6.7</span></p>
         
         
         <p id="BrP_6.8">
            manur vaivasvataḥ pūrvaṃ śrāddhadevaḥ prajāpatiḥ <br />
            yamaś ca yamunā caiva yamajau saṃbabhūvatuḥ //
             <span class="ref">BrP_6.8</span></p>
         
         
         <p id="BrP_6.9">
            śyāmavarṇaṃ tu tad rūpaṃ saṃjñā dṛṣṭvā vivasvataḥ <br />
            asahantī tu svāṃ chāyāṃ savarṇāṃ nirmame tataḥ //
             <span class="ref">BrP_6.9</span></p>
         
         
         <p id="BrP_6.10">
            māyāmayī tu sā saṃjñā tasyāṃ chāyāsamutthitām <br />
            prāñjaliḥ praṇatā bhūtvā chāyā saṃjñāṃ dvijottamāḥ //
             <span class="ref">BrP_6.10</span></p>
         
         
         <p id="BrP_6.11">
            uvāca kiṃ mayā kāryaṃ kathayasva śucismite <br />
            sthitāsmi tava nirdeśe śādhi māṃ varavarṇini //
             <span class="ref">BrP_6.11</span></p>
         
         saṃjñovāca
         
         
         <p id="BrP_6.12">
            ahaṃ yāsyāmi bhadraṃ te svam eva bhavanaṃ pituḥ <br />
            tvayaiva bhavane mahyaṃ vastavyaṃ nirviśaṅkayā //
             <span class="ref">BrP_6.12</span></p>
         
         
         <p id="BrP_6.13">
            imau ca bālakau mahyaṃ kanyā ceyaṃ sumadhyamā <br />
            saṃbhāvyās te na cākhyeyam idaṃ bhagavate kvacit //
             <span class="ref">BrP_6.13</span></p>
         
         savarṇovāca
         
         
         <p id="BrP_6.14">
            ā kacagrahaṇād devi ā śāpān naiva karhicit <br />
            ākhyāsyāmi namas tubhyaṃ gaccha devi yathāsukham //
             <span class="ref">BrP_6.14</span></p>
         
         lomaharṣaṇa uvāca
         
         
         <p id="BrP_6.15">
            samādiśya savarṇāṃ tu tathety uktā tayā ca sā <br />
            tvaṣṭuḥ samīpam agamad vrīḍiteva tapasvinī //
             <span class="ref">BrP_6.15</span></p>
         
         
         <p id="BrP_6.16">
            pituḥ samīpagā sā tu pitrā nirbhartsitā śubhā <br />
            bhartuḥ samīpaṃ gaccheti niyuktā ca punaḥ punaḥ //
             <span class="ref">BrP_6.16</span></p>
         
         
         <p id="BrP_6.17">
            āgacchad vaḍavā bhūtvā ācchādya rūpam aninditā <br />
            kurūn athottarān gatvā tṛṇāny atha cacāra ha //
             <span class="ref">BrP_6.17</span></p>
         
         
         <p id="BrP_6.18">
            dvitīyāyāṃ tu saṃjñāyāṃ saṃjñeyam iti cintayan <br />
            ādityo janayām āsa putram ātmasamaṃ tadā //
             <span class="ref">BrP_6.18</span></p>
         
         
         <p id="BrP_6.19">
            pūrvajasya manor viprāḥ sadṛśo 'yam iti prabhuḥ <br />
            manur evābhavan nāmnā sāvarṇa iti cocyate //
             <span class="ref">BrP_6.19</span></p>
         
         
         <p id="BrP_6.20">
            dvitīyo yaḥ sutas tasyāḥ sa vijñeyaḥ śanaiścaraḥ <br />
            saṃjñā tu pārthivī viprāḥ svasya putrasya vai tadā //
             <span class="ref">BrP_6.20</span></p>
         
         
         <p id="BrP_6.21">
            cakārābhyadhikaṃ snehaṃ na tathā pūrvajeṣu vai <br />
            manus tasyāḥ kṣamat tat tu yamas tasyā na cakṣame //
             <span class="ref">BrP_6.21</span></p>
         
         
         <p id="BrP_6.22">
            sa vai roṣāc ca bālyāc ca bhāvino 'rthasya vānagha <br />
            padā saṃtarjayām āsa saṃjñāṃ vaivasvato yamaḥ //
             <span class="ref">BrP_6.22</span></p>
         
         
         <p id="BrP_6.23">
            taṃ śaśāpa tataḥ krodhāt sāvarṇajananī tadā <br />
            caraṇaḥ patatām eṣa taveti bhṛśaduḥkhitā //
             <span class="ref">BrP_6.23</span></p>
         
         
         <p id="BrP_6.24">
            yamas tu tat pituḥ sarvaṃ prāñjaliḥ pratyavedayat <br />
            bhṛśaṃ śāpabhayodvignaḥ saṃjñāvākyair viśaṅkitaḥ //
             <span class="ref">BrP_6.24</span></p>
         
         
         <p id="BrP_6.25">
            śāpo 'yaṃ vinivarteta provāca pitaraṃ dvijāḥ <br />
            mātrā snehena sarveṣu vartitavyaṃ suteṣu vai //
             <span class="ref">BrP_6.25</span></p>
         
         
         <p id="BrP_6.26">
            seyam asmān apāsyeha vivasvan saṃbubhūṣati <br />
            tasyāṃ mayodyataḥ pādo na tu dehe nipātitaḥ //
             <span class="ref">BrP_6.26</span></p>
         
         
         <p id="BrP_6.27">
            bālyād vā yadi vā laulyān mohāt tat kṣantum arhasi <br />
            śapto 'ham asmi lokeśa jananyā tapatāṃ vara <br />
            tava prasādāc caraṇo na paten mama gopate //
             <span class="ref">BrP_6.27</span></p>
         
         vivasvān uvāca
         
         
         <p id="BrP_6.28">
            asaṃśayaṃ putra mahad bhaviṣyaty atra kāraṇam <br />
            yena tvām āviśat krodho dharmajñaṃ satyavādinam //
             <span class="ref">BrP_6.28</span></p>
         
         
         <p id="BrP_6.29">
            na śakyam etan mithyā tu kartuṃ mātṛvacas tava <br />
            kṛmayo māṃsam ādāya yāsyanty avanim eva ca //
             <span class="ref">BrP_6.29</span></p>
         
         
         <p id="BrP_6.30">
            kṛtam evaṃ vacas tathyaṃ mātus tava bhaviṣyati <br />
            śāpasya parihāreṇa tvaṃ ca trāto bhaviṣyasi //
             <span class="ref">BrP_6.30</span></p>
         
         
         <p id="BrP_6.31">
            ādityaś cābravīt saṃjñāṃ kimarthaṃ tanayeṣu vai <br />
            tulyeṣv abhyadhikaḥ sneha ekasmin kriyate tvayā //
             <span class="ref">BrP_6.31</span></p>
         
         
         <p id="BrP_6.32">
            sā tat pariharantī tu nācacakṣe vivasvate <br />
            sa cātmānaṃ samādhāya yogāt tathyam apaśyata //
             <span class="ref">BrP_6.32</span></p>
         
         
         <p id="BrP_6.33">
            tāṃ śaptukāmo bhagavān nāśapan munisattamāḥ <br />
            mūrdhajeṣu nijagrāha sa tu tāṃ munisattamāḥ //
             <span class="ref">BrP_6.33</span></p>
         
         
         <p id="BrP_6.34">
            tataḥ sarvaṃ yathāvṛttam ācacakṣe vivasvate <br />
            vivasvān atha tac chrutvā kruddhas tvaṣṭāram abhyagāt //
             <span class="ref">BrP_6.34</span></p>
         
         
         <p id="BrP_6.35">
            dṛṣṭvā tu taṃ yathānyāyam arcayitvā vibhāvasum <br />
            nirdagdhukāmaṃ roṣeṇa sāntvayām āsa vai tadā //
             <span class="ref">BrP_6.35</span></p>
         
         tvaṣṭovāca
         
         
         <p id="BrP_6.36">
            tavātitejasāviṣṭam idaṃ rūpaṃ na śobhate <br />
            asahantī ca saṃjñā sā vane carati śāḍvale //
             <span class="ref">BrP_6.36</span></p>
         
         
         <p id="BrP_6.37">
            draṣṭā hi tāṃ bhavān adya svāṃ bhāryāṃ śubhacāriṇīm <br />
            ślāghyāṃ yogabalopetāṃ yogam āsthāya gopate //
             <span class="ref">BrP_6.37</span></p>
         
         
         <p id="BrP_6.38">
            anukūlaṃ tu te deva yadi syān mama saṃmatam <br />
            rūpaṃ nirvartayāmy adya tava kāntam ariṃdama //
             <span class="ref">BrP_6.38</span></p>
         
         
         <p id="BrP_6.39">
            tato 'bhyupagamāt tvaṣṭā mārtaṇḍasya vivasvataḥ <br />
            bhramim āropya tat tejaḥ śātayām āsa bho dvijāḥ //
             <span class="ref">BrP_6.39</span></p>
         
         
         <p id="BrP_6.40">
            tato nirbhāsitaṃ rūpaṃ tejasā saṃhatena vai <br />
            kāntāt kāntataraṃ draṣṭum adhikaṃ śuśubhe tadā //
             <span class="ref">BrP_6.40</span></p>
         
         
         <p id="BrP_6.41">
            dadarśa yogam āsthāya svāṃ bhāryāṃ vaḍavāṃ tataḥ <br />
            adhṛṣyāṃ sarvabhūtānāṃ tejasā niyamena ca //
             <span class="ref">BrP_6.41</span></p>
         
         
         <p id="BrP_6.42">
            vaḍavāvapuṣā viprāś carantīm akutobhayām <br />
            so 'śvarūpeṇa bhagavāṃs tāṃ mukhe samabhāvayat //
             <span class="ref">BrP_6.42</span></p>
         
         
         <p id="BrP_6.43">
            maithunāya viceṣṭantīṃ parapuṃso 'vaśaṅkayā <br />
            sā tan niravamac chukraṃ nāsikābhyāṃ vivasvataḥ //
             <span class="ref">BrP_6.43</span></p>
         
         
         <p id="BrP_6.44">
            devau tasyām ajāyetām aśvinau bhiṣajāṃ varau <br />
            nāsatyaś caiva dasraś ca smṛtau dvāv aśvināv iti //
             <span class="ref">BrP_6.44</span></p>
         
         
         <p id="BrP_6.45">
            mārtaṇḍasyātmajāv etāv aṣṭamasya prajāpateḥ <br />
            tāṃ tu rūpeṇa kāntena darśayām āsa bhāskaraḥ //
             <span class="ref">BrP_6.45</span></p>
         
         
         <p id="BrP_6.46">
            sā tu dṛṣṭvaiva bhartāraṃ tutoṣa munisattamāḥ <br />
            yamas tu karmaṇā tena bhṛśaṃ pīḍitamānasaḥ //
             <span class="ref">BrP_6.46</span></p>
         
         
         <p id="BrP_6.47">
            dharmeṇa rañjayām āsa dharmarāja imāḥ prajāḥ <br />
            sa lebhe karmaṇā tena śubhena paramadyutiḥ //
             <span class="ref">BrP_6.47</span></p>
         
         
         <p id="BrP_6.48">
            pitṝṇām ādhipatyaṃ ca lokapālatvam eva ca <br />
            manuḥ prajāpatis tv āsīt sāvarṇiḥ sa tapodhanāḥ //
             <span class="ref">BrP_6.48</span></p>
         
         
         <p id="BrP_6.49">
            bhāvyaḥ samāgate tasmin manuḥ sāvarṇike 'ntare <br />
            merupṛṣṭhe tapo nityam adyāpi sa caraty uta //
             <span class="ref">BrP_6.49</span></p>
         
         
         <p id="BrP_6.50">
            bhrātā śanaiścaras tasya grahatvaṃ sa tu labdhavān <br />
            tvaṣṭā tu tejasā tena viṣṇoś cakram akalpayat //
             <span class="ref">BrP_6.50</span></p>
         
         
         <p id="BrP_6.51">
            tad apratihataṃ yuddhe dānavāntacikīrṣayā <br />
            yavīyasī tu sāpy āsīd yamī kanyā yaśasvinī //
             <span class="ref">BrP_6.51</span></p>
         
         
         <p id="BrP_6.52">
            abhavac ca saricchreṣṭhā yamunā lokapāvanī <br />
            manur ity ucyate loke sāvarṇa iti cocyate //
             <span class="ref">BrP_6.52</span></p>
         
         
         <p id="BrP_6.53">
            dvitīyo yaḥ sutas tasya manor bhrātā śanaiścaraḥ <br />
            grahatvaṃ sa ca lebhe vai sarvalokābhipūjitaḥ //
             <span class="ref">BrP_6.53</span></p>
         
         
         <p id="BrP_6.54">
            ya idaṃ janma devānāṃ śṛṇuyān narasattamaḥ <br />
            āpadaṃ prāpya mucyeta prāpnuyāc ca mahad yaśaḥ //
             <span class="ref">BrP_6.54</span></p>
         
         lomaharṣaṇa uvāca
         
         
         <p id="BrP_7.1">
            manor vaivasvatasyāsan putrā vai nava tatsamāḥ <br />
            ikṣvākuś caiva nābhāgo dhṛṣṭaḥ śaryātir eva ca //
             <span class="ref">BrP_7.1</span></p>
         
         
         <p id="BrP_7.2">
            nariṣyantaś ca ṣaṣṭho vai prāṃśū riṣṭaś ca saptamaḥ <br />
            karūṣaś ca pṛṣadhraś ca navaite munisattamāḥ //
             <span class="ref">BrP_7.2</span></p>
         
         
         <p id="BrP_7.3">
            akarot putrakāmas tu manur iṣṭiṃ prajāpatiḥ <br />
            mitrāvaruṇayor viprāḥ pūrvam eva mahāmatiḥ //
             <span class="ref">BrP_7.3</span></p>
         
         
         <p id="BrP_7.4">
            anutpanneṣu bahuṣu putreṣv eteṣu bho dvijāḥ <br />
            tasyāṃ ca vartamānāyām iṣṭyāṃ ca dvijasattamāḥ //
             <span class="ref">BrP_7.4</span></p>
         
         
         <p id="BrP_7.5">
            mitrāvaruṇayor aṃśe manur āhutim āvahat <br />
            tatra divyāmbaradharā divyābharaṇabhūṣitā //
             <span class="ref">BrP_7.5</span></p>
         
         
         <p id="BrP_7.6">
            divyasaṃhananā caiva ilā jajña iti śrutiḥ <br />
            tām ilety eva hovāca manur daṇḍadharas tadā //
             <span class="ref">BrP_7.6</span></p>
         
         
         <p id="BrP_7.7">
            anugacchasva māṃ bhadre tam ilā pratyuvāca ha <br />
            dharmayuktam idaṃ vākyaṃ putrakāmaṃ prajāpatim //
             <span class="ref">BrP_7.7</span></p>
         
         ilovāca
         
         
         <p id="BrP_7.8">
            mitrāvaruṇayor aṃśe jātāsmi vadatāṃ vara <br />
            tayoḥ sakāśaṃ yāsyāmi na māṃ dharmahatāṃ kuru //
             <span class="ref">BrP_7.8</span></p>
         
         
         <p id="BrP_7.9">
            saivam uktvā manuṃ devaṃ mitrāvaruṇayor ilā <br />
            gatvāntikaṃ varārohā prāñjalir vākyam abravīt //
             <span class="ref">BrP_7.9</span></p>
         
         ilovāca
         
         
         <p id="BrP_7.10">
            aṃśe 'smi yuvayor jātā devau kiṃ karavāṇi vām <br />
            manunā cāham uktā vāai anugacchasva mām iti //
             <span class="ref">BrP_7.10</span></p>
         
         
         <p id="BrP_7.11">
            tau tathāvādinīṃ sādhvīm ilāṃ dharmaparāyaṇām <br />
            mitraś ca varuṇaś cobhāv ūcatus tāṃ dvijottamāḥ //
             <span class="ref">BrP_7.11</span></p>
         
         mitrāvaruṇāv ūcatuḥ
         
         
         <p id="BrP_7.12">
            anena tava dharmeṇa praśrayeṇa damena ca <br />
            satyena caiva suśroṇi prītau svo varavarṇini //
             <span class="ref">BrP_7.12</span></p>
         
         
         <p id="BrP_7.13">
            āvayos tvaṃ mahābhāge khyātiṃ kanyeti yāsyasi //
             <span class="ref">BrP_7.13</span></p>
         
         
         <p id="BrP_7.14">
            manor vaṃśakaraḥ putras tvam eva ca bhaviṣyasi <br />
            sudyumna iti vikhyātas triṣu lokeṣu śobhane //
             <span class="ref">BrP_7.14</span></p>
         
         
         <p id="BrP_7.15">
            jagatpriyo dharmaśīlo manor vaṃśavivardhanaḥ <br />
            nivṛttā sā tu tac chrutvā gacchantī pitur antikāt //
             <span class="ref">BrP_7.15</span></p>
         
         
         <p id="BrP_7.16">
            budhenāntaram āsādya maithunāyopamantritā <br />
            somaputrād budhād viprās tasyāṃ jajñe purūravāḥ //
             <span class="ref">BrP_7.16</span></p>
         
         
         <p id="BrP_7.17">
            janayitvā tataḥ sā tam ilā sudyumnatāṃ gatā <br />
            sudyumnasya tu dāyādās trayaḥ paramadhārmikāḥ //
             <span class="ref">BrP_7.17</span></p>
         
         
         <p id="BrP_7.18">
            utkalaś ca gayaś caiva vinatāśvaś ca bho dvijāḥ <br />
            utkalasyotkalā viprā vinatāśvasya paścimāḥ //
             <span class="ref">BrP_7.18</span></p>
         
         
         <p id="BrP_7.19">
            dik pūrvā muniśārdūlā gayasya tu gayā smṛtā <br />
            praviṣṭe tu manau viprā divākaram ariṃdamam //
             <span class="ref">BrP_7.19</span></p>
         
         
         <p id="BrP_7.20">
            daśadhā tat punaḥ kṣatram akarot pṛthivīm imām <br />
            ikṣvākur jyeṣṭhadāyādo madhyadeśam avāptavān //
             <span class="ref">BrP_7.20</span></p>
         
         
         <p id="BrP_7.21">
            kanyābhāvāt tu sudyumno naitad rājyam avāptavān <br />
            vasiṣṭhavacanāt tv āsīt pratiṣṭhāne mahātmanaḥ //
             <span class="ref">BrP_7.21</span></p>
         
         
         <p id="BrP_7.22">
            pratiṣṭhā dharmarājasya sudyumnasya dvijottamāḥ <br />
            tat purūravase prādād rājyaṃ prāpya mahāyaśāḥ //
             <span class="ref">BrP_7.22</span></p>
         
         
         <p id="BrP_7.23">
            mānaveyo muniśreṣṭhāḥ strīpuṃsor lakṣaṇair yutaḥ <br />
            dhṛtavāṃs tām ilety evaṃ sudyumneti ca viśrutaḥ //
             <span class="ref">BrP_7.23</span></p>
         
         
         <p id="BrP_7.24">
            nāriṣyantāḥ śakāḥ putrā nābhāgasya tu bho dvijāḥ <br />
            ambarīṣo 'bhavat putraḥ pārthivarṣabhasattamaḥ //
             <span class="ref">BrP_7.24</span></p>
         
         
         <p id="BrP_7.25">
            dhṛṣṭasya dhārṣṭakaṃ kṣatraṃ raṇadṛptaṃ babhūva ha <br />
            karūṣasya ca kārūṣāḥ kṣatriyā yuddhadurmadāḥ //
             <span class="ref">BrP_7.25</span></p>
         
         
         <p id="BrP_7.26">
            nābhāgadhṛṣṭaputrāś ca kṣatriyā vaiśyatāṃ gatāḥ <br />
            prāṃśor eko 'bhavat putraḥ prajāpatir iti smṛtaḥ //
             <span class="ref">BrP_7.26</span></p>
         
         
         <p id="BrP_7.27">
            nariṣyantasya dāyādo rājā daṇḍadharo yamaḥ <br />
            śaryāter mithunaṃ tv āsīd ānarto nāma viśrutaḥ //
             <span class="ref">BrP_7.27</span></p>
         
         
         <p id="BrP_7.28">
            putraḥ kanyā sukanyā ca yā patnī cyavanasya ha <br />
            ānartasya tu dāyādo raivo nāma mahādyutiḥ //
             <span class="ref">BrP_7.28</span></p>
         
         
         <p id="BrP_7.29">
            ānartaviṣayaś caiva purī cāsya kuśasthalī <br />
            raivasya raivataḥ putraḥ kakudmī nāma dhārmikaḥ //
             <span class="ref">BrP_7.29</span></p>
         
         
         <p id="BrP_7.30">
            jyeṣṭhaḥ putraḥ sa tasyāsīd rājyaṃ prāpya kuśasthalīm <br />
            sa kanyāsahitaḥ śrutvā gāndharvaṃ brahmaṇo 'ntike //
             <span class="ref">BrP_7.30</span></p>
         
         
         <p id="BrP_7.31">
            muhūrtabhūtaṃ devasya tasthau bahuyugaṃ dvijāḥ <br />
            ājagāma sa caivātha svāṃ purīṃ yādavair vṛtām //
             <span class="ref">BrP_7.31</span></p>
         
         
         <p id="BrP_7.32">
            kṛtāṃ dvāravatīṃ nāma bahudvārāṃ manoramām <br />
            bhojavṛṣṇyandhakair guptāṃ vasudevapurogamaiḥ //
             <span class="ref">BrP_7.32</span></p>
         
         
         <p id="BrP_7.33">
            tatraiva raivato jñātvā yathātattvaṃ dvijottamāḥ <br />
            kanyāṃ tāṃ baladevāya subhadrāṃ nāma revatīm //
             <span class="ref">BrP_7.33</span></p>
         
         
         <p id="BrP_7.34">
            dattvā jagāma śikharaṃ meros tapasi saṃsthitaḥ <br />
            reme rāmo 'pi dharmātmā revatyā sahitaḥ sukhī //
             <span class="ref">BrP_7.34</span></p>
         
         munaya ūcuḥ
         
         
         <p id="BrP_7.35">
            kathaṃ bahuyuge kāle samatīte mahāmate <br />
            na jarā revatīṃ prāptā raivataṃ ca kakudminam //
             <span class="ref">BrP_7.35</span></p>
         
         
         <p id="BrP_7.36">
            meruṃ gatasya vā tasya śaryāteḥ saṃtatiḥ katham <br />
            sthitā pṛthivyām adyāpi śrotum icchāma tattvataḥ //
             <span class="ref">BrP_7.36</span></p>
         
         lomaharṣaṇa uvāca
         
         
         <p id="BrP_7.37">
            na jarā kṣutpipāsā vā na mṛtyur munisattamāḥ <br />
            ṛtucakraṃ prabhavati brahmaloke sadānaghāḥ <br />
            kakudminaḥ svarlokaṃ tu raivatasya gatasya ha //
             <span class="ref">BrP_7.37</span></p>
         
         
         <p id="BrP_7.38">
            hṛtā puṇyajanair viprā rākṣasaiḥ sā kuśasthalī <br />
            tasya bhrātṛśataṃ tv āsīd dhārmikasya mahātmanaḥ //
             <span class="ref">BrP_7.38</span></p>
         
         
         <p id="BrP_7.39">
            tad vadhyamānaṃ rakṣobhir diśaḥ prākrāmad acyutāḥ <br />
            vidrutasya ca viprendrās tasya bhrātṛśatasya vai //
             <span class="ref">BrP_7.39</span></p>
         
         
         <p id="BrP_7.40">
            anvavāyas tu sumahāṃs tatra tatra dvijottamāḥ <br />
            teṣāṃ hy ete muniśreṣṭhāḥ śaryātā iti viśrutāḥ //
             <span class="ref">BrP_7.40</span></p>
         
         
         <p id="BrP_7.41">
            kṣatriyā guṇasaṃpannā dikṣu sarvāsu viśrutāḥ <br />
            śarvaśaḥ sarvagahanaṃ praviṣṭās te mahaujasaḥ //
             <span class="ref">BrP_7.41</span></p>
         
         
         <p id="BrP_7.42">
            nābhāgariṣṭaputrau dvau vaiśyau brāhmaṇatāṃ gatau <br />
            karūṣasya tu kārūṣāḥ kṣatriyā yuddhadurmadāḥ //
             <span class="ref">BrP_7.42</span></p>
         
         
         <p id="BrP_7.43">
            pṛṣadhro hiṃsayitvā tu guror gāṃ dvijasattamāḥ <br />
            śāpāc chūdratvam āpanno navaite parikīrtitāḥ //
             <span class="ref">BrP_7.43</span></p>
         
         
         <p id="BrP_7.44">
            vaivasvatasya tanayā muner vai munisattamāḥ <br />
            kṣuvatas tu manor viprā ikṣvākur abhavat sutaḥ //
             <span class="ref">BrP_7.44</span></p>
         
         
         <p id="BrP_7.45">
            tasya putraśataṃ tv āsīd ikṣvākor bhūridakṣiṇam <br />
            teṣāṃ vikukṣir jyeṣṭhas tu vikukṣitvād ayodhatām //
             <span class="ref">BrP_7.45</span></p>
         
         
         <p id="BrP_7.46">
            prāptaḥ paramadharmajña so 'yodhyādhipatiḥ prabhuḥ <br />
            śakunipramukhās tasya putrāḥ pañcaśataṃ smṛtāḥ //
             <span class="ref">BrP_7.46</span></p>
         
         
         <p id="BrP_7.47">
            uttarāpathadeśasya rakṣitāro mahābalāḥ <br />
            catvāriṃśad daśāṣṭau ca dakṣiṇasyāṃ tathā diśi //
             <span class="ref">BrP_7.47</span></p>
         
         
         <p id="BrP_7.48">
            vaśātipramukhāś cānye rakṣitāro dvijottamāḥ <br />
            ikṣvākus tu vikukṣiṃ vāai aṣṭakāyām athādiśat //
             <span class="ref">BrP_7.48</span></p>
         
         
         <p id="BrP_7.49">
            māṃsam ānaya śrāddhārthaṃ mṛgān hatvā mahābala <br />
            śrāddhakarmaṇi coddiṣṭo akṛte śrāddhakarmaṇi //
             <span class="ref">BrP_7.49</span></p>
         
         
         <p id="BrP_7.50">
            bhakṣayitvā śaśaṃ viprāḥ śaśādo mṛgayāṃ gataḥ <br />
            ikṣvākuṇā parityakto vasiṣṭhavacanāt prabhuḥ //
             <span class="ref">BrP_7.50</span></p>
         
         
         <p id="BrP_7.51">
            ikṣvākau saṃsthite viprāḥ śaśādas tu nṛpo 'bhavat <br />
            śaśādasya tu dāyādaḥ kakutstho nāma vīryavān //
             <span class="ref">BrP_7.51</span></p>
         
         
         <p id="BrP_7.52">
            anenās tu kakutsthasya pṛthuś cānenasaḥ smṛtaḥ <br />
            viṣṭarāśvaḥ pṛthoḥ putras tasmād ārdras tv ajāyata //
             <span class="ref">BrP_7.52</span></p>
         
         
         <p id="BrP_7.53">
            ārdras tu yuvanāśvas tu śrāvastas tatsuto dvijāḥ <br />
            jajñe śrāvastako rājā śrāvastī yena nirmitā //
             <span class="ref">BrP_7.53</span></p>
         
         
         <p id="BrP_7.54">
            śrāvastasya tu dāyādo bṛhadaśvo mahīpatiḥ <br />
            kuvalāśvaḥ sutas tasya rājā paramadhārmikaḥ //
             <span class="ref">BrP_7.54</span></p>
         
         
         <p id="BrP_7.55">
            yaḥ sa dhundhuvadhād rājā dhundhumāratvam āgataḥ //
             <span class="ref">BrP_7.55</span></p>
         
         munaya ūcuḥ
         
         
         <p id="BrP_7.56">
            dhundhor vadhaṃ mahāprājña śrotum icchāma tattvataḥ <br />
            yadvadhāt kuvalāśvo 'sau dhundhumāratvam āgataḥ //
             <span class="ref">BrP_7.56</span></p>
         
         lomaharṣaṇa uvāca
         
         
         <p id="BrP_7.57">
            kuvalāśvasya putrāṇāṃ śatam uttamadhanvinām <br />
            sarve vidyāsu niṣṇātā balavanto durāsadāḥ //
             <span class="ref">BrP_7.57</span></p>
         
         
         <p id="BrP_7.58">
            babhūvur dhārmikāḥ sarve yajvāno bhūridakṣiṇāḥ <br />
            kuvalāśvaṃ pitā rājye bṛhadaśvo nyayojayat //
             <span class="ref">BrP_7.58</span></p>
         
         
         <p id="BrP_7.59">
            putrasaṃkrāmitaśrīs tu vanaṃ rājā viveśa ha <br />
            tam uttaṅko 'tha viprarṣiḥ prayāntaṃ pratyavārayat //
             <span class="ref">BrP_7.59</span></p>
         
         uttaṅka uvāca
         
         
         <p id="BrP_7.60">
            bhavatā rakṣaṇaṃ kāryaṃ tac ca kartuṃ tvam arhasi <br />
            nirudvignas tapaś cartuṃ nahi śaknomi pārthiva //
             <span class="ref">BrP_7.60</span></p>
         
         
         <p id="BrP_7.61">
            mamāśramasamīpe vai sameṣu marudhanvasu <br />
            samudro vālukāpūrṇa uddālaka iti smṛtaḥ //
             <span class="ref">BrP_7.61</span></p>
         
         
         <p id="BrP_7.62">
            devatānām avadhyaś ca mahākāyo mahābalaḥ <br />
            antarbhūmigatas tatra vālukāntarhito mahān //
             <span class="ref">BrP_7.62</span></p>
         
         
         <p id="BrP_7.63">
            rākṣasasya madhoḥ putro dhundhur nāma mahāsuraḥ <br />
            śete lokavināśāya tapa āsthāya dāruṇam //
             <span class="ref">BrP_7.63</span></p>
         
         
         <p id="BrP_7.64">
            saṃvatsarasya paryante sa niśvāsaṃ vimuñcati <br />
            yadā tadā mahī tatra calati sma narādhipa //
             <span class="ref">BrP_7.64</span></p>
         
         
         <p id="BrP_7.65">
            tasya niḥśvāsavātena raja uddhūyate mahat <br />
            ādityapatham āvṛtya saptāhaṃ bhūmikampanam //
             <span class="ref">BrP_7.65</span></p>
         
         
         <p id="BrP_7.66">
            savisphuliṅgaṃ sāṅgāraṃ sadhūmam atidāruṇam <br />
            tena tāta na śaknomi tasmin sthātuṃ sva āśrame //
             <span class="ref">BrP_7.66</span></p>
         
         
         <p id="BrP_7.67">
            taṃ māraya mahākāyaṃ lokānāṃ hitakāmyayā <br />
            lokāḥ svasthā bhavanty adya tasmin vinihate tvayā //
             <span class="ref">BrP_7.67</span></p>
         
         
         <p id="BrP_7.68">
            tvaṃ hi tasya vadhāyaikaḥ samarthaḥ pṛthivīpate <br />
            viṣṇunā ca varo datto mahyaṃ pūrvayuge nṛpa //
             <span class="ref">BrP_7.68</span></p>
         
         
         <p id="BrP_7.69">
            yas taṃ mahāsuraṃ raudraṃ haniṣyati mahābalam <br />
            tasya tvaṃ varadānena tejaś cākhyāpayiṣyasi //
             <span class="ref">BrP_7.69</span></p>
         
         
         <p id="BrP_7.70">
            nahi dhundhur mahātejās tejasālpena śakyate <br />
            nirdagdhuṃ pṛthivīpāla ciraṃ yugaśatair api //
             <span class="ref">BrP_7.70</span></p>
         
         
         <p id="BrP_7.71">
            vīryaṃ ca sumahat tasya devair api durāsadam <br />
            sa evam ukto rājarṣir uttaṅkena mahātmanā <br />
            kuvalāśvaṃ sutaṃ prādāt tasmai dhundhunibarhaṇe //
             <span class="ref">BrP_7.71</span></p>
         
         bṛhadaśva uvāca
         
         
         <p id="BrP_7.72">
            bhagavan nyastaśastro 'ham ayaṃ tu tanayo mama <br />
            bhaviṣyati dvijaśreṣṭha dhundhumāro na saṃśayaḥ //
             <span class="ref">BrP_7.72</span></p>
         
         
         <p id="BrP_7.73">
            sa taṃ vyādiśya tanayaṃ rājarṣir dhundhumāraṇe <br />
            jagāma parvatāyaiva nṛpatiḥ saṃśitavrataḥ //
             <span class="ref">BrP_7.73</span></p>
         
         lomaharṣaṇa uvāca
         
         
         <p id="BrP_7.74">
            kuvalāśvas tu putrāṇāṃ śatena saha bho dvijāḥ <br />
            prāyād uttaṅkasahito dhundhos tasya nibarhaṇe //
             <span class="ref">BrP_7.74</span></p>
         
         
         <p id="BrP_7.75">
            tam āviśat tadā viṣṇus tejasā bhagavān prabhuḥ <br />
            uttaṅkasya niyogād vai lokānāṃ hitakāmyayā //
             <span class="ref">BrP_7.75</span></p>
         
         
         <p id="BrP_7.76">
            tasmin prayāte durdharṣe divi śabdo mahān abhūt <br />
            eṣa śrīmān avadhyo 'dya dhundhumāro bhaviṣyati //
             <span class="ref">BrP_7.76</span></p>
         
         
         <p id="BrP_7.77">
            divyair gandhaiś ca mālyaiś ca taṃ devāḥ samavākiran <br />
            devadundubhayaś caiva praṇedur dvijasattamāḥ //
             <span class="ref">BrP_7.77</span></p>
         
         
         <p id="BrP_7.78">
            sa gatvā jayatāṃ śreṣṭhas tanayaiḥ saha vīryavān <br />
            samudraṃ khānayām āsa vālukāntaram avyayam //
             <span class="ref">BrP_7.78</span></p>
         
         
         <p id="BrP_7.79">
            tasya putraiḥ khanadbhiś ca vālukāntarhitas tadā <br />
            dhundhur āsādito viprā diśam āvṛtya paścimām //
             <span class="ref">BrP_7.79</span></p>
         
         
         <p id="BrP_7.80">
            mukhajenāgninā krodhāl lokān udvartayann iva <br />
            vāri susrāva vegena mahodadhir ivodaye //
             <span class="ref">BrP_7.80</span></p>
         
         
         <p id="BrP_7.81">
            saumasya muniśārdūlā varormikalilo mahān <br />
            tasya putraśataṃ dagdhaṃ tribhir ūnaṃ tu rakṣasā //
             <span class="ref">BrP_7.81</span></p>
         
         
         <p id="BrP_7.82">
            tataḥ sa rājā dyutimān rākṣasaṃ taṃ mahābalam <br />
            āsasāda mahātejā dhundhuṃ dhundhuvināśanaḥ //
             <span class="ref">BrP_7.82</span></p>
         
         
         <p id="BrP_7.83">
            tasya vārimayaṃ vegam āpīya sa narādhipaḥ <br />
            yogī yogena vahniṃ ca śamayām āsa vāriṇā //
             <span class="ref">BrP_7.83</span></p>
         
         
         <p id="BrP_7.84">
            nihatya taṃ mahākāyaṃ balenodakarākṣasam <br />
            uttaṅkaṃ darśayām āsa kṛtakarmā narādhipaḥ //
             <span class="ref">BrP_7.84</span></p>
         
         
         <p id="BrP_7.85">
            uttaṅkas tu varaṃ prādāt tasmai rājñe mahātmane <br />
            dadau tasyākṣayaṃ vittaṃ śatrubhiś cāparājitam //
             <span class="ref">BrP_7.85</span></p>
         
         
         <p id="BrP_7.86">
            dharme ratiṃ ca satataṃ svarge vāsaṃ tathākṣayam <br />
            putrāṇāṃ cākṣayāṃl lokān svarge ye rakṣasā hatāḥ //
             <span class="ref">BrP_7.86</span></p>
         
         
         <p id="BrP_7.87">
            tasya putrās trayaḥ śiṣṭā dṛḍhāśvo jyeṣṭha ucyate <br />
            candrāśvakapilāśvau tu kanīyāṃsau kumārakau //
             <span class="ref">BrP_7.87</span></p>
         
         
         <p id="BrP_7.88">
            dhaundhumārer dṛḍhāśvasya haryaśvaś cātmajaḥ smṛtaḥ <br />
            haryaśvasya nikumbho 'bhūt kṣatradharmarataḥ sadā //
             <span class="ref">BrP_7.88</span></p>
         
         
         <p id="BrP_7.89">
            saṃhatāśvo nikumbhasya suto raṇaviśāradaḥ <br />
            akṛśāśvakṛśāśvau tu saṃhatāśvasutau dvijāḥ //
             <span class="ref">BrP_7.89</span></p>
         
         
         <p id="BrP_7.90">
            tasya haimavatī kanyā satāṃ matā dṛṣadvatī <br />
            vikhyātā triṣu lokeṣu putraś cāsyāḥ prasenajit //
             <span class="ref">BrP_7.90</span></p>
         
         
         <p id="BrP_7.91">
            lebhe prasenajid bhāryāṃ gaurīṃ nāma pativratām <br />
            abhiśastā tu sā bhartrā nadī vai bāhudābhavat //
             <span class="ref">BrP_7.91</span></p>
         
         
         <p id="BrP_7.92">
            tasya putro mahān āsīd yuvanāśvo narādhipaḥ <br />
            māndhātā yuvanāśvasya trilokavijayī sutaḥ //
             <span class="ref">BrP_7.92</span></p>
         
         
         <p id="BrP_7.93">
            tasya caitrarathī bhāryā śaśabindoḥ sutābhavat <br />
            sādhvī bindumatī nāma rūpeṇāsadṛśī bhuvi //
             <span class="ref">BrP_7.93</span></p>
         
         
         <p id="BrP_7.94">
            pativratā ca jyeṣṭhā ca bhrātṝṇām ayutasya vai <br />
            tasyām utpādayām āsa māndhātā dvau sutau dvijāḥ //
             <span class="ref">BrP_7.94</span></p>
         
         
         <p id="BrP_7.95">
            purukutsaṃ ca dharmajñaṃ mucukundaṃ ca pārthivam <br />
            purukutsasutas tv āsīt trasadasyur mahīpatiḥ //
             <span class="ref">BrP_7.95</span></p>
         
         
         <p id="BrP_7.96">
            narmadāyām athotpannaḥ saṃbhūtas tasya cātmajaḥ <br />
            saṃbhūtasya tu dāyādas tridhanvā ripumardanaḥ //
             <span class="ref">BrP_7.96</span></p>
         
         
         <p id="BrP_7.97">
            rājñas tridhanvanas tv āsīd vidvāṃs trayyāruṇaḥ prabhuḥ <br />
            tasya satyavrato nāma kumāro 'bhūn mahābalaḥ //
             <span class="ref">BrP_7.97</span></p>
         
         
         <p id="BrP_7.98">
            parigrahaṇamantrāṇāṃ vighnaṃ cakre sudurmatiḥ <br />
            yena bhāryā kṛtodvāhā hṛtā caiva parasya ha //
             <span class="ref">BrP_7.98</span></p>
         
         
         <p id="BrP_7.99">
            bālyāt kāmāc ca mohāc ca sāhasāc cāpalena ca <br />
            jahāra kanyāṃ kāmārtaḥ kasyacit puravāsinaḥ //
             <span class="ref">BrP_7.99</span></p>
         
         
         <p id="BrP_7.100">
            adharmaśaṅkunā tena taṃ sa trayyāruṇo 'tyajat <br />
            apadhvaṃseti bahuśo vadan krodhasamanvitaḥ //
             <span class="ref">BrP_7.100</span></p>
         
         
         <p id="BrP_7.101">
            so 'bravīt pitaraṃ tyaktaḥ kva gacchāmīti vai muhuḥ <br />
            pitā ca tam athovāca śvapākaiḥ saha vartaya //
             <span class="ref">BrP_7.101</span></p>
         
         
         <p id="BrP_7.102">
            nāhaṃ putreṇa putrārthī tvayādya kulapāṃsana <br />
            ity uktaḥ sa nirākrāman nagarād vacanāt pituḥ //
             <span class="ref">BrP_7.102</span></p>
         
         
         <p id="BrP_7.103">
            na ca taṃ vārayām āsa vasiṣṭho bhagavān ṛṣiḥ <br />
            sa tu satyavrato viprāḥ śvapākāvasathāntike //
             <span class="ref">BrP_7.103</span></p>
         
         
         <p id="BrP_7.104">
            pitrā tyakto 'vasad vīraḥ pitāpy asya vanaṃ yayau <br />
            tatas tasmiṃs tu viṣaye nāvarṣat pākaśāsanaḥ //
             <span class="ref">BrP_7.104</span></p>
         
         
         <p id="BrP_7.105">
            samā dvādaśa bho viprās tenādharmeṇa vai tadā <br />
            dārāṃs tu tasya viṣaye viśvāmitro mahātapāḥ //
             <span class="ref">BrP_7.105</span></p>
         
         
         <p id="BrP_7.106">
            saṃnyasya sāgarānte tu cakāra vipulaṃ tapaḥ <br />
            tasya patnī gale baddhvā madhyamaṃ putram aurasam //
             <span class="ref">BrP_7.106</span></p>
         
         
         <p id="BrP_7.107">
            śeṣasya bharaṇārthāya vyakrīṇād gośatena vai <br />
            taṃ ca baddhaṃ gale dṛṣṭvā vikrayārthaṃ nṛpātmajaḥ //
             <span class="ref">BrP_7.107</span></p>
         
         
         <p id="BrP_7.108">
            maharṣiputraṃ dharmātmā mokṣayām āsa bho dvijāḥ <br />
            satyavrato mahābāhur bharaṇaṃ tasya cākarot //
             <span class="ref">BrP_7.108</span></p>
         
         
         <p id="BrP_7.109">
            viśvāmitrasya tuṣṭyartham anukampārtham eva ca <br />
            so 'bhavad gālavo nāma gale bandhān mahātapāḥ <br />
            maharṣiḥ kauśiko dhīmāṃs tena vīreṇa mokṣitaḥ //
             <span class="ref">BrP_7.109</span></p>
         
         lomaharṣaṇa uvāca
         
         
         <p id="BrP_8.1">
            satyavratas tu bhaktyā ca kṛpayā ca pratijñayā <br />
            viśvāmitrakalatraṃ tu babhāra vinaye sthitaḥ //
             <span class="ref">BrP_8.1</span></p>
         
         
         <p id="BrP_8.2">
            hatvā mṛgān varāhāṃś ca mahiṣāṃś ca vanecarān <br />
            viśvāmitrāśramābhyāśe māṃsaṃ vṛkṣe babandha ca //
             <span class="ref">BrP_8.2</span></p>
         
         
         <p id="BrP_8.3">
            upāṃśuvratam āsthāya dīkṣāṃ dvādaśavārṣikīm <br />
            pitur niyogād avasat tasmin vanagate nṛpe //
             <span class="ref">BrP_8.3</span></p>
         
         
         <p id="BrP_8.4">
            ayodhyāṃ caiva rājyaṃ ca tathaivāntaḥpuraṃ muniḥ <br />
            yājyopādhyāyasaṃyogād vasiṣṭhaḥ paryarakṣata //
             <span class="ref">BrP_8.4</span></p>
         
         
         <p id="BrP_8.5">
            satyavratas tu bālyāc ca bhāvino 'rthasya vai balāt <br />
            vasiṣṭhe 'bhyadhikaṃ manyuṃ dhārayām āsa nityaśaḥ //
             <span class="ref">BrP_8.5</span></p>
         
         
         <p id="BrP_8.6">
            pitrā hi taṃ tadā rāṣṭrāt tyajyamānaṃ priyaṃ sutam <br />
            nivārayām āsa munir bahunā kāraṇena na //
             <span class="ref">BrP_8.6</span></p>
         
         
         <p id="BrP_8.7">
            pāṇigrahaṇamantrāṇāṃ niṣṭhā syāt saptame pade <br />
            na ca satyavratas tasmād dhatavān saptame pade //
             <span class="ref">BrP_8.7</span></p>
         
         
         <p id="BrP_8.8">
            jānan dharmaṃ vasiṣṭhas tu na māṃ trātīti bho dvijāḥ <br />
            satyavratas tadā roṣaṃ vasiṣṭhe manasākarot //
             <span class="ref">BrP_8.8</span></p>
         
         
         <p id="BrP_8.9">
            guṇabuddhyā tu bhagavān vasiṣṭhaḥ kṛtavāṃs tathā <br />
            na ca satyavratas tasya tam upāṃśum abudhyata //
             <span class="ref">BrP_8.9</span></p>
         
         
         <p id="BrP_8.10">
            tasminn aparitoṣaś ca pitur āsīn mahātmanaḥ <br />
            tena dvādaśa varṣāṇi nāvarṣat pākaśāsanaḥ //
             <span class="ref">BrP_8.10</span></p>
         
         
         <p id="BrP_8.11">
            tena tv idānīṃ vihitāṃ dīkṣāṃ tāṃ durvahāṃ bhuvi <br />
            kulasya niṣkṛtir viprāḥ kṛtā sā vai bhaved iti //
             <span class="ref">BrP_8.11</span></p>
         
         
         <p id="BrP_8.12">
            na taṃ vasiṣṭho bhagavān pitrā tyaktaṃ nyavārayat <br />
            abhiṣekṣyāmy ahaṃ putram asyety evaṃmatir muniḥ //
             <span class="ref">BrP_8.12</span></p>
         
         
         <p id="BrP_8.13">
            sa tu dvādaśa varṣāṇi tāṃ dīkṣām avahad balī <br />
            avidyamāne māṃse tu vasiṣṭhasya mahātmanaḥ //
             <span class="ref">BrP_8.13</span></p>
         
         
         <p id="BrP_8.14">
            sarvakāmadughāṃ dogdhrīṃ sa dadarśa nṛpātmajaḥ <br />
            tāṃ vai krodhāc ca mohāc ca śramāc caiva kṣudhānvitaḥ //
             <span class="ref">BrP_8.14</span></p>
         
         
         <p id="BrP_8.15">
            deśadharmagato rājā jaghāna munisattamāḥ <br />
            tanmāṃsaṃ sa svayaṃ caiva viśvāmitrasya cātmajān //
             <span class="ref">BrP_8.15</span></p>
         
         
         <p id="BrP_8.16">
            bhojayām āsa tac chrutvā vasiṣṭho 'py asya cukrudhe //
             <span class="ref">BrP_8.16</span></p>
         
         vasiṣṭha uvāca
         
         
         <p id="BrP_8.17">
            pātayeyam ahaṃ krūra tava śaṅkum asaṃśayam <br />
            yadi te dvāv imau śaṅkū na syātāṃ vai kṛtau punaḥ //
             <span class="ref">BrP_8.17</span></p>
         
         
         <p id="BrP_8.18">
            pituś cāparitoṣeṇa gurudogdhrīvadhena ca <br />
            aprokṣitopayogāc ca trividhas te vyatikramaḥ //
             <span class="ref">BrP_8.18</span></p>
         
         
         <p id="BrP_8.19">
            evaṃ trīṇy asya śaṅkūni tāni dṛṣṭvā mahātapāḥ <br />
            triśaṅkur iti hovāca triśaṅkus tena sa smṛtaḥ //
             <span class="ref">BrP_8.19</span></p>
         
         
         <p id="BrP_8.20">
            viśvāmitrasya dārāṇām anena bharaṇaṃ kṛtam <br />
            tena tasmai varaṃ prādān muniḥ prītas triśaṅkave //
             <span class="ref">BrP_8.20</span></p>
         
         
         <p id="BrP_8.21">
            chandyamāno vareṇātha varaṃ vavre nṛpātmajaḥ <br />
            saśarīro vraje svargam ity evaṃ yācito varaḥ //
             <span class="ref">BrP_8.21</span></p>
         
         
         <p id="BrP_8.22">
            anāvṛṣṭibhaye tasmin gate dvādaśavārṣike <br />
            pitrye rājye 'bhiṣicyātha yājayām āsa pārthivam //
             <span class="ref">BrP_8.22</span></p>
         
         
         <p id="BrP_8.23">
            miṣatāṃ devatānāṃ ca vasiṣṭhasya ca kauśikaḥ <br />
            divam āropayām āsa saśarīraṃ mahātapāḥ //
             <span class="ref">BrP_8.23</span></p>
         
         
         <p id="BrP_8.24">
            tasya satyarathā nāma patnī kaikeyavaṃśajā <br />
            kumāraṃ janayām āsa hariścandram akalmaṣam //
             <span class="ref">BrP_8.24</span></p>
         
         
         <p id="BrP_8.25">
            sa vai rājā hariścandras traiśaṅkava iti smṛtaḥ <br />
            āhartā rājasūyasya samrāḍ iti ha viśrutaḥ //
             <span class="ref">BrP_8.25</span></p>
         
         
         <p id="BrP_8.26">
            hariścandrasya putro 'bhūd rohito nāma pārthivaḥ <br />
            harito rohitasyātha cañcur hārita ucyate //
             <span class="ref">BrP_8.26</span></p>
         
         
         <p id="BrP_8.27">
            vijayaś ca muniśreṣṭhāś cañcuputro babhūva ha <br />
            jetā sa sarvapṛthivīṃ vijayas tena sa smṛtaḥ //
             <span class="ref">BrP_8.27</span></p>
         
         
         <p id="BrP_8.28">
            rurukas tanayas tasya rājā dharmārthakovidaḥ <br />
            rurukasya vṛkaḥ putro vṛkād bāhus tu jajñivān //
             <span class="ref">BrP_8.28</span></p>
         
         
         <p id="BrP_8.29">
            haihayās tālajaṅghāś ca nirasyanti sma taṃ nṛpam <br />
            tatpatnī garbham ādāya aurvasyāśramam āviśat //
             <span class="ref">BrP_8.29</span></p>
         
         
         <p id="BrP_8.30">
            nāsatyo dhārmikaś caiva sa ha dharmayuge 'bhavat <br />
            sagaras tu suto bāhor yajñe saha gareṇa vai //
             <span class="ref">BrP_8.30</span></p>
         
         
         <p id="BrP_8.31">
            aurvasyāśramam āsādya bhārgaveṇābhirakṣitaḥ <br />
            āgneyam astraṃ labdhvā ca bhārgavāt sagaro nṛpaḥ //
             <span class="ref">BrP_8.31</span></p>
         
         
         <p id="BrP_8.32">
            jigāya pṛthivīṃ hatvā tālajaṅghān sahaihayān <br />
            śakānāṃ pahnavānāṃ ca dharmaṃ nirasad acyutaḥ <br />
            kṣatriyāṇāṃ muniśreṣṭhāḥ pāradānāṃ ca dharmavit //
             <span class="ref">BrP_8.32</span></p>
         
         munaya ūcuḥ
         
         
         <p id="BrP_8.33">
            kathaṃ sa sagaro jāto gareṇaiva sahācyutaḥ <br />
            kimarthaṃ ca śakādīnāṃ kṣatriyāṇāṃ mahaujasām //
             <span class="ref">BrP_8.33</span></p>
         
         
         <p id="BrP_8.34">
            dharmān kulocitān rājā kruddho nirasad acyutaḥ <br />
            etan naḥ sarvam ācakṣva vistareṇa mahāmate //
             <span class="ref">BrP_8.34</span></p>
         
         lomaharṣaṇa uvāca
         
         
         <p id="BrP_8.35">
            bāhor vyasaninaḥ pūrvaṃ hṛtaṃ rājyam abhūt kila <br />
            haihayais tālajaṅghaiś ca śakaiḥ sārdhaṃ dvijottamāḥ //
             <span class="ref">BrP_8.35</span></p>
         
         
         <p id="BrP_8.36">
            yavanāḥ pāradāś caiva kāmbojāḥ pahnavās tathā <br />
            ete hy api gaṇāḥ pañca haihayārthe parākraman //
             <span class="ref">BrP_8.36</span></p>
         
         
         <p id="BrP_8.37">
            hṛtarājyas tadā rājā sa vai bāhur vanaṃ yayau <br />
            patnyā cānugato duḥkhī tatra prāṇān avāsṛjat //
             <span class="ref">BrP_8.37</span></p>
         
         
         <p id="BrP_8.38">
            patnī tu yādavī tasya sagarbhā pṛṣṭhato 'nvagāt <br />
            sapatnyā ca garas tasyai dattaḥ pūrvaṃ kilānaghāḥ //
             <span class="ref">BrP_8.38</span></p>
         
         
         <p id="BrP_8.39">
            sā tu bhartuś citāṃ kṛtvā vane tām abhyarohata <br />
            aurvas tāṃ bhārgavo viprāḥ kāruṇyāt samavārayat //
             <span class="ref">BrP_8.39</span></p>
         
         
         <p id="BrP_8.40">
            tasyāśrame ca garbhaḥ sa gareṇaiva sahācyutaḥ <br />
            vyajāyata mahābāhuḥ sagaro nāma pārthivaḥ //
             <span class="ref">BrP_8.40</span></p>
         
         
         <p id="BrP_8.41">
            aurvas tu jātakarmādīṃs tasya kṛtvā mahātmanaḥ <br />
            adhyāpya vedaśāstrāṇi tato 'straṃ pratyapādayat //
             <span class="ref">BrP_8.41</span></p>
         
         
         <p id="BrP_8.42">
            āgneyaṃ tu mahābhāgā amarair api duḥsaham <br />
            sa tenāstrabalenājau balena ca samanvitaḥ //
             <span class="ref">BrP_8.42</span></p>
         
         
         <p id="BrP_8.43">
            haihayān vijaghānāśu kruddho rudraḥ paśūn iva <br />
            ājahāra ca lokeṣu kīrtiṃ kīrtimatāṃ varaḥ //
             <span class="ref">BrP_8.43</span></p>
         
         
         <p id="BrP_8.44">
            tataḥ śakāṃś ca yavanān kāmbojān pāradāṃs tathā <br />
            pahnavāṃś caiva niḥśeṣān kartuṃ vyavasito nṛpaḥ //
             <span class="ref">BrP_8.44</span></p>
         
         
         <p id="BrP_8.45">
            te vadhyamānā vīreṇa sagareṇa mahātmanā <br />
            vasiṣṭhaṃ śaraṇaṃ gatvā praṇipetur manīṣiṇam //
             <span class="ref">BrP_8.45</span></p>
         
         
         <p id="BrP_8.46">
            vasiṣṭhas tv atha tān dṛṣṭvā samayena mahādyutiḥ <br />
            sagaraṃ vārayām āsa teṣāṃ dattvābhayaṃ tadā //
             <span class="ref">BrP_8.46</span></p>
         
         
         <p id="BrP_8.47">
            sagaraḥ svāṃ pratijñāṃ tu guror vākyaṃ niśamya ca <br />
            dharmaṃ jaghāna teṣāṃ vai veṣān anyāṃś cakāra ha //
             <span class="ref">BrP_8.47</span></p>
         
         
         <p id="BrP_8.48">
            ardhaṃ śakānāṃ śiraso muṇḍayitvā vyasarjayat <br />
            yavanānāṃ śiraḥ sarvaṃ kāmbojānāṃ tathaiva ca //
             <span class="ref">BrP_8.48</span></p>
         
         
         <p id="BrP_8.49">
            pāradā muktakeśāś ca pahnavāñ śmaśrudhāriṇaḥ <br />
            niḥsvādhyāyavaṣaṭkārāḥ kṛtās tena mahātmanā //
             <span class="ref">BrP_8.49</span></p>
         
         
         <p id="BrP_8.50">
            śakā yavanakāmbojāḥ pāradāś ca dvijottamāḥ <br />
            koṇisarpā māhiṣakā darvāś colāḥ sakeralāḥ //
             <span class="ref">BrP_8.50</span></p>
         
         
         <p id="BrP_8.51">
            sarve te kṣatriyā viprā dharmas teṣāṃ nirākṛtaḥ <br />
            vasiṣṭhavacanād rājñā sagareṇa mahātmanā //
             <span class="ref">BrP_8.51</span></p>
         
         
         <p id="BrP_8.52">
            sa dharmavijayī rājā vijityemāṃ vasuṃdharām <br />
            aśvaṃ pracārayām āsa vājimedhāya dīkṣitaḥ //
             <span class="ref">BrP_8.52</span></p>
         
         
         <p id="BrP_8.53">
            tasya cārayataḥ so 'śvaḥ samudre pūrvadakṣiṇe <br />
            velāsamīpe 'pahṛto bhūmiṃ caiva praveśitaḥ //
             <span class="ref">BrP_8.53</span></p>
         
         
         <p id="BrP_8.54">
            sa taṃ deśaṃ tadā putraiḥ khānayām āsa pārthivaḥ <br />
            āsedus te tadā tatra khanyamāne mahārṇave //
             <span class="ref">BrP_8.54</span></p>
         
         
         <p id="BrP_8.55">
            tam ādipuruṣaṃ devaṃ hariṃ kṛṣṇaṃ prajāpatim <br />
            viṣṇuṃ kapilarūpeṇa svapantaṃ puruṣaṃ tadā //
             <span class="ref">BrP_8.55</span></p>
         
         
         <p id="BrP_8.56">
            tasya cakṣuḥsamutthena tejasā pratibudhyataḥ <br />
            dagdhāḥ sarve muniśreṣṭhāś catvāras tv avaśeṣitāḥ //
             <span class="ref">BrP_8.56</span></p>
         
         
         <p id="BrP_8.57">
            barhiketuḥ suketuś ca tathā dharmaratho nṛpaḥ <br />
            śūraḥ pañcanadaś caiva tasya vaṃśakarā nṛpāḥ //
             <span class="ref">BrP_8.57</span></p>
         
         
         <p id="BrP_8.58">
            prādāc ca tasmai bhagavān harir nārāyaṇo varam <br />
            akṣayaṃ vaṃśam ikṣvākoḥ kīrtiṃ cāpy anivartinīm //
             <span class="ref">BrP_8.58</span></p>
         
         
         <p id="BrP_8.59">
            putraṃ samudraṃ ca vibhuḥ svarge vāsaṃ tathākṣayam <br />
            samudraś cārgham ādāya vavande taṃ mahīpatim //
             <span class="ref">BrP_8.59</span></p>
         
         
         <p id="BrP_8.60">
            sāgaratvaṃ ca lebhe sa karmaṇā tena tasya ha <br />
            taṃ cāśvamedhikaṃ so 'śvaṃ samudrād upalabdhavān //
             <span class="ref">BrP_8.60</span></p>
         
         
         <p id="BrP_8.61">
            ājahārāśvamedhānāṃ śataṃ sa sumahātapāḥ <br />
            putrāṇāṃ ca sahasrāṇi ṣaṣṭis tasyeti naḥ śrutam //
             <span class="ref">BrP_8.61</span></p>
         
         munaya ūcuḥ
         
         
         <p id="BrP_8.62">
            sagarasyātmajā vīrāḥ kathaṃ jātā mahābalāḥ <br />
            vikrāntāḥ ṣaṣṭisāhasrā vidhinā kena sattama //
             <span class="ref">BrP_8.62</span></p>
         
         lomaharṣaṇa uvāca
         
         
         <p id="BrP_8.63">
            dve bhārye sagarasyāstāṃ tapasā dagdhakilbiṣe <br />
            jyeṣṭhā vidarbhaduhitā keśinī nāma nāmataḥ //
             <span class="ref">BrP_8.63</span></p>
         
         
         <p id="BrP_8.64">
            kanīyasī tu mahatī patnī paramadharmiṇī <br />
            ariṣṭanemiduhitā rūpeṇāpratimā bhuvi //
             <span class="ref">BrP_8.64</span></p>
         
         
         <p id="BrP_8.65">
            aurvas tābhyāṃ varaṃ prādāt tad budhyadhvaṃ dvijottamāḥ <br />
            ṣaṣṭiṃ putrasahasrāṇi gṛhṇātv ekā nitambinī //
             <span class="ref">BrP_8.65</span></p>
         
         
         <p id="BrP_8.66">
            ekaṃ vaṃśadharaṃ tv ekā yatheṣṭaṃ varayatv iti <br />
            tatraikā jagṛhe putrān ṣaṣṭisāhasrasaṃmitān //
             <span class="ref">BrP_8.66</span></p>
         
         
         <p id="BrP_8.67">
            ekaṃ vaṃśadharaṃ tv ekā tathety āha tato muniḥ <br />
            rājā pañcajano nāma babhūva sa mahādyutiḥ //
             <span class="ref">BrP_8.67</span></p>
         
         
         <p id="BrP_8.68">
            itarā suṣuve tumbīṃ bījapūrṇām iti śrutiḥ <br />
            tatra ṣaṣṭisahasrāṇi garbhās te tilasaṃmitāḥ //
             <span class="ref">BrP_8.68</span></p>
         
         
         <p id="BrP_8.69">
            saṃbabhūvur yathākālaṃ vavṛdhuś ca yathāsukham <br />
            ghṛtapūrṇeṣu kumbheṣu tān garbhān nidadhe tataḥ //
             <span class="ref">BrP_8.69</span></p>
         
         
         <p id="BrP_8.70">
            dhātrīś caikaikaśaḥ prādāt tāvatīḥ poṣaṇe nṛpaḥ <br />
            tato daśasu māseṣu samuttasthur yathākramam //
             <span class="ref">BrP_8.70</span></p>
         
         
         <p id="BrP_8.71">
            kumārās te yathākālaṃ sagaraprītivardhanāḥ <br />
            ṣaṣṭiputrasahasrāṇi tasyaivam abhavan dvijāḥ //
             <span class="ref">BrP_8.71</span></p>
         
         
         <p id="BrP_8.72">
            garbhād alābūmadhyād vai jātāni pṛthivīpateḥ <br />
            teṣāṃ nārāyaṇaṃ tejaḥ praviṣṭānāṃ mahātmanām //
             <span class="ref">BrP_8.72</span></p>
         
         
         <p id="BrP_8.73">
            ekaḥ pañcajano nāma putro rājā babhūva ha <br />
            śūraḥ pañcajanasyāsīd aṃśumān nāma vīryavān //
             <span class="ref">BrP_8.73</span></p>
         
         
         <p id="BrP_8.74">
            dilīpas tasya tanayaḥ khaṭvāṅga iti viśrutaḥ <br />
            yena svargād ihāgatya muhūrtaṃ prāpya jīvitam //
             <span class="ref">BrP_8.74</span></p>
         
         
         <p id="BrP_8.75">
            trayo 'bhisaṃdhitā lokā buddhyā satyena cānaghāḥ <br />
            dilīpasya tu dāyādo mahārājo bhagīrathaḥ //
             <span class="ref">BrP_8.75</span></p>
         
         
         <p id="BrP_8.76">
            yaḥ sa gaṅgāṃ saricchreṣṭhām avātārayata prabhuḥ <br />
            samudram ānayac caināṃ duhitṛtve 'py akalpayat //
             <span class="ref">BrP_8.76</span></p>
         
         
         <p id="BrP_8.77">
            tasmād bhāgīrathī gaṅgā kathyate vaṃśacintakaiḥ <br />
            bhagīrathasuto rājā śruta ity abhiviśrutaḥ //
             <span class="ref">BrP_8.77</span></p>
         
         
         <p id="BrP_8.78">
            nābhāgas tu śrutasyāsīt putraḥ paramadhārmikaḥ <br />
            ambarīṣas tu nābhāgiḥ sindhudvīpapitābhavat //
             <span class="ref">BrP_8.78</span></p>
         
         
         <p id="BrP_8.79">
            ayutājit tu dāyādaḥ sindhudvīpasya vīryavān <br />
            ayutājitsutas tv āsīd ṛtuparṇo mahāyaśāḥ //
             <span class="ref">BrP_8.79</span></p>
         
         
         <p id="BrP_8.80">
            divyākṣahṛdayajño vai rājā nalasakho balī <br />
            ṛtuparṇasutas tv āsīd ārtaparṇir mahāyaśāḥ //
             <span class="ref">BrP_8.80</span></p>
         
         
         <p id="BrP_8.81">
            sudāsas tasya tanayo rājā indrasakho 'bhavat <br />
            sudāsasya sutaḥ proktaḥ saudāso nāma pārthivaḥ //
             <span class="ref">BrP_8.81</span></p>
         
         
         <p id="BrP_8.82">
            khyātaḥ kalmāṣapādo vai rājā mitrasaho 'bhavat <br />
            kalmāṣapādasya sutaḥ sarvakarmeti viśrutaḥ //
             <span class="ref">BrP_8.82</span></p>
         
         
         <p id="BrP_8.83">
            anaraṇyas tu putro 'bhūd viśrutaḥ sarvakarmaṇaḥ <br />
            anaraṇyasuto nighno nighnato dvau babhūvatuḥ //
             <span class="ref">BrP_8.83</span></p>
         
         
         <p id="BrP_8.84">
            anamitro raghuś caiva pārthivarṣabhasattamau <br />
            anamitrasuto rājā vidvān duliduho 'bhavat //
             <span class="ref">BrP_8.84</span></p>
         
         
         <p id="BrP_8.85">
            dilīpas tanayas tasya rāmasya prapitāmahaḥ <br />
            dīrghabāhur dilīpasya raghur nāmnā suto 'bhavat //
             <span class="ref">BrP_8.85</span></p>
         
         
         <p id="BrP_8.86">
            ayodhyāyāṃ mahārājo yaḥ purāsīn mahābalaḥ <br />
            ajas tu rāghavo jajñe tathā daśaratho 'py ajāt //
             <span class="ref">BrP_8.86</span></p>
         
         
         <p id="BrP_8.87">
            rāmo daśarathāj jajñe dharmātmā sumahāyaśāḥ <br />
            rāmasya tanayo jajñe kuśa ity abhisaṃjñitaḥ //
             <span class="ref">BrP_8.87</span></p>
         
         
         <p id="BrP_8.88">
            atithis tu kuśāj jajñe dharmātmā sumahāyaśāḥ <br />
            atithes tv abhavat putro niṣadho nāma vīryavān //
             <span class="ref">BrP_8.88</span></p>
         
         
         <p id="BrP_8.89">
            niṣadhasya nalaḥ putro nabhaḥ putro nalasya ca <br />
            nabhasya puṇḍarīkas tu kṣemadhanvā tataḥ smṛtaḥ //
             <span class="ref">BrP_8.89</span></p>
         
         
         <p id="BrP_8.90">
            kṣemadhanvasutas tv āsīd devānīkaḥ pratāpavān <br />
            āsīd ahīnagur nāma devānīkātmajaḥ prabhuḥ //
             <span class="ref">BrP_8.90</span></p>
         
         
         <p id="BrP_8.91">
            ahīnagos tu dāyādaḥ sudhanvā nāma pārthivaḥ <br />
            sudhanvanaḥ sutaś cāpi tato jajñe śalo nṛpaḥ //
             <span class="ref">BrP_8.91</span></p>
         
         
         <p id="BrP_8.92">
            ukyo nāma sa dharmātmā śalaputro babhūva ha <br />
            vajranābhaḥ sutas tasya nalas tasya mahātmanaḥ //
             <span class="ref">BrP_8.92</span></p>
         
         
         <p id="BrP_8.93">
            nalau dvāv eva vikhyātau purāṇe munisattamāḥ <br />
            vīrasenātmajaś caiva yaś cekṣvākukulodvahaḥ //
             <span class="ref">BrP_8.93</span></p>
         
         
         <p id="BrP_8.94">
            ikṣvākuvaṃśaprabhavāḥ prādhānyena prakīrtitāḥ <br />
            ete vivasvato vaṃśe rājāno bhūritejasaḥ //
             <span class="ref">BrP_8.94</span></p>
         
         
         <p id="BrP_8.95">
            paṭhan samyag imāṃ sṛṣṭim ādityasya vivasvataḥ <br />
            śrāddhadevasya devasya prajānāṃ puṣṭidasya ca <br />
            prajāvān eti sāyujyam ādityasya vivasvataḥ //
             <span class="ref">BrP_8.95</span></p>
         
         lomaharṣaṇa uvāca
         
         
         <p id="BrP_9.1">
            pitā somasya bho viprā jajñe 'trir bhagavān ṛṣiḥ <br />
            brahmaṇo mānasāt pūrvaṃ prajāsargaṃ vidhitsataḥ //
             <span class="ref">BrP_9.1</span></p>
         
         
         <p id="BrP_9.2">
            anuttaraṃ nāma tapo yena taptaṃ hi tat purā <br />
            trīṇi varṣasahasrāṇi divyānīti hi naḥ śrutam //
             <span class="ref">BrP_9.2</span></p>
         
         
         <p id="BrP_9.3">
            ūrdhvam ācakrame tasya retaḥ somatvam īyivat <br />
            netrābhyāṃ vāri susrāva daśadhā dyotayan diśaḥ //
             <span class="ref">BrP_9.3</span></p>
         
         
         <p id="BrP_9.4">
            taṃ garbhaṃ vidhinādiṣṭā daśa devyo dadhus tataḥ <br />
            sametya dhārayām āsur na ca tāḥ samaśaknuvan //
             <span class="ref">BrP_9.4</span></p>
         
         
         <p id="BrP_9.5">
            yadā na dhāraṇe śaktās tasya garbhasya tā diśaḥ <br />
            tatas tābhiḥ sa tyaktas tu nipapāta vasuṃdharām //
             <span class="ref">BrP_9.5</span></p>
         
         
         <p id="BrP_9.6">
            patitaṃ somam ālokya brahmā lokapitāmahaḥ <br />
            ratham āropayām āsa lokānāṃ hitakāmyayā //
             <span class="ref">BrP_9.6</span></p>
         
         
         <p id="BrP_9.7">
            tasmin nipatite devāḥ putre 'treḥ paramātmani <br />
            tuṣṭuvur brahmaṇaḥ putrās tathānye munisattamāḥ //
             <span class="ref">BrP_9.7</span></p>
         
         
         <p id="BrP_9.8">
            tasya saṃstūyamānasya tejaḥ somasya bhāsvataḥ <br />
            āpyāyanāya lokānāṃ bhāvayām āsa sarvataḥ //
             <span class="ref">BrP_9.8</span></p>
         
         
         <p id="BrP_9.9">
            sa tena rathamukhyena sāgarāntāṃ vasuṃdharām <br />
            triḥsaptakṛtvo 'tiyaśāś cakārābhipradakṣiṇām //
             <span class="ref">BrP_9.9</span></p>
         
         
         <p id="BrP_9.10">
            tasya yac caritaṃ tejaḥ pṛthivīm anvapadyata <br />
            oṣadhyas tāḥ samudbhūtā yābhiḥ saṃdhāryate jagat //
             <span class="ref">BrP_9.10</span></p>
         
         
         <p id="BrP_9.11">
            sa labdhatejā bhagavān saṃstavaiś ca svakarmabhiḥ <br />
            tapas tepe mahābhāgaḥ padmānāṃ darśanāya saḥ //
             <span class="ref">BrP_9.11</span></p>
         
         
         <p id="BrP_9.12">
            tatas tasmai dadau rājyaṃ brahmā brahmavidāṃ varaḥ <br />
            bījauṣadhīnāṃ viprāṇām apāṃ ca munisattamāḥ //
             <span class="ref">BrP_9.12</span></p>
         
         
         <p id="BrP_9.13">
            sa tat prāpya mahārājyaṃ somaḥ saumyavatāṃ varaḥ <br />
            samājahre rājasūyaṃ sahasraśatadakṣiṇam //
             <span class="ref">BrP_9.13</span></p>
         
         
         <p id="BrP_9.14">
            dakṣiṇām adadāt somas trīṃl lokān iti naḥ śrutam <br />
            tebhyo brahmarṣimukhyebhyaḥ sadasyebhyaś ca bho dvijāḥ //
             <span class="ref">BrP_9.14</span></p>
         
         
         <p id="BrP_9.15">
            hiraṇyagarbho brahmātrir bhṛguś ca ṛtvijo 'bhavat <br />
            sadasyo 'bhūd dharis tatra munibhir bahubhir vṛtaḥ //
             <span class="ref">BrP_9.15</span></p>
         
         
         <p id="BrP_9.16">
            taṃ sinīś ca kuhūś caiva dyutiḥ puṣṭiḥ prabhā vasuḥ <br />
            kīrtir dhṛtiś ca lakṣmīś ca nava devyaḥ siṣevire //
             <span class="ref">BrP_9.16</span></p>
         
         
         <p id="BrP_9.17">
            prāpyāvabhṛtham apy agryaṃ sarvadevarṣipūjitaḥ <br />
            virarājādhirājendro daśadhā bhāsayan diśaḥ //
             <span class="ref">BrP_9.17</span></p>
         
         
         <p id="BrP_9.18">
            tasya tat prāpya duṣprāpyam aiśvaryam ṛṣisatkṛtam <br />
            vibabhrāma matis tātāvinayād anayāhṛtā //
             <span class="ref">BrP_9.18</span></p>
         
         
         <p id="BrP_9.19">
            bṛhaspateḥ sa vai bhāryām aiśvaryamadamohitaḥ <br />
            jahāra tarasā somo vimatyāṅgirasaḥ sutam //
             <span class="ref">BrP_9.19</span></p>
         
         
         <p id="BrP_9.20">
            sa yācyamāno devaiś ca tathā devarṣibhir muhuḥ <br />
            naiva vyasarjayat tārāṃ tasmāy aṅgirase tadā //
             <span class="ref">BrP_9.20</span></p>
         
         
         <p id="BrP_9.21">
            uśanā tasya jagrāha pārṣṇim aṅgirasas tadā <br />
            rudraś ca pārṣṇiṃ jagrāha gṛhītvājagavaṃ dhanuḥ //
             <span class="ref">BrP_9.21</span></p>
         
         
         <p id="BrP_9.22">
            tena brahmaśiro nāma paramāstraṃ mahātmanā <br />
            uddiśya devān utsṛṣṭaṃ yenaiṣāṃ nāśitaṃ yaśaḥ //
             <span class="ref">BrP_9.22</span></p>
         
         
         <p id="BrP_9.23">
            tatra tad yuddham abhavat prakhyātaṃ tārakāmayam <br />
            devānāṃ dānavānāṃ ca lokakṣayakaraṃ mahat //
             <span class="ref">BrP_9.23</span></p>
         
         
         <p id="BrP_9.24">
            tatra śiṣṭās tu ye devās tuṣitāś caiva ye dvijāḥ <br />
            brahmāṇaṃ śaraṇaṃ jagmur ādidevaṃ sanātanam //
             <span class="ref">BrP_9.24</span></p>
         
         
         <p id="BrP_9.25">
            tadā nivāryośanasaṃ taṃ vai rudraṃ ca śaṃkaram <br />
            dadāv aṅgirase tārāṃ svayam eva pitāmahaḥ //
             <span class="ref">BrP_9.25</span></p>
         
         
         <p id="BrP_9.26">
            tām antaḥprasavāṃ dṛṣṭvā kruddhaḥ prāha bṛhaspatiḥ <br />
            madīyāyāṃ na te yonau garbho dhāryaḥ kathaṃcana //
             <span class="ref">BrP_9.26</span></p>
         
         
         <p id="BrP_9.27">
            iṣīkāstambam āsādya garbhaṃ sā cotsasarja ha <br />
            jātamātraḥ sa bhagavān devānām ākṣipad vapuḥ //
             <span class="ref">BrP_9.27</span></p>
         
         
         <p id="BrP_9.28">
            tataḥ saṃśayam āpannās tārām ūcuḥ surottamāḥ <br />
            satyaṃ brūhi sutaḥ kasya somasyātha bṛhaspateḥ //
             <span class="ref">BrP_9.28</span></p>
         
         
         <p id="BrP_9.29">
            pṛcchyamānā yadā devair nāha sā vibudhān kila <br />
            tadā tāṃ śaptum ārabdhaḥ kumāro dasyuhantamaḥ //
             <span class="ref">BrP_9.29</span></p>
         
         
         <p id="BrP_9.30">
            taṃ nivārya tato brahmā tārāṃ papraccha saṃśayam <br />
            yad atra tathyaṃ tad brūhi tāre kasya sutas tv ayam //
             <span class="ref">BrP_9.30</span></p>
         
         
         <p id="BrP_9.31">
            uvāca prāñjaliḥ sā taṃ somasyeti pitāmaham <br />
            tadā taṃ mūrdhni cāghrāya somo rājā sutaṃ prati //
             <span class="ref">BrP_9.31</span></p>
         
         
         <p id="BrP_9.32">
            budha ity akaron nāma tasya bālasya dhīmataḥ <br />
            pratikūlaṃ ca gagane samabhyuttiṣṭhate budhaḥ //
             <span class="ref">BrP_9.32</span></p>
         
         
         <p id="BrP_9.33">
            utpādayām āsa tadā putraṃ vairājaputrikam <br />
            tasyāpatyaṃ mahātejā babhūvailaḥ purūravāḥ //
             <span class="ref">BrP_9.33</span></p>
         
         
         <p id="BrP_9.34">
            urvaśyāṃ jajñire yasya putrāḥ sapta mahātmanaḥ <br />
            etat somasya vo janma kīrtitaṃ kīrtivardhanam //
             <span class="ref">BrP_9.34</span></p>
         
         
         <p id="BrP_9.35">
            vaṃśam asya muniśreṣṭhāḥ kīrtyamānaṃ nibodhata <br />
            dhanyam āyuṣyam ārogyaṃ puṇyaṃ saṃkalpasādhanam //
             <span class="ref">BrP_9.35</span></p>
         
         
         <p id="BrP_9.36">
            somasya janma śrutvaiva pāpebhyo vipramucyate //
             <span class="ref">BrP_9.36</span></p>
         
         lomaharṣaṇa uvāca
         
         
         <p id="BrP_10.1">
            budhasya tu muniśreṣṭhā vidvān putraḥ purūravāḥ <br />
            tejasvī dānaśīlaś ca yajvā vipuladakṣiṇaḥ //
             <span class="ref">BrP_10.1</span></p>
         
         
         <p id="BrP_10.2">
            brahmavādī parākrāntaḥ śatrubhir yudhi durdamaḥ <br />
            āhartā cāgnihotrasya yajñānāṃ ca mahīpatiḥ //
             <span class="ref">BrP_10.2</span></p>
         
         
         <p id="BrP_10.3">
            satyavādī puṇyamatiḥ samyaksaṃvṛtamaithunaḥ <br />
            atīva triṣu lokeṣu yaśasāpratimaḥ sadā //
             <span class="ref">BrP_10.3</span></p>
         
         
         <p id="BrP_10.4">
            taṃ brahmavādinaṃ śāntaṃ dharmajñaṃ satyavādinam <br />
            urvaśī varayām āsa hitvā mānaṃ yaśasvinī //
             <span class="ref">BrP_10.4</span></p>
         
         
         <p id="BrP_10.5">
            tayā sahāvasad rājā daśa varṣāṇi pañca ca <br />
            ṣaṭ pañca sapta cāṣṭau ca daśa cāṣṭau ca bho dvijāḥ //
             <span class="ref">BrP_10.5</span></p>
         
         
         <p id="BrP_10.6">
            vane caitrarathe ramye tathā mandākinītaṭe <br />
            alakāyāṃ viśālāyāṃ nandane ca vanottame //
             <span class="ref">BrP_10.6</span></p>
         
         
         <p id="BrP_10.7">
            uttarān sa kurūn prāpya manoramaphaladrumān <br />
            gandhamādanapādeṣu meruśṛṅge tathottare //
             <span class="ref">BrP_10.7</span></p>
         
         
         <p id="BrP_10.8">
            eteṣu vanamukhyeṣu surair ācariteṣu ca <br />
            urvaśyā sahito rājā reme paramayā mudā //
             <span class="ref">BrP_10.8</span></p>
         
         
         <p id="BrP_10.9">
            deśe puṇyatame caiva maharṣibhir abhiṣṭute <br />
            rājyaṃ sa kārayām āsa prayāge pṛthivīpatiḥ //
             <span class="ref">BrP_10.9</span></p>
         
         
         <p id="BrP_10.10">
            evaṃprabhāvo rājāsīd ailas tu narasattamaḥ <br />
            uttare jāhnavītīre pratiṣṭhāne mahāyaśāḥ //
             <span class="ref">BrP_10.10</span></p>
         
         lomaharṣaṇa uvāca
         
         
         <p id="BrP_10.11">
            ailaputrā babhūvus te sapta devasutopamāḥ <br />
            gandharvaloke viditā āyur dhīmān amāvasuḥ //
             <span class="ref">BrP_10.11</span></p>
         
         
         <p id="BrP_10.12">
            viśvāyuś caiva dharmātmā śrutāyuś ca tathāparaḥ <br />
            dṛḍhāyuś ca vanāyuś ca bahvāyuś corvaśīsutāḥ //
             <span class="ref">BrP_10.12</span></p>
         
         
         <p id="BrP_10.13">
            amāvasos tu dāyādo bhīmo rājātha rājarāṭ <br />
            śrīmān bhīmasya dāyādo rājāsīt kāñcanaprabhaḥ //
             <span class="ref">BrP_10.13</span></p>
         
         
         <p id="BrP_10.14">
            vidvāṃs tu kāñcanasyāpi suhotro 'bhūn mahābalaḥ <br />
            suhotrasyābhavaj jahnuḥ keśinyā garbhasaṃbhavaḥ //
             <span class="ref">BrP_10.14</span></p>
         
         
         <p id="BrP_10.15">
            ājahre yo mahat sattraṃ sarpamedhaṃ mahāmakham <br />
            patilobhena yaṃ gaṅgā patitvena sasāra ha //
             <span class="ref">BrP_10.15</span></p>
         
         
         <p id="BrP_10.16">
            necchataḥ plāvayām āsa tasya gaṅgā tadā sadaḥ <br />
            sa tayā plāvitaṃ dṛṣṭvā yajñavāṭaṃ samantataḥ //
             <span class="ref">BrP_10.16</span></p>
         
         
         <p id="BrP_10.17">
            sauhotrir aśapad gaṅgāṃ kruddho rājā dvijottamāḥ <br />
            eṣa te viphalaṃ yatnaṃ pibann ambhaḥ karomy aham //
             <span class="ref">BrP_10.17</span></p>
         
         
         <p id="BrP_10.18">
            asya gaṅge 'valepasya sadyaḥ phalam avāpnuhi <br />
            jahnurājarṣiṇā pītāṃ gaṅgāṃ dṛṣṭvā maharṣayaḥ //
             <span class="ref">BrP_10.18</span></p>
         
         
         <p id="BrP_10.19">
            upaninyur mahābhāgāṃ duhitṛtvena jāhnavīm <br />
            yuvanāśvasya putrīṃ tu kāverīṃ jahnur āvahat //
             <span class="ref">BrP_10.19</span></p>
         
         
         <p id="BrP_10.20">
            yuvanāśvasya śāpena gaṅgārdhena vinirgatā <br />
            kāverīṃ saritāṃ śreṣṭhāṃ jahnor bhāryām aninditām //
             <span class="ref">BrP_10.20</span></p>
         
         
         <p id="BrP_10.21">
            jahnus tu dayitaṃ putraṃ sunadyaṃ nāma dhārmikam <br />
            kāveryāṃ janayām āsa ajakas tasya cātmajaḥ //
             <span class="ref">BrP_10.21</span></p>
         
         
         <p id="BrP_10.22">
            ajakasya tu dāyādo balākāśvo mahīpatiḥ <br />
            babhūva mṛgayāśīlaḥ kuśas tasyātmajo 'bhavat //
             <span class="ref">BrP_10.22</span></p>
         
         
         <p id="BrP_10.23">
            kuśaputrā babhūvur hi catvāro devavarcasaḥ <br />
            kuśikaḥ kuśanābhaś ca kuśāmbo mūrtimāṃs tathā //
             <span class="ref">BrP_10.23</span></p>
         
         
         <p id="BrP_10.24">
            ballavaiḥ saha saṃvṛddho rājā vanacaraḥ sadā <br />
            kuśikas tu tapas tepe putram indrasamaṃ prabhuḥ //
             <span class="ref">BrP_10.24</span></p>
         
         
         <p id="BrP_10.25">
            labheyam iti taṃ śakras trāsād abhyetya jajñivān <br />
            pūrṇe varṣasahasre vai tataḥ śakro hy apaśyata //
             <span class="ref">BrP_10.25</span></p>
         
         
         <p id="BrP_10.26">
            atyugratapasaṃ dṛṣṭvā sahasrākṣaḥ puraṃdaraḥ <br />
            samarthaḥ putrajanane svayam evāsya śāśvataḥ //
             <span class="ref">BrP_10.26</span></p>
         
         
         <p id="BrP_10.27">
            putrārthaṃ kalpayām āsa devendraḥ surasattamaḥ <br />
            sa gādhir abhavad rājā maghavān kauśikaḥ svayam //
             <span class="ref">BrP_10.27</span></p>
         
         
         <p id="BrP_10.28">
            paurā yasyābhavad bhāryā gādhis tasyām ajāyata <br />
            gādheḥ kanyā mahābhāgā nāmnā satyavatī śubhā //
             <span class="ref">BrP_10.28</span></p>
         
         
         <p id="BrP_10.29">
            tāṃ gādhiḥ kāvyaputrāya ṛcīkāya dadau prabhuḥ <br />
            tasyāḥ prītaḥ sa vai bhartā bhārgavo bhṛgunandanaḥ //
             <span class="ref">BrP_10.29</span></p>
         
         
         <p id="BrP_10.30">
            putrārthaṃ sādhayām āsa caruṃ gādhes tathaiva ca <br />
            uvācāhūya tāṃ bhāryām ṛcīko bhārgavas tadā //
             <span class="ref">BrP_10.30</span></p>
         
         
         <p id="BrP_10.31">
            upayojyaś carur ayaṃ tvayā mātrā svayaṃ śubhe <br />
            tasyāṃ janiṣyate putro dīptimān kṣatriyarṣabhaḥ //
             <span class="ref">BrP_10.31</span></p>
         
         
         <p id="BrP_10.32">
            ajeyaḥ kṣatriyair loke kṣatriyarṣabhasūdanaḥ <br />
            tavāpi putraṃ kalyāṇi dhṛtimantaṃ tapodhanam //
             <span class="ref">BrP_10.32</span></p>
         
         
         <p id="BrP_10.33">
            śamātmakaṃ dvijaśreṣṭhaṃ carur eṣa vidhāsyati <br />
            evam uktvā tu tāṃ bhāryām ṛcīko bhṛgunandanaḥ //
             <span class="ref">BrP_10.33</span></p>
         
         
         <p id="BrP_10.34">
            tapasy abhirato nityam araṇyaṃ praviveśa ha <br />
            gādhiḥ sadāras tu tadā ṛcīkāśramam abhyagāt //
             <span class="ref">BrP_10.34</span></p>
         
         
         <p id="BrP_10.35">
            tīrthayātrāprasaṅgena sutāṃ draṣṭuṃ nareśvaraḥ <br />
            carudvayaṃ gṛhītvā sā ṛṣeḥ satyavatī tadā //
             <span class="ref">BrP_10.35</span></p>
         
         
         <p id="BrP_10.36">
            carum ādāya yatnena sā tu mātre nyavedayat <br />
            mātā tu tasyā daivena duhitre svaṃ caruṃ dadau //
             <span class="ref">BrP_10.36</span></p>
         
         
         <p id="BrP_10.37">
            tasyāś carum athājñānād ātmasaṃsthaṃ cakāra ha <br />
            atha satyavatī sarvaṃ kṣatriyāntakaraṃ tadā //
             <span class="ref">BrP_10.37</span></p>
         
         
         <p id="BrP_10.38">
            dhārayām āsa dīptena vapuṣā ghoradarśanā <br />
            tām ṛcīkas tato dṛṣṭvā yogenābhyupasṛtya ca //
             <span class="ref">BrP_10.38</span></p>
         
         
         <p id="BrP_10.39">
            tato 'bravīd dvijaśreṣṭhaḥ svāṃ bhāryāṃ varavarṇinīm <br />
            mātrāsi vañcitā bhadre caruvyatyāsahetunā //
             <span class="ref">BrP_10.39</span></p>
         
         
         <p id="BrP_10.40">
            janayiṣyati hi putras te krūrakarmātidāruṇaḥ <br />
            bhrātā janiṣyate cāpi brahmabhūtas tapodhanaḥ //
             <span class="ref">BrP_10.40</span></p>
         
         
         <p id="BrP_10.41">
            viśvaṃ hi brahma tapasā mayā tasmin samarpitam <br />
            evam uktā mahābhāgā bhartrā satyavatī tadā //
             <span class="ref">BrP_10.41</span></p>
         
         
         <p id="BrP_10.42">
            prasādayām āsa patiṃ putro me nedṛśo bhavet <br />
            brāhmaṇāpasadas tvatta ity ukto munir abravīt //
             <span class="ref">BrP_10.42</span></p>
         
         ṛcīka uvāca
         
         
         <p id="BrP_10.43">
            naiṣa saṃkalpitaḥ kāmo mayā bhadre tathāstv iti <br />
            ugrakarmā bhavet putraḥ pitur mātuś ca kāraṇāt //
             <span class="ref">BrP_10.43</span></p>
         
         
         <p id="BrP_10.44">
            punaḥ satyavatī vākyam evam uktvābravīd idam <br />
            icchaṃl lokān api mune sṛjethāḥ kiṃ punaḥ sutam //
             <span class="ref">BrP_10.44</span></p>
         
         
         <p id="BrP_10.45">
            śamātmakam ṛjuṃ tvaṃ me putraṃ dātum ihārhasi <br />
            kāmam evaṃvidhaḥ pautro mama syāt tava ca prabho //
             <span class="ref">BrP_10.45</span></p>
         
         
         <p id="BrP_10.46">
            yady anyathā na śakyaṃ vai kartum etad dvijottama <br />
            tataḥ prasādam akarot sa tasyās tapaso balāt //
             <span class="ref">BrP_10.46</span></p>
         
         
         <p id="BrP_10.47">
            putre nāsti viśeṣo me pautre vā varavarṇini <br />
            tvayā yathoktaṃ vacanaṃ tathā bhadre bhaviṣyati //
             <span class="ref">BrP_10.47</span></p>
         
         
         <p id="BrP_10.48">
            tataḥ satyavatī putraṃ janayām āsa bhārgavam <br />
            tapasy abhirataṃ dāntaṃ jamadagniṃ samātmakam //
             <span class="ref">BrP_10.48</span></p>
         
         
         <p id="BrP_10.49">
            bhṛgor jagatyāṃ vaṃśe 'smiñ jamadagnir ajāyata <br />
            sā hi satyavatī puṇyā satyadharmaparāyaṇā //
             <span class="ref">BrP_10.49</span></p>
         
         
         <p id="BrP_10.50">
            kauśikīti samākhyātā pravṛtteyaṃ mahānadī <br />
            ikṣvākuvaṃśaprabhavo reṇur nāma narādhipaḥ //
             <span class="ref">BrP_10.50</span></p>
         
         
         <p id="BrP_10.51">
            tasya kanyā mahābhāgā kāmalī nāma reṇukā <br />
            reṇukāyāṃ tu kāmalyāṃ tapovidyāsamanvitaḥ //
             <span class="ref">BrP_10.51</span></p>
         
         
         <p id="BrP_10.52">
            ārcīko janayām āsa jāmadagnyaṃ sudāruṇam <br />
            sarvavidyāntagaṃ śreṣṭhaṃ dhanurvedasya pāragam //
             <span class="ref">BrP_10.52</span></p>
         
         
         <p id="BrP_10.53">
            rāmaṃ kṣatriyahantāraṃ pradīptam iva pāvakam <br />
            aurvasyaivam ṛcīkasya satyavatyāṃ mahāyaśāḥ //
             <span class="ref">BrP_10.53</span></p>
         
         
         <p id="BrP_10.54">
            jamadagnis tapovīryāj jajñe brahmavidāṃ varaḥ <br />
            madhyamaś ca śunaḥśephaḥ śunaḥpucchaḥ kaniṣṭhakaḥ //
             <span class="ref">BrP_10.54</span></p>
         
         
         <p id="BrP_10.55">
            viśvāmitraṃ tu dāyādaṃ gādhiḥ kuśikanandanaḥ <br />
            janayām āsa putraṃ tu tapovidyāśamātmakam //
             <span class="ref">BrP_10.55</span></p>
         
         
         <p id="BrP_10.56">
            prāpya brahmarṣisamatāṃ yo 'yaṃ brahmarṣitāṃ gataḥ <br />
            viśvāmitras tu dharmātmā nāmnā viśvarathaḥ smṛtaḥ //
             <span class="ref">BrP_10.56</span></p>
         
         
         <p id="BrP_10.57">
            jajñe bhṛguprasādena kauśikād vaṃśavardhanaḥ <br />
            viśvāmitrasya ca sutā devarātādayaḥ smṛtāḥ //
             <span class="ref">BrP_10.57</span></p>
         
         
         <p id="BrP_10.58">
            prakhyātās triṣu lokeṣu teṣāṃ nāmāny ataḥparam <br />
            devarātaḥ katiś caiva yasmāt kātyāyanāḥ smṛtāḥ //
             <span class="ref">BrP_10.58</span></p>
         
         
         <p id="BrP_10.59">
            śālāvatyāṃ hiraṇyākṣo reṇur jajñe 'tha reṇukaḥ <br />
            sāṃkṛtir gālavaś caiva mudgalaś caiva viśrutaḥ //
             <span class="ref">BrP_10.59</span></p>
         
         
         <p id="BrP_10.60">
            madhucchando jayaś caiva devalaś ca tathāṣṭakaḥ <br />
            kacchapo hāritaś caiva viśvāmitrasya te sutāḥ //
             <span class="ref">BrP_10.60</span></p>
         
         
         <p id="BrP_10.61">
            teṣāṃ khyātāni gotrāṇi kauśikānāṃ mahātmanām <br />
            pāṇino babhravaś caiva dhyānajapyās tathaiva ca //
             <span class="ref">BrP_10.61</span></p>
         
         
         <p id="BrP_10.62">
            pārthivā devarātāś ca śālaṅkāyanabāṣkalāḥ <br />
            lohitā yamadūtāś ca tathā kārūṣakāḥ smṛtāḥ //
             <span class="ref">BrP_10.62</span></p>
         
         
         <p id="BrP_10.63">
            pauravasya muniśreṣṭhā brahmarṣeḥ kauśikasya ca <br />
            saṃbandho 'py asya vaṃśe 'smin brahmakṣatrasya viśrutaḥ //
             <span class="ref">BrP_10.63</span></p>
         
         
         <p id="BrP_10.64">
            viśvāmitrātmajānāṃ tu śunaḥśepho 'grajaḥ smṛtaḥ <br />
            bhārgavaḥ kauśikatvaṃ hi prāptaḥ sa munisattamaḥ //
             <span class="ref">BrP_10.64</span></p>
         
         
         <p id="BrP_10.65">
            viśvāmitrasya putras tu śunaḥśepho 'bhavat kila <br />
            haridaśvasya yajñe tu paśutve viniyojitaḥ //
             <span class="ref">BrP_10.65</span></p>
         
         
         <p id="BrP_10.66">
            devair dattaḥ śunaḥśepho viśvāmitrāya vai punaḥ <br />
            devair dattaḥ sa vai yasmād devarātas tato 'bhavat //
             <span class="ref">BrP_10.66</span></p>
         
         
         <p id="BrP_10.67">
            devarātādayaḥ sapta viśvāmitrasya vai sutāḥ <br />
            dṛṣadvatīsutaś cāpi vaiśvāmitras tathāṣṭakaḥ //
             <span class="ref">BrP_10.67</span></p>
         
         
         <p id="BrP_10.68">
            aṣṭakasya suto lauhiḥ prokto jahnugaṇo mayā <br />
            ata ūrdhvaṃ pravakṣyāmi vaṃśam āyor mahātmanaḥ //
             <span class="ref">BrP_10.68</span></p>
         
         lomaharṣaṇa uvāca
         
         
         <p id="BrP_11.1">
            āyoḥ putrāś ca te pañca sarve vīrā mahārathāḥ <br />
            svarbhānutanayāyāṃ ca prabhāyāṃ jajñire nṛpāḥ //
             <span class="ref">BrP_11.1</span></p>
         
         
         <p id="BrP_11.2">
            nahuṣaḥ prathamaṃ jajñe vṛddhaśarmā tataḥ param <br />
            rambho rajir anenāś ca triṣu lokeṣu viśrutāḥ //
             <span class="ref">BrP_11.2</span></p>
         
         
         <p id="BrP_11.3">
            rajiḥ putraśatānīha janayām āsa pañca vai <br />
            rājeyam iti vikhyātaṃ kṣatram indrabhayāvaham //
             <span class="ref">BrP_11.3</span></p>
         
         
         <p id="BrP_11.4">
            yatra daivāsure yuddhe samutpanne sudāruṇe <br />
            devāś caivāsurāś caiva pitāmaham athābruvan //
             <span class="ref">BrP_11.4</span></p>
         
         devāsurā ūcuḥ
         
         
         <p id="BrP_11.5">
            āvayor bhagavan yuddhe ko vijetā bhaviṣyati <br />
            brūhi naḥ sarvabhūteśa śrotum icchāma tattvataḥ //
             <span class="ref">BrP_11.5</span></p>
         
         brahmovāca
         
         
         <p id="BrP_11.6">
            yeṣām arthāya saṃgrāme rajir āttāyudhaḥ prabhuḥ <br />
            yotsyate te vijeṣyanti trīṃl lokān nātra saṃśayaḥ //
             <span class="ref">BrP_11.6</span></p>
         
         
         <p id="BrP_11.7">
            yato rajir dhṛtis tatra śrīś ca tatra yato dhṛtiḥ <br />
            yato dhṛtiś ca śrīś caiva dharmas tatra jayas tathā //
             <span class="ref">BrP_11.7</span></p>
         
         
         <p id="BrP_11.8">
            te devā dānavāḥ prītā devenoktā rajiṃ tadā <br />
            abhyayur jayam icchanto vṛṇvānās taṃ nararṣabham //
             <span class="ref">BrP_11.8</span></p>
         
         
         <p id="BrP_11.9">
            sa hi svarbhānudauhitraḥ prabhāyāṃ samapadyata <br />
            rājā paramatejasvī somavaṃśavivardhanaḥ //
             <span class="ref">BrP_11.9</span></p>
         
         
         <p id="BrP_11.10">
            te hṛṣṭamanasaḥ sarve rajiṃ vai devadānavāḥ <br />
            ūcur asmajjayāya tvaṃ gṛhāṇa varakārmukam //
             <span class="ref">BrP_11.10</span></p>
         
         
         <p id="BrP_11.11">
            athovāca rajis tatra tayor vai devadaityayoḥ <br />
            arthajñaḥ svārtham uddiśya yaśaḥ svaṃ ca prakāśayan //
             <span class="ref">BrP_11.11</span></p>
         
         rajir uvāca
         
         
         <p id="BrP_11.12">
            yadi daityagaṇān sarvāñ jitvā vīryeṇa vāsavaḥ <br />
            indro bhavāmi dharmeṇa tato yotsyāmi saṃyuge //
             <span class="ref">BrP_11.12</span></p>
         
         
         <p id="BrP_11.13">
            devāḥ prathamato viprāḥ pratīyur hṛṣṭamānasāḥ <br />
            evaṃ yatheṣṭaṃ nṛpate kāmaḥ saṃpadyatāṃ tava //
             <span class="ref">BrP_11.13</span></p>
         
         
         <p id="BrP_11.14">
            śrutvā suragaṇānāṃ tu vākyaṃ rājā rajis tadā <br />
            papracchāsuramukhyāṃs tu yathā devān apṛcchata //
             <span class="ref">BrP_11.14</span></p>
         
         
         <p id="BrP_11.15">
            dānavā darpasaṃpūrṇāḥ svārtham evāvagamya ha <br />
            pratyūcus taṃ nṛpavaraṃ sābhimānam idaṃ vacaḥ //
             <span class="ref">BrP_11.15</span></p>
         
         dānavā ūcuḥ
         
         
         <p id="BrP_11.16">
            asmākam indraḥ prahrādo yasyārthe vijayāmahe <br />
            asmiṃs tu samare rājaṃs tiṣṭha tvaṃ rājasattama //
             <span class="ref">BrP_11.16</span></p>
         
         
         <p id="BrP_11.17">
            sa tatheti bruvann eva devair apy aticoditaḥ <br />
            bhaviṣyasīndro jitvainaṃ devair uktas tu pārthivaḥ //
             <span class="ref">BrP_11.17</span></p>
         
         
         <p id="BrP_11.18">
            jaghāna dānavān sarvān ye 'vadhyā vajrapāṇinaḥ <br />
            sa vipranaṣṭāṃ devānāṃ paramaśrīḥ śriyaṃ vaśī //
             <span class="ref">BrP_11.18</span></p>
         
         
         <p id="BrP_11.19">
            nihatya dānavān sarvān ājahāra rajiḥ prabhuḥ <br />
            tato rajiṃ mahāvīryaṃ devaiḥ saha śatakratuḥ //
             <span class="ref">BrP_11.19</span></p>
         
         
         <p id="BrP_11.20">
            rajiputro 'ham ity uktvā punar evābravīd vacaḥ <br />
            indro 'si tāta devānāṃ sarveṣāṃ nātra saṃśayaḥ //
             <span class="ref">BrP_11.20</span></p>
         
         
         <p id="BrP_11.21">
            yasyāham indraḥ putras te khyātiṃ yāsyāmi karmabhiḥ <br />
            sa tu śakravacaḥ śrutvā vañcitas tena māyayā //
             <span class="ref">BrP_11.21</span></p>
         
         
         <p id="BrP_11.22">
            tathaivety abravīd rājā prīyamāṇaḥ śatakratum <br />
            tasmiṃs tu devaiḥ sadṛśo divaṃ prāpte mahīpatau //
             <span class="ref">BrP_11.22</span></p>
         
         
         <p id="BrP_11.23">
            dāyādyam indrād ājahrū rājyaṃ tattanayā rajeḥ <br />
            pañca putraśatāny asya tad vai sthānaṃ śatakratoḥ //
             <span class="ref">BrP_11.23</span></p>
         
         
         <p id="BrP_11.24">
            samākrāmanta bahudhā svargalokaṃ triviṣṭapam <br />
            te yadā tu svasaṃmūḍhā rāgonmattā vidharmiṇaḥ //
             <span class="ref">BrP_11.24</span></p>
         
         
         <p id="BrP_11.25">
            brahmadviṣaś ca saṃvṛttā hatavīryaparākramāḥ <br />
            tato lebhe svam aiśvaryam indraḥ sthānaṃ tathottamam //
             <span class="ref">BrP_11.25</span></p>
         
         
         <p id="BrP_11.26">
            hatvā rajisutān sarvān kāmakrodhaparāyaṇān <br />
            ya idaṃ cyāvanaṃ sthānāt pratiṣṭhānaṃ śatakratoḥ <br />
            śṛṇuyād dhārayed vāpi na sa daurgatyam āpnuyāt //
             <span class="ref">BrP_11.26</span></p>
         
         lomaharṣaṇa uvāca
         
         
         <p id="BrP_11.27">
            rambho 'napatyas tv āsīc ca vaṃśaṃ vakṣyāmy anenasaḥ <br />
            anenasaḥ suto rājā pratikṣatro mahāyaśāḥ //
             <span class="ref">BrP_11.27</span></p>
         
         
         <p id="BrP_11.28">
            pratikṣatrasutaś cāsīt saṃjayo nāma viśrutaḥ <br />
            saṃjayasya jayaḥ putro vijayas tasya cātmajaḥ //
             <span class="ref">BrP_11.28</span></p>
         
         
         <p id="BrP_11.29">
            vijayasya kṛtiḥ putras tasya haryatvataḥ sutaḥ <br />
            haryatvatasuto rājā sahadevaḥ pratāpavān //
             <span class="ref">BrP_11.29</span></p>
         
         
         <p id="BrP_11.30">
            sahadevasya dharmātmā nadīna iti viśrutaḥ <br />
            nadīnasya jayatseno jayatsenasya saṃkṛtiḥ //
             <span class="ref">BrP_11.30</span></p>
         
         
         <p id="BrP_11.31">
            saṃkṛter api dharmātmā kṣatravṛddho mahāyaśāḥ <br />
            anenasaḥ samākhyātāḥ kṣatravṛddhasya cāparaḥ //
             <span class="ref">BrP_11.31</span></p>
         
         
         <p id="BrP_11.32">
            kṣatravṛddhātmajas tatra sunahotro mahāyaśāḥ <br />
            sunahotrasya dāyādās trayaḥ paramadhārmikāḥ //
             <span class="ref">BrP_11.32</span></p>
         
         
         <p id="BrP_11.33">
            kāśaḥ śalaś ca dvāv etau tathā gṛtsamadaḥ prabhuḥ <br />
            putro gṛtsamadasyāpi śunako yasya śaunakaḥ //
             <span class="ref">BrP_11.33</span></p>
         
         
         <p id="BrP_11.34">
            brāhmaṇāḥ kṣatriyāś caiva vaiśyāḥ śūdrās tathaiva ca <br />
            śalātmaja ārṣṭiseṇas tanayas tasya kāśyapaḥ //
             <span class="ref">BrP_11.34</span></p>
         
         
         <p id="BrP_11.35">
            kāśasya kāśipo rājā putro dīrghatapās tathā <br />
            dhanus tu dīrghatapaso vidvān dhanvantaris tataḥ //
             <span class="ref">BrP_11.35</span></p>
         
         
         <p id="BrP_11.36">
            tapaso 'nte sumahato jāto vṛddhasya dhīmataḥ <br />
            punar dhanvantarir devo mānuṣeṣv iha janmani //
             <span class="ref">BrP_11.36</span></p>
         
         
         <p id="BrP_11.37">
            tasya gehe samutpanno devo dhanvantaris tadā <br />
            kāśirājo mahārājaḥ sarvarogapraṇāśanaḥ //
             <span class="ref">BrP_11.37</span></p>
         
         
         <p id="BrP_11.38">
            āyurvedaṃ bharadvājāt prāpyeha sa bhiṣakkriyaḥ <br />
            tam aṣṭadhā punar vyasya śiṣyebhyaḥ pratyapādayat //
             <span class="ref">BrP_11.38</span></p>
         
         
         <p id="BrP_11.39">
            dhanvantares tu tanayaḥ ketumān iti viśrutaḥ <br />
            atha ketumataḥ putro vīro bhīmarathaḥ smṛtaḥ //
             <span class="ref">BrP_11.39</span></p>
         
         
         <p id="BrP_11.40">
            putro bhīmarathasyāpi divodāsaḥ prajeśvaraḥ <br />
            divodāsas tu dharmātmā vārāṇasyadhipo 'bhavat //
             <span class="ref">BrP_11.40</span></p>
         
         
         <p id="BrP_11.41">
            etasminn eva kāle tu purīṃ vārāṇasīṃ dvijāḥ <br />
            śūnyāṃ niveśayām āsa kṣemako nāma rākṣasaḥ //
             <span class="ref">BrP_11.41</span></p>
         
         
         <p id="BrP_11.42">
            śaptā hi sā matimatā nikumbhena mahātmanā <br />
            śūnyā varṣasahasraṃ vai bhavitrī tu na saṃśayaḥ //
             <span class="ref">BrP_11.42</span></p>
         
         
         <p id="BrP_11.43">
            tasyāṃ hi śaptamātrāyāṃ divodāsaḥ prajeśvaraḥ <br />
            viṣayānte purīṃ ramyāṃ gomatyāṃ saṃnyaveśayat //
             <span class="ref">BrP_11.43</span></p>
         
         
         <p id="BrP_11.44">
            bhadraśreṇyasya pūrvaṃ tu purī vārāṇasī abhūt <br />
            bhadraśreṇyasya putrāṇāṃ śatam uttamadhanvinām //
             <span class="ref">BrP_11.44</span></p>
         
         
         <p id="BrP_11.45">
            hatvā niveśayām āsa divodāso narādhipaḥ <br />
            bhadraśreṇyasya tad rājyaṃ hṛtaṃ yena balīyasā //
             <span class="ref">BrP_11.45</span></p>
         
         
         <p id="BrP_11.46">
            bhadraśreṇyasya putras tu durdamo nāma viśrutaḥ <br />
            divodāsena bāleti ghṛṇayā sa visarjitaḥ //
             <span class="ref">BrP_11.46</span></p>
         
         
         <p id="BrP_11.47">
            haihayasya tu dāyādyaṃ hṛtavān vai mahīpatiḥ <br />
            ājahre pitṛdāyādyaṃ divodāsahṛtaṃ balāt //
             <span class="ref">BrP_11.47</span></p>
         
         
         <p id="BrP_11.48">
            bhadraśreṇyasya putreṇa durdamena mahātmanā <br />
            vairasyānto mahābhāgāḥ kṛtaś cātmīyatejasā //
             <span class="ref">BrP_11.48</span></p>
         
         
         <p id="BrP_11.49">
            divodāsād dṛṣadvatyāṃ vīro jajñe pratardanaḥ <br />
            tena bālena putreṇa prahṛtaṃ tu punar balam //
             <span class="ref">BrP_11.49</span></p>
         
         
         <p id="BrP_11.50">
            pratardanasya putrau dvau vatsabhargau suviśrutau <br />
            vatsaputro hy alarkas tu saṃnatis tasya cātmajaḥ //
             <span class="ref">BrP_11.50</span></p>
         
         
         <p id="BrP_11.51">
            alarkas tasya putras tu brahmaṇyaḥ satyasaṃgaraḥ <br />
            alarkaṃ prati rājarṣiṃ śloko gītaḥ purātanaiḥ //
             <span class="ref">BrP_11.51</span></p>
         
         
         <p id="BrP_11.52">
            ṣaṣṭir varṣasahasrāṇi ṣaṣṭir varṣaśatāni ca <br />
            yuvā rūpeṇa saṃpannaḥ prāg āsīc ca kulodvahaḥ //
             <span class="ref">BrP_11.52</span></p>
         
         
         <p id="BrP_11.53">
            lopāmudrāprasādena paramāyur avāptavān <br />
            tasyāsīt sumahad rājyaṃ rūpayauvanaśālinaḥ //
             <span class="ref">BrP_11.53</span></p>
         
         
         <p id="BrP_11.54">
            śāpasyānte mahābāhur hatvā kṣemakarākṣasam <br />
            ramyāṃ niveśayām āsa purīṃ vārāṇasīṃ punaḥ //
             <span class="ref">BrP_11.54</span></p>
         
         
         <p id="BrP_11.55">
            saṃnater api dāyādaḥ sunītho nāma dhārmikaḥ <br />
            sunīthasya tu dāyādaḥ kṣemo nāma mahāyaśāḥ //
             <span class="ref">BrP_11.55</span></p>
         
         
         <p id="BrP_11.56">
            kṣemasya ketumān putraḥ suketus tasya cātmajaḥ <br />
            suketos tanayaś cāpi dharmaketur iti smṛtaḥ //
             <span class="ref">BrP_11.56</span></p>
         
         
         <p id="BrP_11.57">
            dharmaketos tu dāyādaḥ satyaketur mahārathaḥ <br />
            satyaketusutaś cāpi vibhur nāma prajeśvaraḥ //
             <span class="ref">BrP_11.57</span></p>
         
         
         <p id="BrP_11.58">
            ānartas tu vibhoḥ putraḥ sukumāraś ca tatsutaḥ <br />
            sukumārasya putras tu dhṛṣṭaketuḥ sudhārmikaḥ //
             <span class="ref">BrP_11.58</span></p>
         
         
         <p id="BrP_11.59">
            dhṛṣṭaketos tu dāyādo veṇuhotraḥ prajeśvaraḥ <br />
            veṇuhotrasutaś cāpi bhārgo nāma prajeśvaraḥ //
             <span class="ref">BrP_11.59</span></p>
         
         
         <p id="BrP_11.60">
            vatsasya vatsabhūmis tu bhārgabhūmis tu bhārgajaḥ <br />
            ete tv aṅgirasaḥ putrā jātā vaṃśe 'tha bhārgava //
             <span class="ref">BrP_11.60</span></p>
         
         
         <p id="BrP_11.61">
            brāhmaṇāḥ kṣatriyā vaiśyās trayaḥ putrāḥ sahasraśaḥ <br />
            ity ete kāśyapāḥ proktā nahuṣasya nibodhata //
             <span class="ref">BrP_11.61</span></p>
         
         lomaharṣaṇa uvāca
         
         
         <p id="BrP_12.1">
            utpannāḥ pitṛkanyāyāṃ virajāyāṃ mahaujasaḥ <br />
            nahuṣasya tu dāyādāḥ ṣaḍ indropamatejasaḥ //
             <span class="ref">BrP_12.1</span></p>
         
         
         <p id="BrP_12.2">
            yatir yayātiḥ saṃyātir āyātiḥ pārśvako 'bhavat <br />
            yatir jyeṣṭhas tu teṣāṃ vai yayātis tu tataḥ param //
             <span class="ref">BrP_12.2</span></p>
         
         
         <p id="BrP_12.3">
            kakutsthakanyāṃ gāṃ nāma lebhe paramadhārmikaḥ <br />
            yatis tu mokṣam āsthāya brahmabhūto 'bhavan muniḥ //
             <span class="ref">BrP_12.3</span></p>
         
         
         <p id="BrP_12.4">
            teṣāṃ yayātiḥ pañcānāṃ vijitya vasudhām imām <br />
            devayānīm uśanasaḥ sutāṃ bhāryām avāpa saḥ //
             <span class="ref">BrP_12.4</span></p>
         
         
         <p id="BrP_12.5">
            śarmiṣṭhām āsurīṃ caiva tanayāṃ vṛṣaparvaṇaḥ <br />
            yaduṃ ca turvasuṃ caiva devayānī vyajāyata //
             <span class="ref">BrP_12.5</span></p>
         
         
         <p id="BrP_12.6">
            druhyaṃ cānuṃ ca puruṃ ca śarmiṣṭhā vārṣaparvaṇī <br />
            tasmai śakro dadau prīto rathaṃ paramabhāsvaram //
             <span class="ref">BrP_12.6</span></p>
         
         
         <p id="BrP_12.7">
            aṅgadaṃ kāñcanaṃ divyaṃ divyaiḥ paramavājibhiḥ <br />
            yuktaṃ manojavaiḥ śubhrair yena kāryaṃ samudvahan //
             <span class="ref">BrP_12.7</span></p>
         
         
         <p id="BrP_12.8">
            sa tena rathamukhyena ṣaḍrātreṇājayan mahīm <br />
            yayātir yudhi durdharṣas tathā devān sadānavān //
             <span class="ref">BrP_12.8</span></p>
         
         
         <p id="BrP_12.9">
            sarathaḥ kauravāṇāṃ tu sarveṣām abhavat tadā <br />
            saṃvartavasunāmnas tu kauravāj janamejayāt //
             <span class="ref">BrP_12.9</span></p>
         
         
         <p id="BrP_12.10">
            kuroḥ putrasya rājendrarājñaḥ pārīkṣitasya ha <br />
            jagāma sa ratho nāśaṃ śāpād gargasya dhīmataḥ //
             <span class="ref">BrP_12.10</span></p>
         
         
         <p id="BrP_12.11">
            gargasya hi sutaṃ bālaṃ sa rājā janamejayaḥ <br />
            kālena hiṃsayām āsa brahmahatyām avāpa saḥ //
             <span class="ref">BrP_12.11</span></p>
         
         
         <p id="BrP_12.12">
            sa lohagandhī rājarṣiḥ paridhāvann itas tataḥ <br />
            paurajānapadais tyakto na lebhe śarma karhicit //
             <span class="ref">BrP_12.12</span></p>
         
         
         <p id="BrP_12.13">
            tataḥ sa duḥkhasaṃtapto nālabhat saṃvidaṃ kvacit <br />
            viprendraṃ śaunakaṃ rājā śaraṇaṃ pratyapadyata //
             <span class="ref">BrP_12.13</span></p>
         
         
         <p id="BrP_12.14">
            yājayām āsa ca jñānī śaunako janamejayam <br />
            aśvamedhena rājānaṃ pāvanārthaṃ dvijottamāḥ //
             <span class="ref">BrP_12.14</span></p>
         
         
         <p id="BrP_12.15">
            sa lohagandho vyanaśat tasyāvabhṛtham etya ca <br />
            sa ca divyaratho rājño vaśaś cedipates tadā //
             <span class="ref">BrP_12.15</span></p>
         
         
         <p id="BrP_12.16">
            dattaḥ śakreṇa tuṣṭena lebhe tasmād bṛhadrathaḥ <br />
            bṛhadrathāt krameṇaiva gato bārhadrathaṃ nṛpam //
             <span class="ref">BrP_12.16</span></p>
         
         
         <p id="BrP_12.17">
            tato hatvā jarāsaṃdhaṃ bhīmas taṃ ratham uttamam <br />
            pradadau vāsudevāya prītyā kauravanandanaḥ //
             <span class="ref">BrP_12.17</span></p>
         
         
         <p id="BrP_12.18">
            saptadvīpāṃ yayātis tu jitvā pṛthvīṃ sasāgarām <br />
            vibhajya pañcadhā rājyaṃ putrāṇāṃ nāhuṣas tadā //
             <span class="ref">BrP_12.18</span></p>
         
         
         <p id="BrP_12.19">
            yayātir diśi pūrvasyāṃ yaduṃ jyeṣṭhaṃ nyayojayat <br />
            madhye puruṃ ca rājānam abhyaṣiñcat sa nāhuṣaḥ //
             <span class="ref">BrP_12.19</span></p>
         
         
         <p id="BrP_12.20">
            diśi dakṣiṇapūrvasyāṃ turvasuṃ matimān nṛpaḥ <br />
            tair iyaṃ pṛthivī sarvā saptadvīpā sapattanā //
             <span class="ref">BrP_12.20</span></p>
         
         
         <p id="BrP_12.21">
            yathāpradeśam adyāpi dharmeṇa pratipālyate <br />
            prajās teṣāṃ purastāt tu vakṣyāmi munisattamāḥ //
             <span class="ref">BrP_12.21</span></p>
         
         
         <p id="BrP_12.22">
            dhanur nyasya pṛṣatkāṃś ca pañcabhiḥ puruṣarṣabhaiḥ <br />
            jarāvān abhavad rājā bhāram āveśya bandhuṣu //
             <span class="ref">BrP_12.22</span></p>
         
         
         <p id="BrP_12.23">
            nikṣiptaśastraḥ pṛthivīṃ cacāra pṛthivīpatiḥ <br />
            prītimān abhavad rājā yayātir aparājitaḥ //
             <span class="ref">BrP_12.23</span></p>
         
         
         <p id="BrP_12.24">
            evaṃ vibhajya pṛthivīṃ yayātir yadum abravīt <br />
            jarāṃ me pratigṛhṇīṣva putra kṛtyāntareṇa vai //
             <span class="ref">BrP_12.24</span></p>
         
         
         <p id="BrP_12.25">
            taruṇas tava rūpeṇa careyaṃ pṛthivīm imām <br />
            jarāṃ tvayi samādhāya taṃ yaduḥ pratyuvāca ha //
             <span class="ref">BrP_12.25</span></p>
         
         yadur uvāca
         
         
         <p id="BrP_12.26">
            anirdiṣṭā mayā bhikṣā brāhmaṇasya pratiśrutā <br />
            anapākṛtya tāṃ rājan na grahīṣyāmi te jarām //
             <span class="ref">BrP_12.26</span></p>
         
         
         <p id="BrP_12.27">
            jarāyāṃ bahavo doṣāḥ pānabhojanakāritāḥ <br />
            tasmāj jarāṃ na te rājan grahītum aham utsahe //
             <span class="ref">BrP_12.27</span></p>
         
         
         <p id="BrP_12.28">
            santi te bahavaḥ putrā mattaḥ priyatarā nṛpa <br />
            pratigrahītuṃ dharmajña putram anyaṃ vṛṇīṣva vai //
             <span class="ref">BrP_12.28</span></p>
         
         
         <p id="BrP_12.29">
            sa evam ukto yadunā rājā kopasamanvitaḥ <br />
            uvāca vadatāṃ śreṣṭho yayātir garhayan sutam //
             <span class="ref">BrP_12.29</span></p>
         
         yayātir uvāca
         
         
         <p id="BrP_12.30">
            ka āśramas tavānyo 'sti ko vā dharmo vidhīyate <br />
            mām anādṛtya durbuddhe yad ahaṃ tava deśikaḥ //
             <span class="ref">BrP_12.30</span></p>
         
         
         <p id="BrP_12.31">
            evam uktvā yaduṃ viprāḥ śaśāpainaṃ sa manyumān <br />
            arājyā te prajā mūḍha bhavitrīti na saṃśayaḥ //
             <span class="ref">BrP_12.31</span></p>
         
         
         <p id="BrP_12.32">
            druhyaṃ ca turvasuṃ caivāpy anuṃ ca dvijasattamāḥ <br />
            evam evābravīd rājā pratyākhyātaś ca tair api //
             <span class="ref">BrP_12.32</span></p>
         
         
         <p id="BrP_12.33">
            śaśāpa tān atikruddho yayātir aparājitaḥ <br />
            yathāvat kathitaṃ sarvaṃ mayāsya dvijasattamāḥ //
             <span class="ref">BrP_12.33</span></p>
         
         
         <p id="BrP_12.34">
            evaṃ śaptvā sutān sarvāṃś caturaḥ purupūrvajān <br />
            tad eva vacanaṃ rājā purum apy āha bho dvijāḥ //
             <span class="ref">BrP_12.34</span></p>
         
         
         <p id="BrP_12.35">
            taruṇas tava rūpeṇa careyaṃ pṛthivīm imām <br />
            jarāṃ tvayi samādhāya tvaṃ puro yadi manyase //
             <span class="ref">BrP_12.35</span></p>
         
         
         <p id="BrP_12.36">
            sa jarāṃ pratijagrāha pituḥ puruḥ pratāpavān <br />
            yayātir api rūpeṇa puroḥ paryacaran mahīm //
             <span class="ref">BrP_12.36</span></p>
         
         
         <p id="BrP_12.37">
            sa mārgamāṇaḥ kāmānām antaṃ nṛpatisattamaḥ <br />
            viśvācyā sahito reme vane caitrarathe prabhuḥ //
             <span class="ref">BrP_12.37</span></p>
         
         
         <p id="BrP_12.38">
            yadā ca tṛptaḥ kāmeṣu bhogeṣu ca narādhipaḥ <br />
            tadā puroḥ sakāśād vai svāṃ jarāṃ pratyapadyata //
             <span class="ref">BrP_12.38</span></p>
         
         
         <p id="BrP_12.39">
            yatra gāthā muniśreṣṭhā gītāḥ kila yayātinā <br />
            yābhiḥ pratyāharet kāmān sarvaśo 'ṅgāni kūrmavat //
             <span class="ref">BrP_12.39</span></p>
         
         
         <p id="BrP_12.40">
            na jātu kāmaḥ kāmānām upabhogena śāmyati <br />
            haviṣā kṛṣṇavartmeva bhūya evābhivardhate //
             <span class="ref">BrP_12.40</span></p>
         
         
         <p id="BrP_12.41">
            yat pṛthivyāṃ vrīhiyavaṃ hiraṇyaṃ paśavaḥ striyaḥ <br />
            nālam ekasya tat sarvam iti kṛtvā na muhyati //
             <span class="ref">BrP_12.41</span></p>
         
         
         <p id="BrP_12.42">
            yadā bhāvaṃ na kurute sarvabhūteṣu pāpakam <br />
            karmaṇā manasā vācā brahma saṃpadyate tadā //
             <span class="ref">BrP_12.42</span></p>
         
         
         <p id="BrP_12.43">
            yadā tebhyo na bibheti yadā cāsmān na bibhyati <br />
            yadā necchati na dveṣṭi brahma saṃpadyate tadā //
             <span class="ref">BrP_12.43</span></p>
         
         
         <p id="BrP_12.44">
            yā dustyajā durmatibhir yā na jīryati jīryataḥ <br />
            yo 'sau prāṇāntiko rogas tāṃ tṛṣṇāṃ tyajataḥ sukham //
             <span class="ref">BrP_12.44</span></p>
         
         
         <p id="BrP_12.45">
            jīryanti jīryataḥ keśā dantā jīryanti jīryataḥ <br />
            dhanāśā jīvitāśā ca jīryato 'pi na jīryati //
             <span class="ref">BrP_12.45</span></p>
         
         
         <p id="BrP_12.46">
            yac ca kāmasukhaṃ loke yac ca divyaṃ mahat sukham <br />
            tṛṣṇākṣayasukhasyaite nārhanti ṣoḍaśīṃ kalām //
             <span class="ref">BrP_12.46</span></p>
         
         
         <p id="BrP_12.47">
            evam uktvā sa rājarṣiḥ sadāraḥ prāviśad vanam <br />
            kālena mahatā cāyaṃ cacāra vipulaṃ tapaḥ //
             <span class="ref">BrP_12.47</span></p>
         
         
         <p id="BrP_12.48">
            bhṛgutuṅge gatiṃ prāpa tapaso 'nte mahāyaśāḥ <br />
            anaśnan deham utsṛjya sadāraḥ svargam āptavān //
             <span class="ref">BrP_12.48</span></p>
         
         
         <p id="BrP_12.49">
            tasya vaṃśe muniśreṣṭhāḥ pañca rājarṣisattamāḥ <br />
            yair vyāptā pṛthivī sarvā sūryasyeva gabhastibhiḥ //
             <span class="ref">BrP_12.49</span></p>
         
         
         <p id="BrP_12.50">
            yados tu vaṃśaṃ vakṣyāmi śṛṇudhvaṃ rājasatkṛtam <br />
            yatra nārāyaṇo jajñe harir vṛṣṇikulodvahaḥ //
             <span class="ref">BrP_12.50</span></p>
         
         
         <p id="BrP_12.51">
            susthaḥ prajāvān āyuṣmān kīrtimāṃś ca bhaven naraḥ <br />
            yayāticaritaṃ nityam idaṃ śṛṇvan dvijottamāḥ //
             <span class="ref">BrP_12.51</span></p>
         
         brāhmaṇā ūcuḥ
         
         
         <p id="BrP_13.1">
            puror vaṃśaṃ vayaṃ sūta śrotum icchāma tattvataḥ <br />
            druhyasyānor yadoś caiva turvasoś ca pṛthak pṛthak //
             <span class="ref">BrP_13.1</span></p>
         
         lomaharṣaṇa uvāca
         
         
         <p id="BrP_13.2">
            śṛṇudhvaṃ muniśārdūlāḥ puror vaṃśaṃ mahātmanaḥ <br />
            vistareṇānupūrvyā ca prathamaṃ vadato mama //
             <span class="ref">BrP_13.2</span></p>
         
         
         <p id="BrP_13.3">
            puroḥ putraḥ suvīro 'bhūn manasyus tasya cātmajaḥ <br />
            rājā cābhayado nāma manasyor abhavat sutaḥ //
             <span class="ref">BrP_13.3</span></p>
         
         
         <p id="BrP_13.4">
            tathaivābhayadasyāsīt sudhanvā nāma pārthivaḥ <br />
            sudhanvanaḥ subāhuś ca raudrāśvas tasya cātmajaḥ //
             <span class="ref">BrP_13.4</span></p>
         
         
         <p id="BrP_13.5">
            raudrāśvasya daśārṇeyuḥ kṛkaṇeyus tathaiva ca <br />
            kakṣeyusthaṇḍileyuś ca sannateyus tathaiva ca //
             <span class="ref">BrP_13.5</span></p>
         
         
         <p id="BrP_13.6">
            ṛceyuś ca jaleyuś ca sthaleyuś ca mahābalaḥ <br />
            dhaneyuś ca vaneyuś ca putrakāś ca daśa striyaḥ //
             <span class="ref">BrP_13.6</span></p>
         
         
         <p id="BrP_13.7">
            bhadrā śūdrā ca madrā ca śaladā maladā tathā <br />
            khaladā ca tato viprā naladā surasāpi ca //
             <span class="ref">BrP_13.7</span></p>
         
         
         <p id="BrP_13.8">
            tathā gocapalā ca strīratnakūṭā ca tā daśa <br />
            ṛṣir jāto 'trivaṃśe ca tāsāṃ bhartā prabhākaraḥ //
             <span class="ref">BrP_13.8</span></p>
         
         
         <p id="BrP_13.9">
            bhadrāyāṃ janayām āsa sutaṃ somaṃ yaśasvinam <br />
            svarbhānunā hate sūrye patamāne divo mahīm //
             <span class="ref">BrP_13.9</span></p>
         
         
         <p id="BrP_13.10">
            tamobhibhūte loke ca prabhā yena pravartitā <br />
            svasti te 'stv iti coktvā vai patamāno divākaraḥ //
             <span class="ref">BrP_13.10</span></p>
         
         
         <p id="BrP_13.11">
            vacanāt tasya viprarṣer na papāta divo mahīm <br />
            atriśreṣṭhāni gotrāṇi yaś cakāra mahātapāḥ //
             <span class="ref">BrP_13.11</span></p>
         
         
         <p id="BrP_13.12">
            yajñeṣv atrer balaṃ caiva devair yasya pratiṣṭhitam <br />
            sa tāsu janayām āsa putrikāsv ātmakāmajān //
             <span class="ref">BrP_13.12</span></p>
         
         
         <p id="BrP_13.13">
            daśa putrān mahāsattvāṃs tapasy ugre ratāṃs tathā <br />
            te tu gotrakarā viprā ṛṣayo vedapāragāḥ //
             <span class="ref">BrP_13.13</span></p>
         
         
         <p id="BrP_13.14">
            svastyātreyā iti khyātāḥ kiṃca tridhanavarjitāḥ <br />
            kakṣeyos tanayās tv āsaṃs traya eva mahārathāḥ //
             <span class="ref">BrP_13.14</span></p>
         
         
         <p id="BrP_13.15">
            sabhānaraś cākṣuṣaś ca paramanyus tathaiva ca <br />
            sabhānarasya putras tu vidvān kālānalo nṛpaḥ //
             <span class="ref">BrP_13.15</span></p>
         
         
         <p id="BrP_13.16">
            kālānalasya dharmajñaḥ sṛñjayo nāma vai sutaḥ <br />
            sṛñjayasyābhavat putro vīro rājā puraṃjayaḥ //
             <span class="ref">BrP_13.16</span></p>
         
         
         <p id="BrP_13.17">
            janamejayo muniśreṣṭhāḥ puraṃjayasuto 'bhavat <br />
            janamejayasya rājarṣer mahāśālo 'bhavat sutaḥ //
             <span class="ref">BrP_13.17</span></p>
         
         
         <p id="BrP_13.18">
            deveṣu sa parijñātaḥ pratiṣṭhitayaśā bhuvi <br />
            mahāmanā nāma suto mahāśālasya viśrutaḥ //
             <span class="ref">BrP_13.18</span></p>
         
         
         <p id="BrP_13.19">
            jajñe vīraḥ suragaṇaiḥ pūjitaḥ sumahāmanāḥ <br />
            mahāmanās tu putrau dvau janayām āsa bho dvijāḥ //
             <span class="ref">BrP_13.19</span></p>
         
         
         <p id="BrP_13.20">
            uśīnaraṃ ca dharmajñaṃ titikṣuṃ ca mahābalam <br />
            uśīnarasya patnyas tu pañca rājarṣivaṃśajāḥ //
             <span class="ref">BrP_13.20</span></p>
         
         
         <p id="BrP_13.21">
            nṛgā kṛmir navā darvā pañcamī ca dṛṣadvatī <br />
            uśīnarasya putrās tu pañca tāsu kulodvahāḥ //
             <span class="ref">BrP_13.21</span></p>
         
         
         <p id="BrP_13.22">
            tapasā caiva mahatā jātā vṛddhasya cātmajāḥ <br />
            nṛgāyās tu nṛgaḥ putraḥ kṛmyāṃ kṛmir ajāyata //
             <span class="ref">BrP_13.22</span></p>
         
         
         <p id="BrP_13.23">
            navāyās tu navaḥ putro darvāyāḥ suvrato 'bhavat <br />
            dṛṣadvatyās tu saṃjajñe śibir auśīnaro nṛpaḥ //
             <span class="ref">BrP_13.23</span></p>
         
         
         <p id="BrP_13.24">
            śibes tu śibayo viprā yaudheyās tu nṛgasya ha <br />
            navasya navarāṣṭraṃ tu kṛmes tu kṛmilā purī //
             <span class="ref">BrP_13.24</span></p>
         
         
         <p id="BrP_13.25">
            suvratasya tathāmbaṣṭhāḥ śibiputrān nibodhata <br />
            śibes tu śibayaḥ putrāś catvāro lokaviśrutāḥ //
             <span class="ref">BrP_13.25</span></p>
         
         
         <p id="BrP_13.26">
            vṛṣadarbhaḥ suvīraś ca kekayo madrakas tathā <br />
            teṣāṃ janapadāḥ sphītā kekayā madrakās tathā //
             <span class="ref">BrP_13.26</span></p>
         
         
         <p id="BrP_13.27">
            vṛṣadarbhāḥ suvīrāś ca titikṣos tu prajās tv imāḥ <br />
            titikṣur abhavad rājā pūrvasyāṃ diśi bho dvijāḥ //
             <span class="ref">BrP_13.27</span></p>
         
         
         <p id="BrP_13.28">
            uṣadratho mahāvīryaḥ phenas tasya suto 'bhavat <br />
            phenasya sutapā jajñe tataḥ sutapaso baliḥ //
             <span class="ref">BrP_13.28</span></p>
         
         
         <p id="BrP_13.29">
            jāto mānuṣayonau tu sa rājā kāñcaneṣudhiḥ <br />
            mahāyogī sa tu balir babhūva nṛpatiḥ purā //
             <span class="ref">BrP_13.29</span></p>
         
         
         <p id="BrP_13.30">
            putrān utpādayām āsa pañca vaṃśakarān bhuvi <br />
            aṅgaḥ prathamato jajñe vaṅgaḥ suhmas tathaiva ca //
             <span class="ref">BrP_13.30</span></p>
         
         
         <p id="BrP_13.31">
            puṇḍraḥ kaliṅgaś ca tathā bāleyaṃ kṣatram ucyate <br />
            bāleyā brāhmaṇāś caiva tasya vaṃśakarā bhuvi //
             <span class="ref">BrP_13.31</span></p>
         
         
         <p id="BrP_13.32">
            baleś ca brahmaṇā datto varaḥ prītena bho dvijāḥ <br />
            mahāyogitvam āyuś ca kalpasya parimāṇataḥ //
             <span class="ref">BrP_13.32</span></p>
         
         
         <p id="BrP_13.33">
            bale cāpratimatvaṃ vai dharmatattvārthadarśanam <br />
            saṃgrāme cāpy ajeyatvaṃ dharme caiva pradhānatām //
             <span class="ref">BrP_13.33</span></p>
         
         
         <p id="BrP_13.34">
            trailokyadarśanaṃ cāpi prādhānyaṃ prasave tathā <br />
            caturo niyatān varṇāṃs tvaṃ ca sthāpayiteti ca //
             <span class="ref">BrP_13.34</span></p>
         
         
         <p id="BrP_13.35">
            ity ukto vibhunā rājā baliḥ śāntiṃ parāṃ yayau <br />
            kālena mahatā viprāḥ svaṃ ca sthānam upāgamat //
             <span class="ref">BrP_13.35</span></p>
         
         
         <p id="BrP_13.36">
            teṣāṃ janapadāḥ pañca aṅgā vaṅgāḥ sasuhmakāḥ <br />
            kaliṅgāḥ puṇḍrakāś caiva prajās tv aṅgasya sāṃpratam //
             <span class="ref">BrP_13.36</span></p>
         
         
         <p id="BrP_13.37">
            aṅgaputro mahān āsīd rājendro dadhivāhanaḥ <br />
            dadhivāhanaputras tu rājā diviratho 'bhavat //
             <span class="ref">BrP_13.37</span></p>
         
         
         <p id="BrP_13.38">
            putro divirathasyāsīc chakratulyaparākramaḥ <br />
            vidvān dharmaratho nāma tasya citrarathaḥ sutaḥ //
             <span class="ref">BrP_13.38</span></p>
         
         
         <p id="BrP_13.39">
            tena dharmarathenātha tadā kālañjare girau <br />
            yajatā saha śakreṇa somaḥ pīto mahātmanā //
             <span class="ref">BrP_13.39</span></p>
         
         
         <p id="BrP_13.40">
            atha citrarathasyāpi putro daśaratho 'bhavat <br />
            lomapāda iti khyāto yasya śāntā sutābhavat //
             <span class="ref">BrP_13.40</span></p>
         
         
         <p id="BrP_13.41">
            tasya dāśarathir vīraś caturaṅgo mahāyaśāḥ <br />
            ṛṣyaśṛṅgaprasādena jajñe vaṃśavivardhanaḥ //
             <span class="ref">BrP_13.41</span></p>
         
         
         <p id="BrP_13.42">
            caturaṅgasya putras tu pṛthulākṣa iti smṛtaḥ <br />
            pṛthulākṣasuto rājā campo nāma mahāyaśāḥ //
             <span class="ref">BrP_13.42</span></p>
         
         
         <p id="BrP_13.43">
            campasya tu purī campā yā māliny abhavat purā <br />
            pūrṇabhadraprasādena haryaṅgo 'sya suto 'bhavat //
             <span class="ref">BrP_13.43</span></p>
         
         
         <p id="BrP_13.44">
            tato vaibhāṇḍakis tasya vāraṇaṃ śakravāraṇam <br />
            avatārayām āsa mahīṃ mantrair vāhanam uttamam //
             <span class="ref">BrP_13.44</span></p>
         
         
         <p id="BrP_13.45">
            haryaṅgasya sutas tatra rājā bhadrarathaḥ smṛtaḥ <br />
            putro bhadrarathasyāsīd bṛhatkarmā prajeśvaraḥ //
             <span class="ref">BrP_13.45</span></p>
         
         
         <p id="BrP_13.46">
            bṛhaddarbhaḥ sutas tasya yasmāj jajñe bṛhanmanāḥ <br />
            bṛhanmanās tu rājendro janayām āsa vai sutam //
             <span class="ref">BrP_13.46</span></p>
         
         
         <p id="BrP_13.47">
            nāmnā jayadrathaṃ nāma yasmād dṛḍharatho nṛpaḥ <br />
            āsīd dṛḍharathasyāpi viśvajij janamejayī //
             <span class="ref">BrP_13.47</span></p>
         
         
         <p id="BrP_13.48">
            dāyādas tasya vaikarṇo vikarṇas tasya cātmajaḥ <br />
            tasya putraśataṃ tv āsīd aṅgānāṃ kulavardhanam //
             <span class="ref">BrP_13.48</span></p>
         
         
         <p id="BrP_13.49">
            ete 'ṅgavaṃśajāḥ sarve rājānaḥ kīrtitā mayā <br />
            satyavratā mahātmānaḥ prajāvanto mahārathāḥ //
             <span class="ref">BrP_13.49</span></p>
         
         
         <p id="BrP_13.50">
            ṛceyos tu muniśreṣṭhā raudrāśvatanayasya vai <br />
            śṛṇudhvaṃ saṃpravakṣyāmi vaṃśaṃ rājñas tu bho dvijāḥ //
             <span class="ref">BrP_13.50</span></p>
         
         
         <p id="BrP_13.51">
            ṛceyos tanayo rājā matināro mahīpatiḥ <br />
            matinārasutās tv āsaṃs trayaḥ paramadhārmikāḥ //
             <span class="ref">BrP_13.51</span></p>
         
         
         <p id="BrP_13.52">
            vasurodhaḥ pratirathaḥ subāhuś caiva dhārmikaḥ <br />
            sarve vedavidaś caiva brahmaṇyāḥ satyavādinaḥ //
             <span class="ref">BrP_13.52</span></p>
         
         
         <p id="BrP_13.53">
            ilā nāma tu yasyāsīt kanyā vai munisattamāḥ <br />
            brahmavādiny adhistrī sā taṃsus tām abhyagacchata //
             <span class="ref">BrP_13.53</span></p>
         
         
         <p id="BrP_13.54">
            taṃsoḥ suto 'tha rājarṣir dharmanetraḥ pratāpavān <br />
            brahmavādī parākrāntas tasya bhāryopadānavī //
             <span class="ref">BrP_13.54</span></p>
         
         
         <p id="BrP_13.55">
            upadānavī tataḥ putrāṃś caturo 'janayac chubān <br />
            duṣyantam atha suṣmantaṃ pravīram anaghaṃ tathā //
             <span class="ref">BrP_13.55</span></p>
         
         
         <p id="BrP_13.56">
            duṣyantasya tu dāyādo bharato nāma vīryavān <br />
            sa sarvadamano nāma nāgāyutabalo mahān //
             <span class="ref">BrP_13.56</span></p>
         
         
         <p id="BrP_13.57">
            cakravartī suto jajñe duṣyantasya mahātmanaḥ <br />
            śakuntalāyāṃ bharato yasya nāmnā tu bhāratāḥ //
             <span class="ref">BrP_13.57</span></p>
         
         
         <p id="BrP_13.58">
            bharatasya vinaṣṭeṣu tanayeṣu mahīpateḥ <br />
            mātṝṇāṃ tu prakopeṇa mayā tat kathitaṃ purā //
             <span class="ref">BrP_13.58</span></p>
         
         
         <p id="BrP_13.59">
            bṛhaspater aṅgirasaḥ putro vipro mahāmuniḥ <br />
            ayājayad bharadvājo mahadbhiḥ kratubhir vibhuḥ //
             <span class="ref">BrP_13.59</span></p>
         
         
         <p id="BrP_13.60">
            pūrvaṃ tu vitathe tasya kṛte vai putrajanmani <br />
            tato 'tha vitatho nāma bharadvājāt suto 'bhavat //
             <span class="ref">BrP_13.60</span></p>
         
         
         <p id="BrP_13.61">
            tato 'tha vitathe jāte bharatas tu divaṃ yayau <br />
            vitathaṃ cābhiṣicyātha bharadvājo vanaṃ yayau //
             <span class="ref">BrP_13.61</span></p>
         
         
         <p id="BrP_13.62">
            sa cāpi vitathaḥ putrāñ janayām āsa pañca vai <br />
            suhotraṃ ca suhotāraṃ gayaṃ gargaṃ tathaiva ca //
             <span class="ref">BrP_13.62</span></p>
         
         
         <p id="BrP_13.63">
            kapilaṃ ca mahātmānaṃ suhotrasya sutadvayam <br />
            kāśikaṃ ca mahāsatyaṃ tathā gṛtsamatiṃ nṛpam //
             <span class="ref">BrP_13.63</span></p>
         
         
         <p id="BrP_13.64">
            tathā gṛtsamateḥ putrā brāhmaṇāḥ kṣatriyā viśaḥ <br />
            kāśikasya tu kāśeyaḥ putro dīrghatapās tathā //
             <span class="ref">BrP_13.64</span></p>
         
         
         <p id="BrP_13.65">
            babhūva dīrghatapaso vidvān dhanvantariḥ sutaḥ <br />
            dhanvantares tu tanayaḥ ketumān iti viśrutaḥ //
             <span class="ref">BrP_13.65</span></p>
         
         
         <p id="BrP_13.66">
            tathā ketumataḥ putro vidvān bhīmarathaḥ smṛtaḥ <br />
            putro bhīmarathasyāpi vārāṇasyadhipo 'bhavat //
             <span class="ref">BrP_13.66</span></p>
         
         
         <p id="BrP_13.67">
            divodāsa iti khyātaḥ sarvakṣatrapraṇāśanaḥ <br />
            divodāsasya putras tu vīro rājā pratardanaḥ //
             <span class="ref">BrP_13.67</span></p>
         
         
         <p id="BrP_13.68">
            pratardanasya putrau dvau vatso bhārgava eva ca <br />
            alarko rājaputras tu rājā sanmatimān bhuvi //
             <span class="ref">BrP_13.68</span></p>
         
         
         <p id="BrP_13.69">
            haihayasya tu dāyādyaṃ hṛtavān vai mahīpatiḥ <br />
            ājahre pitṛdāyādyaṃ divodāsahṛtaṃ balāt //
             <span class="ref">BrP_13.69</span></p>
         
         
         <p id="BrP_13.70">
            bhadraśreṇyasya putreṇa durdamena mahātmanā <br />
            divodāsena bāleti ghṛṇayāsau visarjitaḥ //
             <span class="ref">BrP_13.70</span></p>
         
         
         <p id="BrP_13.71">
            aṣṭāratho nāma nṛpaḥ suto bhīmarathasya vai <br />
            tena putreṇa bālasya prahṛtaṃ tasya bho dvijāḥ //
             <span class="ref">BrP_13.71</span></p>
         
         
         <p id="BrP_13.72">
            vairasyāntaṃ muniśreṣṭhāḥ kṣatriyeṇa vidhitsatā <br />
            alarkaḥ kāśirājas tu brahmaṇyaḥ satyasaṃgaraḥ //
             <span class="ref">BrP_13.72</span></p>
         
         
         <p id="BrP_13.73">
            ṣaṣṭiṃ varṣasahasrāṇi ṣaṣṭiṃ varṣaśatāni ca <br />
            yuvā rūpeṇa saṃpanna āsīt kāśikulodvahaḥ //
             <span class="ref">BrP_13.73</span></p>
         
         
         <p id="BrP_13.74">
            lopāmudrāprasādena paramāyur avāpa saḥ <br />
            vayaso 'nte muniśreṣṭhā hatvā kṣemakarākṣasam //
             <span class="ref">BrP_13.74</span></p>
         
         
         <p id="BrP_13.75">
            ramyāṃ niveśayām āsa purīṃ vārāṇasīṃ nṛpaḥ <br />
            alarkasya tu dāyādaḥ kṣemako nāma pārthivaḥ //
             <span class="ref">BrP_13.75</span></p>
         
         
         <p id="BrP_13.76">
            kṣemakasya tu putro vai varṣaketus tato 'bhavat <br />
            varṣaketoś ca dāyādo vibhur nāma prajeśvaraḥ //
             <span class="ref">BrP_13.76</span></p>
         
         
         <p id="BrP_13.77">
            ānartas tu vibhoḥ putraḥ sukumāras tato 'bhavat <br />
            sukumārasya putras tu satyaketur mahārathaḥ //
             <span class="ref">BrP_13.77</span></p>
         
         
         <p id="BrP_13.78">
            suto 'bhavan mahātejā rājā paramadhārmikaḥ <br />
            vatsasya vatsabhūmis tu bhargabhūmis tu bhārgavāt //
             <span class="ref">BrP_13.78</span></p>
         
         
         <p id="BrP_13.79">
            ete tv aṅgirasaḥ putrā jātā vaṃśe 'tha bhārgave <br />
            brāhmaṇāḥ kṣatriyā vaiśyāḥ śūdrāś ca munisattamāḥ //
             <span class="ref">BrP_13.79</span></p>
         
         
         <p id="BrP_13.80">
            ājamīḍho 'paro vaṃśaḥ śrūyatāṃ dvijasattamāḥ <br />
            suhotrasya bṛhat putro bṛhatas tanayās trayaḥ //
             <span class="ref">BrP_13.80</span></p>
         
         
         <p id="BrP_13.81">
            ajamīḍho dvimīḍhaś ca purumīḍhaś ca vīryavān <br />
            ajamīḍhasya patnyas tu tisro vai yaśasānvitāḥ //
             <span class="ref">BrP_13.81</span></p>
         
         
         <p id="BrP_13.82">
            nīlī ca keśinī caiva dhūminī ca varāṅganāḥ <br />
            ajamīḍhasya keśinyāṃ jajñe jahnuḥ pratāpavān //
             <span class="ref">BrP_13.82</span></p>
         
         
         <p id="BrP_13.83">
            ājahre yo mahāsattraṃ sarvamedhamakhaṃ vibhum <br />
            patilobhena yaṃ gaṅgā vinīteva sasāra ha //
             <span class="ref">BrP_13.83</span></p>
         
         
         <p id="BrP_13.84">
            necchataḥ plāvayām āsa tasya gaṅgā ca tat sadaḥ <br />
            tat tayā plāvitaṃ dṛṣṭvā yajñavāṭaṃ samantataḥ //
             <span class="ref">BrP_13.84</span></p>
         
         
         <p id="BrP_13.85">
            jahnur apy abravīd gaṅgāṃ kruddho viprās tadā nṛpaḥ <br />
            eṣa te triṣu lokeṣu saṃkṣipyāpaḥ pibāmy aham <br />
            asya gaṅge 'valepasya sadyaḥ phalam avāpnuhi //
             <span class="ref">BrP_13.85</span></p>
         
         
         <p id="BrP_13.86">
            tataḥ pītāṃ mahātmāno dṛṣṭvā gaṅgāṃ maharṣayaḥ <br />
            upaninyur mahābhāgā duhitṛtvena jāhnavīm //
             <span class="ref">BrP_13.86</span></p>
         
         
         <p id="BrP_13.87">
            yuvanāśvasya putrīṃ tu kāverīṃ jahnur āvahat <br />
            gaṅgāśāpena dehārdhaṃ yasyāḥ paścān nadīkṛtam //
             <span class="ref">BrP_13.87</span></p>
         
         
         <p id="BrP_13.88">
            jahnos tu dayitaḥ putro ajako nāma vīryavān <br />
            ajakasya tu dāyādo balākāśvo mahīpatiḥ //
             <span class="ref">BrP_13.88</span></p>
         
         
         <p id="BrP_13.89">
            babhūva mṛgayāśīlaḥ kuśikas tasya cātmajaḥ <br />
            pahnavaiḥ saha saṃvṛddho rājā vanacaraiḥ saha //
             <span class="ref">BrP_13.89</span></p>
         
         
         <p id="BrP_13.90">
            kuśikas tu tapas tepe putram indrasamaṃ vibhum <br />
            labheyam iti taṃ śakras trāsād abhyetya jajñivān //
             <span class="ref">BrP_13.90</span></p>
         
         
         <p id="BrP_13.91">
            sa gādhir abhavad rājā maghavā kauśikaḥ svayam <br />
            viśvāmitras tu gādheyo viśvāmitrāt tathāṣṭakaḥ //
             <span class="ref">BrP_13.91</span></p>
         
         
         <p id="BrP_13.92">
            aṣṭakasya suto lauhiḥ prokto jahnugaṇo mayā <br />
            ājamīḍho 'paro vaṃśaḥ śrūyatāṃ munisattamāḥ //
             <span class="ref">BrP_13.92</span></p>
         
         
         <p id="BrP_13.93">
            ajamīḍhāt tu nīlyāṃ vai suśāntir udapadyata <br />
            purujātiḥ suśānteś ca bāhyāśvaḥ purujātitaḥ //
             <span class="ref">BrP_13.93</span></p>
         
         
         <p id="BrP_13.94">
            bāhyāśvatanayāḥ pañca sphītā janapadāvṛtāḥ <br />
            mudgalaḥ sṛñjayaś caiva rājā bṛhadiṣus tadā //
             <span class="ref">BrP_13.94</span></p>
         
         
         <p id="BrP_13.95">
            yavīnaraś ca vikrāntaḥ kṛmilāśvaś ca pañcamaḥ <br />
            pañcaite rakṣaṇāyālaṃ deśānām iti viśrutāḥ //
             <span class="ref">BrP_13.95</span></p>
         
         
         <p id="BrP_13.96">
            pañcānāṃ te tu pañcālāḥ sphītā janapadāvṛtāḥ <br />
            alaṃ saṃrakṣaṇe teṣāṃ pañcālā iti viśrutāḥ //
             <span class="ref">BrP_13.96</span></p>
         
         
         <p id="BrP_13.97">
            mudgalasya tu dāyādo maudgalyaḥ sumahāyaśāḥ <br />
            indrasenā yato garbhaṃ vadhnyaṃ ca pratyapadyata //
             <span class="ref">BrP_13.97</span></p>
         
         
         <p id="BrP_13.98">
            āsīt pañcajanaḥ putraḥ sṛñjayasya mahātmanaḥ <br />
            sutaḥ pañcajanasyāpi somadatto mahīpatiḥ //
             <span class="ref">BrP_13.98</span></p>
         
         
         <p id="BrP_13.99">
            somadattasya dāyādaḥ sahadevo mahāyaśāḥ <br />
            sahadevasutaś cāpi somako nāma viśrutaḥ //
             <span class="ref">BrP_13.99</span></p>
         
         
         <p id="BrP_13.100">
            ajamīḍhasuto jātaḥ kṣīṇe vaṃśe tu somakaḥ <br />
            somakasya suto jantur yasya putraśataṃ babhau //
             <span class="ref">BrP_13.100</span></p>
         
         
         <p id="BrP_13.101">
            teṣāṃ yavīyān pṛṣato drupadasya pitā prabhuḥ <br />
            ājamīḍhāḥ smṛtāś caite mahātmānas tu somakāḥ //
             <span class="ref">BrP_13.101</span></p>
         
         
         <p id="BrP_13.102">
            mahiṣī tv ajamīḍhasya dhūminī putragṛddhinī <br />
            pativratā mahābhāgā kulajā munisattamāḥ //
             <span class="ref">BrP_13.102</span></p>
         
         
         <p id="BrP_13.103">
            sā ca putrārthinī devī vratacaryāsamanvitā <br />
            tato varṣāyutaṃ taptvā tapaḥ paramaduścaram //
             <span class="ref">BrP_13.103</span></p>
         
         
         <p id="BrP_13.104">
            hutvāgniṃ vidhivat sā tu pavitrā mitabhojanā <br />
            agnihotrakuśeṣv eva suṣvāpa munisattamāḥ //
             <span class="ref">BrP_13.104</span></p>
         
         
         <p id="BrP_13.105">
            dhūminyā sa tayā devyā tv ajamīḍhaḥ samīyivān <br />
            ṛkṣaṃ saṃjanayām āsa dhūmravarṇaṃ sudarśanam //
             <span class="ref">BrP_13.105</span></p>
         
         
         <p id="BrP_13.106">
            ṛkṣāt saṃvaraṇo jajñe kuruḥ saṃvaraṇāt tathā <br />
            yaḥ prayāgād atikramya kurukṣetraṃ cakāra ha //
             <span class="ref">BrP_13.106</span></p>
         
         
         <p id="BrP_13.107">
            puṇyaṃ ca ramaṇīyaṃ ca puṇyakṛdbhir niṣevitam <br />
            tasyānvavāyaḥ sumahān yasya nāmnātha kauravāḥ //
             <span class="ref">BrP_13.107</span></p>
         
         
         <p id="BrP_13.108">
            kuroś ca putrāś catvāraḥ sudhanvā sudhanus tathā <br />
            parīkṣic ca mahābāhuḥ pravaraś cārimejayaḥ //
             <span class="ref">BrP_13.108</span></p>
         
         
         <p id="BrP_13.109">
            parīkṣitas tu dāyādo dhārmiko janamejayaḥ <br />
            śrutaseno 'grasenaś ca bhīmasenaś ca nāmataḥ //
             <span class="ref">BrP_13.109</span></p>
         
         
         <p id="BrP_13.110">
            ete sarve mahābhāgā vikrāntā balaśālinaḥ <br />
            janamejayasya putras tu suratho matimāṃs tathā //
             <span class="ref">BrP_13.110</span></p>
         
         
         <p id="BrP_13.111">
            surathasya tu vikrāntaḥ putro jajñe vidūrathaḥ <br />
            vidūrathasya dāyāda ṛkṣa eva mahārathaḥ //
             <span class="ref">BrP_13.111</span></p>
         
         
         <p id="BrP_13.112">
            dvitīyas tu bharadvājān nāmnā tenaiva viśrutaḥ <br />
            dvāv ṛkṣau somavaṃśe 'smin dvāv eva ca parīkṣitau //
             <span class="ref">BrP_13.112</span></p>
         
         
         <p id="BrP_13.113">
            bhīmasenās trayo viprā dvau cāpi janamejayau <br />
            ṛkṣasya tu dvitīyasya bhīmaseno 'bhavat sutaḥ //
             <span class="ref">BrP_13.113</span></p>
         
         
         <p id="BrP_13.114">
            pratīpo bhīmasenāt tu pratīpasya tu śāṃtanuḥ <br />
            devāpir bāhlikaś caiva traya eva mahārathāḥ //
             <span class="ref">BrP_13.114</span></p>
         
         
         <p id="BrP_13.115">
            śāṃtanos tv abhavad bhīṣmas tasmin vaṃśe dvijottamāḥ <br />
            bāhlikasya tu rājarṣer vaṃśaṃ śṛṇuta bho dvijāḥ //
             <span class="ref">BrP_13.115</span></p>
         
         
         <p id="BrP_13.116">
            bāhlikasya sutaś caiva somadatto mahāyaśāḥ <br />
            jajñire somadattāt tu bhūrir bhūriśravāḥ śalaḥ //
             <span class="ref">BrP_13.116</span></p>
         
         
         <p id="BrP_13.117">
            upādhyāyas tu devānāṃ devāpir abhavan muniḥ <br />
            cyavanaputraḥ kṛtaka iṣṭa āsīn mahātmanaḥ //
             <span class="ref">BrP_13.117</span></p>
         
         
         <p id="BrP_13.118">
            śāṃtanus tv abhavad rājā kauravāṇāṃ dhuraṃdharaḥ <br />
            śāṃtanoḥ saṃpravakṣyāmi vaṃśaṃ trailokyaviśrutam //
             <span class="ref">BrP_13.118</span></p>
         
         
         <p id="BrP_13.119">
            gāṅgaṃ devavrataṃ nāma putraṃ so 'janayat prabhuḥ <br />
            sa tu bhīṣma iti khyātaḥ pāṇḍavānāṃ pitāmahaḥ //
             <span class="ref">BrP_13.119</span></p>
         
         
         <p id="BrP_13.120">
            kālī vicitravīryaṃ tu janayām āsa bho dvijāḥ <br />
            śāṃtanor dayitaṃ putraṃ dharmātmānam akalmaṣam //
             <span class="ref">BrP_13.120</span></p>
         
         
         <p id="BrP_13.121">
            kṛṣṇadvaipāyanāc caiva kṣetre vaicitravīryake <br />
            dhṛtarāṣṭraṃ ca pāṇḍuṃ ca viduraṃ cāpy ajījanat //
             <span class="ref">BrP_13.121</span></p>
         
         
         <p id="BrP_13.122">
            dhṛtarāṣṭras tu gāndhāryāṃ putrān utpādayac chatam <br />
            teṣāṃ duryodhanaḥ śreṣṭhaḥ sarveṣām api sa prabhuḥ //
             <span class="ref">BrP_13.122</span></p>
         
         
         <p id="BrP_13.123">
            pāṇḍor dhanaṃjayaḥ putraḥ saubhadras tasya cātmajaḥ <br />
            abhimanyoḥ parīkṣit tu pitā pārīkṣitasya ha //
             <span class="ref">BrP_13.123</span></p>
         
         
         <p id="BrP_13.124">
            pārīkṣitasya kāśyāyāṃ dvau putrau saṃbabhūvatuḥ <br />
            candrāpīḍas tu nṛpatiḥ sūryāpīḍaś ca mokṣavit //
             <span class="ref">BrP_13.124</span></p>
         
         
         <p id="BrP_13.125">
            candrāpīḍasya putrāṇāṃ śatam uttamadhanvinām <br />
            jānamejayam ity evaṃ kṣātraṃ bhuvi pariśrutam //
             <span class="ref">BrP_13.125</span></p>
         
         
         <p id="BrP_13.126">
            teṣāṃ jyeṣṭhas tu tatrāsīt pure vāraṇasāhvaye <br />
            satyakarṇo mahābāhur yajvā vipuladakṣiṇaḥ //
             <span class="ref">BrP_13.126</span></p>
         
         
         <p id="BrP_13.127">
            satyakarṇasya dāyādaḥ śvetakarṇaḥ pratāpavān <br />
            aputraḥ sa tu dharmātmā praviveśa tapovanam //
             <span class="ref">BrP_13.127</span></p>
         
         
         <p id="BrP_13.128">
            tasmād vanagatā garbhaṃ yādavī pratyapadyata <br />
            sucāror duhitā subhrūr mālinī grāhamālinī //
             <span class="ref">BrP_13.128</span></p>
         
         
         <p id="BrP_13.129">
            saṃbhūte sa ca garbhe ca śvetakarṇaḥ prajeśvaraḥ <br />
            anvagacchat kṛtaṃ pūrvaṃ mahāprasthānam acyutam //
             <span class="ref">BrP_13.129</span></p>
         
         
         <p id="BrP_13.130">
            sā tu dṛṣṭvā priyaṃ taṃ tu mālinī pṛṣṭhato 'nvagāt <br />
            sucāror duhitā sādhvī vane rājīvalocanā //
             <span class="ref">BrP_13.130</span></p>
         
         
         <p id="BrP_13.131">
            pathi sā suṣuve bālā sukumāraṃ kumārakam <br />
            tam apāsyātha tatraiva rājānaṃ sānvagacchata //
             <span class="ref">BrP_13.131</span></p>
         
         
         <p id="BrP_13.132">
            pativratā mahābhāgā draupadīva purā satī <br />
            kumāraḥ sukumāro 'sau giripṛṣṭhe ruroda ha //
             <span class="ref">BrP_13.132</span></p>
         
         
         <p id="BrP_13.133">
            dayārthaṃ tasya meghās tu prādurāsan mahātmanaḥ <br />
            śraviṣṭhāyās tu putrau dvau paippalādiś ca kauśikaḥ //
             <span class="ref">BrP_13.133</span></p>
         
         
         <p id="BrP_13.134">
            dṛṣṭvā kṛpānvitau gṛhya tau prākṣālayatāṃ jale <br />
            nighṛṣṭau tasya pārśvau tu śilāyāṃ rudhiraplutau //
             <span class="ref">BrP_13.134</span></p>
         
         
         <p id="BrP_13.135">
            ajaśyāmaḥ sa pārśvābhyāṃ ghṛṣṭābhyāṃ susamāhitaḥ <br />
            ajaśyāmau tu tatpārśvau devena saṃbabhūvatuḥ //
             <span class="ref">BrP_13.135</span></p>
         
         
         <p id="BrP_13.136">
            athājapārśva iti vai cakrāte nāma tasya tau <br />
            sa tu remakaśālāyāṃ dvijābhyām abhivardhitaḥ //
             <span class="ref">BrP_13.136</span></p>
         
         
         <p id="BrP_13.137">
            remakasya tu bhāryā tam udvahat putrakāraṇāt <br />
            rematyāḥ sa tu putro 'bhūd brāhmaṇau sacivau tu tau //
             <span class="ref">BrP_13.137</span></p>
         
         
         <p id="BrP_13.138">
            teṣāṃ putrāś ca pautrāś ca yugapattulyajīvinaḥ <br />
            sa eṣa pauravo vaṃśaḥ pāṇḍavānāṃ mahātmanām //
             <span class="ref">BrP_13.138</span></p>
         
         
         <p id="BrP_13.139">
            śloko 'pi cātra gīto 'yaṃ nāhuṣeṇa yayātinā <br />
            jarāsaṃkramaṇe pūrvaṃ tadā prītena dhīmatā //
             <span class="ref">BrP_13.139</span></p>
         
         
         <p id="BrP_13.140">
            acandrārkagrahā bhūmir bhaved iyam asaṃśayam <br />
            apauravā mahī naiva bhaviṣyati kadācana //
             <span class="ref">BrP_13.140</span></p>
         
         
         <p id="BrP_13.141">
            eṣa vaḥ pauravo vaṃśo vikhyātaḥ kathito mayā <br />
            turvasos tu pravakṣyāmi druhyoś cānor yados tathā //
             <span class="ref">BrP_13.141</span></p>
         
         
         <p id="BrP_13.142">
            turvasos tu suto vahnir gobhānus tasya cātmajaḥ <br />
            gobhānos tu suto rājā aiśānur aparājitaḥ //
             <span class="ref">BrP_13.142</span></p>
         
         
         <p id="BrP_13.143">
            karaṃdhamas tu aiśānor maruttas tasya cātmajaḥ <br />
            anyas tv āvikṣito rājā maruttaḥ kathito mayā //
             <span class="ref">BrP_13.143</span></p>
         
         
         <p id="BrP_13.144">
            anapatyo 'bhavad rājā yajvā vipuladakṣiṇaḥ <br />
            duhitā saṃyatā nāma tasyāsīt pṛthivīpateḥ //
             <span class="ref">BrP_13.144</span></p>
         
         
         <p id="BrP_13.145">
            dakṣiṇārthaṃ tu sā dattā saṃvartāya mahātmane <br />
            duṣyantaṃ pauravaṃ cāpi lebhe putram akalmaṣam //
             <span class="ref">BrP_13.145</span></p>
         
         
         <p id="BrP_13.146">
            evaṃ yayātiśāpena jarāsaṃkramaṇe tadā <br />
            pauravaṃ turvasor vaṃśaṃ praviveśa dvijottamāḥ //
             <span class="ref">BrP_13.146</span></p>
         
         
         <p id="BrP_13.147">
            duṣyantasya tu dāyādaḥ karūromaḥ prajeśvaraḥ <br />
            karūromād athāhrīdaś catvāras tasya cātmajāḥ //
             <span class="ref">BrP_13.147</span></p>
         
         
         <p id="BrP_13.148">
            pāṇḍyaś ca keralaś caiva kālaś colaś ca pārthivaḥ <br />
            druhyoś ca tanayo rājan babhrusetuś ca pārthivaḥ //
             <span class="ref">BrP_13.148</span></p>
         
         
         <p id="BrP_13.149">
            aṅgārasetus tatputro marutāṃ patir ucyate <br />
            yauvanāśvena samare kṛcchreṇa nihato balī //
             <span class="ref">BrP_13.149</span></p>
         
         
         <p id="BrP_13.150">
            yuddhaṃ sumahad apy āsīn māsān paricarad daśa <br />
            aṅgārasetor dāyādo gāndhāro nāma pārthivaḥ //
             <span class="ref">BrP_13.150</span></p>
         
         
         <p id="BrP_13.151">
            khyāyate yasya nāmnā vai gāndhāraviṣayo mahān <br />
            gāndhāradeśajāś caiva turagā vājināṃ varāḥ //
             <span class="ref">BrP_13.151</span></p>
         
         
         <p id="BrP_13.152">
            anos tu putro dharmo 'bhūd dyūtas tasyātmajo 'bhavat <br />
            dyūtād vanaduho jajñe pracetās tasya cātmajaḥ //
             <span class="ref">BrP_13.152</span></p>
         
         
         <p id="BrP_13.153">
            pracetasaḥ sucetās tu kīrtitās tv anavo mayā <br />
            babhūvus tu yadoḥ putrāḥ pañca devasutopamāḥ //
             <span class="ref">BrP_13.153</span></p>
         
         
         <p id="BrP_13.154">
            sahasrādaḥ payodaś ca kroṣṭā nīlo 'ñjikas tathā <br />
            sahasrādasya dāyādās trayaḥ paramadhārmikāḥ //
             <span class="ref">BrP_13.154</span></p>
         
         
         <p id="BrP_13.155">
            haihayaś ca hayaś caiva rājā veṇuhayas tathā <br />
            haihayasyābhavat putro dharmanetra iti śrutaḥ //
             <span class="ref">BrP_13.155</span></p>
         
         
         <p id="BrP_13.156">
            dharmanetrasya kārtas tu sāhañjas tasya cātmajaḥ <br />
            sāhañjanī nāma purī tena rājñā niveśitā //
             <span class="ref">BrP_13.156</span></p>
         
         
         <p id="BrP_13.157">
            āsīn mahiṣmataḥ putro bhadraśreṇyaḥ pratāpavān <br />
            bhadraśreṇyasya dāyādo durdamo nāma viśrutaḥ //
             <span class="ref">BrP_13.157</span></p>
         
         
         <p id="BrP_13.158">
            durdamasya suto dhīmān kanako nāma nāmataḥ <br />
            kanakasya tu dāyādāś catvāro lokaviśrutāḥ //
             <span class="ref">BrP_13.158</span></p>
         
         
         <p id="BrP_13.159">
            kṛtavīryaḥ kṛtaujāś ca kṛtadhanvā tathaiva ca <br />
            kṛtāgnis tu caturtho 'bhūt kṛtavīryād athārjunaḥ //
             <span class="ref">BrP_13.159</span></p>
         
         
         <p id="BrP_13.160">
            yo 'sau bāhusahasreṇa saptadvīpeśvaro 'bhavat <br />
            jigāya pṛthivīm eko rathenādityavarcasā //
             <span class="ref">BrP_13.160</span></p>
         
         
         <p id="BrP_13.161">
            sa hi varṣāyutaṃ taptvā tapaḥ paramaduścaram <br />
            dattam ārādhayām āsa kārtavīryo 'trisaṃbhavam //
             <span class="ref">BrP_13.161</span></p>
         
         
         <p id="BrP_13.162">
            tasmai datto varān prādāc caturo bhūritejasaḥ <br />
            pūrvaṃ bāhusahasraṃ tu prārthitaṃ sumahad varam //
             <span class="ref">BrP_13.162</span></p>
         
         
         <p id="BrP_13.163">
            adharme 'dhīyamānasya sadbhis tatra nivāraṇam <br />
            ugreṇa pṛthivīṃ jitvā dharmeṇaivānurañjanam //
             <span class="ref">BrP_13.163</span></p>
         
         
         <p id="BrP_13.164">
            saṃgrāmān subahūñ jitvā hatvā cārīn sahasraśaḥ <br />
            saṃgrāme vartamānasya vadhaṃ cābhyadhikād raṇe //
             <span class="ref">BrP_13.164</span></p>
         
         
         <p id="BrP_13.165">
            tasya bāhusahasraṃ tu yudhyataḥ kila bho dvijāḥ <br />
            yogād yogīśvarasyeva prādurbhavati māyayā //
             <span class="ref">BrP_13.165</span></p>
         
         
         <p id="BrP_13.166">
            teneyaṃ pṛthivī sarvā saptadvīpā sapattanā <br />
            sasamudrā sanagarā ugreṇa vidhinā jitā //
             <span class="ref">BrP_13.166</span></p>
         
         
         <p id="BrP_13.167">
            tena saptasu dvīpeṣu sapta yajñaśatāni ca <br />
            prāptāni vidhinā rājñā śrūyante munisattamāḥ //
             <span class="ref">BrP_13.167</span></p>
         
         
         <p id="BrP_13.168">
            sarve yajñā muniśreṣṭhāḥ sahasraśatadakṣiṇāḥ <br />
            sarve kāñcanayūpāś ca sarve kāñcanavedayaḥ //
             <span class="ref">BrP_13.168</span></p>
         
         
         <p id="BrP_13.169">
            sarve devair muniśreṣṭhā vimānasthair alaṃkṛtaiḥ <br />
            gandharvair apsarobhiś ca nityam evopaśobhitāḥ //
             <span class="ref">BrP_13.169</span></p>
         
         
         <p id="BrP_13.170">
            yasya yajñe jagau gāthāṃ gandharvo nāradas tathā <br />
            varīdāsātmajo vidvān mahimnā tasya vismitaḥ //
             <span class="ref">BrP_13.170</span></p>
         
         nārada uvāca
         
         
         <p id="BrP_13.171">
            na nūnaṃ kārtavīryasya gatiṃ yāsyanti pārthivāḥ <br />
            yajñair dānais tapobhiś ca vikrameṇa śrutena ca //
             <span class="ref">BrP_13.171</span></p>
         
         
         <p id="BrP_13.172">
            sa hi saptasu dvīpeṣu carmī khaḍgī śarāsanī <br />
            rathī dvīpān anucaran yogī saṃdṛśyate nṛbhiḥ //
             <span class="ref">BrP_13.172</span></p>
         
         
         <p id="BrP_13.173">
            anaṣṭadravyatā caiva na śoko na ca vibhramaḥ <br />
            prabhāveṇa mahārājñaḥ prajā dharmeṇa rakṣataḥ //
             <span class="ref">BrP_13.173</span></p>
         
         
         <p id="BrP_13.174">
            sa sarvaratnabhāk samrāṭ cakravartī babhūva ha <br />
            sa eva paśupālo 'bhūt kṣetrapālaḥ sa eva ca //
             <span class="ref">BrP_13.174</span></p>
         
         
         <p id="BrP_13.175">
            sa eva vṛṣṭyā parjanyo yogitvād arjuno 'bhavat <br />
            sa vai bāhusahasreṇa jyāghātakaṭhinatvacā //
             <span class="ref">BrP_13.175</span></p>
         
         
         <p id="BrP_13.176">
            bhāti raśmisahasreṇa śaradīva ca bhāskaraḥ <br />
            sa hi nāgān manuṣyeṣu māhiṣmatyāṃ mahādyutiḥ //
             <span class="ref">BrP_13.176</span></p>
         
         
         <p id="BrP_13.177">
            karkoṭakasutāñ jitvā puryāṃ tasyāṃ nyaveśayat <br />
            sa vai vegaṃ samudrasya prāvṛṭkāle 'mbujekṣaṇaḥ //
             <span class="ref">BrP_13.177</span></p>
         
         
         <p id="BrP_13.178">
            krīḍann iva bhujodbhinnaṃ pratisrotaś cakāra ha <br />
            luṇṭhitā krīḍatā tena nadī tadgrāmamālinī //
             <span class="ref">BrP_13.178</span></p>
         
         
         <p id="BrP_13.179">
            caladūrmisahasreṇa śaṅkitābhyeti narmadā <br />
            tasya bāhusahasreṇa kṣipyamāṇe mahodadhau //
             <span class="ref">BrP_13.179</span></p>
         
         
         <p id="BrP_13.180">
            bhayān nilīnā niśceṣṭhāḥ pātālasthā mahīsurāḥ <br />
            cūrṇīkṛtamahāvīciṃ calanmīnamahātimim //
             <span class="ref">BrP_13.180</span></p>
         
         
         <p id="BrP_13.181">
            mārutāviddhaphenaugham āvartakṣobhasaṃkulam <br />
            prāvartayat tadā rājā sahasreṇa ca bāhunā //
             <span class="ref">BrP_13.181</span></p>
         
         
         <p id="BrP_13.182">
            devāsurasamākṣiptaḥ kṣīrodam iva mandaraḥ <br />
            mandarakṣobhacakitā amṛtotpādaśaṅkitāḥ //
             <span class="ref">BrP_13.182</span></p>
         
         
         <p id="BrP_13.183">
            sahasotpatitā bhītā bhīmaṃ dṛṣṭvā nṛpottamam <br />
            natā niścalamūrdhāno babhūvus te mahoragāḥ //
             <span class="ref">BrP_13.183</span></p>
         
         
         <p id="BrP_13.184">
            sāyāhne kadalīkhaṇḍāḥ kampitā iva vāyunā <br />
            sa vai baddhvā dhanur jyābhir utsiktaṃ pañcabhiḥ śaraiḥ //
             <span class="ref">BrP_13.184</span></p>
         
         
         <p id="BrP_13.185">
            laṅkeśaṃ mohayitvā tu sabalaṃ rāvaṇaṃ balāt <br />
            nirjitya vaśam ānīya māhiṣmatyāṃ babandha tam //
             <span class="ref">BrP_13.185</span></p>
         
         
         <p id="BrP_13.186">
            śrutvā tu baddhaṃ paulastyaṃ rāvaṇaṃ tv arjunena ca <br />
            tato gatvā pulastyas tam arjunaṃ dadṛśe svayam //
             <span class="ref">BrP_13.186</span></p>
         
         
         <p id="BrP_13.187">
            mumoca rakṣaḥ paulastyaṃ pulastyenābhiyācitaḥ <br />
            yasya bāhusahasrasya babhūva jyātalasvanaḥ //
             <span class="ref">BrP_13.187</span></p>
         
         
         <p id="BrP_13.188">
            yugānte toyadasyeva sphuṭato hy aśaner iva <br />
            aho bata mṛdhe vīryaṃ bhārgavasya yad acchinat //
             <span class="ref">BrP_13.188</span></p>
         
         
         <p id="BrP_13.189">
            rājño bāhusahasrasya haimaṃ tālavanaṃ yathā <br />
            tṛṣitena kadācit sa bhikṣitaś citrabhānunā //
             <span class="ref">BrP_13.189</span></p>
         
         
         <p id="BrP_13.190">
            sa bhikṣām adadād vīraḥ sapta dvīpān vibhāvasoḥ <br />
            purāṇi grāmaghoṣāṃś ca viṣayāṃś caiva sarvaśaḥ //
             <span class="ref">BrP_13.190</span></p>
         
         
         <p id="BrP_13.191">
            jajvāla tasya sarvāṇi citrabhānur didhṛkṣayā <br />
            sa tasya puruṣendrasya prabhāveṇa mahātmanaḥ //
             <span class="ref">BrP_13.191</span></p>
         
         
         <p id="BrP_13.192">
            dadāha kārtavīryasya śailāṃś caiṣa vanāni ca <br />
            sa śūnyam āśramaṃ ramyaṃ varuṇasyātmajasya vai //
             <span class="ref">BrP_13.192</span></p>
         
         
         <p id="BrP_13.193">
            dadāha balavadbhītaś citrabhānuḥ sa haihayaḥ <br />
            yaṃ lebhe varuṇaḥ putraṃ purā bhāsvantam uttamam //
             <span class="ref">BrP_13.193</span></p>
         
         
         <p id="BrP_13.194">
            vasiṣṭhaṃ nāma sa muniḥ khyāta āpava ity uta <br />
            yatrāpavas tu taṃ krodhāc chaptavān arjunaṃ vibhuḥ //
             <span class="ref">BrP_13.194</span></p>
         
         
         <p id="BrP_13.195">
            yasmān na varjitam idaṃ vanaṃ te mama haihaya <br />
            tasmāt te duṣkaraṃ karma kṛtam anyo haniṣyati //
             <span class="ref">BrP_13.195</span></p>
         
         
         <p id="BrP_13.196">
            rāmo nāma mahābāhur jāmadagnyaḥ pratāpavān <br />
            chittvā bāhusahasraṃ te pramathya tarasā balī //
             <span class="ref">BrP_13.196</span></p>
         
         
         <p id="BrP_13.197">
            tapasvī brāhmaṇas tvāṃ tu haniṣyati sa bhārgavaḥ <br />
            anaṣṭadravyatā yasya babhūvāmitrakarṣiṇaḥ //
             <span class="ref">BrP_13.197</span></p>
         
         
         <p id="BrP_13.198">
            pratāpena narendrasya prajā dharmeṇa rakṣataḥ <br />
            prāptas tato 'sya mṛtyur vai tasya śāpān mahāmuneḥ //
             <span class="ref">BrP_13.198</span></p>
         
         
         <p id="BrP_13.199">
            varas tathaiva bho viprāḥ svayam eva vṛtaḥ purā <br />
            tasya putraśataṃ tv āsīt pañca śeṣā mahātmanaḥ //
             <span class="ref">BrP_13.199</span></p>
         
         
         <p id="BrP_13.200">
            kṛtāstrā balinaḥ śūrā dharmātmāno yaśasvinaḥ <br />
            śūrasenaś ca śūraś ca vṛṣaṇo madhupadhvajaḥ //
             <span class="ref">BrP_13.200</span></p>
         
         
         <p id="BrP_13.201">
            jayadhvajaś ca nāmnāsīd āvantyo nṛpatir mahān <br />
            kārtavīryasya tanayā vīryavanto mahābalāḥ //
             <span class="ref">BrP_13.201</span></p>
         
         
         <p id="BrP_13.202">
            jayadhvajasya putras tu tālajaṅgho mahābalaḥ <br />
            tasya putraśataṃ khyātās tālajaṅghā iti smṛtāḥ //
             <span class="ref">BrP_13.202</span></p>
         
         
         <p id="BrP_13.203">
            teṣāṃ kule muniśreṣṭhā haihayānāṃ mahātmanām <br />
            vītihotrāḥ sujātāś ca bhojāś cāvantayaḥ smṛtāḥ //
             <span class="ref">BrP_13.203</span></p>
         
         
         <p id="BrP_13.204">
            tauṇḍikerāś ca vikhyātās tālajaṅghās tathaiva ca <br />
            bharatāś ca sujātāś ca bahutvān nānukīrtitāḥ //
             <span class="ref">BrP_13.204</span></p>
         
         
         <p id="BrP_13.205">
            vṛṣaprabhṛtayo viprā yādavāḥ puṇyakarmiṇaḥ <br />
            vṛṣo vaṃśadharas tatra tasya putro 'bhavan madhuḥ //
             <span class="ref">BrP_13.205</span></p>
         
         
         <p id="BrP_13.206">
            madhoḥ putraśataṃ tv āsīd vṛṣaṇas tasya vaṃśakṛt <br />
            vṛṣaṇād vṛṣṇayaḥ sarve madhos tu mādhavāḥ smṛtāḥ //
             <span class="ref">BrP_13.206</span></p>
         
         
         <p id="BrP_13.207">
            yādavā yadunāmnā te nirucyante ca haihayāḥ <br />
            na tasya vittanāśaḥ syān naṣṭaṃ prati labhec ca saḥ //
             <span class="ref">BrP_13.207</span></p>
         
         
         <p id="BrP_13.208">
            kārtavīryasya yo janma kathayed iha nityaśaḥ <br />
            ete yayātiputrāṇāṃ pañca vaṃśā dvijottamāḥ //
             <span class="ref">BrP_13.208</span></p>
         
         
         <p id="BrP_13.209">
            kīrtitā lokavīrāṇāṃ ye lokān dhārayanti vai <br />
            bhūtānīva muniśreṣṭhāḥ pañca sthāvarajaṅgamān //
             <span class="ref">BrP_13.209</span></p>
         
         
         <p id="BrP_13.210">
            śrutvā pañca visargāṃs tu rājā dharmārthakovidaḥ <br />
            vaśī bhavati pañcānām ātmajānāṃ tatheśvaraḥ //
             <span class="ref">BrP_13.210</span></p>
         
         
         <p id="BrP_13.211">
            labhet pañca varāṃś caiva durlabhān iha laukikān <br />
            āyuḥ kīrtiṃ tathā putrān aiśvaryaṃ bhūtim eva ca //
             <span class="ref">BrP_13.211</span></p>
         
         
         <p id="BrP_13.212">
            dhāraṇāc chravaṇāc caiva pañcavargasya bho dvijāḥ <br />
            kroṣṭor vaṃśaṃ muniśreṣṭhāḥ śṛṇudhvaṃ gadato mama //
             <span class="ref">BrP_13.212</span></p>
         
         
         <p id="BrP_13.213">
            yador vaṃśadharasyātha yajvinaḥ puṇyakarmiṇaḥ <br />
            kroṣṭor vaṃśaṃ hi śrutvaiva sarvapāpaiḥ pramucyate <br />
            yasyānvavāyajo viṣṇur harir vṛṣṇikulodvahaḥ //
             <span class="ref">BrP_13.213</span></p>
         
         lomaharṣaṇa uvāca
         
         
         <p id="BrP_14.1">
            gāndhārī caiva mādrī ca kroṣṭor bhārye babhūvatuḥ <br />
            gāndhārī janayām āsa anamitraṃ mahābalam //
             <span class="ref">BrP_14.1</span></p>
         
         
         <p id="BrP_14.2">
            mādrī yudhājitaṃ putraṃ tato 'nyaṃ devamīḍhuṣam <br />
            teṣāṃ vaṃśas tridhā bhūto vṛṣṇīnāṃ kulavardhanaḥ //
             <span class="ref">BrP_14.2</span></p>
         
         
         <p id="BrP_14.3">
            mādryāḥ putrau tu jajñāte śrutau vṛṣṇyandhakāv ubhau <br />
            jajñāte tanayau vṛṣṇeḥ śvaphalkaś citrakas tathā //
             <span class="ref">BrP_14.3</span></p>
         
         
         <p id="BrP_14.4">
            śvaphalkas tu muniśreṣṭhā dharmātmā yatra vartate <br />
            nāsti vyādhibhayaṃ tatra nāvarṣas tapam eva ca //
             <span class="ref">BrP_14.4</span></p>
         
         
         <p id="BrP_14.5">
            kadācit kāśirājasya viṣaye munisattamāḥ <br />
            trīṇi varṣāṇi pūrṇāni nāvarṣat pākaśāsanaḥ //
             <span class="ref">BrP_14.5</span></p>
         
         
         <p id="BrP_14.6">
            sa tatra cānayām āsa śvaphalkaṃ paramārcitam <br />
            śvaphalkaparivartena vavarṣa harivāhanaḥ //
             <span class="ref">BrP_14.6</span></p>
         
         
         <p id="BrP_14.7">
            śvaphalkaḥ kāśirājasya sutāṃ bhāryām avindata <br />
            gāndinīṃ nāma gāṃ sā ca dadau viprāya nityaśaḥ //
             <span class="ref">BrP_14.7</span></p>
         
         
         <p id="BrP_14.8">
            dātā yajvā ca vīraś ca śrutavān atithipriyaḥ <br />
            akrūraḥ suṣuve tasmāc chvaphalkād bhūridakṣiṇaḥ //
             <span class="ref">BrP_14.8</span></p>
         
         
         <p id="BrP_14.9">
            upamadgus tathā madgur meduraś cārimejayaḥ <br />
            avikṣitas tathākṣepaḥ śatrughnaś cārimardanaḥ //
             <span class="ref">BrP_14.9</span></p>
         
         
         <p id="BrP_14.10">
            dharmadhṛg yatidharmā ca dharmokṣāndhakarus tathā <br />
            āvāhaprativāhau ca sundarī ca varāṅganā //
             <span class="ref">BrP_14.10</span></p>
         
         
         <p id="BrP_14.11">
            akrūreṇograsenāyāṃ sugātryāṃ dvijasattamāḥ <br />
            prasenaś copadevaś ca jajñāte devavarcasau //
             <span class="ref">BrP_14.11</span></p>
         
         
         <p id="BrP_14.12">
            citrakasyābhavan putrāḥ pṛthur vipṛthur eva ca <br />
            aśvagrīvo 'śvabāhuś ca svapārśvakagaveṣaṇau //
             <span class="ref">BrP_14.12</span></p>
         
         
         <p id="BrP_14.13">
            ariṣṭanemir aśvaś ca sudharmā dharmabhṛt tathā <br />
            subāhur bahubāhuś ca śraviṣṭhāśravaṇe striyau //
             <span class="ref">BrP_14.13</span></p>
         
         
         <p id="BrP_14.14">
            asiknyāṃ janayām āsa śūraṃ vai devamīḍhuṣam <br />
            mahiṣyāṃ jajñire śūrā bhojyāyāṃ puruṣā daśa //
             <span class="ref">BrP_14.14</span></p>
         
         
         <p id="BrP_14.15">
            vasudevo mahābāhuḥ pūrvam ānakadundubhiḥ <br />
            jajñe yasya prasūtasya dundubhyaḥ prāṇadan divi //
             <span class="ref">BrP_14.15</span></p>
         
         
         <p id="BrP_14.16">
            ānakānāṃ ca saṃhrādaḥ sumahān abhavad divi <br />
            papāta puṣpavarṣaś ca śūrasya janane mahān //
             <span class="ref">BrP_14.16</span></p>
         
         
         <p id="BrP_14.17">
            manuṣyaloke kṛtsne 'pi rūpe nāsti samo bhuvi <br />
            yasyāsīt puruṣāgryasya kāntiś candramaso yathā //
             <span class="ref">BrP_14.17</span></p>
         
         
         <p id="BrP_14.18">
            devabhāgas tato jajñe tathā devaśravāḥ punaḥ <br />
            anādhṛṣṭiḥ kanavako vatsavān atha gṛñjamaḥ //
             <span class="ref">BrP_14.18</span></p>
         
         
         <p id="BrP_14.19">
            śyāmaḥ śamīko gaṇḍūṣaḥ pañca cāsya varāṅganāḥ <br />
            pṛthukīrtiḥ pṛthā caiva śrutadevā śrutaśravā //
             <span class="ref">BrP_14.19</span></p>
         
         
         <p id="BrP_14.20">
            rājādhidevī ca tathā pañcaitā vīramātaraḥ <br />
            śrutaśravāyāṃ caidyas tu śiśupālo 'bhavan nṛpaḥ //
             <span class="ref">BrP_14.20</span></p>
         
         
         <p id="BrP_14.21">
            hiraṇyakaśipur yo 'sau daityarājo 'bhavat purā <br />
            pṛthukīrtyāṃ tu saṃjajñe tanayo vṛddhaśarmaṇaḥ //
             <span class="ref">BrP_14.21</span></p>
         
         
         <p id="BrP_14.22">
            karūṣādhipatir vīro dantavakro mahābalaḥ <br />
            pṛthāṃ duhitaraṃ cakre kuntis tāṃ pāṇḍur āvahat //
             <span class="ref">BrP_14.22</span></p>
         
         
         <p id="BrP_14.23">
            yasyāṃ sa dharmavid rājā dharmo jajñe yudhiṣṭhiraḥ <br />
            bhīmasenas tathā vātād indrāc caiva dhanaṃjayaḥ //
             <span class="ref">BrP_14.23</span></p>
         
         
         <p id="BrP_14.24">
            loke pratiratho vīraḥ śakratulyaparākramaḥ <br />
            anamitrāc chanir jajñe kaniṣṭhād vṛṣṇinandanāt //
             <span class="ref">BrP_14.24</span></p>
         
         
         <p id="BrP_14.25">
            śaineyaḥ satyakas tasmād yuyudhānaś ca sātyakiḥ <br />
            uddhavo devabhāgasya mahābhāgaḥ suto 'bhavat //
             <span class="ref">BrP_14.25</span></p>
         
         
         <p id="BrP_14.26">
            paṇḍitānāṃ paraṃ prāhur devaśravasam uttamam <br />
            aśmakyaṃ prāptavān putram anādhṛṣṭir yaśasvinam //
             <span class="ref">BrP_14.26</span></p>
         
         
         <p id="BrP_14.27">
            nivṛttaśatruṃ śatrughnaṃ śrutadevā tv ajāyata <br />
            śrutadevātmajās te tu naiṣādir yaḥ pariśrutaḥ //
             <span class="ref">BrP_14.27</span></p>
         
         
         <p id="BrP_14.28">
            ekalavyo muniśreṣṭhā niṣādaiḥ parivardhitaḥ <br />
            vatsavate tv aputrāya vasudevaḥ pratāpavān <br />
            adbhir dadau sutaṃ vīraṃ śauriḥ kauśikam aurasam //
             <span class="ref">BrP_14.28</span></p>
         
         
         <p id="BrP_14.29">
            gaṇḍūṣāya hy aputrāya viṣvakseno dadau sutān <br />
            cārudeṣṇaṃ sudeṣṇaṃ ca pañcālaṃ kṛtalakṣaṇam //
             <span class="ref">BrP_14.29</span></p>
         
         
         <p id="BrP_14.30">
            asaṃgrāmeṇa yo vīro nāvartata kadācana <br />
            raukmiṇeyo mahābāhuḥ kanīyān dvijasattamāḥ //
             <span class="ref">BrP_14.30</span></p>
         
         
         <p id="BrP_14.31">
            vāyasānāṃ sahasrāṇi yaṃ yāntaṃ pṛṣṭhato 'nvayuḥ <br />
            cārūn adyopabhokṣyāmaś cārudeṣṇahatān iti //
             <span class="ref">BrP_14.31</span></p>
         
         
         <p id="BrP_14.32">
            tantrijas tantripālaś ca sutau kanavakasya tau <br />
            vīruś cāśvahanuś caiva vīrau tāv atha gṛñjimau //
             <span class="ref">BrP_14.32</span></p>
         
         
         <p id="BrP_14.33">
            śyāmaputraḥ śamīkas tu śamīko rājyam āvahat <br />
            jugupsamāno bhojatvād rājasūyam avāpa saḥ //
             <span class="ref">BrP_14.33</span></p>
         
         
         <p id="BrP_14.34">
            ajātaśatruḥ śatrūṇāṃ jajñe tasya vināśanaḥ <br />
            vasudevasutān vīrān kīrtayiṣyāmy ataḥ param //
             <span class="ref">BrP_14.34</span></p>
         
         
         <p id="BrP_14.35">
            vṛṣṇes trividham evaṃ tu bahuśākhaṃ mahaujasam <br />
            dhārayan vipulaṃ vaṃśaṃ nānarthair iha yujyate //
             <span class="ref">BrP_14.35</span></p>
         
         
         <p id="BrP_14.36">
            yāḥ patnyo vasudevasya caturdaśa varāṅganāḥ <br />
            pauravī rohiṇī nāma madirāditathāvarā //
             <span class="ref">BrP_14.36</span></p>
         
         
         <p id="BrP_14.37">
            vaiśākhī ca tathā bhadrā sunāmnī caiva pañcamī <br />
            sahadevā śāntidevā śrīdevī devarakṣitā //
             <span class="ref">BrP_14.37</span></p>
         
         
         <p id="BrP_14.38">
            vṛkadevy upadevī ca devakī caiva saptamī <br />
            sutanur vaḍavā caiva dve ete paricārike //
             <span class="ref">BrP_14.38</span></p>
         
         
         <p id="BrP_14.39">
            pauravī rohiṇī nāma bāhlikasyātmajābhavat <br />
            jyeṣṭhā patnī muniśreṣṭhā dayitānakadundubheḥ //
             <span class="ref">BrP_14.39</span></p>
         
         
         <p id="BrP_14.40">
            lebhe jyeṣṭhaṃ sutaṃ rāmaṃ śaraṇyaṃ śaṭham eva ca <br />
            durdamaṃ damanaṃ śubhraṃ piṇḍārakam uśīnaram //
             <span class="ref">BrP_14.40</span></p>
         
         
         <p id="BrP_14.41">
            citrā nāma kumārī ca rohiṇītanayā nava <br />
            citrā subhadreti punar vikhyātā munisattamāḥ //
             <span class="ref">BrP_14.41</span></p>
         
         
         <p id="BrP_14.42">
            vasudevāc ca devakyāṃ jajñe śaurir mahāyaśāḥ <br />
            rāmāc ca niśaṭho jajñe revatyāṃ dayitaḥ sutaḥ //
             <span class="ref">BrP_14.42</span></p>
         
         
         <p id="BrP_14.43">
            subhadrāyāṃ rathī pārthād abhimanyur ajāyata <br />
            akrūrāt kāśikanyāyāṃ satyaketur ajāyata //
             <span class="ref">BrP_14.43</span></p>
         
         
         <p id="BrP_14.44">
            vasudevasya bhāryāsu mahābhāgāsu saptasu <br />
            ye putrā jajñire śūrāḥ samastāṃs tān nibodhata //
             <span class="ref">BrP_14.44</span></p>
         
         
         <p id="BrP_14.45">
            bhojaś ca vijayaś caiva śāntidevāsutāv ubhau <br />
            vṛkadevaḥ sunāmāyāṃ gadaś cāstāṃ sutāv ubhau //
             <span class="ref">BrP_14.45</span></p>
         
         
         <p id="BrP_14.46">
            agāvahaṃ mahātmānaṃ vṛkadevī vyajāyata <br />
            kanyā trigartarājasya bhāryā vai śiśirāyaṇeḥ //
             <span class="ref">BrP_14.46</span></p>
         
         
         <p id="BrP_14.47">
            jijñāsāṃ pauruṣe cakre na caskande ca pauruṣam <br />
            kṛṣṇāyasasamaprakhyo varṣe dvādaśame tathā //
             <span class="ref">BrP_14.47</span></p>
         
         
         <p id="BrP_14.48">
            mithyābhiśasto gārgyas tu manyunātisamīritaḥ <br />
            ghoṣakanyām upādāya maithunāyopacakrame //
             <span class="ref">BrP_14.48</span></p>
         
         
         <p id="BrP_14.49">
            gopālī cāpsarās tasya gopastrīveṣadhāriṇī <br />
            dhārayām āsa gārgyasya garbhaṃ durdharam acyutam //
             <span class="ref">BrP_14.49</span></p>
         
         
         <p id="BrP_14.50">
            mānuṣyāṃ gargabhāryāyāṃ niyogāc chūlapāṇinaḥ <br />
            sa kālayavano nāma jajñe rājā mahābalaḥ //
             <span class="ref">BrP_14.50</span></p>
         
         
         <p id="BrP_14.51">
            vṛttapūrvārdhakāyas tu siṃhasaṃhanano yuvā <br />
            aputrasya sa rājñas tu vavṛdhe 'ntaḥpure śiśuḥ //
             <span class="ref">BrP_14.51</span></p>
         
         
         <p id="BrP_14.52">
            yavanasya muniśreṣṭhāḥ sa kālayavano 'bhavat <br />
            āyudhyamāno nṛpatiḥ paryapṛcchad dvijottamam //
             <span class="ref">BrP_14.52</span></p>
         
         
         <p id="BrP_14.53">
            vṛṣṇyandhakakulaṃ tasya nārado 'kathayad vibhuḥ <br />
            akṣauhiṇyā tu sainyasya mathurām abhyayāt tadā //
             <span class="ref">BrP_14.53</span></p>
         
         
         <p id="BrP_14.54">
            dūtaṃ saṃpreṣayām āsa vṛṣṇyandhakaniveśanam <br />
            tato vṛṣṇyandhakāḥ kṛṣṇaṃ puraskṛtya mahāmatim //
             <span class="ref">BrP_14.54</span></p>
         
         
         <p id="BrP_14.55">
            sametā mantrayām āsur yavanasya bhayāt tadā <br />
            kṛtvā viniścayaṃ sarve palāyanam arocayan //
             <span class="ref">BrP_14.55</span></p>
         
         
         <p id="BrP_14.56">
            vihāya mathurāṃ ramyāṃ mānayantaḥ pinākinam <br />
            kuśasthalīṃ dvāravatīṃ niveśayitum īpsavaḥ //
             <span class="ref">BrP_14.56</span></p>
         
         
         <p id="BrP_14.59">
            iti kṛṣṇasya janmedaṃ yaḥ śucir niyatendriyaḥ <br />
            parvasu śrāvayed vidvān anṛṇaḥ sa sukhī bhavet //
             <span class="ref">BrP_14.59</span></p>
         
         lomaharṣaṇa uvāca
         
         
         <p id="BrP_15.1">
            kroṣṭor athābhavat putro vṛjinīvān mahāyaśāḥ <br />
            vārjinīvatam icchanti svāhiṃ svāhākṛtāṃ varam //
             <span class="ref">BrP_15.1</span></p>
         
         
         <p id="BrP_15.2">
            svāhiputro 'bhavad rājā uṣadgur vadatāṃ varaḥ <br />
            mahākratubhir īje yo vividhair bhūridakṣiṇaiḥ //
             <span class="ref">BrP_15.2</span></p>
         
         
         <p id="BrP_15.3">
            tataḥ prasūtim icchan vai uṣadguḥ so 'gryam ātmajam <br />
            jajñe citrarathas tasya putraḥ karmabhir anvitaḥ //
             <span class="ref">BrP_15.3</span></p>
         
         
         <p id="BrP_15.4">
            āsīc caitrarathir vīro yajvā vipuladakṣiṇaḥ <br />
            śaśabinduḥ paraṃ vṛttaṃ rājarṣīṇām anuṣṭhitaḥ //
             <span class="ref">BrP_15.4</span></p>
         
         
         <p id="BrP_15.5">
            pṛthuśravāḥ pṛthuyaśā rājāsīc chāśibindavaḥ <br />
            śaṃsanti ca purāṇajñāḥ pārthaśravasam antaram //
             <span class="ref">BrP_15.5</span></p>
         
         
         <p id="BrP_15.6">
            antarasya suyajñas tu suyajñatanayo 'bhavat <br />
            uṣato yajñam akhilaṃ svadharme ca kṛtādaraḥ //
             <span class="ref">BrP_15.6</span></p>
         
         
         <p id="BrP_15.7">
            śineyur abhavat putra uṣataḥ śatrutāpanaḥ <br />
            marutas tasya tanayo rājarṣir abhavan nṛpaḥ //
             <span class="ref">BrP_15.7</span></p>
         
         
         <p id="BrP_15.8">
            maruto 'labhata jyeṣṭhaṃ sutaṃ kambalabarhiṣam <br />
            cacāra vipulaṃ dharmam amarṣāt pratyabhāg api //
             <span class="ref">BrP_15.8</span></p>
         
         
         <p id="BrP_15.9">
            sa satprasūtim icchan vai sutaṃ kambalabarhiṣaḥ <br />
            babhūva rukmakavacaḥ śataprasavataḥ sutaḥ //
             <span class="ref">BrP_15.9</span></p>
         
         
         <p id="BrP_15.10">
            nihatya rukmakavacaḥ śataṃ kavacināṃ raṇe <br />
            dhanvināṃ niśitair bāṇair avāpa śriyam uttamām //
             <span class="ref">BrP_15.10</span></p>
         
         
         <p id="BrP_15.11">
            jajñe ca rukmakavacāt parajit paravīrahā <br />
            jajñire pañca putrās tu mahāvīryāḥ parājitāḥ //
             <span class="ref">BrP_15.11</span></p>
         
         
         <p id="BrP_15.12">
            rukmeṣuḥ pṛthurukmaś ca jyāmaghaḥ pālito hariḥ <br />
            pālitaṃ ca hariṃ caiva videhebhyaḥ pitā dadau //
             <span class="ref">BrP_15.12</span></p>
         
         
         <p id="BrP_15.13">
            rukmeṣur abhavad rājā pṛthurukmasya saṃśrayāt <br />
            tābhyāṃ pravrājito rājā jyāmagho 'vasad āśrame //
             <span class="ref">BrP_15.13</span></p>
         
         
         <p id="BrP_15.14">
            praśāntaś ca tadā rājā brāhmaṇaiś cāvabodhitaḥ <br />
            jagāma dhanur ādāya deśam anyaṃ dhvajī rathī //
             <span class="ref">BrP_15.14</span></p>
         
         
         <p id="BrP_15.15">
            narmadākūlam ekākīm ekalāṃ mṛttikāvatīm <br />
            ṛkṣavantaṃ giriṃ jitvā śuktimatyām uvāsa saḥ //
             <span class="ref">BrP_15.15</span></p>
         
         
         <p id="BrP_15.16">
            jyāmaghasyābhavad bhāryā śaibyā balavatī satī <br />
            aputro 'pi sa rājā vai nānyāṃ bhāryām avindata //
             <span class="ref">BrP_15.16</span></p>
         
         
         <p id="BrP_15.17">
            tasyāsīd vijayo yuddhe tatra kanyām avāpa saḥ <br />
            bhāryām uvāca saṃtrastaḥ snuṣeti sa janeśvaraḥ //
             <span class="ref">BrP_15.17</span></p>
         
         
         <p id="BrP_15.18">
            etac chrutvābravīd devī kasya deva snuṣeti vai <br />
            abravīt tad upaśrutya jyāmagho rājasattamaḥ //
             <span class="ref">BrP_15.18</span></p>
         
         rājovāca
         
         
         <p id="BrP_15.19">
            yas te janiṣyate putras tasya bhāryopapāditā //
             <span class="ref">BrP_15.19</span></p>
         
         lomaharṣaṇa uvāca
         
         
         <p id="BrP_15.20">
            ugreṇa tapasā tasyāḥ kanyāyāḥ sā vyajāyata <br />
            putraṃ vidarbhaṃ subhāgā śaibyā pariṇatā satī //
             <span class="ref">BrP_15.20</span></p>
         
         
         <p id="BrP_15.21">
            rājaputryāṃ tu vidvāṃsau snuṣāyāṃ krathakaiśikau <br />
            paścād vidarbho 'janayac chūrau raṇaviśāradau //
             <span class="ref">BrP_15.21</span></p>
         
         
         <p id="BrP_15.22">
            bhīmo vidarbhasya sutaḥ kuntis tasyātmajo 'bhavat <br />
            kunter dhṛṣṭaḥ suto jajñe raṇadhṛṣṭaḥ pratāpavān //
             <span class="ref">BrP_15.22</span></p>
         
         
         <p id="BrP_15.23">
            dhṛṣṭasya jajñire śūrās trayaḥ paramadhārmikāḥ <br />
            āvantaś ca daśārhaś ca balī viṣaharaś ca saḥ //
             <span class="ref">BrP_15.23</span></p>
         
         
         <p id="BrP_15.24">
            daśārhasya suto vyomā vyomno jīmūta ucyate <br />
            jīmūtaputro vikṛtis tasya bhīmarathaḥ smṛtaḥ //
             <span class="ref">BrP_15.24</span></p>
         
         
         <p id="BrP_15.25">
            atha bhīmarathasyāsīt putro navarathas tathā <br />
            tasya cāsīd daśarathaḥ śakunis tasya cātmajaḥ //
             <span class="ref">BrP_15.25</span></p>
         
         
         <p id="BrP_15.26">
            tasmāt karambhaḥ kārambhir devarāto 'bhavan nṛpaḥ <br />
            devakṣatro 'bhavat tasya vṛddhakṣatro mahāyaśāḥ //
             <span class="ref">BrP_15.26</span></p>
         
         
         <p id="BrP_15.27">
            devagarbhasamo jajñe devakṣatrasya nandanaḥ <br />
            madhūnāṃ vaṃśakṛd rājā madhur madhuravāg api //
             <span class="ref">BrP_15.27</span></p>
         
         
         <p id="BrP_15.28">
            madhor jajñe 'tha vaidarbhyāṃ purudvān puruṣottamaḥ <br />
            aikṣvākī cābhavad bhāryā madhos tasyāṃ vyajāyata //
             <span class="ref">BrP_15.28</span></p>
         
         
         <p id="BrP_15.29">
            satvān sarvaguṇopetaḥ sātvatā kīrtivardhanaḥ <br />
            imāṃ visṛṣṭiṃ vijñāya jyāmaghasya mahātmanaḥ <br />
            yujyate paramaprītyā prajāvāṃś ca bhavet sadā //
             <span class="ref">BrP_15.29</span></p>
         
         lomaharṣaṇa uvāca
         
         
         <p id="BrP_15.30">
            satvataḥ sattvasaṃpannān kauśalyā suṣuve sutān <br />
            bhāginaṃ bhajamānaṃ ca divyaṃ devāvṛdhaṃ nṛpam //
             <span class="ref">BrP_15.30</span></p>
         
         
         <p id="BrP_15.31">
            andhakaṃ ca mahābāhuṃ vṛṣṇiṃ ca yadunandanam <br />
            teṣāṃ visargāś catvāro vistareṇeha kīrtitāḥ //
             <span class="ref">BrP_15.31</span></p>
         
         
         <p id="BrP_15.32">
            bhajamānasya sṛñjayyau bāhyakāthopabāhyakā <br />
            āstāṃ bhārye tayos tasmāj jajñire bahavaḥ sutāḥ //
             <span class="ref">BrP_15.32</span></p>
         
         
         <p id="BrP_15.33">
            krimiś ca kramaṇaś caiva dhṛṣṭaḥ śūraḥ puraṃjayaḥ <br />
            ete bāhyakasṛñjayyāṃ bhajamānād vijajñire //
             <span class="ref">BrP_15.33</span></p>
         
         
         <p id="BrP_15.34">
            āyutājit sahasrājic chatājit tv atha dāsakaḥ <br />
            upabāhyakasṛñjayyāṃ bhajamānād vijajñire //
             <span class="ref">BrP_15.34</span></p>
         
         
         <p id="BrP_15.35">
            yajvā devāvṛdho rājā cacāra vipulaṃ tapaḥ <br />
            putraḥ sarvaguṇopeto mama syād iti niścitaḥ //
             <span class="ref">BrP_15.35</span></p>
         
         
         <p id="BrP_15.36">
            saṃyujyamānas tapasā parṇāśāyā jalaṃ spṛśan <br />
            sadopaspṛśatas tasya cakāra priyam āpagā //
             <span class="ref">BrP_15.36</span></p>
         
         
         <p id="BrP_15.37">
            cintayābhiparītā sā na jagāmaiva niścayam <br />
            kalyāṇatvān narapates tasya sā nimnagottamā //
             <span class="ref">BrP_15.37</span></p>
         
         
         <p id="BrP_15.38">
            nādhyagacchat tu tāṃ nārīṃ yasyām evaṃvidhaḥ sutaḥ <br />
            bhavet tasmāt svayaṃ gatvā bhavāmy asya sahānugā //
             <span class="ref">BrP_15.38</span></p>
         
         
         <p id="BrP_15.39">
            atha bhūtvā kumārī sā bibhratī paramaṃ vapuḥ <br />
            varayām āsa nṛpatiṃ tām iyeṣa ca sa prabhuḥ //
             <span class="ref">BrP_15.39</span></p>
         
         
         <p id="BrP_15.40">
            tasyām ādhatta garbhaṃ sa tejasvinam udāradhīḥ <br />
            atha sā daśame māsi suṣuve saritāṃ varā //
             <span class="ref">BrP_15.40</span></p>
         
         
         <p id="BrP_15.41">
            putraṃ sarvaguṇopetaṃ babhruṃ devāvṛdhaṃ dvijāḥ <br />
            atra vaṃśe purāṇajñā gāyantīti pariśrutam //
             <span class="ref">BrP_15.41</span></p>
         
         
         <p id="BrP_15.42">
            guṇān devāvṛdhasyāpi kīrtayanto mahātmanaḥ <br />
            yathaivāgre tathā dūrāt paśyāmas tāvad antikāt //
             <span class="ref">BrP_15.42</span></p>
         
         
         <p id="BrP_15.43">
            babhruḥ śreṣṭho manuṣyāṇāṃ devair devāvṛdhaḥ samaḥ <br />
            ṣaṣṭiś ca ṣaṭ ca puruṣāḥ sahasrāṇi ca sapta ca //
             <span class="ref">BrP_15.43</span></p>
         
         
         <p id="BrP_15.44">
            ete 'mṛtatvaṃ prāptā vai babhror devāvṛdhād api <br />
            yajvā dānapatir dhīmān brahmaṇyaḥ sudṛḍhāyudhaḥ //
             <span class="ref">BrP_15.44</span></p>
         
         
         <p id="BrP_15.45">
            tasyānvavāyaḥ sumahān bhojā ye sārtikāvatāḥ <br />
            andhakāt kāśyaduhitā caturo 'labhatātmajān //
             <span class="ref">BrP_15.45</span></p>
         
         
         <p id="BrP_15.46">
            kukuraṃ bhajamānaṃ ca sasakaṃ balabarhiṣam <br />
            kukurasya suto vṛṣṭir vṛṣṭes tu tanayas tathā //
             <span class="ref">BrP_15.46</span></p>
         
         
         <p id="BrP_15.47">
            kapotaromā tasyātha tiliris tanayo 'bhavat <br />
            jajñe punar vasus tasmād abhijic ca punar vasoḥ //
             <span class="ref">BrP_15.47</span></p>
         
         
         <p id="BrP_15.48">
            tathā vai putramithunaṃ babhūvābhijitaḥ kila <br />
            āhukaḥ śrāhukaś caiva khyātau khyātimatāṃ varau //
             <span class="ref">BrP_15.48</span></p>
         
         
         <p id="BrP_15.49">
            imāṃ codāharanty atra gāthāṃ prati tam āhukam <br />
            śvetena parivāreṇa kiśorapratimo mahān //
             <span class="ref">BrP_15.49</span></p>
         
         
         <p id="BrP_15.50">
            aśītivarmaṇā yukta āhukaḥ prathamaṃ vrajet <br />
            nāputravān nāśatado nāsahasraśatāyuṣaḥ //
             <span class="ref">BrP_15.50</span></p>
         
         
         <p id="BrP_15.51">
            nāśuddhakarmā nāyajvā yo bhojam abhito vrajet <br />
            pūrvasyāṃ diśi nāgānāṃ bhojasya prayayuḥ kila //
             <span class="ref">BrP_15.51</span></p>
         
         
         <p id="BrP_15.52">
            somāt saṅgānukarṣāṇāṃ dhvajināṃ savarūthinām <br />
            rathānāṃ meghaghoṣāṇāṃ sahasrāṇi daśaiva tu //
             <span class="ref">BrP_15.52</span></p>
         
         
         <p id="BrP_15.53">
            raupyakāñcanakakṣāṇāṃ sahasrāṇy ekaviṃśatiḥ <br />
            tāvaty eva sahasrāṇi uttarasyāṃ tathā diśi //
             <span class="ref">BrP_15.53</span></p>
         
         
         <p id="BrP_15.54">
            ābhūmipālā bhojās tu santi jyākiṅkiṇīkinaḥ <br />
            āhuḥ kiṃ cāpy avantibhyaḥ svasāraṃ dadur andhakāḥ //
             <span class="ref">BrP_15.54</span></p>
         
         
         <p id="BrP_15.55">
            āhukasya tu kāśyāyāṃ dvau putrau saṃbabhūvatuḥ <br />
            devakaś cograsenaś ca devagarbhasamāv ubhau //
             <span class="ref">BrP_15.55</span></p>
         
         
         <p id="BrP_15.56">
            devakasyābhavan putrāś catvāras tridaśopamāḥ <br />
            devavān upadevaś ca saṃdevo devarakṣitaḥ //
             <span class="ref">BrP_15.56</span></p>
         
         
         <p id="BrP_15.57">
            kumāryaḥ sapta cāsyātha vasudevāya tā dadau <br />
            devakī śāntidevā ca sudevā devarakṣitā //
             <span class="ref">BrP_15.57</span></p>
         
         
         <p id="BrP_15.58">
            vṛkadevy upadevī ca sunāmnī caiva saptamī <br />
            navograsenasya sutās teṣāṃ kaṃsas tu pūrvajaḥ //
             <span class="ref">BrP_15.58</span></p>
         
         
         <p id="BrP_15.59">
            nyagrodhaś ca sunāmā ca tathā kaṅkaḥ subhūṣaṇaḥ <br />
            rāṣṭrapālo 'tha sutanur anāvṛṣṭis tu puṣṭimān //
             <span class="ref">BrP_15.59</span></p>
         
         
         <p id="BrP_15.60">
            teṣāṃ svasāraḥ pañcāsan kaṃsā kaṃsavatī tathā <br />
            sutanū rāṣṭrapālī ca kaṅkā caiva varāṅganā //
             <span class="ref">BrP_15.60</span></p>
         
         
         <p id="BrP_15.61">
            ugrasenaḥ sahāpatyo vyākhyātaḥ kukurodbhavaḥ <br />
            kukurāṇām imaṃ vaṃśaṃ dhārayann amitaujasām //
             <span class="ref">BrP_15.61</span></p>
         
         
         <p id="BrP_15.62">
            ātmano vipulaṃ vaṃśaṃ prajāvān āpnuyān naraḥ //
             <span class="ref">BrP_15.62</span></p>
         
         lomaharṣaṇa uvāca
         
         
         <p id="BrP_16.1">
            bhajamānasya putro 'tha rathamukhyo vidūrathaḥ <br />
            rājādhidevaḥ śūras tu vidūrathasuto 'bhavat //
             <span class="ref">BrP_16.1</span></p>
         
         
         <p id="BrP_16.2">
            rājādhidevasya sutā jajñire vīryavattarāḥ <br />
            dattātidattau balinau śoṇāśvaḥ śvetavāhanaḥ //
             <span class="ref">BrP_16.2</span></p>
         
         
         <p id="BrP_16.3">
            śamī ca daṇḍaśarmā ca dantaśatruś ca śatrujit <br />
            śravaṇā ca śraviṣṭhā ca svasārau saṃbabhūvatuḥ //
             <span class="ref">BrP_16.3</span></p>
         
         
         <p id="BrP_16.4">
            śamiputraḥ pratikṣatraḥ pratikṣatrasya cātmajaḥ <br />
            svayaṃbhojaḥ svayaṃbhojād bhadikaḥ saṃbabhūva ha //
             <span class="ref">BrP_16.4</span></p>
         
         
         <p id="BrP_16.5">
            tasya putrā babhūvur hi sarve bhīmaparākramāḥ <br />
            kṛtavarmāgrajas teṣāṃ śatadhanvā tu madhyamaḥ //
             <span class="ref">BrP_16.5</span></p>
         
         
         <p id="BrP_16.6">
            devāntaś ca narāntaś ca bhiṣagvaitaraṇaś ca yaḥ <br />
            sudāntaś cātidāntaś ca nikāśyaḥ kāmadambhakaḥ //
             <span class="ref">BrP_16.6</span></p>
         
         
         <p id="BrP_16.7">
            devāntasyābhavat putro vidvān kambalabarhiṣaḥ <br />
            asamaujāḥ sutas tasya nāsamaujāś ca tāv ubhau //
             <span class="ref">BrP_16.7</span></p>
         
         
         <p id="BrP_16.8">
            ajātaputrāya sutān pradadāv asamaujase <br />
            sudaṃṣṭraś ca sucāruś ca kṛṣṇa ity andhakāḥ smṛtāḥ //
             <span class="ref">BrP_16.8</span></p>
         
         
         <p id="BrP_16.9">
            gāndhārī caiva mādrī ca kroṣṭubhārye babhūvatuḥ <br />
            gāndhārī janayām āsa anamitraṃ mahābalam //
             <span class="ref">BrP_16.9</span></p>
         
         
         <p id="BrP_16.10">
            mādrī yudhājitaṃ putraṃ tato vai devamīdhuṣam <br />
            anamitram amitrāṇāṃ jetāram aparājitam //
             <span class="ref">BrP_16.10</span></p>
         
         
         <p id="BrP_16.11">
            anamitrasuto nighno nighnato dvau babhūvatuḥ <br />
            prasenaś cātha satrājic chatrusenājitāv ubhau //
             <span class="ref">BrP_16.11</span></p>
         
         
         <p id="BrP_16.12">
            praseno dvāravatyāṃ tu nivasan yo mahāmaṇim <br />
            divyaṃ syamantakaṃ nāma sa sūryād upalabdhavān //
             <span class="ref">BrP_16.12</span></p>
         
         
         <p id="BrP_16.13">
            tasya satrājitaḥ sūryaḥ sakhā prāṇasamo 'bhavat <br />
            sa kadācin niśāpāye rathena rathināṃ varaḥ //
             <span class="ref">BrP_16.13</span></p>
         
         
         <p id="BrP_16.14">
            toyakūlam apaḥ spraṣṭum upasthātuṃ yayau ravim <br />
            tasyopatiṣṭhataḥ sūryaṃ vivasvān agrataḥ sthitaḥ //
             <span class="ref">BrP_16.14</span></p>
         
         
         <p id="BrP_16.15">
            vispaṣṭamūrtir bhagavāṃs tejomaṇḍalavān vibhuḥ <br />
            atha rājā vivasvantam uvāca sthitam agrataḥ //
             <span class="ref">BrP_16.15</span></p>
         
         
         <p id="BrP_16.16">
            yathaiva vyomni paśyāmi sadā tvāṃ jyotiṣāṃ pate <br />
            tejomaṇḍalinaṃ devaṃ tathaiva purataḥ sthitam //
             <span class="ref">BrP_16.16</span></p>
         
         
         <p id="BrP_16.17">
            ko viśeṣo 'sti me tvattaḥ sakhyenopagatasya vai <br />
            etac chrutvā tu bhagavān maṇiratnaṃ syamantakam //
             <span class="ref">BrP_16.17</span></p>
         
         
         <p id="BrP_16.18">
            svakaṇṭhād avamucyātha ekānte nyastavān vibhuḥ <br />
            tato vigrahavantaṃ taṃ dadarśa nṛpatis tadā //
             <span class="ref">BrP_16.18</span></p>
         
         
         <p id="BrP_16.19">
            prītimān atha taṃ dṛṣṭvā muhūrtaṃ kṛtavān kathām <br />
            tam abhiprasthitaṃ bhūyo vivasvantaṃ sa satrajit //
             <span class="ref">BrP_16.19</span></p>
         
         
         <p id="BrP_16.20">
            lokān bhāsayase sarvān yena tvaṃ satataṃ prabho <br />
            tad etan maṇiratnaṃ me bhagavan dātum arhasi //
             <span class="ref">BrP_16.20</span></p>
         
         
         <p id="BrP_16.21">
            tataḥ syamantakamaṇiṃ dattavān bhāskaras tadā <br />
            sa tam ābadhya nagarīṃ praviveśa mahīpatiḥ //
             <span class="ref">BrP_16.21</span></p>
         
         
         <p id="BrP_16.22">
            taṃ janāḥ paryadhāvanta sūryo 'yaṃ gacchatīti ha <br />
            svāṃ purīṃ sa visiṣmāya rājā tv antaḥpuraṃ tathā //
             <span class="ref">BrP_16.22</span></p>
         
         
         <p id="BrP_16.23">
            taṃ prasenajitaṃ divyaṃ maṇiratnaṃ syamantakam <br />
            dadau bhrātre narapatiḥ premṇā satrājid uttamam //
             <span class="ref">BrP_16.23</span></p>
         
         
         <p id="BrP_16.24">
            sa maṇiḥ syandate rukmaṃ vṛṣṇyandhakaniveśane <br />
            kālavarṣī ca parjanyo na ca vyādhibhayaṃ hy abhūt //
             <span class="ref">BrP_16.24</span></p>
         
         
         <p id="BrP_16.25">
            lipsāṃ cakre prasenasya maṇiratne syamantake <br />
            govindo na ca taṃ lebhe śakto 'pi na jahāra saḥ //
             <span class="ref">BrP_16.25</span></p>
         
         
         <p id="BrP_16.26">
            kadācin mṛgayāṃ yātaḥ prasenas tena bhūṣitaḥ <br />
            syamantakakṛte siṃhād vadhaṃ prāpa vanecarāt //
             <span class="ref">BrP_16.26</span></p>
         
         
         <p id="BrP_16.27">
            atha siṃhaṃ pradhāvantam ṛkṣarājo mahābalaḥ <br />
            nihatya maṇiratnaṃ tad ādāya prāviśad guhām //
             <span class="ref">BrP_16.27</span></p>
         
         
         <p id="BrP_16.28">
            tato vṛṣṇyandhakāḥ kṛṣṇaṃ prasenavadhakāraṇāt <br />
            prārthanāṃ tāṃ maṇer baddhvā sarva eva śaśaṅkire //
             <span class="ref">BrP_16.28</span></p>
         
         
         <p id="BrP_16.29">
            sa śaṅkyamāno dharmātmā akārī tasya karmaṇaḥ <br />
            āhariṣye maṇim iti pratijñāya vanaṃ yayau //
             <span class="ref">BrP_16.29</span></p>
         
         
         <p id="BrP_16.30">
            yatra praseno mṛgayāṃ vyacarat tatra cāpy atha <br />
            prasenasya padaṃ gṛhya puruṣair āptakāribhiḥ //
             <span class="ref">BrP_16.30</span></p>
         
         
         <p id="BrP_16.31">
            ṛkṣavantaṃ girivaraṃ vindhyaṃ ca girim uttamam <br />
            anveṣayan pariśrāntaḥ sa dadarśa mahāmanāḥ //
             <span class="ref">BrP_16.31</span></p>
         
         
         <p id="BrP_16.32">
            sāśvaṃ hataṃ prasenaṃ tu nāvindata ca tanmaṇim <br />
            atha siṃhaḥ prasenasya śarīrasyāvidūrataḥ //
             <span class="ref">BrP_16.32</span></p>
         
         
         <p id="BrP_16.33">
            ṛkṣeṇa nihato dṛṣṭaḥ padair ṛkṣas tu sūcitaḥ <br />
            padais tair anviyāyātha guhām ṛkṣasya mādhavaḥ //
             <span class="ref">BrP_16.33</span></p>
         
         
         <p id="BrP_16.34">
            sa hi ṛkṣabile vāṇīṃ śuśrāva pramaderitām <br />
            dhātryā kumāram ādāya sutaṃ jāmbavato dvijāḥ //
             <span class="ref">BrP_16.34</span></p>
         
         
         <p id="BrP_16.35">
            krīḍayantyā ca maṇinā mā rodīr ity atheritām //
             <span class="ref">BrP_16.35</span></p>
         
         dhātry uvāca
         
         
         <p id="BrP_16.36">
            siṃhaḥ prasenam avadhīt siṃho jāmbavatā hataḥ <br />
            sukumāraka mā rodīs tava hy eṣa syamantakaḥ //
             <span class="ref">BrP_16.36</span></p>
         
         
         <p id="BrP_16.37">
            vyaktitas tasya śabdasya tūrṇam eva bilaṃ yayau <br />
            praviśya tatra bhagavāṃs tad ṛkṣabilam añjasā //
             <span class="ref">BrP_16.37</span></p>
         
         
         <p id="BrP_16.38">
            sthāpayitvā biladvāre yadūṃl lāṅgalinā saha <br />
            śārṅgadhanvā bilasthaṃ tu jāmbavantaṃ dadarśa saḥ //
             <span class="ref">BrP_16.38</span></p>
         
         
         <p id="BrP_16.39">
            yuyudhe vāsudevas tu bile jāmbavatā saha <br />
            bāhubhyām eva govindo divasān ekaviṃśatim //
             <span class="ref">BrP_16.39</span></p>
         
         
         <p id="BrP_16.40">
            praviṣṭe 'tha bile kṛṣṇe baladevapuraḥsarāḥ <br />
            purīṃ dvāravatīm etya hataṃ kṛṣṇaṃ nyavedayan //
             <span class="ref">BrP_16.40</span></p>
         
         
         <p id="BrP_16.41">
            vāsudevo 'pi nirjitya jāmbavantaṃ mahābalam <br />
            lebhe jāmbavatīṃ kanyām ṛkṣarājasya saṃmatām //
             <span class="ref">BrP_16.41</span></p>
         
         
         <p id="BrP_16.42">
            maṇiṃ syamantakaṃ caiva jagrāhātmaviśuddhaye <br />
            anunīyarkṣarājaṃ tu niryayau ca tato bilāt //
             <span class="ref">BrP_16.42</span></p>
         
         
         <p id="BrP_16.43">
            upāyād dvārakāṃ kṛṣṇaḥ sa vinītaiḥ puraḥsaraiḥ <br />
            evaṃ sa maṇim āhṛtya viśodhyātmānam acyutaḥ //
             <span class="ref">BrP_16.43</span></p>
         
         
         <p id="BrP_16.44">
            dadau satrājite taṃ vai sarvasātvatasaṃsadi <br />
            evaṃ mithyābhiśastena kṛṣṇenāmitraghātinā //
             <span class="ref">BrP_16.44</span></p>
         
         
         <p id="BrP_16.45">
            ātmā viśodhitaḥ pāpād vinirjitya syamantakam <br />
            satrājito daśa tv āsan bhāryās tāsāṃ śataṃ sutāḥ //
             <span class="ref">BrP_16.45</span></p>
         
         
         <p id="BrP_16.46">
            khyātimantas trayas teṣāṃ bhagaṃkāras tu pūrvajaḥ <br />
            vīro vātapatiś caiva vasumedhas tathaiva ca //
             <span class="ref">BrP_16.46</span></p>
         
         
         <p id="BrP_16.47">
            kumāryaś cāpi tisro vai dikṣu khyātā dvijottamāḥ <br />
            satyabhāmottamā tāsāṃ vratinī ca dṛḍhavratā //
             <span class="ref">BrP_16.47</span></p>
         
         
         <p id="BrP_16.48">
            tathā prasvāpinī caiva bhāryāṃ kṛṣṇāya tāṃ dadau <br />
            sabhākṣo bhaṅgakāris tu nāveyaś ca narottamau //
             <span class="ref">BrP_16.48</span></p>
         
         
         <p id="BrP_16.49">
            jajñāte guṇasaṃpannau viśrutau rūpasaṃpadā <br />
            mādryāḥ putro 'tha jajñe 'tha vṛṣṇiputro yudhājitaḥ //
             <span class="ref">BrP_16.49</span></p>
         
         
         <p id="BrP_16.50">
            jajñāte tanayau vṛṣṇeḥ śvaphalkaś citrakas tathā <br />
            śvaphalkaḥ kāśirājasya sutāṃ bhāryām avindata //
             <span class="ref">BrP_16.50</span></p>
         
         
         <p id="BrP_16.51">
            gāndinīṃ nāma tasyāś ca gāḥ sadā pradadau pitā <br />
            tasyāṃ jajñe mahābāhuḥ śrutavān atithipriyaḥ //
             <span class="ref">BrP_16.51</span></p>
         
         
         <p id="BrP_16.52">
            akrūro 'tha mahābhāgo jajñe vipuladakṣiṇaḥ <br />
            upamadgus tathā madgur mudaraś cārimardanaḥ //
             <span class="ref">BrP_16.52</span></p>
         
         
         <p id="BrP_16.53">
            ārikṣepas tathopekṣaḥ śatruhā cārimejayaḥ <br />
            dharmabhṛc cāpi dharmā ca gṛdhrabhojāndhakas tathā //
             <span class="ref">BrP_16.53</span></p>
         
         
         <p id="BrP_16.54">
            āvāhaprativāhau ca sundarī ca varāṅganā <br />
            viśrutāśvasya mahiṣī kanyā cāsya vasuṃdharā //
             <span class="ref">BrP_16.54</span></p>
         
         
         <p id="BrP_16.55">
            rūpayauvanasaṃpannā sarvasattvamanoharā <br />
            akrūreṇograsenāyāṃ sutau vai kulanandanau //
             <span class="ref">BrP_16.55</span></p>
         
         
         <p id="BrP_16.56">
            vasudevaś copadevaś ca jajñāte devavarcasau <br />
            citrakasyābhavan putrāḥ pṛthur vipṛthur eva ca //
             <span class="ref">BrP_16.56</span></p>
         
         
         <p id="BrP_16.57">
            aśvagrīvo 'śvabāhuś ca supārśvakagaveṣaṇau <br />
            ariṣṭanemiś ca sutā dharmo dharmabhṛd eva ca //
             <span class="ref">BrP_16.57</span></p>
         
         
         <p id="BrP_16.58">
            subāhur bahubāhuś ca śraviṣṭhāśravaṇe striyau <br />
            imāṃ mithyābhiśastiṃ yaḥ kṛṣṇasya samudāhṛtām //
             <span class="ref">BrP_16.58</span></p>
         
         
         <p id="BrP_16.59">
            veda mithyābhiśāpās taṃ na spṛśanti kadācana //
             <span class="ref">BrP_16.59</span></p>
         
         lomaharṣaṇa uvāca
         
         
         <p id="BrP_17.1">
            yat tu satrājite kṛṣṇo maṇiratnaṃ syamantakam <br />
            dadāv ahārayad babhrur bhojena śatadhanvanā //
             <span class="ref">BrP_17.1</span></p>
         
         
         <p id="BrP_17.2">
            sadā hi prārthayām āsa satyabhāmām aninditām <br />
            akrūro 'ntaram anviṣyan maṇiṃ caiva syamantakam //
             <span class="ref">BrP_17.2</span></p>
         
         
         <p id="BrP_17.3">
            satrājitaṃ tato hatvā śatadhanvā mahābalaḥ <br />
            rātrau taṃ maṇim ādāya tato 'krūrāya dattavān //
             <span class="ref">BrP_17.3</span></p>
         
         
         <p id="BrP_17.4">
            akrūras tu tadā viprā ratnam ādāya cottamam <br />
            samayaṃ kārayāṃ cakre nāvedyo 'haṃ tvayety uta //
             <span class="ref">BrP_17.4</span></p>
         
         
         <p id="BrP_17.5">
            vayam abhyutprapatsyāmaḥ kṛṣṇena tvāṃ pradharṣitam <br />
            mamādya dvārakā sarvā vaśe tiṣṭhaty asaṃśayam //
             <span class="ref">BrP_17.5</span></p>
         
         
         <p id="BrP_17.6">
            hate pitari duḥkhārtā satyabhāmā manasvinī <br />
            prayayau ratham āruhya nagaraṃ vāraṇāvatam //
             <span class="ref">BrP_17.6</span></p>
         
         
         <p id="BrP_17.7">
            satyabhāmā tu tad vṛttaṃ bhojasya śatadhanvanaḥ <br />
            bhartur nivedya duḥkhārtā pārśvasthāśrūṇy avartayat //
             <span class="ref">BrP_17.7</span></p>
         
         
         <p id="BrP_17.8">
            pāṇḍavānāṃ ca dagdhānāṃ hariḥ kṛtvodakakriyām <br />
            kulyārthe cāpi pāṇḍūnāṃ nyayojayata sātyakim //
             <span class="ref">BrP_17.8</span></p>
         
         
         <p id="BrP_17.9">
            tatas tvaritam āgamya dvārakāṃ madhusūdanaḥ <br />
            pūrvajaṃ halinaṃ śrīmān idaṃ vacanam abravīt //
             <span class="ref">BrP_17.9</span></p>
         
         śrīkṛṣṇa uvāca
         
         
         <p id="BrP_17.10">
            hataḥ prasenaḥ siṃhena satrājic chatadhanvanā <br />
            syamantakas tu madnāmī tasya prabhur ahaṃ vibho //
             <span class="ref">BrP_17.10</span></p>
         
         
         <p id="BrP_17.11">
            tad āroha rathaṃ śīghraṃ bhojaṃ hatvā mahāratham <br />
            syamantako mahābāho asmākaṃ sa bhaviṣyati //
             <span class="ref">BrP_17.11</span></p>
         
         lomaharṣaṇa uvāca
         
         
         <p id="BrP_17.12">
            tataḥ pravavṛte yuddhaṃ tumulaṃ bhojakṛṣṇayoḥ <br />
            śatadhanvā tato 'krūraṃ sarvatodiśam aikṣata //
             <span class="ref">BrP_17.12</span></p>
         
         
         <p id="BrP_17.13">
            saṃrabdhau tāv ubhau tatra dṛṣṭvā bhojajanārdanau <br />
            śakto 'pi śāpād dhārdikyam akrūro nānvapadyata //
             <span class="ref">BrP_17.13</span></p>
         
         
         <p id="BrP_17.14">
            apayāne tato buddhiṃ bhojaś cakre bhayārditaḥ <br />
            yojanānāṃ śataṃ sāgraṃ hṛdayā pratyapadyata //
             <span class="ref">BrP_17.14</span></p>
         
         
         <p id="BrP_17.15">
            vikhyātā hṛdayā nāma śatayojanagāminī <br />
            bhojasya vaḍavā viprā yayā kṛṣṇam ayodhayat //
             <span class="ref">BrP_17.15</span></p>
         
         
         <p id="BrP_17.16">
            kṣīṇāṃ javena hṛdayām adhvanaḥ śatayojane <br />
            dṛṣṭvā rathasya svāṃ vṛddhiṃ śatadhanvānam ardayat //
             <span class="ref">BrP_17.16</span></p>
         
         
         <p id="BrP_17.17">
            tatas tasyā hatāyās tu śramāt khedāc ca bho dvijāḥ <br />
            kham utpetur atha prāṇāḥ kṛṣṇo rāmam athābravīt //
             <span class="ref">BrP_17.17</span></p>
         
         śrīkṛṣṇa uvāca
         
         
         <p id="BrP_17.18">
            tiṣṭheha tvaṃ mahābāho dṛṣṭadoṣā hayā mayā <br />
            padbhyāṃ gatvā hariṣyāmi maṇiratnaṃ syamantakam //
             <span class="ref">BrP_17.18</span></p>
         
         
         <p id="BrP_17.19">
            padbhyām eva tato gatvā śatadhanvānam acyutaḥ <br />
            mithilām abhito viprā jaghāna paramāstravit //
             <span class="ref">BrP_17.19</span></p>
         
         
         <p id="BrP_17.20">
            syamantakaṃ ca nāpaśyad dhatvā bhojaṃ mahābalam <br />
            nivṛttaṃ cābravīt kṛṣṇaṃ maṇiṃ dehīti lāṅgalī //
             <span class="ref">BrP_17.20</span></p>
         
         
         <p id="BrP_17.21">
            nāstīti kṛṣṇaś covāca tato rāmo ruṣānvitaḥ <br />
            dhikśabdapūrvam asakṛt pratyuvāca janārdanam //
             <span class="ref">BrP_17.21</span></p>
         
         balarāma uvāca
         
         
         <p id="BrP_17.22">
            bhrātṛtvān marṣayāmy eṣa svasti te 'stu vrajāmy aham <br />
            kṛtyaṃ na me dvārakayā na tvayā na ca vṛṣṇibhiḥ //
             <span class="ref">BrP_17.22</span></p>
         
         
         <p id="BrP_17.23">
            praviveśa tato rāmo mithilām arimardanaḥ <br />
            sarvakāmair upahṛtair mithilenābhipūjitaḥ //
             <span class="ref">BrP_17.23</span></p>
         
         
         <p id="BrP_17.24">
            etasminn eva kāle tu babhrur matimatāṃ varaḥ <br />
            nānārūpān kratūn sarvān ājahāra nirargalān //
             <span class="ref">BrP_17.24</span></p>
         
         
         <p id="BrP_17.25">
            dīkṣāmayaṃ sa kavacaṃ rakṣārthaṃ praviveśa ha <br />
            syamantakakṛte prājño gāndīputro mahāyaśāḥ //
             <span class="ref">BrP_17.25</span></p>
         
         
         <p id="BrP_17.26">
            atha ratnāni cānyāni dhanāni vividhāni ca <br />
            ṣaṣṭiṃ varṣāṇi dharmātmā yajñeṣv eva nyayojayat //
             <span class="ref">BrP_17.26</span></p>
         
         
         <p id="BrP_17.27">
            akrūrayajñā iti te khyātās tasya mahātmanaḥ <br />
            bahvannadakṣiṇāḥ sarve sarvakāmapradāyinaḥ //
             <span class="ref">BrP_17.27</span></p>
         
         
         <p id="BrP_17.28">
            atha duryodhano rājā gatvā sa mithilāṃ prabhuḥ <br />
            gadāśikṣāṃ tato divyāṃ baladevād avāptavān //
             <span class="ref">BrP_17.28</span></p>
         
         
         <p id="BrP_17.29">
            saṃprasādya tato rāmo vṛṣṇyandhakamahārathaiḥ <br />
            ānīto dvārakām eva kṛṣṇena ca mahātmanā //
             <span class="ref">BrP_17.29</span></p>
         
         
         <p id="BrP_17.30">
            akrūraś cāndhakaiḥ sārdham āyātaḥ puruṣarṣabhaḥ <br />
            hatvā satrājitaṃ suptaṃ sahabandhuṃ mahābalaḥ //
             <span class="ref">BrP_17.30</span></p>
         
         
         <p id="BrP_17.31">
            jñātibhedabhayāt kṛṣṇas tam upekṣitavāṃs tadā <br />
            apayāte tadākrūre nāvarṣat pākaśāsanaḥ //
             <span class="ref">BrP_17.31</span></p>
         
         
         <p id="BrP_17.32">
            anāvṛṣṭyā tadā rāṣṭram abhavad bahudhā kṛśam <br />
            tataḥ prasādayām āsur akrūraṃ kukurāndhakāḥ //
             <span class="ref">BrP_17.32</span></p>
         
         
         <p id="BrP_17.33">
            punar dvāravatīṃ prāpte tasmin dānapatau tataḥ <br />
            pravavarṣa sahasrākṣaḥ kakṣe jalanidhes tadā //
             <span class="ref">BrP_17.33</span></p>
         
         
         <p id="BrP_17.34">
            kanyāṃ ca vāsudevāya svasāraṃ śīlasaṃmatām <br />
            akrūraḥ pradadau dhīmān prītyarthaṃ munisattamāḥ //
             <span class="ref">BrP_17.34</span></p>
         
         
         <p id="BrP_17.35">
            atha vijñāya yogena kṛṣṇo babhrugataṃ maṇim <br />
            sabhāmadhyagataḥ prāha tam akrūraṃ janārdanaḥ //
             <span class="ref">BrP_17.35</span></p>
         
         śrīkṛṣṇa uvāca
         
         
         <p id="BrP_17.36">
            yat tad ratnaṃ maṇivaraṃ tava hastagataṃ vibho <br />
            tat prayaccha ca mānārha mayi mānāryakaṃ kṛthāḥ //
             <span class="ref">BrP_17.36</span></p>
         
         
         <p id="BrP_17.37">
            ṣaṣṭivarṣagate kāle yo roṣo 'bhūn mamānagha <br />
            sa saṃrūḍho 'sakṛt prāptas tataḥ kālātyayo mahān //
             <span class="ref">BrP_17.37</span></p>
         
         
         <p id="BrP_17.38">
            sa tataḥ kṛṣṇavacanāt sarvasātvatasaṃsadi <br />
            pradadau taṃ maṇiṃ babhrur akleśena mahāmatiḥ //
             <span class="ref">BrP_17.38</span></p>
         
         
         <p id="BrP_17.39">
            tatas tam ārjavāt prāptaṃ babhror hastād ariṃdamaḥ <br />
            dadau hṛṣṭamanāḥ kṛṣṇas taṃ maṇiṃ babhrave punaḥ //
             <span class="ref">BrP_17.39</span></p>
         
         
         <p id="BrP_17.40">
            sa kṛṣṇahastāt saṃprāptaṃ maṇiratnaṃ syamantakam <br />
            ābadhya gāndinīputro virarājāṃśumān iva //
             <span class="ref">BrP_17.40</span></p>
         
         munaya ūcuḥ
         
         
         <p id="BrP_18.1">
            aho sumahad ākhyānaṃ bhavatā parikīrtitam <br />
            bhāratānāṃ ca sarveṣāṃ pārthivānāṃ tathaiva ca //
             <span class="ref">BrP_18.1</span></p>
         
         
         <p id="BrP_18.2">
            devānāṃ dānavānāṃ ca gandharvoragarakṣasām <br />
            daityānām atha siddhānāṃ guhyakānāṃ tathaiva ca //
             <span class="ref">BrP_18.2</span></p>
         
         
         <p id="BrP_18.3">
            atyadbhutāni karmāṇi vikramā dharmaniścayāḥ <br />
            vividhāś ca kathā divyā janma cāgryam anuttamam //
             <span class="ref">BrP_18.3</span></p>
         
         
         <p id="BrP_18.4">
            sṛṣṭiḥ prajāpateḥ samyak tvayā proktā mahāmate <br />
            prajāpatīnāṃ sarveṣāṃ guhyakāpsarasāṃ tathā //
             <span class="ref">BrP_18.4</span></p>
         
         
         <p id="BrP_18.5">
            sthāvaraṃ jaṅgamaṃ sarvam utpannaṃ vividhaṃ jagat <br />
            tvayā proktaṃ mahābhāga śrutaṃ caitan manoharam //
             <span class="ref">BrP_18.5</span></p>
         
         
         <p id="BrP_18.6">
            kathitaṃ puṇyaphaladaṃ purāṇaṃ ślakṣṇayā girā <br />
            manaḥkarṇasukhaṃ samyak prīṇāty amṛtasaṃmitam //
             <span class="ref">BrP_18.6</span></p>
         
         
         <p id="BrP_18.7">
            idānīṃ śrotum icchāmaḥ sakalaṃ maṇḍalaṃ bhuvaḥ <br />
            vaktum arhasi sarvajña paraṃ kautūhalaṃ hi naḥ //
             <span class="ref">BrP_18.7</span></p>
         
         
         <p id="BrP_18.8">
            yāvantaḥ sāgarā dvīpās tathā varṣāṇi parvatāḥ <br />
            vanāni saritaḥ puṇyadevādīnāṃ mahāmate //
             <span class="ref">BrP_18.8</span></p>
         
         
         <p id="BrP_18.9">
            yatpramāṇam idaṃ sarvaṃ yadādhāraṃ yadātmakam <br />
            saṃsthānam asya jagato yathāvad vaktum arhasi //
             <span class="ref">BrP_18.9</span></p>
         
         lomaharṣaṇa uvāca
         
         
         <p id="BrP_18.10">
            munayaḥ śrūyatām etat saṃkṣepād vadato mama <br />
            nāsya varṣaśatenāpi vaktuṃ śakyo 'tivistaraḥ //
             <span class="ref">BrP_18.10</span></p>
         
         
         <p id="BrP_18.11">
            jambūplakṣāhvayau dvīpau śālmalaś cāparo dvijāḥ <br />
            kuśaḥ krauñcas tathā śākaḥ puṣkaraś caiva saptamaḥ //
             <span class="ref">BrP_18.11</span></p>
         
         
         <p id="BrP_18.12">
            ete dvīpāḥ samudrais tu sapta saptabhir āvṛtāḥ <br />
            lavaṇekṣusurāsarpir dadhidugdhajalaiḥ samam //
             <span class="ref">BrP_18.12</span></p>
         
         
         <p id="BrP_18.13">
            jambūdvīpaḥ samastānām eteṣāṃ madhyasaṃsthitaḥ <br />
            tasyāpi madhye viprendrā meruḥ kanakaparvataḥ //
             <span class="ref">BrP_18.13</span></p>
         
         
         <p id="BrP_18.14">
            caturaśītisāhasrair yojanais tasya cocchrayaḥ <br />
            praviṣṭaḥ ṣoḍaśādhastād dvātriṃśan mūrdhni vistṛtaḥ //
             <span class="ref">BrP_18.14</span></p>
         
         
         <p id="BrP_18.15">
            mūle ṣoḍaśasāhasrair vistāras tasya sarvataḥ <br />
            bhūpadmasyāsya śailo 'sau karṇikākārasaṃsthitaḥ //
             <span class="ref">BrP_18.15</span></p>
         
         
         <p id="BrP_18.16">
            himavān hemakūṭaś ca niṣadhas tasya dakṣiṇe <br />
            nīlaḥ śvetaś ca śṛṅgī ca uttare varṣaparvatāḥ //
             <span class="ref">BrP_18.16</span></p>
         
         
         <p id="BrP_18.17">
            lakṣapramāṇau dvau madhye daśahīnās tathāpare <br />
            sahasradvitayocchrāyās tāvadvistāriṇaś ca te //
             <span class="ref">BrP_18.17</span></p>
         
         
         <p id="BrP_18.18">
            bhārataṃ prathamaṃ varṣaṃ tataḥ kiṃpuruṣaṃ smṛtam <br />
            harivarṣaṃ tathaivānyan meror dakṣiṇato dvijāḥ //
             <span class="ref">BrP_18.18</span></p>
         
         
         <p id="BrP_18.19">
            ramyakaṃ cottaraṃ varṣaṃ tasyaiva tu hiraṇmayam <br />
            uttarāḥ kuravaś caiva yathā vai bhārataṃ tathā //
             <span class="ref">BrP_18.19</span></p>
         
         
         <p id="BrP_18.20">
            navasāhasram ekaikam eteṣāṃ dvijasattamāḥ <br />
            ilāvṛtaṃ ca tanmadhye sauvarṇo merur ucchritaḥ //
             <span class="ref">BrP_18.20</span></p>
         
         
         <p id="BrP_18.21">
            meroś caturdiśaṃ tatra navasāhasravistṛtam <br />
            ilāvṛtaṃ mahābhāgāś catvāraś cātra parvatāḥ //
             <span class="ref">BrP_18.21</span></p>
         
         
         <p id="BrP_18.22">
            viṣkambhā vitatā meror yojanāyutavistṛtāḥ <br />
            pūrveṇa mandaro nāma dakṣiṇe gandhamādanaḥ //
             <span class="ref">BrP_18.22</span></p>
         
         
         <p id="BrP_18.23">
            vipulaḥ paścime pārśve supārśvaś cottare sthitaḥ <br />
            kadambas teṣu jambūś ca pippalo vaṭa eva ca //
             <span class="ref">BrP_18.23</span></p>
         
         
         <p id="BrP_18.24">
            ekādaśaśatāyāmāḥ pādapā giriketavaḥ <br />
            jambūdvīpasya sā jambūr nāmahetur dvijottamāḥ //
             <span class="ref">BrP_18.24</span></p>
         
         
         <p id="BrP_18.25">
            mahāgajapramāṇāni jambvās tasyāḥ phalāni vai <br />
            patanti bhūbhṛtaḥ pṛṣṭhe śīryamāṇāni sarvataḥ //
             <span class="ref">BrP_18.25</span></p>
         
         
         <p id="BrP_18.26">
            rasena teṣāṃ vikhyātā tatra jambūnadīti vai <br />
            sarit pravartate sā ca pīyate tannivāsibhiḥ //
             <span class="ref">BrP_18.26</span></p>
         
         
         <p id="BrP_18.27">
            na khedo na ca daurgandhyaṃ na jarā nendriyakṣayaḥ <br />
            tatpānasvasthamanasāṃ janānāṃ tatra jāyate //
             <span class="ref">BrP_18.27</span></p>
         
         
         <p id="BrP_18.28">
            tīramṛt tadrasaṃ prāpya sukhavāyuviśoṣitā <br />
            jāmbūnadākhyaṃ bhavati suvarṇaṃ siddhabhūṣaṇam //
             <span class="ref">BrP_18.28</span></p>
         
         
         <p id="BrP_18.29">
            bhadrāśvaṃ pūrvato meroḥ ketumālaṃ ca paścime <br />
            varṣe dve tu muniśreṣṭhās tayor madhye tv ilāvṛtam //
             <span class="ref">BrP_18.29</span></p>
         
         
         <p id="BrP_18.30">
            vanaṃ caitrarathaṃ pūrve dakṣiṇe gandhamādanam <br />
            vaibhrājaṃ paścime tadvad uttare nandanaṃ smṛtam //
             <span class="ref">BrP_18.30</span></p>
         
         
         <p id="BrP_18.31">
            aruṇodaṃ mahābhadram asitodaṃ samānasam <br />
            sarāṃsy etāni catvāri devabhogyāni sarvadā //
             <span class="ref">BrP_18.31</span></p>
         
         
         <p id="BrP_18.32">
            śāntavāṃś cakrakuñjaś ca kurarī mālyavāṃs tathā <br />
            vaikaṅkapramukhā meroḥ pūrvataḥ kesarācalāḥ //
             <span class="ref">BrP_18.32</span></p>
         
         
         <p id="BrP_18.33">
            trikūṭaḥ śiśiraś caiva pataṃgo rucakas tathā <br />
            niṣadhādayo dakṣiṇatas tasya kesaraparvatāḥ //
             <span class="ref">BrP_18.33</span></p>
         
         
         <p id="BrP_18.34">
            śikhivāsaḥ savaidūryaḥ kapilo gandhamādanaḥ <br />
            jānudhipramukhās tadvat paścime kesarācalāḥ //
             <span class="ref">BrP_18.34</span></p>
         
         
         <p id="BrP_18.35">
            meror anantarās te ca jaṭharādiṣv avasthitāḥ <br />
            śaṅkhakūṭo 'tha ṛṣabho haṃso nāgas tathāparāḥ //
             <span class="ref">BrP_18.35</span></p>
         
         
         <p id="BrP_18.36">
            kālañjarādyāś ca tathā uttare kesarācalāḥ <br />
            caturdaśa sahasrāṇi yojanānāṃ mahāpurī //
             <span class="ref">BrP_18.36</span></p>
         
         
         <p id="BrP_18.37">
            meror upari viprendrā brahmaṇaḥ kathitā divi <br />
            tasyāṃ samantataś cāṣṭau diśāsu vidiśāsu ca //
             <span class="ref">BrP_18.37</span></p>
         
         
         <p id="BrP_18.38">
            indrādilokapālānāṃ prakhyātāḥ pravarāḥ puraḥ <br />
            viṣṇupādaviniṣkrāntā plāvayantīndumaṇḍalam //
             <span class="ref">BrP_18.38</span></p>
         
         
         <p id="BrP_18.39">
            samantād brahmaṇaḥ puryāṃ gaṅgā patati vai divi <br />
            sā tatra patitā dikṣu caturdhā pratyapadyata //
             <span class="ref">BrP_18.39</span></p>
         
         
         <p id="BrP_18.40">
            sītā cālakanandā ca cakṣur badhrā ca vai kramāt <br />
            pūrveṇa sītā śailāc ca śailaṃ yānty antarikṣagā //
             <span class="ref">BrP_18.40</span></p>
         
         
         <p id="BrP_18.41">
            tataś ca pūrvavarṣeṇa bhadrāśvenaiti sārṇavam <br />
            tathaivālakanandā ca dakṣiṇenaitya bhāratam //
             <span class="ref">BrP_18.41</span></p>
         
         
         <p id="BrP_18.42">
            prayāti sāgaraṃ bhūtvā saptabhedā dvijottamāḥ <br />
            cakṣuś ca paścimagirīn atītya sakalāṃs tataḥ //
             <span class="ref">BrP_18.42</span></p>
         
         
         <p id="BrP_18.43">
            paścimaṃ ketumālākhyaṃ varṣam anveti sārṇavam <br />
            bhadrā tathottaragirīn uttarāṃś ca tathā kurūn //
             <span class="ref">BrP_18.43</span></p>
         
         
         <p id="BrP_18.44">
            atītyottaram ambhodhiṃ samabhyeti dvijottamāḥ <br />
            ānīlaniṣadhāyāmau mālyavadgandhamādanau //
             <span class="ref">BrP_18.44</span></p>
         
         
         <p id="BrP_18.45">
            tayor madhyagato meruḥ karṇikākārasaṃsthitaḥ <br />
            bhāratāḥ ketumālāś ca bhadrāśvāḥ kuravas tathā //
             <span class="ref">BrP_18.45</span></p>
         
         
         <p id="BrP_18.46">
            pattrāṇi lokaśailasya maryādāśailabāhyataḥ <br />
            jaṭharo devakūṭaś ca maryādāparvatāv ubhau //
             <span class="ref">BrP_18.46</span></p>
         
         
         <p id="BrP_18.47">
            tau dakṣiṇottarāyāmāv ānīlaniṣadhāyatau <br />
            gandhamādanakailāsau pūrvapaścāt tu tāv ubhau //
             <span class="ref">BrP_18.47</span></p>
         
         
         <p id="BrP_18.48">
            aśītiyojanāyāmāv arṇavāntarvyavasthitau <br />
            niṣadhaḥ pāriyātraś ca maryādāparvatāv ubhau //
             <span class="ref">BrP_18.48</span></p>
         
         
         <p id="BrP_18.49">
            tau dakṣiṇottarāyāmāv ānīlaniṣadhāyatau <br />
            meroḥ paścimadigbhāge yathā pūrvau tathā sthitau //
             <span class="ref">BrP_18.49</span></p>
         
         
         <p id="BrP_18.50">
            triśṛṅgo jārudhiś caiva uttarau varṣaparvatau <br />
            pūrvapaścāyatāv etāv arṇavāntarvyavasthitau //
             <span class="ref">BrP_18.50</span></p>
         
         
         <p id="BrP_18.51">
            ity ete hi mayā proktā maryādāparvatā dvijāḥ <br />
            jaṭharāvasthitā meror yeṣāṃ dvau dvau caturdiśam //
             <span class="ref">BrP_18.51</span></p>
         
         
         <p id="BrP_18.52">
            meroś caturdiśaṃ ye tu proktāḥ kesaraparvatāḥ <br />
            śītāntādyā dvijās teṣām atīva hi manoharāḥ //
             <span class="ref">BrP_18.52</span></p>
         
         
         <p id="BrP_18.53">
            śailānām antaradroṇyaḥ siddhacāraṇasevitāḥ <br />
            suramyāṇi tathā tāsu kānanāni purāṇi ca //
             <span class="ref">BrP_18.53</span></p>
         
         
         <p id="BrP_18.54">
            lakṣmīviṣṇvagnisūryendradevānāṃ munisattamāḥ <br />
            tāsv āyatanavaryāṇi juṣṭāni narakiṃnaraiḥ //
             <span class="ref">BrP_18.54</span></p>
         
         
         <p id="BrP_18.55">
            gandharvayakṣarakṣāṃsi tathā daiteyadānavāḥ <br />
            krīḍanti tāsu ramyāsu śailadroṇīṣv aharniśam //
             <span class="ref">BrP_18.55</span></p>
         
         
         <p id="BrP_18.56">
            bhaumā hy ete smṛtāḥ svargā dharmiṇām ālayā dvijāḥ <br />
            naiteṣu pāpakartāro yānti janmaśatair api //
             <span class="ref">BrP_18.56</span></p>
         
         
         <p id="BrP_18.57">
            bhadrāśve bhagavān viṣṇur āste hayaśirā dvijāḥ <br />
            vārāhaḥ ketumāle tu bhārate kūrmarūpadhṛk //
             <span class="ref">BrP_18.57</span></p>
         
         
         <p id="BrP_18.58">
            matsyarūpaś ca govindaḥ kuruṣv āste sanātanaḥ <br />
            viśvarūpeṇa sarvatra sarvaḥ sarveśvaro hariḥ //
             <span class="ref">BrP_18.58</span></p>
         
         
         <p id="BrP_18.59">
            sarvasyādhārabhūto 'sau dvijā āste 'khilātmakaḥ <br />
            yāni kiṃpuruṣādyāni varṣāṇy aṣṭau dvijottamāḥ //
             <span class="ref">BrP_18.59</span></p>
         
         
         <p id="BrP_18.60">
            na teṣu śoko nāyāso nodvegaḥ kṣudbhayādikam <br />
            susthāḥ prajā nirātaṅkāḥ sarvaduḥkhavivarjitāḥ //
             <span class="ref">BrP_18.60</span></p>
         
         
         <p id="BrP_18.61">
            daśadvādaśavarṣāṇāṃ sahasrāṇi sthirāyuṣaḥ <br />
            naiteṣu bhaumāny anyāni kṣutpipāsādi no dvijāḥ //
             <span class="ref">BrP_18.61</span></p>
         
         
         <p id="BrP_18.62">
            kṛtatretādikā naiva teṣu sthāneṣu kalpanā <br />
            sarveṣv eteṣu varṣeṣu sapta sapta kulācalāḥ <br />
            nadyaś ca śataśas tebhyaḥ prasūtā yā dvijottamāḥ //
             <span class="ref">BrP_18.62</span></p>
         
         lomaharṣaṇa uvāca
         
         
         <p id="BrP_19.1">
            uttareṇa samudrasya himādreś caiva dakṣiṇe <br />
            varṣaṃ tad bhārataṃ nāma bhāratī yatra saṃtatiḥ //
             <span class="ref">BrP_19.1</span></p>
         
         
         <p id="BrP_19.2">
            navayojanasāhasro vistāraś ca dvijottamāḥ <br />
            karmabhūmir iyaṃ svargam apavargaṃ ca pṛcchatām //
             <span class="ref">BrP_19.2</span></p>
         
         
         <p id="BrP_19.3">
            mahendro malayaḥ sahyaḥ śuktimān ṛkṣaparvataḥ <br />
            vindhyaś ca pāriyātraś ca saptātra kulaparvatāḥ //
             <span class="ref">BrP_19.3</span></p>
         
         
         <p id="BrP_19.4">
            ataḥ saṃprāpyate svargo muktim asmāt prayāti vai <br />
            tiryaktvaṃ narakaṃ cāpi yānty ataḥ puruṣā dvijāḥ //
             <span class="ref">BrP_19.4</span></p>
         
         
         <p id="BrP_19.5">
            itaḥ svargaś ca mokṣaś ca madhyaṃ cānte ca gacchati <br />
            na khalv anyatra martyānāṃ karma bhūmau vidhīyate //
             <span class="ref">BrP_19.5</span></p>
         
         
         <p id="BrP_19.6">
            bhāratasyāsya varṣasya nava bhedān niśāmaya <br />
            indradvīpaḥ kasetumāṃs tāmraparṇo gabhastimān //
             <span class="ref">BrP_19.6</span></p>
         
         
         <p id="BrP_19.7">
            nāgadvīpas tathā saumyo gandharvas tv atha vāruṇaḥ <br />
            ayaṃ tu navamas teṣāṃ dvīpaḥ sāgarasaṃvṛtaḥ //
             <span class="ref">BrP_19.7</span></p>
         
         
         <p id="BrP_19.8">
            yojanānāṃ sahasraṃ ca dvīpo 'yaṃ dakṣiṇottarāt <br />
            pūrve kirātās tiṣṭhanti paścime yavanāḥ sthitāḥ //
             <span class="ref">BrP_19.8</span></p>
         
         
         <p id="BrP_19.9">
            brāhmaṇāḥ kṣatriyā vaiśyā madhye śūdrāś ca bhāgaśaḥ <br />
            ijyāyuddhavaṇijyādyavṛttimanto vyavasthitāḥ //
             <span class="ref">BrP_19.9</span></p>
         
         
         <p id="BrP_19.10">
            śatadrucandrabhāgādyā himavatpādaniḥsṛtāḥ <br />
            vedasmṛtimukhāś cānyāḥ pāriyātrodbhavā mune //
             <span class="ref">BrP_19.10</span></p>
         
         
         <p id="BrP_19.11">
            narmadāsuramādyāś ca nadyo vindhyaviniḥsṛtāḥ <br />
            tāpīpayoṣṇīnirvindhyākāverīpramukhā nadīḥ //
             <span class="ref">BrP_19.11</span></p>
         
         
         <p id="BrP_19.12">
            ṛkṣapādodbhavā hy etāḥ śrutāḥ pāpaṃ haranti yāḥ <br />
            godāvarībhīmarathīkṛṣṇaveṇyādikās tathā //
             <span class="ref">BrP_19.12</span></p>
         
         
         <p id="BrP_19.13">
            sahyapādodbhavā nadyaḥ smṛtāḥ pāpabhayāpahāḥ <br />
            kṛtamālātāmraparṇīpramukhā malayodbhavāḥ //
             <span class="ref">BrP_19.13</span></p>
         
         
         <p id="BrP_19.14">
            trisāṃdhyarṣikulyādyāmahendraprabhavāḥ smṛtāḥ <br />
            ṛṣikulyākumārādyāḥ śuktimatpādasaṃbhavāḥ //
             <span class="ref">BrP_19.14</span></p>
         
         
         <p id="BrP_19.15">
            āsāṃ nadyupanadyaś ca santy anyās tu sahasraśaḥ <br />
            tāsv ime kurupañcālamadhyadeśādayo janāḥ //
             <span class="ref">BrP_19.15</span></p>
         
         
         <p id="BrP_19.16">
            pūrvadeśādikāś caiva kāmarūpanivāsinaḥ <br />
            pauṇḍrāḥ kaliṅgā magadhā dākṣiṇātyāś ca sarvaśaḥ //
             <span class="ref">BrP_19.16</span></p>
         
         
         <p id="BrP_19.17">
            tathā parāntyāḥ saurāṣṭrāḥ śūdrābhīrās tathārbudāḥ <br />
            mārukā mālavāś caiva pāriyātranivāsinaḥ //
             <span class="ref">BrP_19.17</span></p>
         
         
         <p id="BrP_19.18">
            sauvīrāḥ saindhavāpannāḥ śālvāḥ śākalavāsinaḥ <br />
            madrārāmās tathāmbaṣṭhāḥ pārasīkādayas tathā //
             <span class="ref">BrP_19.18</span></p>
         
         
         <p id="BrP_19.19">
            āsāṃ pibanti salilaṃ vasanti saritāṃ sadā <br />
            samopetā mahābhāga hṛṣṭapuṣṭajanākulāḥ //
             <span class="ref">BrP_19.19</span></p>
         
         
         <p id="BrP_19.20">
            vasanti bhārate varṣe yugāny atra mahāmune <br />
            kṛtaṃ tretā dvāparaṃ ca kaliś cānyatra na kvacit //
             <span class="ref">BrP_19.20</span></p>
         
         
         <p id="BrP_19.21">
            tapas tapyanti yatayo juhvate cātra yajvinaḥ <br />
            dānāni cātra dīyante paralokārtham ādarāt //
             <span class="ref">BrP_19.21</span></p>
         
         
         <p id="BrP_19.22">
            puruṣair yajñapuruṣo jambūdvīpe sadejyate <br />
            yajñair yajñamayo viṣṇur anyadvīpeṣu cānyathā //
             <span class="ref">BrP_19.22</span></p>
         
         
         <p id="BrP_19.23">
            atrāpi bhārataṃ śreṣṭhaṃ jambūdvīpe mahāmune <br />
            yato hi karmabhūr eṣā yato 'nyā bhogabhūmayaḥ //
             <span class="ref">BrP_19.23</span></p>
         
         
         <p id="BrP_19.24">
            atra janmasahasrāṇāṃ sahasrair api sattama <br />
            kadācil labhate jantur mānuṣyaṃ puṇyasaṃcayan //
             <span class="ref">BrP_19.24</span></p>
         
         
         <p id="BrP_19.25">
            gāyanti devāḥ kila gītakāni <br />dhanyās tu ye bhāratabhūmibhāge<br />
            svargāpavargāspadahetubhūte <br />bhavanti bhūyaḥ puruṣā manuṣyāḥ
             <span class="ref">BrP_19.25</span></p>
         
         
         <p id="BrP_19.26">
            karmāṇy asaṃkalpitatatphalāni <br />saṃnyasya viṣṇau paramātmarūpe<br />
            avāpya tāṃ karmamahīm anante <br />tasmiṃl layaṃ ye tv amalāḥ prayānti
             <span class="ref">BrP_19.26</span></p>
         
         
         <p id="BrP_19.27">
            jānīma no tatkūvayaṃ vilīne <br />svargaprade karmaṇi dehabandham<br />
            prāpsyanti dhanyāḥ khalu te manuṣyā <br />ye bhāratenendriyaviprahīnāḥ
             <span class="ref">BrP_19.27</span></p>
         
         
         <p id="BrP_19.28">
            navavarṣaṃ ca bho viprā jambūdvīpam idaṃ mayā <br />
            lakṣayojanavistāraṃ saṃkṣepāt kathitaṃ dvijāḥ //
             <span class="ref">BrP_19.28</span></p>
         
         
         <p id="BrP_19.29">
            jambūdvīpaṃ samāvṛtya lakṣayojanavistaraḥ <br />
            bho dvijā valayākāraḥ sthitaḥ kṣīrodadhir bahiḥ //
             <span class="ref">BrP_19.29</span></p>
         
         lomaharṣaṇa uvāca
         
         
         <p id="BrP_20.1">
            kṣārodena yathā dvīpo jambūsaṃjño 'bhiveṣṭitaḥ <br />
            saṃveṣṭya kṣāram udadhiṃ plakṣadvīpas tathā sthitaḥ //
             <span class="ref">BrP_20.1</span></p>
         
         
         <p id="BrP_20.2">
            jambūdvīpasya vistāraḥ śatasāhasrasaṃmitaḥ <br />
            sa eva dviguṇo viprāḥ plakṣadvīpe 'py udāhṛtaḥ //
             <span class="ref">BrP_20.2</span></p>
         
         
         <p id="BrP_20.3">
            sapta medhātitheḥ putrāḥ plakṣadvīpeśvarasya vai <br />
            śreṣṭhaḥ śāntabhayo nāma śiśiras tadanantaram //
             <span class="ref">BrP_20.3</span></p>
         
         
         <p id="BrP_20.4">
            sukhodayas tathānandaḥ śivaḥ kṣemaka eva ca <br />
            dhruvaś ca saptamas teṣāṃ plakṣadvīpeśvarā hi te //
             <span class="ref">BrP_20.4</span></p>
         
         
         <p id="BrP_20.5">
            pūrvaṃ śāntabhayaṃ varṣaṃ śiśiraṃ sukhadaṃ tathā <br />
            ānandaṃ ca śivaṃ caiva kṣemakaṃ dhruvam eva ca //
             <span class="ref">BrP_20.5</span></p>
         
         
         <p id="BrP_20.6">
            maryādākārakās teṣāṃ tathānye varṣaparvatāḥ <br />
            saptaiva teṣāṃ nāmāni śṛṇudhvaṃ munisattamāḥ //
             <span class="ref">BrP_20.6</span></p>
         
         
         <p id="BrP_20.7">
            gomedaś caiva candraś ca nārado dandubhis tathā <br />
            somakaḥ sumanāḥ śailo vaibhrājaś caiva saptamaḥ //
             <span class="ref">BrP_20.7</span></p>
         
         
         <p id="BrP_20.8">
            varṣācaleṣu ramyeṣu varṣeṣv eteṣu cānaghāḥ <br />
            vasanti devagandharvasahitāḥ sahitaṃ prajāḥ //
             <span class="ref">BrP_20.8</span></p>
         
         
         <p id="BrP_20.9">
            teṣu puṇyā janapadā vīrā na mriyate janaḥ <br />
            nādhayo vyādhayo vāpi sarvakālasukhaṃ hi tat //
             <span class="ref">BrP_20.9</span></p>
         
         
         <p id="BrP_20.10">
            teṣāṃ nadyaś ca saptaiva varṣāṇāṃ tu samudragāḥ <br />
            nāmatas tāḥ pravakṣyāmi śrutāḥ pāpaṃ haranti yāḥ //
             <span class="ref">BrP_20.10</span></p>
         
         
         <p id="BrP_20.11">
            anutaptā śikhā caiva viprāśā tridivā kramuḥ <br />
            amṛtā sukṛtā caiva saptaitās tatra nimnagāḥ //
             <span class="ref">BrP_20.11</span></p>
         
         
         <p id="BrP_20.12">
            ete śailās tathā nadyaḥ pradhānāḥ kathitā dvijāḥ <br />
            kṣudranadyas tathā śailās tatra santi sahasraśaḥ //
             <span class="ref">BrP_20.12</span></p>
         
         
         <p id="BrP_20.13">
            tāḥ pibanti sadā hṛṣṭā nadīr janapadās tu te <br />
            avasarpiṇī nadī teṣāṃ na caivotsarpiṇī dvijāḥ //
             <span class="ref">BrP_20.13</span></p>
         
         
         <p id="BrP_20.14">
            na teṣv asti yugāvasthā teṣu sthāneṣu saptasu <br />
            tretāyugasamaḥ kālaḥ sarvadaiva dvijottamāḥ //
             <span class="ref">BrP_20.14</span></p>
         
         
         <p id="BrP_20.15">
            plakṣadvīpādike viprāḥ śākadvīpāntikeṣu vai <br />
            pañcavarṣasahasrāṇi janā jīvanty anāmayāḥ //
             <span class="ref">BrP_20.15</span></p>
         
         
         <p id="BrP_20.16">
            dharmaś caturvidhas teṣu varṇāśramavibhāgajaḥ <br />
            varṇāś ca tatra catvāras tān budhāḥ pravadāmi vaḥ //
             <span class="ref">BrP_20.16</span></p>
         
         
         <p id="BrP_20.17">
            āryakāḥ kuravaś caiva viviśvā bhāvinaś ca ye <br />
            viprakṣatriyavaiśyās te śūdrāś ca munisattamāḥ //
             <span class="ref">BrP_20.17</span></p>
         
         
         <p id="BrP_20.18">
            jambūvṛkṣapramāṇas tu tanmadhye sumahātaruḥ <br />
            plakṣas tannāmasaṃjño 'yaṃ plakṣadvīpo dvijottamāḥ //
             <span class="ref">BrP_20.18</span></p>
         
         
         <p id="BrP_20.19">
            ijyate tatra bhagavāṃs tair varṇair āryakādibhiḥ <br />
            somarūpī jagatsraṣṭā sarvaḥ sarveśvaro hariḥ //
             <span class="ref">BrP_20.19</span></p>
         
         
         <p id="BrP_20.20">
            plakṣadvīpapramāṇena plakṣadvīpaḥ samāvṛtaḥ <br />
            tathaivekṣurasodena pariveṣānukāriṇā //
             <span class="ref">BrP_20.20</span></p>
         
         
         <p id="BrP_20.21">
            ity etad vo muniśreṣṭhāḥ plakṣadvīpa udāhṛtaḥ <br />
            saṃkṣepeṇa mayā bhūyaḥ śālmalaṃ taṃ nibodhata //
             <span class="ref">BrP_20.21</span></p>
         
         
         <p id="BrP_20.22">
            śālmalasyeśvaro vīro vapuṣmāṃs tatsutā dvijāḥ <br />
            teṣāṃ tu nāma saṃjñāni saptavarṣāṇi tāni vai //
             <span class="ref">BrP_20.22</span></p>
         
         
         <p id="BrP_20.23">
            śveto 'tha haritaś caiva jīmūto rohitas tathā <br />
            vaidyuto mānasaś caiva suprabhaś ca dvijottamāḥ //
             <span class="ref">BrP_20.23</span></p>
         
         
         <p id="BrP_20.24">
            śālmanaś ca samudro 'sau dvīpenekṣurasodakaḥ <br />
            vistārād dviguṇenātha sarvataḥ saṃvṛtaḥ sthitaḥ //
             <span class="ref">BrP_20.24</span></p>
         
         
         <p id="BrP_20.25">
            tatrāpi parvatāḥ sapta vijñeyā ratnayonayaḥ <br />
            varṣābhivyañjakās te tu tathā saptaiva nimnagāḥ //
             <span class="ref">BrP_20.25</span></p>
         
         
         <p id="BrP_20.26">
            kumudaś connataś caiva tṛtīyas tu balāhakaḥ <br />
            droṇo yatra mahauṣadhyaḥ sa caturtho mahīdharaḥ //
             <span class="ref">BrP_20.26</span></p>
         
         
         <p id="BrP_20.27">
            kaṅkas tu pañcamaḥ ṣaṣṭho mahiṣaḥ saptamas tathā <br />
            kakudmān parvatavaraḥ sarinnāmāny ato dvijāḥ //
             <span class="ref">BrP_20.27</span></p>
         
         
         <p id="BrP_20.28">
            śroṇī toyā vitṛṣṇā ca candrā śukrā vimocanī <br />
            nivṛttiḥ saptamī tāsāṃ smṛtās tāḥ pāpaśāntidāḥ //
             <span class="ref">BrP_20.28</span></p>
         
         
         <p id="BrP_20.29">
            śvetaṃ ca lohitaṃ caiva jīmūtaṃ haritaṃ tathā <br />
            vaidyutaṃ mānasaṃ caiva suprabhaṃ nāma saptamam //
             <span class="ref">BrP_20.29</span></p>
         
         
         <p id="BrP_20.30">
            saptaitāni tu varṣāṇi cāturvarṇyayutāni ca <br />
            varṇāś ca śālmale ye ca vasanty eṣu dvijottamāḥ //
             <span class="ref">BrP_20.30</span></p>
         
         
         <p id="BrP_20.31">
            kapilāś cāruṇāḥ pītāḥ kṛṣṇāś caiva pṛthak pṛthak <br />
            brāhmaṇāḥ kṣatriyā vaiśyāḥ śūdrāś caiva yajanti tam //
             <span class="ref">BrP_20.31</span></p>
         
         
         <p id="BrP_20.32">
            bhagavantaṃ samastasya viṣṇum ātmānam avyayam <br />
            vāyubhūtaṃ makhaśreṣṭhair yajvāno yajñasaṃsthitam //
             <span class="ref">BrP_20.32</span></p>
         
         
         <p id="BrP_20.33">
            devānām atra sāṃnidhyam atīva sumanohare <br />
            śālmaliś ca mahāvṛkṣo nāmanirvṛttikārakaḥ //
             <span class="ref">BrP_20.33</span></p>
         
         
         <p id="BrP_20.34">
            eṣa dvīpaḥ samudreṇa surodena samāvṛtaḥ <br />
            vistārāc chālmaleś caiva samena tu samantataḥ //
             <span class="ref">BrP_20.34</span></p>
         
         
         <p id="BrP_20.35">
            surodakaḥ parivṛtaḥ kuśadvīpena sarvataḥ <br />
            śālmalasya tu vistārād dviguṇena samantataḥ //
             <span class="ref">BrP_20.35</span></p>
         
         
         <p id="BrP_20.36">
            jyotiṣmataḥ kuśadvīpe śṛṇudhvaṃ tasya putrakān <br />
            udbhido veṇumāṃś caiva svairatho randhano dhṛtiḥ //
             <span class="ref">BrP_20.36</span></p>
         
         
         <p id="BrP_20.37">
            prabhākaro 'tha kapilas tannāmnā varṣapaddhatiḥ <br />
            tasyāṃ vasanti manujaiḥ saha daiteyadānavāḥ //
             <span class="ref">BrP_20.37</span></p>
         
         
         <p id="BrP_20.38">
            tathaiva devagandharvā yakṣakiṃpuruṣādayaḥ <br />
            varṇās tatrāpi catvāro nijānuṣṭhānatatparāḥ //
             <span class="ref">BrP_20.38</span></p>
         
         
         <p id="BrP_20.39">
            daminaḥ śuṣmiṇaḥ snehā māndahāś ca dvijottamāḥ <br />
            brāhmaṇāḥ kṣatriyā vaiśyāḥ śūdrāś cānukramoditāḥ //
             <span class="ref">BrP_20.39</span></p>
         
         
         <p id="BrP_20.40">
            yathoktakarmakartṛtvāt svādhikārakṣayāya te <br />
            tatra te tu kuśadvīpe brahmarūpaṃ janārdanam //
             <span class="ref">BrP_20.40</span></p>
         
         
         <p id="BrP_20.41">
            yajantaḥ kṣapayanty ugram adhikāraphalapradam <br />
            vidrumo hemaśailaś ca dyutimān puṣṭimāṃs tathā //
             <span class="ref">BrP_20.41</span></p>
         
         
         <p id="BrP_20.42">
            kuśeśayo hariś caiva saptamo mandarācalaḥ <br />
            varṣācalās tu saptaite dvīpe tatra dvijottamāḥ //
             <span class="ref">BrP_20.42</span></p>
         
         
         <p id="BrP_20.43">
            nadyaś ca sapta tāsāṃ tu vakṣye nāmāny anukramāt <br />
            dhūtapāpā śivā caiva pavitrā saṃmatis tathā //
             <span class="ref">BrP_20.43</span></p>
         
         
         <p id="BrP_20.44">
            vidyud ambho mahī cānyā sarvapāpaharās tv imāḥ <br />
            anyāḥ sahasraśas tatra kṣudranadyas tathācalāḥ //
             <span class="ref">BrP_20.44</span></p>
         
         
         <p id="BrP_20.45">
            kuśadvīpe kuśastambaḥ saṃjñayā tasya tat smṛtam <br />
            tatpramāṇena sa dvīpo ghṛtodena samāvṛtaḥ //
             <span class="ref">BrP_20.45</span></p>
         
         
         <p id="BrP_20.46">
            ghṛtodaś ca samudro vai krauñcadvīpena saṃvṛtaḥ <br />
            krauñcadvīpo muniśreṣṭhāḥ śrūyatāṃ cāparo mahān //
             <span class="ref">BrP_20.46</span></p>
         
         
         <p id="BrP_20.47">
            kuśadvīpasya vistārād dviguṇo yasya vistaraḥ <br />
            krauñcadvīpe dyutimataḥ putrāḥ sapta mahātmanaḥ //
             <span class="ref">BrP_20.47</span></p>
         
         
         <p id="BrP_20.48">
            tannāmāni ca varṣāṇi teṣāṃ cakre mahāmanāḥ <br />
            kuśago mandagaś coṣṇaḥ pīvaro 'thāndhakārakaḥ //
             <span class="ref">BrP_20.48</span></p>
         
         
         <p id="BrP_20.49">
            muniś ca dundubhiś caiva saptaite tatsutā dvijāḥ <br />
            tatrāpi devagandharvasevitāḥ sumanoramāḥ //
             <span class="ref">BrP_20.49</span></p>
         
         
         <p id="BrP_20.50">
            varṣācalā muniśreṣṭhās teṣāṃ nāmāni bho dvijāḥ <br />
            krauñcaś ca vāmanaś caiva tṛtīyaś cāndhakārakaḥ //
             <span class="ref">BrP_20.50</span></p>
         
         
         <p id="BrP_20.51">
            devavrato dhamaś caiva tathānyaḥ puṇḍarīkavān <br />
            dundubhiś ca mahāśailo dviguṇās te parasparam //
             <span class="ref">BrP_20.51</span></p>
         
         
         <p id="BrP_20.52">
            dvīpād dvīpeṣu ye śailās tathā dvīpāni te tathā <br />
            varṣeṣv eteṣu ramyeṣu varṣaśailavareṣu ca //
             <span class="ref">BrP_20.52</span></p>
         
         
         <p id="BrP_20.53">
            nivasanti nirātaṅkāḥ saha devagaṇaiḥ prajāḥ <br />
            puṣkalā puṣkarā dhanyās te khyātāś ca dvijottamāḥ //
             <span class="ref">BrP_20.53</span></p>
         
         
         <p id="BrP_20.54">
            brāhmaṇāḥ kṣatriyā vaiśyāḥ śūdrāś cānukramoditāḥ <br />
            tatra nadyo muniśreṣṭhā yāḥ pibanti tu te sadā //
             <span class="ref">BrP_20.54</span></p>
         
         
         <p id="BrP_20.55">
            sapta pradhānāḥ śataśas tathānyāḥ kṣudranimnagāḥ <br />
            gaurī kumudvatī caiva saṃdhyā rātrir manojavā //
             <span class="ref">BrP_20.55</span></p>
         
         
         <p id="BrP_20.56">
            khyātiś ca puṇḍarīkā ca saptaitā varṣanimnagāḥ <br />
            tatrāpi varṇair bhagavān puṣkarādyair janārdanaḥ //
             <span class="ref">BrP_20.56</span></p>
         
         
         <p id="BrP_20.57">
            dhyānayogai rudrarūpa ījyate yajñasaṃnidhau <br />
            krauñcadvīpaḥ samudreṇa dadhimaṇḍodakena tu //
             <span class="ref">BrP_20.57</span></p>
         
         
         <p id="BrP_20.58">
            āvṛtaḥ sarvataḥ krauñcadvīpatulyena mānataḥ <br />
            dadhimaṇḍodakaś cāpi śākadvīpena saṃvṛtaḥ //
             <span class="ref">BrP_20.58</span></p>
         
         
         <p id="BrP_20.59">
            krauñcadvīpasya vistāradviguṇena dvijottamāḥ <br />
            śākadvīpeśvarasyāpi bhavyasya sumahātmanaḥ //
             <span class="ref">BrP_20.59</span></p>
         
         
         <p id="BrP_20.60">
            saptaiva tanayās teṣāṃ dadau varṣāṇi sapta saḥ <br />
            jaladaś ca kumāraś ca sukumāro manīrakaḥ //
             <span class="ref">BrP_20.60</span></p>
         
         
         <p id="BrP_20.61">
            kusamodaś ca modākiḥ saptamaś ca mahādrumaḥ <br />
            tatsaṃjñāny eva tatrāpi sapta varṣāṇy anukramāt //
             <span class="ref">BrP_20.61</span></p>
         
         
         <p id="BrP_20.62">
            tatrāpi parvatāḥ sapta varṣavicchedakārakāḥ <br />
            pūrvas tatrodayagirir jaladhāras tathāparaḥ //
             <span class="ref">BrP_20.62</span></p>
         
         
         <p id="BrP_20.63">
            tathā raivatakaḥ śyāmas tathaivāmbhogirir dvijāḥ <br />
            āstikeyas tathā ramyaḥ kesarī parvatottamaḥ //
             <span class="ref">BrP_20.63</span></p>
         
         
         <p id="BrP_20.64">
            śākaś cātra mahāvṛkṣaḥ siddhagandharvasevitaḥ <br />
            yatpattravātasaṃsparśād āhlādo jāyate paraḥ //
             <span class="ref">BrP_20.64</span></p>
         
         
         <p id="BrP_20.65">
            tatra puṇyā janapadāś cāturvarṇyasamanvitāḥ <br />
            nivasanti mahātmāno nirātaṅkā nirāmayāḥ //
             <span class="ref">BrP_20.65</span></p>
         
         
         <p id="BrP_20.66">
            nadyaś cātra mahāpuṇyāḥ sarvapāpabhayāpahāḥ <br />
            sukumārī kumārī ca nalinī reṇukā ca yā //
             <span class="ref">BrP_20.66</span></p>
         
         
         <p id="BrP_20.67">
            ikṣuś ca dhenukā caiva gabhastī saptamī tathā <br />
            anyās tv ayutaśas tatra kṣudranadyo dvijottamāḥ //
             <span class="ref">BrP_20.67</span></p>
         
         
         <p id="BrP_20.68">
            mahīdharās tathā santi śataśo 'tha sahasraśaḥ <br />
            tāḥ pibanti mudā yuktā jaladādiṣu ye sthitāḥ //
             <span class="ref">BrP_20.68</span></p>
         
         
         <p id="BrP_20.69">
            varṣeṣu ye janapadāś caturthārthasamanvitāḥ <br />
            nadyaś cātra mahāpuṇyāḥ svargād abhyetya medinīm //
             <span class="ref">BrP_20.69</span></p>
         
         
         <p id="BrP_20.70">
            dharmahānir na teṣv asti na saṃharṣo na śuk tathā <br />
            maryādāvyutkramaś cāpi teṣu deśeṣu saptasu //
             <span class="ref">BrP_20.70</span></p>
         
         
         <p id="BrP_20.71">
            magāś ca māgadhāś caiva mānasā mandagās tathā <br />
            magā brāhmaṇabhūyiṣṭhā māgadhāḥ kṣatriyās tu te //
             <span class="ref">BrP_20.71</span></p>
         
         
         <p id="BrP_20.72">
            vaiśyās tu mānasās teṣāṃ śūdrā jñeyās tu mandagāḥ <br />
            śākadvīpe sthitair viṣṇuḥ sūryarūpadharo hariḥ //
             <span class="ref">BrP_20.72</span></p>
         
         
         <p id="BrP_20.73">
            yathoktair ijyate samyak karmabhir niyatātmabhiḥ <br />
            śākadvīpas tato viprāḥ kṣīrodena samantataḥ //
             <span class="ref">BrP_20.73</span></p>
         
         
         <p id="BrP_20.74">
            śākadvīpapramāṇena valayeneva veṣṭitaḥ <br />
            kṣīrābdhiḥ sarvato viprāḥ puṣkarākhyena veṣṭitaḥ //
             <span class="ref">BrP_20.74</span></p>
         
         
         <p id="BrP_20.75">
            dvīpena śākadvīpāt tu dviguṇena samantataḥ <br />
            puṣkare savanasyāpi mahāvīto 'bhavat sutaḥ //
             <span class="ref">BrP_20.75</span></p>
         
         
         <p id="BrP_20.76">
            dhātakiś ca tayos tadvad dve varṣe nāmasaṃjñite <br />
            mahāvītaṃ tathaivānyad dhātakīkhaṇḍasaṃjñitam //
             <span class="ref">BrP_20.76</span></p>
         
         
         <p id="BrP_20.77">
            ekaś cātra mahābhāgāḥ prakhyāto varṣaparvataḥ <br />
            mānasottarasaṃjño vai madhyato valayākṛtiḥ //
             <span class="ref">BrP_20.77</span></p>
         
         
         <p id="BrP_20.78">
            yojanānāṃ sahasrāṇi ūrdhvaṃ pañcāśad ucchritaḥ <br />
            tāvad eva ca vistīrṇaḥ sarvataḥ parimaṇḍalaḥ //
             <span class="ref">BrP_20.78</span></p>
         
         
         <p id="BrP_20.79">
            puṣkaradvīpavalayaṃ madhyena vibhajann iva <br />
            sthito 'sau tena vicchinnaṃ jātaṃ varṣadvayaṃ hi tat //
             <span class="ref">BrP_20.79</span></p>
         
         
         <p id="BrP_20.80">
            valayākāram ekaikaṃ tayor madhye mahāgiriḥ <br />
            daśavarṣasahasrāṇi tatra jīvanti mānavāḥ //
             <span class="ref">BrP_20.80</span></p>
         
         
         <p id="BrP_20.81">
            nirāmayā viśokāś ca rāgadveṣavivarjitāḥ <br />
            adhamottamau na teṣv āstāṃna vadhyavadhakau dvijāḥ //
             <span class="ref">BrP_20.81</span></p>
         
         
         <p id="BrP_20.82">
            nerṣyāsūyā bhayaṃ roṣo doṣo lobhādikaṃ na ca <br />
            mahāvītaṃ bahir varṣaṃ dhātakīkhaṇḍam antataḥ //
             <span class="ref">BrP_20.82</span></p>
         
         
         <p id="BrP_20.83">
            mānasottaraśailasya devadaityādisevitam <br />
            satyānṛte na tatrāstāṃ dvīpe puṣkarasaṃjñite //
             <span class="ref">BrP_20.83</span></p>
         
         
         <p id="BrP_20.84">
            na tatra nadyaḥ śailā vā dvīpe varṣadvayānvite <br />
            tulyaveṣās tu manujā devais tatraikarūpiṇaḥ //
             <span class="ref">BrP_20.84</span></p>
         
         
         <p id="BrP_20.85">
            varṇāśramācārahīnaṃ dharmāharaṇavarjitam <br />
            trayīvārttādaṇḍanītiśuśrūṣārahitaṃ ca tat //
             <span class="ref">BrP_20.85</span></p>
         
         
         <p id="BrP_20.86">
            varṣadvayaṃ tato viprā bhaumasvargo 'yam uttamaḥ <br />
            sarvasya sukhadaḥ kālo jarārogavivarjitaḥ //
             <span class="ref">BrP_20.86</span></p>
         
         
         <p id="BrP_20.87">
            puṣkare dhātakīkhaṇḍe mahāvīte ca vai dvijāḥ <br />
            nyagrodhaḥ puṣkaradvīpe brahmaṇaḥ sthānam uttamam //
             <span class="ref">BrP_20.87</span></p>
         
         
         <p id="BrP_20.88">
            tasmin nivasati brahmā pūjyamānaḥ surāsuraiḥ <br />
            svādūdakenodadhinā puṣkaraḥ pariveṣṭitaḥ //
             <span class="ref">BrP_20.88</span></p>
         
         
         <p id="BrP_20.89">
            samena puṣkarasyaiva vistārān maṇḍalāt tathā <br />
            evaṃ dvīpāḥ samudrais tu sapta saptabhir āvṛtāḥ //
             <span class="ref">BrP_20.89</span></p>
         
         
         <p id="BrP_20.90">
            dvīpaś caiva samudraś ca samānau dviguṇau parau <br />
            payāṃsi sarvadā sarvasamudreṣu samāni vai //
             <span class="ref">BrP_20.90</span></p>
         
         
         <p id="BrP_20.91">
            nyūnātiriktatā teṣāṃ kadācin naiva jāyate <br />
            sthālīstham agnisaṃyogād udreki salilaṃ yathā //
             <span class="ref">BrP_20.91</span></p>
         
         
         <p id="BrP_20.92">
            tathenduvṛddhau salilam ambhodhau munisattamāḥ <br />
            anyūnānatiriktāś ca vardhanty āpo hrasanti ca //
             <span class="ref">BrP_20.92</span></p>
         
         
         <p id="BrP_20.93">
            udayāstamane tv indoḥ pakṣayoḥ śuklakṛṣṇayoḥ <br />
            daśottarāṇi pañcaiva aṅgulānāṃ śatāni ca //
             <span class="ref">BrP_20.93</span></p>
         
         
         <p id="BrP_20.94">
            apāṃ vṛddhikṣayau dṛṣṭau sāmudrīṇāṃ dvijottamāḥ <br />
            bhojanaṃ puṣkaradvīpe tatra svayam upasthitam //
             <span class="ref">BrP_20.94</span></p>
         
         
         <p id="BrP_20.95">
            bhuñjanti ṣaḍrasaṃ viprāḥ prajāḥ sarvāḥ sadaiva hi <br />
            svādūdakasya parito dṛśyate lokasaṃsthitiḥ //
             <span class="ref">BrP_20.95</span></p>
         
         
         <p id="BrP_20.96">
            dviguṇā kāñcanī bhūmiḥ sarvajantuvivarjitā <br />
            lokālokas tataḥ śailo yojanāyutavistṛtaḥ //
             <span class="ref">BrP_20.96</span></p>
         
         
         <p id="BrP_20.97">
            ucchrayeṇāpi tāvanti sahasrāṇy āvalohi saḥ <br />
            tatas tamaḥ samāvṛtya taṃ śailaṃ sarvataḥ sthitam //
             <span class="ref">BrP_20.97</span></p>
         
         
         <p id="BrP_20.98">
            tamaś cāṇḍakaṭāhena samantāt pariveṣṭitam <br />
            pañcāśatkoṭivistārā seyam urvī dvijottamāḥ //
             <span class="ref">BrP_20.98</span></p>
         
         
         <p id="BrP_20.99">
            sahaivāṇḍakaṭāhena sadvīpā samahīdharā <br />
            seyaṃ dhātrī vidhātrī ca sarvabhūtaguṇādhikā <br />
            ādhārabhūtā jagatāṃ sarveṣāṃ sā dvijottamāḥ //
             <span class="ref">BrP_20.99</span></p>
         
         lomaharṣaṇa uvāca
         
         
         <p id="BrP_21.1">
            vistāra eṣa kathitaḥ pṛthivyā munisattamāḥ <br />
            saptatis tu sahasrāṇi taducchrāyo 'pi kathyate //
             <span class="ref">BrP_21.1</span></p>
         
         
         <p id="BrP_21.2">
            daśasāhasram ekaikaṃ pātālaṃ munisattamāḥ <br />
            atalaṃ vitalaṃ caiva nitalaṃ sutalaṃ tathā //
             <span class="ref">BrP_21.2</span></p>
         
         
         <p id="BrP_21.3">
            talātalaṃ rasātalaṃ pātālaṃ cāpi saptamam <br />
            kṛṣṇā śuklāruṇā pītā śarkarā śailakāñcanī //
             <span class="ref">BrP_21.3</span></p>
         
         
         <p id="BrP_21.4">
            bhūmayo yatra viprendrā varaprāsādaśobhitāḥ <br />
            teṣu dānavadaiteyajātayaḥ śataśaḥ sthitāḥ //
             <span class="ref">BrP_21.4</span></p>
         
         
         <p id="BrP_21.5">
            nāgānāṃ ca mahāṅgānāṃ jñātayaś ca dvijottamāḥ <br />
            svarlokād api ramyāṇi pātālānīti nāradaḥ //
             <span class="ref">BrP_21.5</span></p>
         
         
         <p id="BrP_21.6">
            prāha svargasadomadhye pātālebhyo gato divam <br />
            āhlādakāriṇaḥ śubhrā maṇayo yatra suprabhāḥ //
             <span class="ref">BrP_21.6</span></p>
         
         
         <p id="BrP_21.7">
            nāgābharaṇabhūṣāś ca pātālaṃ kena tatsamam <br />
            daityadānavakanyābhir itaś cetaś ca śobhite //
             <span class="ref">BrP_21.7</span></p>
         
         
         <p id="BrP_21.8">
            pātāle kasya na prītir vimuktasyāpi jāyate <br />
            divārkaraśmayo yatra prabhās tanvanti nātapam //
             <span class="ref">BrP_21.8</span></p>
         
         
         <p id="BrP_21.9">
            śaśinaś ca na śītāya niśi dyotāya kevalam <br />
            bhakṣyabhojyamahāpānamadamattaiś ca bhogibhiḥ //
             <span class="ref">BrP_21.9</span></p>
         
         
         <p id="BrP_21.10">
            yatra na jñāyate kālo gato 'pi danujādibhiḥ <br />
            vanāni nadyo ramyāṇi sarāṃsi kamalākarāḥ //
             <span class="ref">BrP_21.10</span></p>
         
         
         <p id="BrP_21.11">
            puṃskokilādilāpāś ca manojñāny ambarāṇi ca <br />
            bhūṣaṇāny atiramyāṇi gandhādyaṃ cānulepanam //
             <span class="ref">BrP_21.11</span></p>
         
         
         <p id="BrP_21.12">
            vīṇāveṇumṛdaṅgānāṃ niḥsvanāś ca sadā dvijāḥ <br />
            etāny anyāni ramyāṇi bhāgyabhogyāni dānavaiḥ //
             <span class="ref">BrP_21.12</span></p>
         
         
         <p id="BrP_21.13">
            daityoragaiś ca bhujyante pātālāntaragocaraiḥ <br />
            pātālānām adhaś cāste viṣṇor yā tāmasī tanuḥ //
             <span class="ref">BrP_21.13</span></p>
         
         
         <p id="BrP_21.14">
            śeṣākhyā yadguṇān vaktuṃ na śaktā daityadānavāḥ <br />
            yo 'nantaḥ paṭhyate siddhair devadevarṣipūjitaḥ //
             <span class="ref">BrP_21.14</span></p>
         
         
         <p id="BrP_21.15">
            sahasraśirasā vyaktaḥ svastikāmalabhūṣaṇaḥ <br />
            phaṇāmaṇisahasreṇa yaḥ sa vidyotayan diśaḥ //
             <span class="ref">BrP_21.15</span></p>
         
         
         <p id="BrP_21.16">
            sarvān karoti nirvīryān hitāya jagato 'surān <br />
            madāghūrṇitanetro 'sau yaḥ sadaivaikakuṇḍalaḥ //
             <span class="ref">BrP_21.16</span></p>
         
         
         <p id="BrP_21.17">
            kirīṭī sragdharo bhāti sāgniśveta ivācalaḥ <br />
            nīlavāsā madotsiktaḥ śvetahāropaśobhitaḥ //
             <span class="ref">BrP_21.17</span></p>
         
         
         <p id="BrP_21.18">
            sābhragaṅgāprapāto 'sau kailāsādrir ivottamaḥ <br />
            lāṅgalāsaktahastāgro bibhran muśalam uttamam //
             <span class="ref">BrP_21.18</span></p>
         
         
         <p id="BrP_21.19">
            upāsyate svayaṃ kāntyā yo vāruṇyā ca mūrtayā <br />
            kalpānte yasya vaktrebhyo viṣānalaśikhojjvalaḥ //
             <span class="ref">BrP_21.19</span></p>
         
         
         <p id="BrP_21.20">
            saṃkarṣaṇātmako rudro niṣkramyātti jagattrayam <br />
            sa bibhracchikharībhūtam aśeṣaṃ kṣitimaṇḍalam //
             <span class="ref">BrP_21.20</span></p>
         
         
         <p id="BrP_21.21">
            āste pātālamūlasthaḥ śeṣo 'śeṣasurārcitaḥ <br />
            tasya vīryaṃ prabhāvaś ca svarūpaṃ rūpam eva ca //
             <span class="ref">BrP_21.21</span></p>
         
         
         <p id="BrP_21.22">
            nahi varṇayituṃ śakyaṃ jñātuṃ vā tridaśair api <br />
            yasyaiṣā sakalā pṛthvī phaṇāmaṇiśikhāruṇā //
             <span class="ref">BrP_21.22</span></p>
         
         
         <p id="BrP_21.23">
            āste kusumamāleva kas tadvīryaṃ vadiṣyati <br />
            yadā vijṛmbhate 'nanto madāghūrṇitalocanaḥ //
             <span class="ref">BrP_21.23</span></p>
         
         
         <p id="BrP_21.24">
            tadā calati bhūr eṣā sādritoyādhikānanā <br />
            gandharvāpsarasaḥ siddhāḥ kiṃnaroragavāraṇāḥ //
             <span class="ref">BrP_21.24</span></p>
         
         
         <p id="BrP_21.25">
            nāntaṃ guṇānāṃ gacchanti tato 'nanto 'yam avyayaḥ <br />
            yasya nāgavadhūhastair lāpitaṃ haricandanam //
             <span class="ref">BrP_21.25</span></p>
         
         
         <p id="BrP_21.26">
            muhuḥ śvāsānilāyastaṃ yāti dikpaṭavāsatām <br />
            yam ārādhya purāṇarṣir gargo jyotīṃṣi tattvataḥ //
             <span class="ref">BrP_21.26</span></p>
         
         
         <p id="BrP_21.27">
            jñātavān sakalaṃ caiva nimittapaṭhitaṃ phalam <br />
            teneyaṃ nāgavaryeṇa śirasā vidhṛtā mahī <br />
            bibharti sakalāṃl lokān sadevāsuramānuṣān //
             <span class="ref">BrP_21.27</span></p>
         
         lomaharṣaṇa uvāca
         
         
         <p id="BrP_22.1">
            tataś cānantaraṃ viprā narakā rauravādayaḥ <br />
            pāpino yeṣu pātyante tāñ śṛṇudhvaṃ dvijottamāḥ //
             <span class="ref">BrP_22.1</span></p>
         
         
         <p id="BrP_22.2">
            rauravaḥ śaukaro rodhas tāno viśasanas tathā <br />
            mahājvālas taptakuḍyo mahālobho vimohanaḥ //
             <span class="ref">BrP_22.2</span></p>
         
         
         <p id="BrP_22.3">
            rudhirāndho vasātaptaḥ kṛmīśaḥ kṛmibhojanaḥ <br />
            asipattravanaṃ kṛṣṇo lālābhakṣaś ca dāruṇaḥ //
             <span class="ref">BrP_22.3</span></p>
         
         
         <p id="BrP_22.4">
            tathā pūyavahaḥ pāpo vahnijvālo hy adhaḥśirāḥ <br />
            sadaṃśaḥ kṛṣṇasūtraś ca tamaś cāvīcir eva ca //
             <span class="ref">BrP_22.4</span></p>
         
         
         <p id="BrP_22.5">
            śvabhojano 'thāpratiṣṭhomaāvīciś ca tathāparaḥ <br />
            ity evamādayaś cānye narakā bhṛśadāruṇāḥ //
             <span class="ref">BrP_22.5</span></p>
         
         
         <p id="BrP_22.6">
            yamasya viṣaye ghorāḥ śastrāgniviṣadarśinaḥ <br />
            patanti yeṣu puruṣāḥ pāpakarmaratāś ca ye //
             <span class="ref">BrP_22.6</span></p>
         
         
         <p id="BrP_22.7">
            kūṭasākṣī tathā samyak pakṣapātena yo vadet <br />
            yaś cānyad anṛtaṃ vakti sa naro yāti rauravam //
             <span class="ref">BrP_22.7</span></p>
         
         
         <p id="BrP_22.8">
            bhrūṇahā purahantā ca goghnaś ca munisattamāḥ <br />
            yānti te rauravaṃ ghoraṃ yaś cocchvāsanirodhakaḥ //
             <span class="ref">BrP_22.8</span></p>
         
         
         <p id="BrP_22.9">
            surāpo brahmahā hartā suvarṇasya ca śūkare <br />
            prayāti narake yaś ca taiḥ saṃsargam upaiti vai //
             <span class="ref">BrP_22.9</span></p>
         
         
         <p id="BrP_22.10">
            rājanyavaiśyahā caiva tathaiva gurutalpagaḥ <br />
            taptakumbhe svasṛgāmī hanti rājabhaṭaṃ ca yaḥ //
             <span class="ref">BrP_22.10</span></p>
         
         
         <p id="BrP_22.11">
            mādhvīvikrayakṛn vadhyapālaḥ kesaravikrayī <br />
            taptalohe patanty ete yaś ca bhaktaṃ parityajet //
             <span class="ref">BrP_22.11</span></p>
         
         
         <p id="BrP_22.12">
            sutāṃ snuṣāṃ cāpi gatvā mahājvāle nipātyate <br />
            avamantā gurūṇāṃ yo yaś cākroṣṭā narādhamaḥ //
             <span class="ref">BrP_22.12</span></p>
         
         
         <p id="BrP_22.13">
            vedadūṣayitā yaś ca vedavikrayakaś ca yaḥ <br />
            agamyagāmī yaś ca syāt te yānti śabalaṃ dvijāḥ //
             <span class="ref">BrP_22.13</span></p>
         
         
         <p id="BrP_22.14">
            cauro vimohe patati maryādādūṣakas tathā <br />
            devadvijapitṛdveṣṭā ratnadūṣayitā ca yaḥ //
             <span class="ref">BrP_22.14</span></p>
         
         
         <p id="BrP_22.15">
            sa yāti kṛmibhakṣye vai kṛmīśe tu duriṣṭikṛt <br />
            pitṛdevātithīn yas tu paryaśnāti narādhamaḥ //
             <span class="ref">BrP_22.15</span></p>
         
         
         <p id="BrP_22.16">
            lālābhakṣye sa yāty ugre śarakartā ca vedhake <br />
            karoti karṇino yaś ca yaś ca khaḍgādikṛn naraḥ //
             <span class="ref">BrP_22.16</span></p>
         
         
         <p id="BrP_22.17">
            prayānty ete viśasane narake bhṛśadāruṇe <br />
            asatpratigrahītā ca narake yāty adhomukhe //
             <span class="ref">BrP_22.17</span></p>
         
         
         <p id="BrP_22.18">
            ayājyayājakas tatra tathā nakṣatrasūcakaḥ <br />
            kṛmipūye naraś caiko yāti miṣṭānnabhuk sadā //
             <span class="ref">BrP_22.18</span></p>
         
         
         <p id="BrP_22.19">
            lākṣāmāṃsarasānāṃ ca tilānāṃ lavaṇasya ca <br />
            vikretā brāhmaṇo yāti tam eva narakaṃ dvijāḥ //
             <span class="ref">BrP_22.19</span></p>
         
         
         <p id="BrP_22.20">
            mārjārakukkuṭacchāgaśvavarāhavihaṃgamān <br />
            poṣayan narakaṃ yāti tam eva dvijasattamāḥ //
             <span class="ref">BrP_22.20</span></p>
         
         
         <p id="BrP_22.21">
            raṅgopajīvī kaivartaḥ kuṇḍāśī garadas tathā <br />
            sūcī māhiṣikaś caiva parvagāmī ca yo dvijaḥ //
             <span class="ref">BrP_22.21</span></p>
         
         
         <p id="BrP_22.22">
            agāradāhī mitraghnaḥ śakunigrāmayājakaḥ <br />
            rudhirāndhe patanty ete somaṃ vikrīṇate ca ye //
             <span class="ref">BrP_22.22</span></p>
         
         
         <p id="BrP_22.23">
            madhuhā grāmahantā ca yāti vaitaraṇīṃ naraḥ <br />
            retaḥpānādikartāro maryādābhedinaś ca ye //
             <span class="ref">BrP_22.23</span></p>
         
         
         <p id="BrP_22.24">
            te kṛcchre yānty aśaucāś ca kuhakājīvinaś ca ye <br />
            asipattravanaṃ yāti vanacchedī vṛthaiva yaḥ //
             <span class="ref">BrP_22.24</span></p>
         
         
         <p id="BrP_22.25">
            aurabhrikā mṛgavyādhā vahnijvāle patanti vai <br />
            yānti tatraiva te viprā yaś cāpākeṣu vahnidaḥ //
             <span class="ref">BrP_22.25</span></p>
         
         
         <p id="BrP_22.26">
            vratopalopako yaś ca svāśramād vicyutaś ca yaḥ <br />
            saṃdaṃśayātanāmadhye patatas tāv ubhāv api //
             <span class="ref">BrP_22.26</span></p>
         
         
         <p id="BrP_22.27">
            divā svapneṣu syandante ye narā brahmacāriṇaḥ <br />
            putrair adhyāpitā ye tu te patanti śvabhojane //
             <span class="ref">BrP_22.27</span></p>
         
         
         <p id="BrP_22.28">
            ete cānye ca narakāḥ śataśo 'tha sahasraśaḥ <br />
            yeṣu duṣkṛtakarmāṇaḥ pacyante yātanāgatāḥ //
             <span class="ref">BrP_22.28</span></p>
         
         
         <p id="BrP_22.29">
            tathaiva pāpāny etāni tathānyāni sahasraśaḥ <br />
            bhujyante jātipuruṣair narakāntaragocaraiḥ //
             <span class="ref">BrP_22.29</span></p>
         
         
         <p id="BrP_22.30">
            varṇāśramaviruddhaṃ ca karma kurvanti ye narāḥ <br />
            karmaṇā manasā vācā nirayeṣu patanti te //
             <span class="ref">BrP_22.30</span></p>
         
         
         <p id="BrP_22.31">
            adhaḥśirobhir dṛśyante nārakair divi devatāḥ <br />
            devāś cādhomukhān sarvān adhaḥ paśyanti nārakān //
             <span class="ref">BrP_22.31</span></p>
         
         
         <p id="BrP_22.32">
            sthāvarāḥ kṛmayo 'jvāś ca pakṣiṇaḥ paśavo narāḥ <br />
            dhārmikās tridaśās tadvan mokṣiṇaś ca yathākramam //
             <span class="ref">BrP_22.32</span></p>
         
         
         <p id="BrP_22.33">
            sahasrabhāgaḥ prathamād dvitīyo 'nukramāt tathā <br />
            sarve hy ete mahābhāgā yāvan muktisamāśrayāḥ //
             <span class="ref">BrP_22.33</span></p>
         
         
         <p id="BrP_22.34">
            yāvanto jantavaḥ svarge tāvanto narakaukasaḥ <br />
            pāpakṛd yāti narakaṃ prāyaścittaparāṅmukhaḥ //
             <span class="ref">BrP_22.34</span></p>
         
         
         <p id="BrP_22.35">
            pāpānām anurūpāṇi prāyaścittāni yad yathā <br />
            tathā tathaiva saṃsmṛtya proktāni paramarṣibhiḥ //
             <span class="ref">BrP_22.35</span></p>
         
         
         <p id="BrP_22.36">
            pāpe gurūṇi guruṇi svalpāny alpe ca tadvidaḥ <br />
            prāyaścittāni viprendrā jaguḥ svāyaṃbhuvādayaḥ //
             <span class="ref">BrP_22.36</span></p>
         
         
         <p id="BrP_22.37">
            prāyaścittāny aśeṣāṇi tapaḥkarmātmakāni vai <br />
            yāni teṣām aśeṣāṇāṃ kṛṣṇānusmaraṇaṃ param //
             <span class="ref">BrP_22.37</span></p>
         
         
         <p id="BrP_22.38">
            kṛte pāpe 'nutāpo vai yasya puṃsaḥ prajāyate <br />
            prāyaścittaṃ tu tasyaikaṃ harisaṃsmaraṇaṃ param //
             <span class="ref">BrP_22.38</span></p>
         
         
         <p id="BrP_22.39">
            prātar niśi tathā saṃdhyāmadhyāhnādiṣu saṃsmaran <br />
            nārāyaṇam avāpnoti sadyaḥ pāpakṣayān naraḥ //
             <span class="ref">BrP_22.39</span></p>
         
         
         <p id="BrP_22.40">
            viṣṇusaṃsmaraṇāt kṣīṇasamastakleśasaṃcayaḥ <br />
            muktiṃ prayāti bho viprā viṣṇos tasyānukīrtanāt //
             <span class="ref">BrP_22.40</span></p>
         
         
         <p id="BrP_22.41">
            vāsudeve mano yasya japahomārcanādiṣu <br />
            tasyāntarāyo viprendrā devendratvādikaṃ phalam //
             <span class="ref">BrP_22.41</span></p>
         
         
         <p id="BrP_22.42">
            kva nākapṛṣṭhagamanaṃ punarāvṛttilakṣaṇam <br />
            kva japo vāsudeveti muktibījam anuttamam //
             <span class="ref">BrP_22.42</span></p>
         
         
         <p id="BrP_22.43">
            tasmād aharniśaṃ viṣṇuṃ saṃsmaran puruṣo dvijaḥ <br />
            na yāti narakaṃ śuddhaḥ saṃkṣīṇākhilapātakaḥ //
             <span class="ref">BrP_22.43</span></p>
         
         
         <p id="BrP_22.44">
            manaḥprītikaraḥ svargo narakas tadviparyayaḥ <br />
            narakasvargasaṃjñe vai pāpapuṇye dvijottamāḥ //
             <span class="ref">BrP_22.44</span></p>
         
         
         <p id="BrP_22.45">
            vastv ekam eva duḥkhāya sukhāyerṣyodayāya ca <br />
            kopāya ca yatas tasmād vastu duḥkhātmakaṃ kutaḥ //
             <span class="ref">BrP_22.45</span></p>
         
         
         <p id="BrP_22.46">
            tad eva prītaye bhūtvā punar duḥkhāya jāyate <br />
            tad eva kopālayataḥ prasādāya ca jāyate //
             <span class="ref">BrP_22.46</span></p>
         
         
         <p id="BrP_22.47">
            tasmād duḥkhātmakaṃ nāsti na ca kiṃcit sukhātmakam <br />
            manasaḥ pariṇāmo 'yaṃ sukhaduḥkhādilakṣaṇaḥ //
             <span class="ref">BrP_22.47</span></p>
         
         
         <p id="BrP_22.48">
            jñānam eva paraṃ brahmājñānaṃ bandhāya ceṣyate <br />
            jñānātmakam idaṃ viśvaṃ na jñānād vidyate param //
             <span class="ref">BrP_22.48</span></p>
         
         
         <p id="BrP_22.49">
            vidyāvidye hi bho viprā jñānam evāvadhāryatām <br />
            evam etad mayākhyātaṃ bhavatāṃ maṇḍalaṃ bhuvaḥ //
             <span class="ref">BrP_22.49</span></p>
         
         
         <p id="BrP_22.50">
            pātālāni ca sarvāṇi tathaiva narakā dvijāḥ <br />
            samudrāḥ parvatāś caiva dvīpā varṣāṇi nimnagāḥ <br />
            saṃkṣepāt sarvam ākhyātaṃ kiṃ bhūyaḥ śrotum icchatha //
             <span class="ref">BrP_22.50</span></p>
         
         munaya ūcuḥ
         
         
         <p id="BrP_23.1">
            kathitaṃ bhavatā sarvam asmākaṃ sakalaṃ tathā <br />
            bhuvarlokādikāṃl lokāñ śrotum icchāmahe vayam //
             <span class="ref">BrP_23.1</span></p>
         
         
         <p id="BrP_23.2">
            tathaiva grahasaṃsthānaṃ pramāṇāni yathā tathā <br />
            samācakṣva mahābhāga yathāval lomaharṣaṇa //
             <span class="ref">BrP_23.2</span></p>
         
         lomaharṣaṇa uvāca
         
         
         <p id="BrP_23.3">
            ravicandramasor yāvan mayūkhair avabhāsyate <br />
            sasamudrasaricchailā tāvatī pṛthivī smṛtā //
             <span class="ref">BrP_23.3</span></p>
         
         
         <p id="BrP_23.4">
            yāvatpramāṇā pṛthivī vistāraparimaṇḍalā <br />
            nabhas tāvatpramāṇaṃ hi vistāraparimaṇḍalam //
             <span class="ref">BrP_23.4</span></p>
         
         
         <p id="BrP_23.5">
            bhūmer yojanalakṣe tu sauraṃ viprās tu maṇḍalam <br />
            lakṣe divākarāc cāpi maṇḍalaṃ śaśinaḥ sthitam //
             <span class="ref">BrP_23.5</span></p>
         
         
         <p id="BrP_23.6">
            pūrṇe śatasahasre tu yojanānāṃ niśākarāt <br />
            nakṣatramaṇḍalaṃ kṛtsnam upariṣṭāt prakāśate //
             <span class="ref">BrP_23.6</span></p>
         
         
         <p id="BrP_23.7">
            dvilakṣe cottare viprā budho nakṣatramaṇḍalāt <br />
            tāvatpramāṇabhāge tu budhasyāpy uśanā sthitaḥ //
             <span class="ref">BrP_23.7</span></p>
         
         
         <p id="BrP_23.8">
            aṅgārako 'pi śukrasya tatpramāṇe vyavasthitaḥ <br />
            lakṣadvayena bhaumasya sthito devapurohitaḥ //
             <span class="ref">BrP_23.8</span></p>
         
         
         <p id="BrP_23.9">
            saurir bṛhaspater ūrdhvaṃ dvilakṣe samavasthitaḥ <br />
            saptarṣimaṇḍalaṃ tasmāl lakṣam ekaṃ dvijottamāḥ //
             <span class="ref">BrP_23.9</span></p>
         
         
         <p id="BrP_23.10">
            ṛṣibhyas tu sahasrāṇāṃ śatād ūrdhvaṃ vyavasthitaḥ <br />
            meḍhībhūtaḥ samastasya jyotiś cakrasya vai dhruvaḥ //
             <span class="ref">BrP_23.10</span></p>
         
         
         <p id="BrP_23.11">
            trailokyam etat kathitaṃ saṃkṣepeṇa dvijottamāḥ <br />
            ijyāphalasya bhūr eṣā ijyā cātra pratiṣṭhitā //
             <span class="ref">BrP_23.11</span></p>
         
         
         <p id="BrP_23.12">
            dhruvād ūrdhvaṃ maharloko yatra te kalpavāsinaḥ <br />
            ekayojanakoṭī tu maharloko vidhīyate //
             <span class="ref">BrP_23.12</span></p>
         
         
         <p id="BrP_23.13">
            dve koṭyau tu jano loko yatra te brahmaṇaḥ sutāḥ <br />
            sanandanādyāḥ kathitā viprāś cāmalacetasaḥ //
             <span class="ref">BrP_23.13</span></p>
         
         
         <p id="BrP_23.14">
            caturguṇottaraṃ cordhvaṃ janalokāt tapaḥ smṛtam <br />
            vairājā yatra te devāḥ sthitā dehavivarjitāḥ //
             <span class="ref">BrP_23.14</span></p>
         
         
         <p id="BrP_23.15">
            ṣaḍguṇena tapolokāt satyaloko virājate <br />
            apunarmārakaṃ yatra siddhādimunisevitam //
             <span class="ref">BrP_23.15</span></p>
         
         
         <p id="BrP_23.16">
            pādagamyaṃ tu yat kiṃcid vastv asti pṛthivīmayam <br />
            sa bhūrlokaḥ samākhyāto vistāro 'sya mayoditaḥ //
             <span class="ref">BrP_23.16</span></p>
         
         
         <p id="BrP_23.17">
            bhūmisūryāntaraṃ yat tu siddhādimunisevitam <br />
            bhuvarlokas tu so 'py ukto dvitīyo munisattamāḥ //
             <span class="ref">BrP_23.17</span></p>
         
         
         <p id="BrP_23.18">
            dhruvasūryāntaraṃ yat tu niyutāni caturdaśa <br />
            svarlokaḥ so 'pi kathito lokasaṃsthānacintakaiḥ //
             <span class="ref">BrP_23.18</span></p>
         
         
         <p id="BrP_23.19">
            trailokyam etat kṛtakaṃ vipraiś ca paripaṭhyate <br />
            janas tapas tathā satyam iti cākṛtakaṃ trayam //
             <span class="ref">BrP_23.19</span></p>
         
         
         <p id="BrP_23.20">
            kṛtakākṛtako madhye maharloka iti smṛtaḥ <br />
            śūnyo bhavati kalpānte yo 'ntaṃ na ca vinaśyati //
             <span class="ref">BrP_23.20</span></p>
         
         
         <p id="BrP_23.21">
            ete sapta mahālokā mayā vaḥ kathitā dvijāḥ <br />
            pātālāni ca saptaiva brahmāṇḍasyaiṣa vistaraḥ //
             <span class="ref">BrP_23.21</span></p>
         
         
         <p id="BrP_23.22">
            etad aṇḍakaṭāhena tiryag ūrdhvam adhas tathā <br />
            kapitthasya yathā bījaṃ sarvato vai samāvṛtam //
             <span class="ref">BrP_23.22</span></p>
         
         
         <p id="BrP_23.23">
            daśottareṇa payasā dvijāś cāṇḍaṃ ca tad vṛtam <br />
            sa cāmbuparivāro 'sau vahninā veṣṭito bahiḥ //
             <span class="ref">BrP_23.23</span></p>
         
         
         <p id="BrP_23.24">
            vahnis tu vāyunā vāyur viprās tu nabhasāvṛtaḥ <br />
            ākāśo 'pi muniśreṣṭhā mahatā pariveṣṭitaḥ //
             <span class="ref">BrP_23.24</span></p>
         
         
         <p id="BrP_23.25">
            daśottarāṇy aśeṣāṇi viprāś caitāni sapta vai <br />
            mahāntaṃ ca samāvṛtya pradhānaṃ samavasthitam //
             <span class="ref">BrP_23.25</span></p>
         
         
         <p id="BrP_23.26">
            anantasya na tasyāntaḥ saṃkhyānaṃ cāpi vidyate <br />
            tad anantam asaṃkhyātaṃ pramāṇenāpi vai yataḥ //
             <span class="ref">BrP_23.26</span></p>
         
         
         <p id="BrP_23.27">
            hetubhūtam aśeṣasya prakṛtiḥ sā parā dvijāḥ <br />
            aṇḍānāṃ tu sahasrāṇāṃ sahasrāṇy ayutāni ca //
             <span class="ref">BrP_23.27</span></p>
         
         
         <p id="BrP_23.28">
            īdṛśānāṃ tathā tatra koṭikoṭiśatāni ca <br />
            dāruṇy agnir yathā tailaṃ tile tadvat pumān iha //
             <span class="ref">BrP_23.28</span></p>
         
         
         <p id="BrP_23.29">
            pradhāne 'vasthito vyāpī cetanātmanivedanaḥ <br />
            pradhānaṃ ca pumāṃś caiva sarvabhūtānubhūtayā //
             <span class="ref">BrP_23.29</span></p>
         
         
         <p id="BrP_23.30">
            viṣṇuśaktyā dvijaśreṣṭhā dhṛtau saṃśrayadharmiṇau <br />
            tayoḥ saiva pṛthagbhāve kāraṇaṃ saṃśrayasya ca //
             <span class="ref">BrP_23.30</span></p>
         
         
         <p id="BrP_23.31">
            kṣobhakāraṇabhūtā ca sargakāle dvijottamāḥ <br />
            yathā śaityaṃ jale vāto bibharti kaṇikāgatam //
             <span class="ref">BrP_23.31</span></p>
         
         
         <p id="BrP_23.32">
            jagac chaktis tathā viṣṇoḥ pradhānapuruṣātmakam <br />
            yathā ca pādapo mūlaskandhaśākhādisaṃyutaḥ //
             <span class="ref">BrP_23.32</span></p>
         
         
         <p id="BrP_23.33">
            ādyabījāt prabhavati bījāny anyāni vai tataḥ <br />
            prabhavanti tatas tebhyo bhavanty anye pare drumāḥ //
             <span class="ref">BrP_23.33</span></p>
         
         
         <p id="BrP_23.34">
            te 'pi tallakṣaṇadravyakāraṇānugatā dvijāḥ <br />
            evam avyākṛtāt pūrvaṃ jāyante mahadādayaḥ //
             <span class="ref">BrP_23.34</span></p>
         
         
         <p id="BrP_23.35">
            viśeṣāntās tatas tebhyaḥ saṃbhavanti surādayaḥ <br />
            tebhyaś ca putrās teṣāṃ tu putrāṇāṃ parame sutāḥ //
             <span class="ref">BrP_23.35</span></p>
         
         
         <p id="BrP_23.36">
            bījād vṛkṣapraroheṇa yathā nāpacayas taroḥ <br />
            bhūtānāṃ bhūtasargeṇa naivāsty apacayas tathā //
             <span class="ref">BrP_23.36</span></p>
         
         
         <p id="BrP_23.37">
            saṃnidhānād yathākāśakālādyāḥ kāraṇaṃ taroḥ <br />
            tathaivāpariṇāmena viśvasya bhagavān hariḥ //
             <span class="ref">BrP_23.37</span></p>
         
         
         <p id="BrP_23.38">
            vrīhibīje yathā mūlaṃ nālaṃ pattrāṅkurau tathā <br />
            kāṇḍakoṣās tathā puṣpaṃ kṣīraṃ tadvac ca taṇḍulaḥ //
             <span class="ref">BrP_23.38</span></p>
         
         
         <p id="BrP_23.39">
            tuṣāḥ kaṇāś ca santo vai yānty āvirbhāvam ātmanaḥ <br />
            prarohahetusāmagryam āsādya munisattamāḥ //
             <span class="ref">BrP_23.39</span></p>
         
         
         <p id="BrP_23.40">
            tathā karmasv anekeṣu devādyās tanavaḥ sthitāḥ <br />
            viṣṇuśaktiṃ samāsādya praroham upayānti vai //
             <span class="ref">BrP_23.40</span></p>
         
         
         <p id="BrP_23.41">
            sa ca viṣṇuḥ paraṃ brahma yataḥ sarvam idaṃ jagat <br />
            jagac ca yo yatra cedaṃ yasmin vilayam eṣyati //
             <span class="ref">BrP_23.41</span></p>
         
         
         <p id="BrP_23.42">
            tad brahma paramaṃ dhāma sadasat paramaṃ padam <br />
            yasya sarvam abhedena jagad etac carācaram //
             <span class="ref">BrP_23.42</span></p>
         
         
         <p id="BrP_23.43">
            sa eva mūlaprakṛtir vyaktarūpī jagac ca saḥ <br />
            tasminn eva layaṃ sarvaṃ yāti tatra ca tiṣṭhati //
             <span class="ref">BrP_23.43</span></p>
         
         
         <p id="BrP_23.44">
            kartā kriyāṇāṃ sa ca ijyate kratuḥ <br />sa eva tatkarmaphalaṃ ca tasya yat<br />
            yugādi yasmāc ca bhaved aśeṣato <br />harer na kiṃcid vyatiriktam asti tat
             <span class="ref">BrP_23.44</span></p>
         
         lomaharṣaṇa uvāca
         
         
         <p id="BrP_24.1">
            tārāmayaṃ bhagavataḥ śiśumārākṛti prabhoḥ <br />
            divi rūpaṃ harer yat tu tasya pucche sthito dhruvaḥ //
             <span class="ref">BrP_24.1</span></p>
         
         
         <p id="BrP_24.2">
            saeṣa bhraman bhrāmayati candrādityādikān grahān <br />
            bhramantam anu taṃ yānti nakṣatrāṇi ca cakravat //
             <span class="ref">BrP_24.2</span></p>
         
         
         <p id="BrP_24.3">
            sūryācandramasau tārā nakṣatrāṇi grahaiḥ saha <br />
            vātānīkamayair bandhair dhruve baddhāni tāni vai //
             <span class="ref">BrP_24.3</span></p>
         
         
         <p id="BrP_24.4">
            śiśumārākṛti proktaṃ yad rūpaṃ jyotiṣāṃ divi <br />
            nārāyaṇaḥ paraṃ dhāma tasyādhāraḥ svayaṃ hṛdi //
             <span class="ref">BrP_24.4</span></p>
         
         
         <p id="BrP_24.5">
            uttānapādatanayas tam ārādhya prajāpatim <br />
            sa tārāśiśumārasya dhruvaḥ pucche vyavasthitaḥ //
             <span class="ref">BrP_24.5</span></p>
         
         
         <p id="BrP_24.6">
            ādhāraḥ śiśumārasya sarvādhyakṣo janārdanaḥ <br />
            dhruvasya śiśumāraś ca dhruve bhānur vyavasthitaḥ //
             <span class="ref">BrP_24.6</span></p>
         
         
         <p id="BrP_24.7">
            tad ādhāraṃ jagac cedaṃ sadevāsuramānuṣam <br />
            yena viprā vidhānena tan me śṛṇuta sāṃpratam //
             <span class="ref">BrP_24.7</span></p>
         
         
         <p id="BrP_24.8">
            vivasvān aṣṭabhir māsair grasaty apo rasātmikāḥ <br />
            varṣaty ambu tataś cānnam annādam akhilaṃ jagat //
             <span class="ref">BrP_24.8</span></p>
         
         
         <p id="BrP_24.9">
            vivasvān aṃśubhis tīkṣṇair ādāya jagato jalam <br />
            somaṃ puṣyaty athenduś ca vāyunāḍīmayair divi //
             <span class="ref">BrP_24.9</span></p>
         
         
         <p id="BrP_24.10">
            jalair vikṣipyate 'bhreṣu dhūmāgnyanilamūrtiṣu <br />
            na bhraśyanti yatas tebhyo jalāny abhrāṇi tāny ataḥ //
             <span class="ref">BrP_24.10</span></p>
         
         
         <p id="BrP_24.11">
            abhrasthāḥ prapatanty āpo vāyunā samudīritāḥ <br />
            saṃskāraṃ kālajanitaṃ viprāś cāsādya nirmalāḥ //
             <span class="ref">BrP_24.11</span></p>
         
         
         <p id="BrP_24.12">
            saritsamudrā bhaumās tu tathāpaḥ prāṇisaṃbhavāḥ <br />
            catuṣprakārā bhagavān ādatte savitā dvijāḥ //
             <span class="ref">BrP_24.12</span></p>
         
         
         <p id="BrP_24.13">
            ākāśagaṅgāsalilaṃ tathāhṛtya gabhastimān <br />
            anabhragatam evorvyāṃ sadyaḥ kṣipati raśmibhiḥ //
             <span class="ref">BrP_24.13</span></p>
         
         
         <p id="BrP_24.14">
            tasya saṃsparśanirdhūtapāpapaṅko dvijottamāḥ <br />
            na yāti narakaṃ martyo divyaṃ snānaṃ hi tat smṛtam //
             <span class="ref">BrP_24.14</span></p>
         
         
         <p id="BrP_24.15">
            dṛṣṭasūryaṃ hi tad vāri pataty abhrair vinā divaḥ <br />
            ākāśagaṅgāsalilaṃ tad gobhiḥ kṣipyate raveḥ //
             <span class="ref">BrP_24.15</span></p>
         
         
         <p id="BrP_24.16">
            kṛttikādiṣu ṛkṣeṣu viṣameṣv ambu yad divaḥ <br />
            dṛṣṭvārkaṃ patitaṃ jñeyaṃ tad gāṅgaṃ diggajohnitam //
             <span class="ref">BrP_24.16</span></p>
         
         
         <p id="BrP_24.17">
            yugmarkṣeṣu tu yat toyaṃ pataty arkodgitaṃ divaḥ <br />
            tat sūryaraśmibhiḥ sadyaḥ samādāya nirasyate //
             <span class="ref">BrP_24.17</span></p>
         
         
         <p id="BrP_24.18">
            ubhayaṃ puṇyam atyarthaṃ nṛṇāṃ pāpaharaṃ dvijāḥ <br />
            ākāśagaṅgāsalilaṃ divyaṃ snānaṃ dvijottamāḥ //
             <span class="ref">BrP_24.18</span></p>
         
         
         <p id="BrP_24.19">
            yat tu meghaiḥ samutsṛṣṭaṃ vāri tat prāṇināṃ dvijāḥ <br />
            puṣṇāty oṣadhayaḥ sarvā jīvanāyāmṛtaṃ hi tat //
             <span class="ref">BrP_24.19</span></p>
         
         
         <p id="BrP_24.20">
            tena vṛddhiṃ parāṃ nītaḥ sakalaś cauṣadhīgaṇaḥ <br />
            sādhakaḥ phalapākāntaḥ prajānāṃ tu prajāyate //
             <span class="ref">BrP_24.20</span></p>
         
         
         <p id="BrP_24.21">
            tena yajñān yathāproktān mānavāḥ śāstracakṣuṣaḥ <br />
            kurvate 'harahaś caiva devān āpyāyayanti te //
             <span class="ref">BrP_24.21</span></p>
         
         
         <p id="BrP_24.22">
            evaṃ yajñāś ca vedāś ca varṇāś ca dvijapūrvakāḥ <br />
            sarvadevanikāyāś ca paśubhūtagaṇāś ca ye //
             <span class="ref">BrP_24.22</span></p>
         
         
         <p id="BrP_24.23">
            vṛṣṭyā dhṛtam idaṃ sarvaṃ jagat sthāvarajaṅgamam <br />
            sāpi niṣpādyate vṛṣṭiḥ savitrā munisattamāḥ //
             <span class="ref">BrP_24.23</span></p>
         
         
         <p id="BrP_24.24">
            ādhārabhūtaḥ savitur dhruvo munivarottamāḥ <br />
            dhruvasya śiśumāro 'sau so 'pi nārāyaṇāśrayaḥ //
             <span class="ref">BrP_24.24</span></p>
         
         
         <p id="BrP_24.25">
            hṛdi nārāyaṇas tasya śiśumārasya saṃsthitaḥ <br />
            vibhartā sarvabhūtānām ādibhūtaḥ sanātanaḥ //
             <span class="ref">BrP_24.25</span></p>
         
         
         <p id="BrP_24.26">
            evaṃ mayā muniśreṣṭhā brahmāṇḍaṃ samudāhṛtam <br />
            bhūsamudrādibhir yuktaṃ kim anyac chrotum icchatha //
             <span class="ref">BrP_24.26</span></p>
         
         munaya ūcuḥ
         
         
         <p id="BrP_25.1">
            pṛthivyāṃ yāni tīrthāni puṇyāny āyatanāni ca <br />
            vaktum arhasi dharmajña śrotuṃ no vartate manaḥ //
             <span class="ref">BrP_25.1</span></p>
         
         lomaharṣaṇa uvāca
         
         
         <p id="BrP_25.2">
            yasya hastau ca pādau ca manaś caiva susaṃyatam <br />
            vidyā tapaś ca kīrtiś ca sa tīrthaphalam aśnute //
             <span class="ref">BrP_25.2</span></p>
         
         
         <p id="BrP_25.3">
            mano viśuddhaṃ puruṣasya tīrthaṃ <br />vācāṃ tathā cendriyanigrahaś ca<br />
            etāni tīrthāni śarīrajāni <br />svargasya mārgaṃ pratibodhayanti
             <span class="ref">BrP_25.3</span></p>
         
         
         <p id="BrP_25.4">
            cittam antargataṃ duṣṭaṃ tīrthasnānair na śudhyati <br />
            śataśo 'pi jalair dhautaṃ surābhāṇḍam ivāśuci //
             <span class="ref">BrP_25.4</span></p>
         
         
         <p id="BrP_25.5">
            na tīrthāni na dānāni na vratāni na cāśramāḥ <br />
            duṣṭāśayaṃ dambharuciṃ punanti vyutthitendriyam //
             <span class="ref">BrP_25.5</span></p>
         
         
         <p id="BrP_25.6">
            indriyāṇi vaśe kṛtvā yatra yatra vasen naraḥ <br />
            tatra tatra kurukṣetraṃ prayāgaṃ puṣkaraṃ tathā //
             <span class="ref">BrP_25.6</span></p>
         
         
         <p id="BrP_25.7">
            tasmāc chṛṇudhvaṃ vakṣyāmi tīrthāny āyatanāni ca <br />
            saṃkṣepeṇa muniśreṣṭhāḥ pṛthivyāṃ yāni kāni vai //
             <span class="ref">BrP_25.7</span></p>
         
         
         <p id="BrP_25.8">
            vistareṇa na śakyante vaktuṃ varṣaśatair api <br />
            prathamaṃ puṣkaraṃ tīrthaṃ naimiṣāraṇyam eva ca //
             <span class="ref">BrP_25.8</span></p>
         
         
         <p id="BrP_25.9">
            prayāgaṃ ca pravakṣyāmi dharmāraṇyaṃ dvijottamāḥ <br />
            dhenukaṃ campakāraṇyaṃ saindhavāraṇyam eva ca //
             <span class="ref">BrP_25.9</span></p>
         
         
         <p id="BrP_25.10">
            puṇyaṃ ca magadhāraṇyaṃ daṇḍakāraṇyam eva ca <br />
            gayā prabhāsaṃ śrītīrthaṃ divyaṃ kanakhalaṃ tathā //
             <span class="ref">BrP_25.10</span></p>
         
         
         <p id="BrP_25.11">
            bhṛgutuṅgaṃ hiraṇyākṣaṃ bhīmāraṇyaṃ kuśasthalīm <br />
            lohākulaṃ sakedāraṃ mandarāraṇyam eva ca //
             <span class="ref">BrP_25.11</span></p>
         
         
         <p id="BrP_25.12">
            mahābalaṃ koṭitīrthaṃ sarvapāpaharaṃ tathā <br />
            rūpatīrthaṃ śūkaravaṃ cakratīrthaṃ mahāphalam //
             <span class="ref">BrP_25.12</span></p>
         
         
         <p id="BrP_25.13">
            yogatīrthaṃ somatīrthaṃ tīrthaṃ sāhoṭakaṃ tathā <br />
            tīrthaṃ kokāmukhaṃ puṇyaṃ badarīśailam eva ca //
             <span class="ref">BrP_25.13</span></p>
         
         
         <p id="BrP_25.14">
            somatīrthaṃ tuṅgakūṭaṃ tīrthaṃ skandāśramaṃ tathā <br />
            koṭitīrthaṃ cāgnipadaṃ tīrthaṃ pañcaśikhaṃ tathā //
             <span class="ref">BrP_25.14</span></p>
         
         
         <p id="BrP_25.15">
            dharmodbhavaṃ koṭitīrthaṃ tīrthaṃ bādhapramocanam <br />
            gaṅgādvāraṃ pañcakūṭaṃ madhyakesaram eva ca //
             <span class="ref">BrP_25.15</span></p>
         
         
         <p id="BrP_25.16">
            cakraprabhaṃ mataṅgaṃ ca kruśadaṇḍaṃ ca viśrutam <br />
            daṃṣṭrākuṇḍaṃ viṣṇutīrthaṃ sārvakāmikam eva ca //
             <span class="ref">BrP_25.16</span></p>
         
         
         <p id="BrP_25.17">
            tīrthaṃ matsyatilaṃ caiva badarī suprabhaṃ tathā <br />
            brahmakuṇḍaṃ vahnikuṇḍaṃ tīrthaṃ satyapadaṃ tathā //
             <span class="ref">BrP_25.17</span></p>
         
         
         <p id="BrP_25.18">
            catuḥsrotaś catuḥśṛṅgaṃ śailaṃ dvādaśadhārakam <br />
            mānasaṃ sthūlaśṛṅgaṃ ca sthūladaṇḍaṃ tathorvaśī //
             <span class="ref">BrP_25.18</span></p>
         
         
         <p id="BrP_25.19">
            lokapālaṃ manuvaraṃ somāhvaśailam eva ca <br />
            sadāprabhaṃ merukuṇḍaṃ tīrthaṃ somābhiṣecanam //
             <span class="ref">BrP_25.19</span></p>
         
         
         <p id="BrP_25.20">
            mahāsrotaṃ koṭarakaṃ pañcadhāraṃ tridhārakam <br />
            saptadhāraikadhāraṃ ca tīrthaṃ cāmarakaṇṭakam //
             <span class="ref">BrP_25.20</span></p>
         
         
         <p id="BrP_25.21">
            śālagrāmaṃ cakratīrthaṃ koṭidrumam anuttamam <br />
            bilvaprabhaṃ devahradaṃ tīrthaṃ viṣṇuhradaṃ tathā //
             <span class="ref">BrP_25.21</span></p>
         
         
         <p id="BrP_25.22">
            śaṅkhaprabhaṃ devakuṇḍaṃ tīrthaṃ vajrāyudhaṃ tathā <br />
            agniprabhaṃ ca puṃnāgaṃ devaprabham anuttamam //
             <span class="ref">BrP_25.22</span></p>
         
         
         <p id="BrP_25.23">
            vidyādharaṃ sagāndharvaṃ śrītīrthaṃ brahmaṇo hradam <br />
            sātīrthaṃ lokapālākhyaṃ maṇipuragiriṃ tathā //
             <span class="ref">BrP_25.23</span></p>
         
         
         <p id="BrP_25.24">
            tīrthaṃ pañcahradaṃ caiva puṇyaṃ piṇḍārakaṃ tathā <br />
            malavyaṃ goprabhāvaṃ ca govaraṃ vaṭamūlakam //
             <span class="ref">BrP_25.24</span></p>
         
         
         <p id="BrP_25.25">
            snānadaṇḍaṃ prayāgaṃ ca guhyaṃ viṣṇupadaṃ tathā <br />
            kanyāśramaṃ vāyukuṇḍaṃ jambūmārgaṃ tathottamam //
             <span class="ref">BrP_25.25</span></p>
         
         
         <p id="BrP_25.26">
            gabhastitīrthaṃ ca tathā yayātipatanaṃ śuci <br />
            koṭitīrthaṃ bhadravaṭaṃ mahākālavanaṃ tathā //
             <span class="ref">BrP_25.26</span></p>
         
         
         <p id="BrP_25.27">
            narmadātīrtham aparaṃ tīrthavajraṃ tathārbudam <br />
            piṅgutīrthaṃ savāsiṣṭhaṃ tīrthaṃ ca pṛthasaṃgamam //
             <span class="ref">BrP_25.27</span></p>
         
         
         <p id="BrP_25.28">
            tīrthaṃ daurvāsikaṃ nāma tathā piñjarakaṃ śubham <br />
            ṛṣitīrthaṃ brahmatuṅgaṃ vasutīrthaṃ kumārikam //
             <span class="ref">BrP_25.28</span></p>
         
         
         <p id="BrP_25.29">
            śakratīrthaṃ pañcanadaṃ reṇukātīrtham eva ca <br />
            paitāmahaṃ ca vimalaṃ rudrapādaṃ tathottamam //
             <span class="ref">BrP_25.29</span></p>
         
         
         <p id="BrP_25.30">
            maṇimattaṃ ca kāmākhyaṃ kṛṣṇatīrthaṃ kuśāvilam <br />
            yajanaṃ yājanaṃ caiva tathaiva brahmavālukam //
             <span class="ref">BrP_25.30</span></p>
         
         
         <p id="BrP_25.31">
            puṣpanyāsaṃ puṇḍarīkaṃ maṇipūraṃ tathottaram <br />
            dīrghasattraṃ hayapadaṃ tīrthaṃ cānaśanaṃ tathā //
             <span class="ref">BrP_25.31</span></p>
         
         
         <p id="BrP_25.32">
            gaṅgodbhedaṃ śivodbhedaṃ narmadodbhedam eva ca <br />
            vastrāpadaṃ dāruvalaṃ chāyārohaṇam eva ca //
             <span class="ref">BrP_25.32</span></p>
         
         
         <p id="BrP_25.33">
            siddheśvaraṃ mitravalaṃ kālikāśramam eva ca <br />
            vaṭāvaṭaṃ bhadravaṭaṃ kauśāmbī ca divākaram //
             <span class="ref">BrP_25.33</span></p>
         
         
         <p id="BrP_25.34">
            dvīpaṃ sārasvataṃ caiva vijayaṃ kāmadaṃ tathā <br />
            rudrakoṭiṃ sumanasaṃ tīrthaṃ sadrāvanāmitam //
             <span class="ref">BrP_25.34</span></p>
         
         
         <p id="BrP_25.35">
            syamantapañcakaṃ tīrthaṃ brahmatīrthaṃ sudarśanam <br />
            satataṃ pṛthivīsarvaṃ pāriplavapṛthūdakau //
             <span class="ref">BrP_25.35</span></p>
         
         
         <p id="BrP_25.36">
            daśāśvamedhikaṃ tīrthaṃ sarpijaṃ viṣayāntikam <br />
            koṭitīrthaṃ pañcanadaṃ vārāhaṃ yakṣiṇīhradam //
             <span class="ref">BrP_25.36</span></p>
         
         
         <p id="BrP_25.37">
            puṇḍarīkaṃ somatīrthaṃ muñjavaṭaṃ tathottamam <br />
            badarīvanam āsīnaṃ ratnamūlakam eva ca //
             <span class="ref">BrP_25.37</span></p>
         
         
         <p id="BrP_25.38">
            lokadvāraṃ pañcatīrthaṃ kapilātīrtham eva ca <br />
            sūryatīrthaṃ śaṅkhinī ca gavāṃ bhavanam eva ca //
             <span class="ref">BrP_25.38</span></p>
         
         
         <p id="BrP_25.39">
            tīrthaṃ ca yakṣarājasya brahmāvartaṃ sutīrthakam <br />
            kāmeśvaraṃ mātritīrthaṃ tīrthaṃ śītavanaṃ tathā //
             <span class="ref">BrP_25.39</span></p>
         
         
         <p id="BrP_25.40">
            snānalomāpahaṃ caiva māsasaṃsarakaṃ tathā <br />
            daśāśvamedhaṃ kedāraṃ brahmodumbaram eva ca //
             <span class="ref">BrP_25.40</span></p>
         
         
         <p id="BrP_25.41">
            saptarṣikuṇḍaṃ ca tathā tīrthaṃ devyāḥ sujambukam <br />
            īṭāspadaṃ koṭikūṭaṃ kiṃdānaṃ kiṃjapaṃ tathā //
             <span class="ref">BrP_25.41</span></p>
         
         
         <p id="BrP_25.42">
            kāraṇḍavaṃ cāvedhyaṃ ca triviṣṭapam athāparam <br />
            pāṇiṣātaṃ miśrakaṃ ca madhūvaṭamanojavau //
             <span class="ref">BrP_25.42</span></p>
         
         
         <p id="BrP_25.43">
            kauśikī devatīrthaṃ ca tīrthaṃ ca ṛṇamocanam <br />
            divyaṃ ca nṛgadhūmākhyaṃ tīrthaṃ viṣṇupadaṃ tathā //
             <span class="ref">BrP_25.43</span></p>
         
         
         <p id="BrP_25.44">
            amarāṇāṃ hradaṃ puṇyaṃ koṭitīrthaṃ tathāparam <br />
            śrīkuñjaṃ śālitīrthaṃ ca naimiṣeyaṃ ca viśrutam //
             <span class="ref">BrP_25.44</span></p>
         
         
         <p id="BrP_25.45">
            brahmasthānaṃ somatīrthaṃ kanyātīrthaṃ tathaiva ca <br />
            brahmatīrthaṃ manastīrthaṃ tīrthaṃ vai kārupāvanam //
             <span class="ref">BrP_25.45</span></p>
         
         
         <p id="BrP_25.46">
            saugandhikavanaṃ caiva maṇitīrthaṃ sarasvatī <br />
            īśānatīrthaṃ pravaraṃ pāvanaṃ pāñcayajñikam //
             <span class="ref">BrP_25.46</span></p>
         
         
         <p id="BrP_25.47">
            triśūladhāraṃ māhendraṃ devasthānaṃ kṛtālayam <br />
            śākaṃbharī devatīrthaṃ suvarṇākhyaṃ kilaṃ hradam //
             <span class="ref">BrP_25.47</span></p>
         
         
         <p id="BrP_25.48">
            kṣīraśravaṃ virūpākṣaṃ bhṛgutīrthaṃ kuśodbhavam <br />
            brahmatīrthaṃ brahmayoniṃ nīlaparvatam eva ca //
             <span class="ref">BrP_25.48</span></p>
         
         
         <p id="BrP_25.49">
            kubjāmbakaṃ bhadravaṭaṃ vasiṣṭhapadam eva ca <br />
            svargadvāraṃ prajādvāraṃ kālikāśramam eva ca //
             <span class="ref">BrP_25.49</span></p>
         
         
         <p id="BrP_25.50">
            rudrāvartaṃ sugandhāśvaṃ kapilāvanam eva ca <br />
            bhadrakarṇahradaṃ caiva śaṅkukarṇahradaṃ tathā //
             <span class="ref">BrP_25.50</span></p>
         
         
         <p id="BrP_25.51">
            saptasārasvataṃ caiva tīrtham auśanasaṃ tathā <br />
            kapālamocanaṃ caiva avakīrṇaṃ ca kāmyakam //
             <span class="ref">BrP_25.51</span></p>
         
         
         <p id="BrP_25.52">
            catuḥsāmudrikaṃ caiva śatakiṃ ca sahasrikam <br />
            reṇukaṃ pañcavaṭakaṃ vimocanam athaujasam //
             <span class="ref">BrP_25.52</span></p>
         
         
         <p id="BrP_25.53">
            sthāṇutīrthaṃ kuros tīrthaṃ svargadvāraṃ kuśadhvajam <br />
            viśveśvaraṃ mānavakaṃ kūpaṃ nārāyaṇāśrayam //
             <span class="ref">BrP_25.53</span></p>
         
         
         <p id="BrP_25.54">
            gaṅgāhradaṃ vaṭaṃ caiva badarīpāṭanaṃ tathā <br />
            indramārgam ekarātraṃ kṣīrakāvāsam eva ca //
             <span class="ref">BrP_25.54</span></p>
         
         
         <p id="BrP_25.55">
            somatīrthaṃ dadhīcaṃ ca śrutatīrthaṃ ca bho dvijāḥ <br />
            koṭitīrthasthalīṃ caiva bhadrakālīhradaṃ tathā //
             <span class="ref">BrP_25.55</span></p>
         
         
         <p id="BrP_25.56">
            arundhatīvanaṃ caiva brahmāvartaṃ tathottamam <br />
            aśvavedī kubjāvanaṃ yamunāprabhavaṃ tathā //
             <span class="ref">BrP_25.56</span></p>
         
         
         <p id="BrP_25.57">
            vīraṃ pramokṣaṃ sindhūttham ṛṣa kulyā sakṛttikam <br />
            urvīsaṃkramaṇaṃ caiva māyāvidyodbhavaṃ tathā //
             <span class="ref">BrP_25.57</span></p>
         
         
         <p id="BrP_25.58">
            mahāśramo vaitasikārūpaṃ sundarikāśramam <br />
            bāhutīrthaṃ cārunadīṃ vimalāśokam eva ca //
             <span class="ref">BrP_25.58</span></p>
         
         
         <p id="BrP_25.59">
            tīrthaṃ pañcanadaṃ caiva mārkaṇḍeyasya dhīmataḥ <br />
            somatīrthaṃ sitodaṃ ca tīrthaṃ matsyodarīṃ tathā //
             <span class="ref">BrP_25.59</span></p>
         
         
         <p id="BrP_25.60">
            sūryaprabhaṃ sūryatīrtham aśokavanam eva ca <br />
            aruṇāspadaṃ kāmadaṃ ca śukratīrthaṃ savālukam //
             <span class="ref">BrP_25.60</span></p>
         
         
         <p id="BrP_25.61">
            piśācamocanaṃ caiva subhadrāhradam eva ca <br />
            kuṇḍaṃ vimaladaṇḍasya tīrthaṃ caṇḍeśvarasya ca //
             <span class="ref">BrP_25.61</span></p>
         
         
         <p id="BrP_25.62">
            jyeṣṭhasthānahradaṃ caiva puṇyaṃ brahmasaraṃ tathā <br />
            jaigīṣavyaguhā caiva harikeśavanaṃ tathā //
             <span class="ref">BrP_25.62</span></p>
         
         
         <p id="BrP_25.63">
            ajāmukhasaraṃ caiva ghaṇṭākarṇahradaṃ tathā <br />
            puṇḍarīkahradaṃ caiva vāpī karkoṭakasya ca //
             <span class="ref">BrP_25.63</span></p>
         
         
         <p id="BrP_25.64">
            suvarṇasyodapānaṃ ca śvetatīrthahradaṃ tathā <br />
            kuṇḍaṃ ghargharikāyāś ca śyāmakūpaṃ ca candrikā //
             <span class="ref">BrP_25.64</span></p>
         
         
         <p id="BrP_25.65">
            śmaśānastambhakūpaṃ ca vināyakahradaṃ tathā <br />
            kūpaṃ sindhūdbhavaṃ caiva puṇyaṃ brahmasaraṃ tathā //
             <span class="ref">BrP_25.65</span></p>
         
         
         <p id="BrP_25.66">
            rudrāvāsaṃ tathā tīrthaṃ nāgatīrthaṃ pulomakam <br />
            bhaktahradaṃ kṣīrasaraḥ pretādhāraṃ kumārakam //
             <span class="ref">BrP_25.66</span></p>
         
         
         <p id="BrP_25.67">
            brahmāvartaṃ kuśāvartaṃ dadhikarṇodapānakam <br />
            śṛṅgatīrthaṃ mahātīrthaṃ tīrthaśreṣṭhā mahānadī //
             <span class="ref">BrP_25.67</span></p>
         
         
         <p id="BrP_25.68">
            divyaṃ brahmasaraṃ puṇyaṃ gayāśīrṣākṣayaṃ vaṭam <br />
            dakṣiṇaṃ cottaraṃ caiva gomayaṃ rūpaśītikam //
             <span class="ref">BrP_25.68</span></p>
         
         
         <p id="BrP_25.69">
            kapilāhradaṃ gṛdhravaṭaṃ sāvitrīhradam eva ca <br />
            prabhāsanaṃ sītavanaṃ yonidvāraṃ ca dhenukam //
             <span class="ref">BrP_25.69</span></p>
         
         
         <p id="BrP_25.70">
            dhanyakaṃ kokilākhyaṃ ca mataṅgahradam eva ca <br />
            pitṛkūpaṃ rudratīrthaṃ śakratīrthaṃ sumālinam //
             <span class="ref">BrP_25.70</span></p>
         
         
         <p id="BrP_25.71">
            brahmasthānaṃ saptakuṇḍaṃ maṇiratnahradaṃ tathā <br />
            kauśikyaṃ bharataṃ caiva tīrthaṃ jyeṣṭhālikā tathā //
             <span class="ref">BrP_25.71</span></p>
         
         
         <p id="BrP_25.72">
            viśveśvaraṃ kalpasaraḥ kanyāsaṃvetyam eva ca <br />
            niścīvā prabhavaś caiva vasiṣṭhāśramam eva ca //
             <span class="ref">BrP_25.72</span></p>
         
         
         <p id="BrP_25.73">
            devakūṭaṃ ca kūpaṃ ca vasiṣṭhāśramam eva ca <br />
            vīrāśramaṃ brahmasaro brahmavīrāvakāpilī //
             <span class="ref">BrP_25.73</span></p>
         
         
         <p id="BrP_25.74">
            kumāradhārā śrīdhārā gaurīśikharam eva ca <br />
            śunaḥ kuṇḍo 'tha tīrthaṃ ca nanditīrthaṃ tathaiva ca //
             <span class="ref">BrP_25.74</span></p>
         
         
         <p id="BrP_25.75">
            kumāravāsaṃ śrīvāsam aurvīśītārtham eva ca <br />
            kumbhakarṇahradaṃ caiva kauśikīhradam eva ca //
             <span class="ref">BrP_25.75</span></p>
         
         
         <p id="BrP_25.76">
            dharmatīrthaṃ kāmatīrthaṃ tīrtham uddālakaṃ tathā <br />
            saṃdhyātīrthaṃ kāratoyaṃ kapilaṃ lohitārṇavam //
             <span class="ref">BrP_25.76</span></p>
         
         
         <p id="BrP_25.77">
            śoṇodbhavaṃ vaṃśagulmam ṛṣabhaṃ kalatīrthakam <br />
            puṇyāvatīhradaṃ tīrthaṃ tīrthaṃ badarikāśramam //
             <span class="ref">BrP_25.77</span></p>
         
         
         <p id="BrP_25.78">
            rāmatīrthaṃ pitṛvanaṃ virajātīrtham eva ca <br />
            mārkaṇḍeyavanaṃ caiva kṛṣṇatīrthaṃ tathā vaṭam //
             <span class="ref">BrP_25.78</span></p>
         
         
         <p id="BrP_25.79">
            rohiṇīkūpapravaram indradyumnasaraṃ ca yat <br />
            sānugartaṃ samāhendraṃ śrītīrthaṃ śrīnadaṃ tathā //
             <span class="ref">BrP_25.79</span></p>
         
         
         <p id="BrP_25.80">
            iṣutīrthaṃ vārṣabhaṃ ca kāverīhradam eva ca <br />
            kanyātīrthaṃ ca gokarṇaṃ gāyatrīsthānam eva ca //
             <span class="ref">BrP_25.80</span></p>
         
         
         <p id="BrP_25.81">
            badarīhradam anyac ca madhyasthānaṃ vikarṇakam <br />
            jātīhradaṃ devakūpaṃ kuśapravaṇam eva ca //
             <span class="ref">BrP_25.81</span></p>
         
         
         <p id="BrP_25.82">
            sarvadevavrataṃ caiva kanyāśramahradaṃ tathā <br />
            tathānyad vālakhilyānāṃ sapūrvāṇāṃ tathāparam //
             <span class="ref">BrP_25.82</span></p>
         
         
         <p id="BrP_25.83">
            tathānyac ca maharṣīṇām akhaṇḍitahradaṃ tathā <br />
            tīrtheṣv eteṣu vidhivat samyak śraddhāsamanvitaḥ //
             <span class="ref">BrP_25.83</span></p>
         
         
         <p id="BrP_25.84">
            snānaṃ karoti yo martyaḥ sopavāso jitendriyaḥ <br />
            devān ṛṣīn manuṣyāṃś ca pitṝn saṃtarpya ca kramāt //
             <span class="ref">BrP_25.84</span></p>
         
         
         <p id="BrP_25.85">
            abhyarcya devatās tatra sthitvā ca rajanītrayam <br />
            pṛthak pṛthak phalaṃ teṣu pratitīrtheṣu bho dvijāḥ //
             <span class="ref">BrP_25.85</span></p>
         
         
         <p id="BrP_25.86">
            prāpnoti hayamedhasya naro nāsty atra saṃśayaḥ <br />
            yas tv idaṃ śṛṇuyān nityaṃ tīrthamāhātmyam uttamam <br />
            paṭhec ca śrāvayed vāpi sarvapāpaiḥ pramucyate //
             <span class="ref">BrP_25.86</span></p>
         
         munaya ūcuḥ
         
         
         <p id="BrP_26.1">
            pṛthivyām uttamāṃ bhūmiṃ dharmakāmārthamokṣadām <br />
            tīrthānām uttamaṃ tīrthaṃ brūhi no vadatāṃ vara //
             <span class="ref">BrP_26.1</span></p>
         
         lomaharṣaṇa uvāca
         
         
         <p id="BrP_26.2">
            imaṃ praśnaṃ mama guruṃ papracchur munayaḥ purā <br />
            tam ahaṃ saṃpravakṣyāmi yat pṛcchadhvaṃ dvijottamāḥ //
             <span class="ref">BrP_26.2</span></p>
         
         
         <p id="BrP_26.3">
            svāśrame sumahāpuṇye nānāpuṣpopaśobhite <br />
            nānādrumalatākīrṇe nānāmṛgagaṇair yute //
             <span class="ref">BrP_26.3</span></p>
         
         
         <p id="BrP_26.4">
            puṃnāgaiḥ karṇikāraiś ca saralair devadārubhiḥ <br />
            śālais tālais tamālaiś ca panasair dhavakhādiraiḥ //
             <span class="ref">BrP_26.4</span></p>
         
         
         <p id="BrP_26.5">
            pāṭalāśokabakulaiḥ karavīraiḥ sacampakaiḥ <br />
            anyaiś ca vividhair vṛkṣair nānāpuṣpopaśobhitaiḥ //
             <span class="ref">BrP_26.5</span></p>
         
         
         <p id="BrP_26.6">
            kurukṣetre samāsīnaṃ vyāsaṃ matimatāṃ varam <br />
            mahābhāratakartāraṃ sarvaśāstraviśāradam //
             <span class="ref">BrP_26.6</span></p>
         
         
         <p id="BrP_26.7">
            adhyātmaniṣṭhaṃ sarvajñaṃ sarvabhūtahite ratam <br />
            purāṇāgamavaktāraṃ vedavedāṅgapāragam //
             <span class="ref">BrP_26.7</span></p>
         
         
         <p id="BrP_26.8">
            parāśarasutaṃ śāntaṃ padmapattrāyatekṣaṇam <br />
            draṣṭum abhyāyayuḥ prītyā munayaḥ saṃśitavratāḥ //
             <span class="ref">BrP_26.8</span></p>
         
         
         <p id="BrP_26.9">
            kaśyapo jamadagniś ca bharadvājo 'tha gautamaḥ <br />
            vasiṣṭho jaiminir dhaumyo mārkaṇḍeyo 'tha vālmikiḥ //
             <span class="ref">BrP_26.9</span></p>
         
         
         <p id="BrP_26.10">
            viśvāmitraḥ śatānando vātsyo gārgyo 'tha āsuriḥ <br />
            sumantur bhārgavo nāma kaṇvo medhātithir guruḥ //
             <span class="ref">BrP_26.10</span></p>
         
         
         <p id="BrP_26.11">
            māṇḍavyaś cyavano dhūmro hy asito devalas tathā <br />
            maudgalyas tṛṇayajñaś ca pippalādo 'kṛtavraṇaḥ //
             <span class="ref">BrP_26.11</span></p>
         
         
         <p id="BrP_26.12">
            saṃvartaḥ kauśiko raibhyo maitreyo haritas tathā <br />
            śāṇḍilyaś ca vibhāṇḍaś ca durvāsā lomaśas tathā //
             <span class="ref">BrP_26.12</span></p>
         
         
         <p id="BrP_26.13">
            nāradaḥ parvataś caiva vaiśaṃpāyanagālavau <br />
            bhāskariḥ pūraṇaḥ sūtaḥ pulastyaḥ kapilas tathā //
             <span class="ref">BrP_26.13</span></p>
         
         
         <p id="BrP_26.14">
            ulūkaḥ pulaho vāyur devasthānaś caturbhujaḥ <br />
            sanatkumāraḥ pailaś ca kṛṣṇaḥ kṛṣṇānubhautikaḥ //
             <span class="ref">BrP_26.14</span></p>
         
         
         <p id="BrP_26.15">
            etair munivaraiś cānyair vṛtaḥ satyavatīsutaḥ <br />
            rarāja sa muniḥ śrīmān nakṣatrair iva candramāḥ //
             <span class="ref">BrP_26.15</span></p>
         
         
         <p id="BrP_26.16">
            tān āgatān munīn sarvān pūjayām āsa vedavit <br />
            te 'pi taṃ pratipūjyaiva kathāṃ cakruḥ parasparam //
             <span class="ref">BrP_26.16</span></p>
         
         
         <p id="BrP_26.17">
            kathānte te muniśreṣṭhāḥ kṛṣṇaṃ satyavatīsutam <br />
            papracchuḥ saṃśayaṃ sarve tapovananivāsinaḥ //
             <span class="ref">BrP_26.17</span></p>
         
         munaya ūcuḥ
         
         
         <p id="BrP_26.18">
            mune vedāṃś ca śāstrāṇi purāṇāgamabhāratam <br />
            bhūtaṃ bhavyaṃ bhaviṣyaṃ ca sarvaṃ jānāsi vāṅmayam //
             <span class="ref">BrP_26.18</span></p>
         
         
         <p id="BrP_26.19">
            kaṣṭe 'smin duḥkhabahule niḥsāre bhavasāgare <br />
            rāgagrāhākule raudre viṣayodakasaṃplave //
             <span class="ref">BrP_26.19</span></p>
         
         
         <p id="BrP_26.20">
            indriyāvartakalile dṛṣṭormiśatasaṃkule <br />
            mohapaṅkāvile durge lobhagambhīradustare //
             <span class="ref">BrP_26.20</span></p>
         
         
         <p id="BrP_26.21">
            nimajjaj jagad ālokya nirālambam acetanam <br />
            pṛcchāmas tvāṃ mahābhāgaṃ brūhi no munisattama //
             <span class="ref">BrP_26.21</span></p>
         
         
         <p id="BrP_26.22">
            śreyaḥ kim atra saṃsāre bhairave lomaharṣaṇe <br />
            upadeśapradānena lokān uddhartum arhasi //
             <span class="ref">BrP_26.22</span></p>
         
         
         <p id="BrP_26.23">
            durlabhaṃ paramaṃ kṣetraṃ vaktum arhasi mokṣadam <br />
            pṛthivyāṃ karmabhūmiṃ ca śrotum icchāmahe vayam //
             <span class="ref">BrP_26.23</span></p>
         
         
         <p id="BrP_26.24">
            kṛtvā kila naraḥ samyak karma bhūmau yathoditam <br />
            prāpnoti paramāṃ siddhiṃ narakaṃ ca vikarmataḥ //
             <span class="ref">BrP_26.24</span></p>
         
         
         <p id="BrP_26.25">
            mokṣakṣetre tathā mokṣaṃ prāpnoti puruṣaḥ sudhīḥ <br />
            tasmād brūhi mahāprājña yat pṛṣṭo 'si dvijottama //
             <span class="ref">BrP_26.25</span></p>
         
         
         <p id="BrP_26.26">
            śrutvā tu vacanaṃ teṣāṃ munīnāṃ bhāvitātmanām <br />
            vyāsaḥ provāca bhagavān bhūtabhavyabhaviṣyavit //
             <span class="ref">BrP_26.26</span></p>
         
         vyāsa uvāca
         
         
         <p id="BrP_26.27">
            śṛṇudhvaṃ munayaḥ sarve vakṣyāmi yadi pṛcchatha <br />
            yaḥ saṃvādo 'bhavat pūrvam ṛṣīṇāṃ brahmaṇā saha //
             <span class="ref">BrP_26.27</span></p>
         
         
         <p id="BrP_26.28">
            merupṛṣṭhe tu vistīrṇe nānāratnavibhūṣite <br />
            nānādrumalatākīrṇe nānāpuṣpopaśobhite //
             <span class="ref">BrP_26.28</span></p>
         
         
         <p id="BrP_26.29">
            nānāpakṣirute ramye nānāprasavanākule <br />
            nānāsattvasamākīrṇe nānāścaryasamanvite //
             <span class="ref">BrP_26.29</span></p>
         
         
         <p id="BrP_26.30">
            nānāvarṇaśilākīrṇe nānādhātuvibhūṣite <br />
            nānāmunijanākīrṇe nānāśramasamanvite //
             <span class="ref">BrP_26.30</span></p>
         
         
         <p id="BrP_26.31">
            tatrāsīnaṃ jagannāthaṃ jagadyoniṃ caturmukham <br />
            jagatpatiṃ jagadvandyaṃ jagadādhāram īśvaram //
             <span class="ref">BrP_26.31</span></p>
         
         
         <p id="BrP_26.32">
            devadānavagandharvair yakṣavidyādharoragaiḥ <br />
            munisiddhāpsarobhiś ca vṛtam anyair divālayaiḥ //
             <span class="ref">BrP_26.32</span></p>
         
         
         <p id="BrP_26.33">
            kecit stuvanti taṃ devaṃ kecid gāyanti cāgrataḥ <br />
            kecid vādyāni vādyante kecin nṛtyanti cāpare //
             <span class="ref">BrP_26.33</span></p>
         
         
         <p id="BrP_26.34">
            evaṃ pramudite kāle sarvabhūtasamāgame <br />
            nānākusumagandhāḍhye dakṣiṇānilasevite //
             <span class="ref">BrP_26.34</span></p>
         
         
         <p id="BrP_26.35">
            bhṛgvādyās taṃ tadā devaṃ praṇipatya pitāmaham <br />
            imam artham ṛṣivarāḥ papracchuḥ pitaraṃ dvijāḥ //
             <span class="ref">BrP_26.35</span></p>
         
         ṛṣaya ūcuḥ
         
         
         <p id="BrP_26.36">
            bhagavañ śrotum icchāmaḥ karmabhūmiṃ mahītale <br />
            vaktum arhasi deveśa mokṣakṣetraṃ ca durlabham //
             <span class="ref">BrP_26.36</span></p>
         
         vyāsa uvāca
         
         
         <p id="BrP_26.37">
            teṣāṃ vacanam ākarṇya prāha brahmā sureśvaraḥ <br />
            papracchus te yathā praśnaṃ tat sarvaṃ munisattamāḥ //
             <span class="ref">BrP_26.37</span></p>
         
         brahmovāca
         
         
         <p id="BrP_27.1">
            śṛṇudhvaṃ munayaḥ sarve yad vo vakṣyāmi sāṃpratam <br />
            purāṇaṃ vedasaṃbaddhaṃ bhuktimuktipradaṃ śubham //
             <span class="ref">BrP_27.1</span></p>
         
         
         <p id="BrP_27.2">
            pṛthivyāṃ bhārataṃ varṣaṃ karmabhūmir udāhṛtā <br />
            karmaṇaḥ phalabhūmiś ca svargaṃ ca narakaṃ tathā //
             <span class="ref">BrP_27.2</span></p>
         
         
         <p id="BrP_27.3">
            tasmin varṣe naraḥ pāpaṃ kṛtvā dharmaṃ ca bho dvijāḥ <br />
            avaśyaṃ phalam āpnoti aśubhasya śubhasya ca //
             <span class="ref">BrP_27.3</span></p>
         
         
         <p id="BrP_27.4">
            brāhmaṇādyāḥ svakaṃ karma kṛtvā samyak susaṃyatāḥ <br />
            prāpnuvanti parāṃ siddhiṃ tasmin varṣe na saṃśayaḥ //
             <span class="ref">BrP_27.4</span></p>
         
         
         <p id="BrP_27.5">
            dharmaṃ cārthaṃ ca kāmaṃ ca mokṣaṃ ca dvijasattamāḥ <br />
            prāpnoti puruṣaḥ sarvaṃ tasmin varṣe susaṃyataḥ //
             <span class="ref">BrP_27.5</span></p>
         
         
         <p id="BrP_27.6">
            indrādyāś ca surāḥ sarve tasmin varṣe dvijottamāḥ <br />
            kṛtvā suśobhanaṃ karma devatvaṃ pratipedire //
             <span class="ref">BrP_27.6</span></p>
         
         
         <p id="BrP_27.7">
            anye 'pi lebhire mokṣaṃ puruṣāḥ saṃyatendriyāḥ <br />
            tasmin varṣe budhāḥ śāntā vītarāgā vimatsarāḥ //
             <span class="ref">BrP_27.7</span></p>
         
         
         <p id="BrP_27.8">
            ye cāpi svarge tiṣṭhanti vimānena gatajvarāḥ <br />
            te 'pi kṛtvā śubhaṃ karma tasmin varṣe divaṃ gatāḥ //
             <span class="ref">BrP_27.8</span></p>
         
         
         <p id="BrP_27.9">
            nivāsaṃ bhārate varṣa ākāṅkṣanti sadā surāḥ <br />
            svargāpavargaphalade tat paśyāmaḥ kadā vayam //
             <span class="ref">BrP_27.9</span></p>
         
         munaya ūcuḥ
         
         
         <p id="BrP_27.10">
            yad etad bhavatā proktaṃ karma nānyatra puṇyadam <br />
            pāpāya vā suraśreṣṭha varjayitvā ca bhāratam //
             <span class="ref">BrP_27.10</span></p>
         
         
         <p id="BrP_27.11">
            tataḥ svargaś ca mokṣaś ca madhyamaṃ tac ca gamyate <br />
            na khalv anyatra martyānāṃ bhūmau karma vidhīyate //
             <span class="ref">BrP_27.11</span></p>
         
         
         <p id="BrP_27.12">
            tasmād vistarato brahmann asmākaṃ bhārataṃ vada <br />
            yadi te 'sti dayāsmāsu yathāvasthitir eva ca //
             <span class="ref">BrP_27.12</span></p>
         
         
         <p id="BrP_27.13">
            tasmād varṣam idaṃ nātha ye vāsmin varṣaparvatāḥ <br />
            bhedāś ca tasya varṣasya brūhi sarvān aśeṣataḥ //
             <span class="ref">BrP_27.13</span></p>
         
         brahmovāca
         
         
         <p id="BrP_27.14">
            śṛṇudhvaṃ bhārataṃ varṣaṃ navabhedena bho dvijāḥ <br />
            samudrāntaritā jñeyās te samāś ca parasparam //
             <span class="ref">BrP_27.14</span></p>
         
         
         <p id="BrP_27.15">
            indradvīpaḥ kaśeruś ca tāmravarṇo gabhastimān <br />
            nāgadvīpas tathā saumyo gāndharvo vāruṇas tathā //
             <span class="ref">BrP_27.15</span></p>
         
         
         <p id="BrP_27.16">
            ayaṃ tu navamas teṣāṃ dvīpaḥ sāgarasaṃvṛtaḥ <br />
            yojanānāṃ sahasraṃ vai dvīpo 'yaṃ dakṣiṇottaraḥ //
             <span class="ref">BrP_27.16</span></p>
         
         
         <p id="BrP_27.17">
            pūrve kirātā yasyāsan paścime yavanās tathā <br />
            brāhmaṇāḥ kṣatriyā vaiśyāḥ śūdrāś cānte sthitā dvijāḥ //
             <span class="ref">BrP_27.17</span></p>
         
         
         <p id="BrP_27.18">
            ijyāyuddhavaṇijyādyaiḥ karmabhiḥ kṛtapāvanāḥ <br />
            teṣāṃ saṃvyavahāraś ca ebhiḥ karmabhir iṣyate //
             <span class="ref">BrP_27.18</span></p>
         
         
         <p id="BrP_27.19">
            svargāpavargahetuś ca puṇyaṃ pāpaṃ ca vai tathā <br />
            mahendro malayaḥ sahyaḥ śuktimān ṛkṣaparvataḥ //
             <span class="ref">BrP_27.19</span></p>
         
         
         <p id="BrP_27.20">
            vindhyaś ca pāriyātraś ca saptaivātra kulācalāḥ <br />
            teṣāṃ sahasraśaś cānye bhūdharā ye samīpagāḥ //
             <span class="ref">BrP_27.20</span></p>
         
         
         <p id="BrP_27.21">
            vistārocchrayiṇo ramyā vipulāś citrasānavaḥ <br />
            kolāhalaḥ sa vaibhrājo mandaro dardalācalaḥ //
             <span class="ref">BrP_27.21</span></p>
         
         
         <p id="BrP_27.22">
            vātaṃdhayo vaidyutaś ca mainākaḥ surasas tathā <br />
            tuṅgaprastho nāgagirir godhanaḥ pāṇḍarācalaḥ //
             <span class="ref">BrP_27.22</span></p>
         
         
         <p id="BrP_27.23">
            puṣpagirir vaijayanto raivato 'rbuda eva ca <br />
            ṛṣyamūkaḥ sa gomanthaḥ kṛtaśailaḥ kṛtācalaḥ //
             <span class="ref">BrP_27.23</span></p>
         
         
         <p id="BrP_27.24">
            śrīpārvataś cakoraś ca śataśo 'nye ca parvatāḥ <br />
            tair vimiśrā janapadā mlecchādyāś caiva bhāgaśaḥ //
             <span class="ref">BrP_27.24</span></p>
         
         
         <p id="BrP_27.25">
            taiḥ pīyante saricchreṣṭhās tā budhyadhvaṃ dvijottamāḥ <br />
            gaṅgā sarasvatī sindhuś candrabhāgā tathāparā //
             <span class="ref">BrP_27.25</span></p>
         
         
         <p id="BrP_27.26">
            yamunā śatadrur vipāśā vitastairāvatī kuhūḥ <br />
            gomatī dhūtapāpā ca bāhudā ca dṛṣadvatī //
             <span class="ref">BrP_27.26</span></p>
         
         
         <p id="BrP_27.27">
            vipāśā devikā cakṣur niṣṭhīvā gaṇḍakī tathā <br />
            kauśikī cāpagā caiva himavatpādaniḥsṛtāḥ //
             <span class="ref">BrP_27.27</span></p>
         
         
         <p id="BrP_27.28">
            devasmṛtir devavatī vātaghnī sindhur eva ca <br />
            veṇyā tu candanā caiva sadānīrā mahī tathā //
             <span class="ref">BrP_27.28</span></p>
         
         
         <p id="BrP_27.29">
            carmaṇvatī vṛṣī caiva vidiśā vedavaty api <br />
            siprā hy avantī ca tathā pāriyātrānugāḥ smṛtāḥ //
             <span class="ref">BrP_27.29</span></p>
         
         
         <p id="BrP_27.30">
            śoṇā mahānadī caiva narmadā surathā kriyā <br />
            mandākinī daśārṇā ca citrakūṭā tathāparā //
             <span class="ref">BrP_27.30</span></p>
         
         
         <p id="BrP_27.31">
            citrotpalā vetravatī karamodā piśācikā <br />
            tathānyātilaghuśroṇī vipāpmā śaivalā nadī //
             <span class="ref">BrP_27.31</span></p>
         
         
         <p id="BrP_27.32">
            sadherujā śaktimatī śakunī tridivā kramuḥ <br />
            ṛkṣapādaprasūtā vai tathānyā vegavāhinī //
             <span class="ref">BrP_27.32</span></p>
         
         
         <p id="BrP_27.33">
            siprā payoṣṇī nirvindhyā tāpī caiva saridvarā <br />
            veṇā vaitaraṇī caiva sinīvālī kumudvatī //
             <span class="ref">BrP_27.33</span></p>
         
         
         <p id="BrP_27.34">
            toyā caiva mahāgaurī durgā cāntaḥśilā tathā <br />
            vindhyapādaprasūtās tā nadyaḥ puṇyajalāḥ śubhāḥ //
             <span class="ref">BrP_27.34</span></p>
         
         
         <p id="BrP_27.35">
            godāvarī bhīmarathī kṛṣṇaveṇā tathāpagā <br />
            tuṅgabhadrā suprayogā tathānyā pāpanāśinī //
             <span class="ref">BrP_27.35</span></p>
         
         
         <p id="BrP_27.36">
            sahyapādaviniṣkrāntā ity etāḥ saritāṃ varāḥ <br />
            kṛtamālā tāmraparṇī puṣyajā pratyalāvatī //
             <span class="ref">BrP_27.36</span></p>
         
         
         <p id="BrP_27.37">
            malayādrisamudbhūtāḥ puṇyāḥ śītajalās tv imāḥ <br />
            pitṛsomarṣikulyā ca vañjulā tridivā ca yā //
             <span class="ref">BrP_27.37</span></p>
         
         
         <p id="BrP_27.38">
            lāṅgulinī vaṃśakarā mahendraprabhavāḥ smṛtāḥ <br />
            suvikālā kumārī ca manūgā mandagāminī //
             <span class="ref">BrP_27.38</span></p>
         
         
         <p id="BrP_27.39">
            kṣayāpalāsinī caiva śuktimatprabhavāḥ smṛtāḥ <br />
            sarvāḥ puṇyāḥ sarasvatyaḥ sarvā gaṅgāḥ samudragāḥ //
             <span class="ref">BrP_27.39</span></p>
         
         
         <p id="BrP_27.40">
            viśvasya mātaraḥ sarvāḥ sarvāḥ pāpaharāḥ smṛtāḥ <br />
            anyāḥ sahasraśaḥ proktāḥ kṣudranadyo dvijottamāḥ //
             <span class="ref">BrP_27.40</span></p>
         
         
         <p id="BrP_27.41">
            prāvṛṭkālavahāḥ santi sadākālavahāś ca yāḥ <br />
            matsyā mukuṭakulyāś ca kuntalāḥ kāśikośalāḥ //
             <span class="ref">BrP_27.41</span></p>
         
         
         <p id="BrP_27.42">
            andhrakāś ca kaliṅgāś ca śamakāś ca vṛkaiḥ saha <br />
            madhyadeśā janapadāḥ prāyaśo 'mī prakīrtitāḥ //
             <span class="ref">BrP_27.42</span></p>
         
         
         <p id="BrP_27.43">
            sahyasya cottare yas tu yatra godāvarī nadī <br />
            pṛthivyām api kṛtsnāyāṃ sa pradeśo manoramaḥ //
             <span class="ref">BrP_27.43</span></p>
         
         
         <p id="BrP_27.44">
            govardhanapuraṃ ramyaṃ bhārgavasya mahātmanaḥ <br />
            vāhīkarāṭadhānāś ca sutīrāḥ kālatoyadāḥ //
             <span class="ref">BrP_27.44</span></p>
         
         
         <p id="BrP_27.45">
            aparāntāś ca śūdrāś ca vāhlikāś ca sakeralāḥ <br />
            gāndhārā yavanāś caiva sindhusauvīramadrakāḥ //
             <span class="ref">BrP_27.45</span></p>
         
         
         <p id="BrP_27.46">
            śatadruhāḥ kaliṅgāś ca pāradā hārabhūṣikāḥ <br />
            māṭharāś caiva kanakāḥ kaikeyā dambhamālikāḥ //
             <span class="ref">BrP_27.46</span></p>
         
         
         <p id="BrP_27.47">
            kṣatriyopamadeśāś ca vaiśyaśūdrakulāni ca <br />
            kāmbojāś caiva viprendrā barbarāś ca salaukikāḥ //
             <span class="ref">BrP_27.47</span></p>
         
         
         <p id="BrP_27.48">
            vīrāś caiva tuṣārāś ca pahlavādhāyatā narāḥ <br />
            ātreyāś ca bharadvājāḥ puṣkalāś ca daśerakāḥ //
             <span class="ref">BrP_27.48</span></p>
         
         
         <p id="BrP_27.49">
            lampakāḥ śunaśokāś ca kulikā jāṅgalaiḥ saha <br />
            auṣadhyaś calacandrā ca kirātānāṃ ca jātayaḥ //
             <span class="ref">BrP_27.49</span></p>
         
         
         <p id="BrP_27.50">
            tomarā haṃsamārgāś ca kāśmīrāḥ karuṇās tathā <br />
            śūlikāḥ kuhakāś caiva māgadhāś ca tathaiva ca //
             <span class="ref">BrP_27.50</span></p>
         
         
         <p id="BrP_27.51">
            ete deśā udīcyās tu prācyān deśān nibodhata <br />
            andhā vāmaṅkurākāś ca vallakāś ca makhāntakāḥ //
             <span class="ref">BrP_27.51</span></p>
         
         
         <p id="BrP_27.52">
            tathāpare 'ṅgā vaṅgāś ca maladā mālavartikāḥ <br />
            bhadratuṅgāḥ pratijayā bhāryāṅgāś cāpamardakāḥ //
             <span class="ref">BrP_27.52</span></p>
         
         
         <p id="BrP_27.53">
            prāgjyotiṣāś ca madrāś ca videhās tāmraliptakāḥ <br />
            mallā magadhakā nandāḥ prācyā janapadās tathā //
             <span class="ref">BrP_27.53</span></p>
         
         
         <p id="BrP_27.54">
            athāpare janapadā dakṣiṇāpathavāsinaḥ <br />
            pūrṇāś ca kevalāś caiva golāṅgūlās tathaiva ca //
             <span class="ref">BrP_27.54</span></p>
         
         
         <p id="BrP_27.55">
            ṛṣikā muṣikāś caiva kumārā rāmaṭhāḥ śakāḥ <br />
            mahārāṣṭrā māhiṣakāḥ kaliṅgāś caiva sarvaśaḥ //
             <span class="ref">BrP_27.55</span></p>
         
         
         <p id="BrP_27.56">
            ābhīrāḥ saha vaiśikyā aṭavyāḥ saravāś ca ye <br />
            pulindāś caiva mauleyā vaidarbhā daṇḍakaiḥ saha //
             <span class="ref">BrP_27.56</span></p>
         
         
         <p id="BrP_27.57">
            paulikā maulikāś caiva aśmakā bhojavardhanāḥ <br />
            kaulikāḥ kuntalāś caiva dambhakā nīlakālakāḥ //
             <span class="ref">BrP_27.57</span></p>
         
         
         <p id="BrP_27.58">
            dākṣiṇātyās tv amī deśā aparāntān nibodhata <br />
            śūrpārakāḥ kālidhanā lolās tālakaṭaiḥ saha //
             <span class="ref">BrP_27.58</span></p>
         
         
         <p id="BrP_27.59">
            ity ete hy aparāntāś ca śṛṇudhvaṃ vindhyavāsinaḥ <br />
            malajāḥ karkaśāś caiva melakāś colakaiḥ saha //
             <span class="ref">BrP_27.59</span></p>
         
         
         <p id="BrP_27.60">
            uttamārṇā daśārṇāś ca bhojāḥ kiṣkindhakaiḥ saha <br />
            toṣalāḥ kośalāś caiva traipurā vaidiśās tathā //
             <span class="ref">BrP_27.60</span></p>
         
         
         <p id="BrP_27.61">
            tumburās tu carāś caiva yavanāḥ pavanaiḥ saha <br />
            abhayā ruṇḍikerāś ca carcarā hotradhartayaḥ //
             <span class="ref">BrP_27.61</span></p>
         
         
         <p id="BrP_27.62">
            ete janapadāḥ sarve tatra vindhyanivāsinaḥ <br />
            ato deśān pravakṣyāmi parvatāśrayiṇaś ca ye //
             <span class="ref">BrP_27.62</span></p>
         
         
         <p id="BrP_27.63">
            nīhārās tuṣamārgāś ca kuravas tuṅgaṇāḥ khasāḥ <br />
            karṇaprāvaraṇāś caiva ūrṇā darghāḥ sakuntakāḥ //
             <span class="ref">BrP_27.63</span></p>
         
         
         <p id="BrP_27.64">
            citramārgā mālavāś ca kirātās tomaraiḥ saha <br />
            kṛtatretādikaś cātra caturyugakṛto vidhiḥ //
             <span class="ref">BrP_27.64</span></p>
         
         
         <p id="BrP_27.65">
            evaṃ tu bhārataṃ varṣaṃ navasaṃsthānasaṃsthitam <br />
            dakṣiṇe parato yasya pūrve caiva mahodadhiḥ //
             <span class="ref">BrP_27.65</span></p>
         
         
         <p id="BrP_27.66">
            himavān uttareṇāsya kārmukasya yathā guṇaḥ <br />
            tad etad bhārataṃ varṣaṃ sarvabījaṃ dvijottamāḥ //
             <span class="ref">BrP_27.66</span></p>
         
         
         <p id="BrP_27.67">
            brahmatvam amareśatvaṃ devatvaṃ marutāṃ tathā <br />
            mṛgayakṣāpsaroyoniṃ tadvat sarpasarīsṛpāḥ //
             <span class="ref">BrP_27.67</span></p>
         
         
         <p id="BrP_27.68">
            sthāvarāṇāṃ ca sarveṣāṃ mito viprāḥ śubhāśubhaiḥ <br />
            prayānti karmabhūr viprā nānyā lokeṣu vidyate //
             <span class="ref">BrP_27.68</span></p>
         
         
         <p id="BrP_27.69">
            devānām api bho viprāḥ sadaivaiṣa manorathaḥ <br />
            api mānuṣyam āpsyāmo devatvāt pracyutāḥ kṣitau //
             <span class="ref">BrP_27.69</span></p>
         
         
         <p id="BrP_27.70">
            manuṣyaḥ kurute yat tu tan na śakyaṃ surāsuraiḥ <br />
            tatkarmanigaḍagrastais tatkarmakṣapaṇonmukhaiḥ //
             <span class="ref">BrP_27.70</span></p>
         
         
         <p id="BrP_27.71">
            na bhāratasamaṃ varṣaṃ pṛthivyām asti bho dvijāḥ <br />
            yatra viprādayo varṇāḥ prāpnuvanty abhivāñchitam //
             <span class="ref">BrP_27.71</span></p>
         
         
         <p id="BrP_27.72">
            dhanyās te bhārate varṣe jāyante ye narottamāḥ <br />
            dharmārthakāmamokṣāṇāṃ prāpnuvanti mahāphalam //
             <span class="ref">BrP_27.72</span></p>
         
         
         <p id="BrP_27.73">
            prāpyate yatra tapasaḥ phalaṃ paramadurlabham <br />
            sarvadānaphalaṃ caiva sarvayajñaphalaṃ tathā //
             <span class="ref">BrP_27.73</span></p>
         
         
         <p id="BrP_27.74">
            tīrthayātrāphalaṃ caiva gurusevāphalaṃ tathā <br />
            devatārādhanaphalaṃ svādhyāyasya phalaṃ dvijāḥ //
             <span class="ref">BrP_27.74</span></p>
         
         
         <p id="BrP_27.75">
            yatra devāḥ sadā hṛṣṭā janma vāñchanti śobhanam <br />
            nānāvrataphalaṃ caiva nānāśāstraphalaṃ tathā //
             <span class="ref">BrP_27.75</span></p>
         
         
         <p id="BrP_27.76">
            ahiṃsādiphalaṃ samyak phalaṃ sarvābhivāñchitam <br />
            brahmacaryaphalaṃ caiva gārhasthyena ca yat phalam //
             <span class="ref">BrP_27.76</span></p>
         
         
         <p id="BrP_27.77">
            yat phalaṃ vanavāsena saṃnyāsena ca yat phalam <br />
            iṣṭāpūrtaphalaṃ caiva tathānyac chubhakarmaṇām //
             <span class="ref">BrP_27.77</span></p>
         
         
         <p id="BrP_27.78">
            prāpyate bhārate varṣe na cānyatra dvijottamāḥ <br />
            kaḥ śaknoti guṇān vaktuṃ bhāratasyākhilān dvijāḥ //
             <span class="ref">BrP_27.78</span></p>
         
         
         <p id="BrP_27.79">
            evaṃ samyaṅ mayā proktaṃ bhārataṃ varṣam uttamam <br />
            sarvapāpaharaṃ puṇyaṃ dhanyaṃ buddhivivardhanam //
             <span class="ref">BrP_27.79</span></p>
         
         
         <p id="BrP_27.80">
            ya idaṃ śṛṇuyān nityaṃ paṭhed vā niyatendriyaḥ <br />
            sarvapāpair vinirmukto viṣṇulokaṃ sa gacchati //
             <span class="ref">BrP_27.80</span></p>
         
         brahmovāca
         
         
         <p id="BrP_28.1">
            tatrāste bhārate varṣe dakṣiṇodadhisaṃsthitaḥ <br />
            oṇḍradeśa iti khyātaḥ svargamokṣapradāyakaḥ //
             <span class="ref">BrP_28.1</span></p>
         
         
         <p id="BrP_28.2">
            samudrād uttaraṃ tāvad yāvad virajamaṇḍalam <br />
            deśo 'sau puṇyaśīlānāṃ guṇaiḥ sarvair alaṃkṛtaḥ //
             <span class="ref">BrP_28.2</span></p>
         
         
         <p id="BrP_28.3">
            tatra deśaprasūtā ye brāhmaṇāḥ saṃyatendriyāḥ <br />
            tapaḥsvādhyāyaniratā vandyāḥ pūjyāś ca te sadā //
             <span class="ref">BrP_28.3</span></p>
         
         
         <p id="BrP_28.4">
            śrāddhe dāne vivāhe ca yajñe vācāryakarmaṇi <br />
            praśastāḥ sarvakāryeṣu tatradeśodbhavā dvijāḥ //
             <span class="ref">BrP_28.4</span></p>
         
         
         <p id="BrP_28.5">
            ṣaṭkarmaniratās tatra brāhmaṇā vedapāragāḥ <br />
            itihāsavidaś caiva purāṇārthaviśāradāḥ //
             <span class="ref">BrP_28.5</span></p>
         
         
         <p id="BrP_28.6">
            sarvaśāstrārthakuśalā yajvāno vītamatsarāḥ <br />
            agnihotraratāḥ kecit kecit smārtāgnitatparāḥ //
             <span class="ref">BrP_28.6</span></p>
         
         
         <p id="BrP_28.7">
            putradāradhanair yuktā dātāraḥ satyavādinaḥ <br />
            nivasanty utkale puṇye yajñotsavavibhūṣite //
             <span class="ref">BrP_28.7</span></p>
         
         
         <p id="BrP_28.8">
            itare 'pi trayo varṇāḥ kṣatriyādyāḥ susaṃyatāḥ <br />
            svakarmaniratāḥ śāntās tatra tiṣṭhanti dhārmikāḥ //
             <span class="ref">BrP_28.8</span></p>
         
         
         <p id="BrP_28.9">
            koṇāditya iti khyātas tasmin deśe vyavasthitaḥ <br />
            yaṃ dṛṣṭvā bhāskaraṃ martyaḥ sarvapāpaiḥ pramucyate //
             <span class="ref">BrP_28.9</span></p>
         
         munaya ūcuḥ
         
         
         <p id="BrP_28.10">
            śrotum icchāma tad brūhi kṣetraṃ sūryasya sāṃpratam <br />
            tasmin deśe suraśreṣṭha yatrāste sa divākaraḥ //
             <span class="ref">BrP_28.10</span></p>
         
         brahmovāca
         
         
         <p id="BrP_28.11">
            lavaṇasyodadhes tīre pavitre sumanohare <br />
            sarvatra vālukākīrṇe deśe sarvaguṇānvite //
             <span class="ref">BrP_28.11</span></p>
         
         
         <p id="BrP_28.12">
            campakāśokabakulaiḥ karavīraiḥ sapāṭalaiḥ <br />
            puṃnāgaiḥ karṇikāraiś ca bakulair nāgakesaraiḥ //
             <span class="ref">BrP_28.12</span></p>
         
         
         <p id="BrP_28.13">
            tagarair dhavabāṇaiś ca atimuktaiḥ sakubjakaiḥ <br />
            mālatīkundapuṣpaiś ca tathānyair mallikādibhiḥ //
             <span class="ref">BrP_28.13</span></p>
         
         
         <p id="BrP_28.14">
            ketakīvanakhaṇḍaiś ca sarvartukusumojjvalaiḥ <br />
            kadambair lakucaiḥ śālaiḥ panasair devadārubhiḥ //
             <span class="ref">BrP_28.14</span></p>
         
         
         <p id="BrP_28.15">
            saralair mucukundaiś ca candanaiś ca sitetaraiḥ <br />
            aśvatthaiḥ saptaparṇaiś ca āmrair āmrātakais tathā //
             <span class="ref">BrP_28.15</span></p>
         
         
         <p id="BrP_28.16">
            tālaiḥ pūgaphalaiś caiva nārikeraiḥ kapitthakaiḥ <br />
            anyaiś ca vividhair vṛkṣaiḥ sarvataḥ samalaṃkṛtam //
             <span class="ref">BrP_28.16</span></p>
         
         
         <p id="BrP_28.17">
            kṣetraṃ tatra raveḥ puṇyam āste jagati viśrutam <br />
            samantād yojanaṃ sāgraṃ bhuktimuktiphalapradam //
             <span class="ref">BrP_28.17</span></p>
         
         
         <p id="BrP_28.18">
            āste tatra svayaṃ devaḥ sahasrāṃśur divākaraḥ <br />
            koṇāditya iti khyāto bhuktimuktiphalapradaḥ //
             <span class="ref">BrP_28.18</span></p>
         
         
         <p id="BrP_28.19">
            māghe māsi site pakṣe saptamyāṃ saṃyatendriyaḥ <br />
            kṛtopavāso yatretya snātvā tu makarālaye //
             <span class="ref">BrP_28.19</span></p>
         
         
         <p id="BrP_28.20">
            kṛtaśauco viśuddhātmā smaran devaṃ divākaram <br />
            sāgare vidhivat snātvā śarvaryante samāhitaḥ //
             <span class="ref">BrP_28.20</span></p>
         
         
         <p id="BrP_28.21">
            devān ṛṣīn manuṣyāṃś ca pitṝn saṃtarpya ca dvijāḥ <br />
            uttīrya vāsasī dhaute paridhāya sunirmale //
             <span class="ref">BrP_28.21</span></p>
         
         
         <p id="BrP_28.22">
            ācamya prayato bhūtvā tīre tasya mahodadheḥ <br />
            upaviśyodaye kāle prāṅmukhaḥ savitus tadā //
             <span class="ref">BrP_28.22</span></p>
         
         
         <p id="BrP_28.23">
            vilikhya padmaṃ medhāvī raktacandanavāriṇā <br />
            aṣṭapattraṃ kesarāḍhyaṃ vartulaṃ cordhvakarṇikam //
             <span class="ref">BrP_28.23</span></p>
         
         
         <p id="BrP_28.24">
            tilataṇḍulatoyaṃ ca raktacandanasaṃyutam <br />
            raktapuṣpaṃ sadarbhaṃ ca prakṣipet tāmrabhājane //
             <span class="ref">BrP_28.24</span></p>
         
         
         <p id="BrP_28.25">
            tāmrābhāve 'rkapattrasya puṭe kṛtvā tilādikam <br />
            pidhāya tan muniśreṣṭhāḥ pātraṃ pātreṇa vinyaset //
             <span class="ref">BrP_28.25</span></p>
         
         
         <p id="BrP_28.26">
            karanyāsāṅgavinyāsaṃ kṛtvāṅgair hṛdayādibhiḥ <br />
            ātmānaṃ bhāskaraṃ dhyātvā samyak śraddhāsamanvitaḥ //
             <span class="ref">BrP_28.26</span></p>
         
         
         <p id="BrP_28.27">
            madhye cāgnidale dhīmān nairṛte śvasane dale <br />
            kāmārigocare caiva punar madhye ca pūjayet //
             <span class="ref">BrP_28.27</span></p>
         
         
         <p id="BrP_28.28">
            prabhūtaṃ vimalaṃ sāram ārādhyaṃ paramaṃ sukham <br />
            saṃpūjya padmam āvāhya gaganāt tatra bhāskaram //
             <span class="ref">BrP_28.28</span></p>
         
         
         <p id="BrP_28.29">
            karṇikopari saṃsthāpya tato mudrāṃ pradarśayet <br />
            kṛtvā snānādikaṃ sarvaṃ dhyātvā taṃ susamāhitaḥ //
             <span class="ref">BrP_28.29</span></p>
         
         
         <p id="BrP_28.30">
            sitapadmopari raviṃ tejobimbe vyavasthitam <br />
            piṅgākṣaṃ dvibhujaṃ raktaṃ padmapattrāruṇāmbaram //
             <span class="ref">BrP_28.30</span></p>
         
         
         <p id="BrP_28.31">
            sarvalakṣaṇasaṃyuktaṃ sarvābharaṇabhūṣitam <br />
            surūpaṃ varadaṃ śāntaṃ prabhāmaṇḍalamaṇḍitam //
             <span class="ref">BrP_28.31</span></p>
         
         
         <p id="BrP_28.32">
            udyantaṃ bhāskaraṃ dṛṣṭvā sāndrasindūrasaṃnibham <br />
            tatas tat pātram ādāya jānubhyāṃ dharaṇīṃ gataḥ //
             <span class="ref">BrP_28.32</span></p>
         
         
         <p id="BrP_28.33">
            kṛtvā śirasi tat pātram ekacittas tu vāgyataḥ <br />
            tryakṣareṇa tu mantreṇa sūryāyārghyaṃ nivedayet //
             <span class="ref">BrP_28.33</span></p>
         
         
         <p id="BrP_28.34">
            adīkṣitas tu tasyaiva nāmnaivārghaṃ prayacchati <br />
            śraddhayā bhāvayuktena bhaktigrāhyo ravir yataḥ //
             <span class="ref">BrP_28.34</span></p>
         
         
         <p id="BrP_28.35">
            agninirṛtivāyvīśamadhyapūrvādidikṣu ca <br />
            hṛc chiraś ca śikhāvarmanetrāṇy astraṃ ca pūjayet //
             <span class="ref">BrP_28.35</span></p>
         
         
         <p id="BrP_28.36">
            dattvārghyaṃ gandhadhūpaṃ ca dīpaṃ naivedyam eva ca <br />
            japtvā stutvā namas kṛtvā mudrāṃ baddhvā visarjayet //
             <span class="ref">BrP_28.36</span></p>
         
         
         <p id="BrP_28.37">
            ye vārghyaṃ saṃprayacchanti sūryāya niyatendriyāḥ <br />
            brāhmaṇāḥ kṣatriyā vaiśyāḥ striyaḥ śūdrāś ca saṃyatāḥ //
             <span class="ref">BrP_28.37</span></p>
         
         
         <p id="BrP_28.38">
            bhaktibhāvena satataṃ viśuddhenāntarātmanā <br />
            te bhuktvābhimatān kāmān prāpnuvanti parāṃ gatim //
             <span class="ref">BrP_28.38</span></p>
         
         
         <p id="BrP_28.39">
            trailokyadīpakaṃ devaṃ bhāskaraṃ gaganecaram <br />
            ye saṃśrayanti manujās te syuḥ sukhasya bhājanam //
             <span class="ref">BrP_28.39</span></p>
         
         
         <p id="BrP_28.40">
            yāvan na dīyate cārghyaṃ bhāskarāya yathoditam <br />
            tāvan na pūjayed viṣṇuṃ śaṃkaraṃ vā sureśvaram //
             <span class="ref">BrP_28.40</span></p>
         
         
         <p id="BrP_28.41">
            tasmāt prayatnam āsthāya dadyād arghyaṃ dine dine <br />
            ādityāya śucir bhūtvā puṣpair gandhair manoramaiḥ //
             <span class="ref">BrP_28.41</span></p>
         
         
         <p id="BrP_28.42">
            evaṃ dadāti yaś cārghyaṃ saptamyāṃ susamāhitaḥ <br />
            ādityāya śuciḥ snātaḥ sa labhed īpsitaṃ phalam //
             <span class="ref">BrP_28.42</span></p>
         
         
         <p id="BrP_28.43">
            rogād vimucyate rogī vittārthī labhate dhanam <br />
            vidyāṃ prāpnoti vidyārthī sutārthī putravān bhavet //
             <span class="ref">BrP_28.43</span></p>
         
         
         <p id="BrP_28.44">
            yaṃ yaṃ kāmam abhidhyāyan sūryāyārghyaṃ prayacchati <br />
            tasya tasya phalaṃ samyak prāpnoti puruṣaḥ sudhīḥ //
             <span class="ref">BrP_28.44</span></p>
         
         
         <p id="BrP_28.45">
            snātvā vai sāgare dattvā sūryāyārghyaṃ praṇamya ca <br />
            naro vā yadi vā nārī sarvakāmaphalaṃ labhet //
             <span class="ref">BrP_28.45</span></p>
         
         
         <p id="BrP_28.46">
            tataḥ sūryālayaṃ gacchet puṣpam ādāya vāgyataḥ <br />
            praviśya pūjayed bhānuṃ kṛtvā tu triḥ pradakṣiṇam //
             <span class="ref">BrP_28.46</span></p>
         
         
         <p id="BrP_28.47">
            pūjayet parayā bhaktyā koṇārkaṃ munisattamāḥ <br />
            gandhaiḥ puṣpais tathā dīpair dhūpair naivedyakair api //
             <span class="ref">BrP_28.47</span></p>
         
         
         <p id="BrP_28.48">
            daṇḍavat praṇipātaiś ca jayaśabdais tathā stavaiḥ <br />
            evaṃ saṃpūjya taṃ devaṃ sahasrāṃśuṃ jagatpatim //
             <span class="ref">BrP_28.48</span></p>
         
         
         <p id="BrP_28.49">
            daśānām aśvamedhānāṃ phalaṃ prāpnoti mānavaḥ <br />
            sarvapāpavinirmukto yuvā divyavapur naraḥ //
             <span class="ref">BrP_28.49</span></p>
         
         
         <p id="BrP_28.50">
            saptāvarān sapta parān vaṃśān uddhṛtya bho dvijāḥ <br />
            vimānenārkavarṇena kāmagena suvarcasā //
             <span class="ref">BrP_28.50</span></p>
         
         
         <p id="BrP_28.51">
            upagīyamāno gandharvaiḥ sūryalokaṃ sa gacchati <br />
            bhuktvā tatra varān bhogān yāvad ābhūtasaṃplavam //
             <span class="ref">BrP_28.51</span></p>
         
         
         <p id="BrP_28.52">
            puṇyakṣayād ihāyātaḥ pravare yogināṃ kule <br />
            caturvedo bhaved vipraḥ svadharmanirataḥ śuciḥ //
             <span class="ref">BrP_28.52</span></p>
         
         
         <p id="BrP_28.53">
            yogaṃ vivasvataḥ prāpya tato mokṣam avāpnuyāt <br />
            caitre māsi site pakṣe yātrāṃ damanabhañjikām //
             <span class="ref">BrP_28.53</span></p>
         
         
         <p id="BrP_28.54">
            yaḥ karoti naras tatra pūrvoktaṃ sa phalaṃ labhet <br />
            śayanotthāpane bhānoḥ saṃkrāntyāṃ viṣuvāyane //
             <span class="ref">BrP_28.54</span></p>
         
         
         <p id="BrP_28.55">
            vāre raves tithau caiva parvakāle 'thavā dvijāḥ <br />
            ye tatra yātrāṃ kurvanti śraddhayā saṃyatendriyāḥ //
             <span class="ref">BrP_28.55</span></p>
         
         
         <p id="BrP_28.56">
            vimānenārkavarṇena sūryalokaṃ vrajanti te <br />
            āste tatra mahādevas tīre nadanadīpateḥ //
             <span class="ref">BrP_28.56</span></p>
         
         
         <p id="BrP_28.57">
            rāmeśvara iti khyātaḥ sarvakāmaphalapradaḥ <br />
            ye taṃ paśyanti kāmāriṃ snātvā samyaṅ mahodadhau //
             <span class="ref">BrP_28.57</span></p>
         
         
         <p id="BrP_28.58">
            gandhaiḥ puṣpais tathā dhūpair dīpair naivedyakair varaiḥ <br />
            praṇipātais tathā stotrair gītair vādyair manoharaiḥ //
             <span class="ref">BrP_28.58</span></p>
         
         
         <p id="BrP_28.59">
            rājasūyaphalaṃ samyag vājimedhaphalaṃ tathā <br />
            prāpnuvanti mahātmānaḥ saṃsiddhiṃ paramāṃ tathā //
             <span class="ref">BrP_28.59</span></p>
         
         
         <p id="BrP_28.60">
            kāmagena vimānena kiṅkiṇījālamālinā <br />
            upagīyamānā gandharvaiḥ śivalokaṃ vrajanti te //
             <span class="ref">BrP_28.60</span></p>
         
         
         <p id="BrP_28.61">
            āhūtasaṃplavaṃ yāvad bhuktvā bhogān manoramān <br />
            puṇyakṣayād ihāgatya cāturvedā bhavanti te //
             <span class="ref">BrP_28.61</span></p>
         
         
         <p id="BrP_28.62">
            śāṃkaraṃ yogam āsthāya tato mokṣaṃ vrajanti te <br />
            yas tatra savituḥ kṣetre prāṇāṃs tyajati mānavaḥ //
             <span class="ref">BrP_28.62</span></p>
         
         
         <p id="BrP_28.63">
            sa sūryalokam āsthāya devavan modate divi <br />
            punar mānuṣatāṃ prāpya rājā bhavati dhārmikaḥ //
             <span class="ref">BrP_28.63</span></p>
         
         
         <p id="BrP_28.64">
            yogaṃ raveḥ samāsādya tato mokṣam avāpnuyāt <br />
            evaṃ mayā muniśreṣṭhāḥ proktaṃ kṣetraṃ sudurlabham //
             <span class="ref">BrP_28.64</span></p>
         
         
         <p id="BrP_28.65">
            koṇārkasyodadhes tīre bhuktimuktiphalapradaḥ //
             <span class="ref">BrP_28.65</span></p>
         
         munaya ūcuḥ
         
         
         <p id="BrP_29.1">
            śruto 'smābhiḥ suraśreṣṭha bhavatā yad udāhṛtam <br />
            bhāskarasya paraṃ kṣetraṃ bhuktimuktiphalapradam //
             <span class="ref">BrP_29.1</span></p>
         
         
         <p id="BrP_29.2">
            na tṛptim adhigacchāmaḥ śṛṇvantaḥ sukhadāṃ kathām <br />
            tava vaktrodbhavāṃ puṇyām ādityasyāghanāśinīm //
             <span class="ref">BrP_29.2</span></p>
         
         
         <p id="BrP_29.3">
            ataḥ paraṃ suraśreṣṭha brūhi no vadatāṃ vara <br />
            devapūjāphalaṃ yac ca yac ca dānaphalaṃ prabho //
             <span class="ref">BrP_29.3</span></p>
         
         
         <p id="BrP_29.4">
            praṇipāte namaskāre tathā caiva pradakṣiṇe <br />
            dīpadhūpapradāne ca saṃmārjanavidhau ca yat //
             <span class="ref">BrP_29.4</span></p>
         
         
         <p id="BrP_29.5">
            upavāse ca yat puṇyaṃ yat puṇyaṃ naktabhojane <br />
            arghaś ca kīdṛśaḥ proktaḥ kutra vā saṃpradīyate //
             <span class="ref">BrP_29.5</span></p>
         
         
         <p id="BrP_29.6">
            kathaṃ ca kriyate bhaktiḥ kathaṃ devaḥ prasīdati <br />
            etat sarvaṃ suraśreṣṭha śrotum icchāmahe vayam //
             <span class="ref">BrP_29.6</span></p>
         
         brahmovāca
         
         
         <p id="BrP_29.7">
            arghyaṃ pūjādikaṃ sarvaṃ bhāskarasya dvijottamāḥ <br />
            bhaktiṃ śraddhāṃ samādhiṃ ca kathyamānaṃ nibodhata //
             <span class="ref">BrP_29.7</span></p>
         
         
         <p id="BrP_29.8">
            manasā bhāvanā bhaktir iṣṭā śraddhā ca kīrtyate <br />
            dhyānaṃ samādhir ity uktaṃ śṛṇudhvaṃ susamāhitāḥ //
             <span class="ref">BrP_29.8</span></p>
         
         
         <p id="BrP_29.9">
            tatkathāṃ śrāvayed yas tu tadbhaktān pūjayīta vā <br />
            agniśuśrūṣakaś caiva sa vai bhaktaḥ sanātanaḥ //
             <span class="ref">BrP_29.9</span></p>
         
         
         <p id="BrP_29.10">
            taccittas tanmanāś caiva devapūjārataḥ sadā <br />
            tatkarmakṛd bhaved yas tu sa vai bhaktaḥ sanātanaḥ //
             <span class="ref">BrP_29.10</span></p>
         
         
         <p id="BrP_29.11">
            devārthe kriyamāṇāni yaḥ karmāṇy anumanyate <br />
            kīrtanād vā paro viprāḥ sa vai bhaktataro naraḥ //
             <span class="ref">BrP_29.11</span></p>
         
         
         <p id="BrP_29.12">
            nābhyasūyeta tadbhaktān na nindyāc cānyadevatām <br />
            ādityavratacārī ca sa vai bhaktataro naraḥ //
             <span class="ref">BrP_29.12</span></p>
         
         
         <p id="BrP_29.13">
            gacchaṃs tiṣṭhan svapañ jighrann unmiṣan nimiṣann api <br />
            yaḥ smared bhāskaraṃ nityaṃ sa vai bhaktataro naraḥ //
             <span class="ref">BrP_29.13</span></p>
         
         
         <p id="BrP_29.14">
            evaṃvidhā tv iyaṃ bhaktiḥ sadā kāryā vijānatā <br />
            bhaktyā samādhinā caiva stavena manasā tathā //
             <span class="ref">BrP_29.14</span></p>
         
         
         <p id="BrP_29.15">
            kriyate niyamo yas tu dānaṃ viprāya dīyate <br />
            pratigṛhṇanti taṃ devā manuṣyāḥ pitaras tathā //
             <span class="ref">BrP_29.15</span></p>
         
         
         <p id="BrP_29.16">
            pattraṃ puṣpaṃ phalaṃ toyaṃ yad bhaktyā samupāhṛtam <br />
            pratigṛhṇanti tad devā nāstikān varjayanti ca //
             <span class="ref">BrP_29.16</span></p>
         
         
         <p id="BrP_29.17">
            bhāvaśuddhiḥ prayoktavyā niyamācārasaṃyutā <br />
            bhāvaśuddhyā kriyate yat tat sarvaṃ saphalaṃ bhavet //
             <span class="ref">BrP_29.17</span></p>
         
         
         <p id="BrP_29.18">
            stutijapyopahāreṇa pūjayāpi vivasvataḥ <br />
            upavāsena bhaktyā vai sarvapāpaiḥ pramucyate //
             <span class="ref">BrP_29.18</span></p>
         
         
         <p id="BrP_29.19">
            praṇidhāya śiro bhūmyāṃ namaskāraṃ karoti yaḥ <br />
            tatkṣaṇāt sarvapāpebhyo mucyate nātra saṃśayaḥ //
             <span class="ref">BrP_29.19</span></p>
         
         
         <p id="BrP_29.20">
            bhaktiyukto naro yo 'sau raveḥ kuryāt pradakṣiṇām <br />
            pradakṣiṇīkṛtā tena saptadvīpā vasuṃdharā //
             <span class="ref">BrP_29.20</span></p>
         
         
         <p id="BrP_29.21">
            sūryaṃ manasi yaḥ kṛtvā kuryād vyomapradakṣiṇām <br />
            pradakṣiṇīkṛtās tena sarve devā bhavanti hi //
             <span class="ref">BrP_29.21</span></p>
         
         
         <p id="BrP_29.22">
            ekāhāro naro bhūtvā ṣaṣṭhyāṃ yo 'rcayate ravim <br />
            niyamavratacārī ca bhaved bhaktisamanvitaḥ //
             <span class="ref">BrP_29.22</span></p>
         
         
         <p id="BrP_29.23">
            saptamyāṃ vā mahābhāgāḥ so 'śvamedhaphalaṃ labhet <br />
            ahorātropavāsena pūjayed yas tu bhāskaram //
             <span class="ref">BrP_29.23</span></p>
         
         
         <p id="BrP_29.24">
            saptamyām athavā ṣaṣṭhyāṃ sa yāti paramāṃ gatim <br />
            kṛṣṇapakṣasya saptamyāṃ sopavāso jitendriyaḥ //
             <span class="ref">BrP_29.24</span></p>
         
         
         <p id="BrP_29.25">
            sarvaratnopahāreṇa pūjayed yas tu bhāskaram <br />
            padmaprabheṇa yānena sūryalokaṃ sa gacchati //
             <span class="ref">BrP_29.25</span></p>
         
         
         <p id="BrP_29.26">
            śuklapakṣasya saptamyām upavāsaparo naraḥ <br />
            sarvaśuklopahāreṇa pūjayed yas tu bhāskaram //
             <span class="ref">BrP_29.26</span></p>
         
         
         <p id="BrP_29.27">
            sarvapāpavinirmuktaḥ sūryalokaṃ sa gacchati <br />
            arkasaṃpuṭasaṃyuktam udakaṃ prasṛtaṃ pibet //
             <span class="ref">BrP_29.27</span></p>
         
         
         <p id="BrP_29.28">
            kramavṛddhyā caturviṃśam ekaikaṃ kṣapayet punaḥ <br />
            dvābhyāṃ saṃvatsarābhyāṃ tu samāptaniyamo bhavet //
             <span class="ref">BrP_29.28</span></p>
         
         
         <p id="BrP_29.29">
            sarvakāmapradā hy eṣā praśastā hy arkasaptamī <br />
            śuklapakṣasya saptamyāṃ yadādityadinaṃ bhavet //
             <span class="ref">BrP_29.29</span></p>
         
         
         <p id="BrP_29.30">
            saptamī vijayā nāma tatra dattaṃ mahat phalam <br />
            snānaṃ dānaṃ tapo homa upavāsas tathaiva ca //
             <span class="ref">BrP_29.30</span></p>
         
         
         <p id="BrP_29.31">
            sarvaṃ vijayasaptamyāṃ mahāpātakanāśanam <br />
            ye cādityadine prāpte śrāddhaṃ kurvanti mānavāḥ //
             <span class="ref">BrP_29.31</span></p>
         
         
         <p id="BrP_29.32">
            yajanti ca mahāśvetaṃ te labhante yathepsitam <br />
            yeṣāṃ dharmyāḥ kriyāḥ sarvāḥ sadaivoddiśya bhāskaram //
             <span class="ref">BrP_29.32</span></p>
         
         
         <p id="BrP_29.33">
            na kule jāyate teṣāṃ daridro vyādhito 'pi vā <br />
            śvetayā raktayā vāpi pītamṛttikayāpi vā //
             <span class="ref">BrP_29.33</span></p>
         
         
         <p id="BrP_29.34">
            upalepanakartā tu cintitaṃ labhate phalam <br />
            citrabhānuṃ vicitrais tu kusumaiś ca sugandhibhiḥ //
             <span class="ref">BrP_29.34</span></p>
         
         
         <p id="BrP_29.35">
            pūjayet sopavāso yaḥ sa kāmān īpsitāṃl labhet <br />
            ghṛtena dīpaṃ prajvālya tilatailena vā punaḥ //
             <span class="ref">BrP_29.35</span></p>
         
         
         <p id="BrP_29.36">
            ādityaṃ pūjayed yas tu cakṣuṣā na sa hīyate <br />
            dīpadātā naro nityaṃ jñānadīpena dīpyate //
             <span class="ref">BrP_29.36</span></p>
         
         
         <p id="BrP_29.37">
            tilāḥ pavitraṃ tailaṃ vā tilagodānam uttamam <br />
            agnikārye ca dīpe ca mahāpātakanāśanam //
             <span class="ref">BrP_29.37</span></p>
         
         
         <p id="BrP_29.38">
            dīpaṃ dadāti yo nityaṃ devatāyataneṣu ca <br />
            catuṣpatheṣu rathyāsu rūpavān subhago bhavet //
             <span class="ref">BrP_29.38</span></p>
         
         
         <p id="BrP_29.39">
            havirbhiḥ prathamaḥ kalpo dvitīyaś cauṣadhīrasaiḥ <br />
            vasāmedosthiniryāsair na tu deyaḥ kathaṃcana //
             <span class="ref">BrP_29.39</span></p>
         
         
         <p id="BrP_29.40">
            bhaved ūrdhvagatir dīpo na kadācid adhogatiḥ <br />
            dātā dīpyati cāpy evaṃ na tiryaggatim āpnuyāt //
             <span class="ref">BrP_29.40</span></p>
         
         
         <p id="BrP_29.41">
            jvalamānaṃ sadā dīpaṃ na haren nāpi nāśayet <br />
            dīpahartā naro bandhaṃ nāśaṃ krodhaṃ tamo vrajet //
             <span class="ref">BrP_29.41</span></p>
         
         
         <p id="BrP_29.42">
            dīpadātā svargaloke dīpamāleva rājate <br />
            yaḥ samālabhate nityaṃ kuṅkumāgurucandanaiḥ //
             <span class="ref">BrP_29.42</span></p>
         
         
         <p id="BrP_29.43">
            saṃpadyate naraḥ pretya dhanena yaśasā śriyā <br />
            raktacandanasaṃmiśrai raktapuṣpaiḥ śucir naraḥ //
             <span class="ref">BrP_29.43</span></p>
         
         
         <p id="BrP_29.44">
            udaye 'rghyaṃ sadā dattvā siddhiṃ saṃvatsarāl labhet <br />
            udayāt parivarteta yāvad astamane sthitaḥ //
             <span class="ref">BrP_29.44</span></p>
         
         
         <p id="BrP_29.45">
            japann abhimukhaḥ kiṃcin mantraṃ stotram athāpi vā <br />
            ādityavratam etat tu mahāpātakanāśanam //
             <span class="ref">BrP_29.45</span></p>
         
         
         <p id="BrP_29.46">
            arghyeṇa sahitaṃ caiva sarve sāṅgaṃ pradāpayet <br />
            udaye śraddhayā yuktaḥ sarvapāpaiḥ pramucyate //
             <span class="ref">BrP_29.46</span></p>
         
         
         <p id="BrP_29.47">
            suvarṇadhenuanaḍvāhavasudhāvastrasaṃyutam <br />
            arghyapradātā labhate saptajanmānugaṃ phalam //
             <span class="ref">BrP_29.47</span></p>
         
         
         <p id="BrP_29.48">
            agnau toye 'ntarikṣe ca śucau bhūmyāṃ tathaiva ca <br />
            pratimāyāṃ tathā piṇḍyāṃ deyam arghyaṃ prayatnataḥ //
             <span class="ref">BrP_29.48</span></p>
         
         
         <p id="BrP_29.49">
            nāpasavyaṃ na savyaṃ ca dadyād abhimukhaḥ sadā <br />
            saghṛtaṃ guggulaṃ vāpi raver bhaktisamanvitaḥ //
             <span class="ref">BrP_29.49</span></p>
         
         
         <p id="BrP_29.50">
            tatkṣaṇāt sarvapāpebhyo mucyate nātra saṃśayaḥ <br />
            śrīvāsaṃ caturasraṃ ca devadāruṃ tathaiva ca //
             <span class="ref">BrP_29.50</span></p>
         
         
         <p id="BrP_29.51">
            karpūrāgarudhūpāni dattvā vai svargagāminaḥ <br />
            ayane tūttare sūryam athavā dakṣiṇāyane //
             <span class="ref">BrP_29.51</span></p>
         
         
         <p id="BrP_29.52">
            pūjayitvā viśeṣeṇa sarvapāpaiḥ pramucyate <br />
            viṣuveṣūparāgeṣu ṣaḍaśītimukheṣu ca //
             <span class="ref">BrP_29.52</span></p>
         
         
         <p id="BrP_29.53">
            pūjayitvā viśeṣeṇa sarvapāpaiḥ pramucyate <br />
            evaṃ velāsu sarvāsu sarvakālaṃ ca mānavaḥ //
             <span class="ref">BrP_29.53</span></p>
         
         
         <p id="BrP_29.54">
            bhaktyā pūjayate yo 'rkaṃ so 'rkaloke mahīyate <br />
            kṛsaraiḥ pāyasaiḥ pūpaiḥ phalamūlaghṛtaudanaiḥ //
             <span class="ref">BrP_29.54</span></p>
         
         
         <p id="BrP_29.55">
            baliṃ kṛtvā tu sūryāya sarvān kāmān avāpnuyāt <br />
            ghṛtena tarpaṇaṃ kṛtvā sarvasiddho bhaven naraḥ //
             <span class="ref">BrP_29.55</span></p>
         
         
         <p id="BrP_29.56">
            kṣīreṇa tarpaṇaṃ kṛtvā manas tāpair na yujyate <br />
            dadhnā tu tarpaṇaṃ kṛtvā kāryasiddhiṃ labhen naraḥ //
             <span class="ref">BrP_29.56</span></p>
         
         
         <p id="BrP_29.57">
            snānārtham āhared yas tu jalaṃ bhānoḥ samāhitaḥ <br />
            tīrtheṣu śucitāpannaḥ sa yāti paramāṃ gatim //
             <span class="ref">BrP_29.57</span></p>
         
         
         <p id="BrP_29.58">
            chattraṃ dhvajaṃ vitānaṃ vā patākāṃ cāmarāṇi ca <br />
            śraddhayā bhānave dattvā gatim iṣṭām avāpnuyāt //
             <span class="ref">BrP_29.58</span></p>
         
         
         <p id="BrP_29.59">
            yad yad dravyaṃ naro bhaktyā ādityāya prayacchati <br />
            tat tasya śatasāhasram utpādayati bhāskaraḥ //
             <span class="ref">BrP_29.59</span></p>
         
         
         <p id="BrP_29.60">
            mānasaṃ vācikaṃ vāpi kāyajaṃ yac ca duṣkṛtam <br />
            sarvaṃ sūryaprasādena tad aśeṣaṃ vyapohati //
             <span class="ref">BrP_29.60</span></p>
         
         
         <p id="BrP_29.61">
            ekāhenāpi yad bhānoḥ pūjāyāḥ prāpyate phalam <br />
            yathoktadakṣiṇair viprair na tat kratuśatair api //
             <span class="ref">BrP_29.61</span></p>
         
         munaya ūcuḥ
         
         
         <p id="BrP_30.1">
            aho devasya māhātmyaṃ śrutam evaṃ jagatpate <br />
            bhāskarasya suraśreṣṭha vadatas teṣu durlabham //
             <span class="ref">BrP_30.1</span></p>
         
         
         <p id="BrP_30.2">
            bhūyaḥ prabrūhi deveśa yat pṛcchāmo jagatpate <br />
            śrotum icchāmahe brahman paraṃ kautūhalaṃ hi naḥ //
             <span class="ref">BrP_30.2</span></p>
         
         
         <p id="BrP_30.3">
            gṛhastho brahmacārī ca vānaprastho 'tha bhikṣukaḥ <br />
            ya icchen mokṣam āsthātuṃ devatāṃ kāṃ yajeta saḥ //
             <span class="ref">BrP_30.3</span></p>
         
         
         <p id="BrP_30.4">
            kuto hy asyākṣayaḥ svargaḥ kuto niḥśreyasaṃ param <br />
            svargataś caiva kiṃ kuryād yena na cyavate punaḥ //
             <span class="ref">BrP_30.4</span></p>
         
         
         <p id="BrP_30.5">
            devānāṃ cātra ko devaḥ pitṝṇāṃ caiva kaḥ pitā <br />
            yasmāt parataraṃ nāsti tan me brūhi sureśvara //
             <span class="ref">BrP_30.5</span></p>
         
         
         <p id="BrP_30.6">
            kutaḥ sṛṣṭam idaṃ viśvaṃ sarvaṃ sthāvarajaṅgamam <br />
            pralaye ca kam abhyeti tad bhavān vaktum arhati //
             <span class="ref">BrP_30.6</span></p>
         
         brahmovāca
         
         
         <p id="BrP_30.7">
            udyann evaiṣa kurute jagad vitimiraṃ karaiḥ <br />
            nātaḥ parataro devaḥ kaścid anyo dvijottamāḥ //
             <span class="ref">BrP_30.7</span></p>
         
         
         <p id="BrP_30.8">
            anādinidhano hy eṣa puruṣaḥ śāśvato 'vyayaḥ <br />
            tāpayaty eṣa trīṃl lokān bhavan raśmibhir ulbaṇaḥ //
             <span class="ref">BrP_30.8</span></p>
         
         
         <p id="BrP_30.9">
            sarvadevamayo hy eṣa tapatāṃ tapano varaḥ <br />
            sarvasya jagato nāthaḥ sarvasākṣī jagatpatiḥ //
             <span class="ref">BrP_30.9</span></p>
         
         
         <p id="BrP_30.10">
            saṃkṣipaty eṣa bhūtāni tathā visṛjate punaḥ <br />
            eṣa bhāti tapaty eṣa varṣaty eṣa gabhastibhiḥ //
             <span class="ref">BrP_30.10</span></p>
         
         
         <p id="BrP_30.11">
            eṣa dhātā vidhātā ca bhūtādir bhūtabhāvanaḥ <br />
            na hy eṣa kṣayam āyāti nityam akṣayamaṇḍalaḥ //
             <span class="ref">BrP_30.11</span></p>
         
         
         <p id="BrP_30.12">
            pitṝṇāṃ ca pitā hy eṣa devatānāṃ hi devatā <br />
            dhruvaṃ sthānaṃ smṛtaṃ hy etad yasmān na cyavate punaḥ //
             <span class="ref">BrP_30.12</span></p>
         
         
         <p id="BrP_30.13">
            sargakāle jagat kṛtsnam ādityāt saṃprasūyate <br />
            pralaye ca tam abhyeti bhāskaraṃ dīptatejasam //
             <span class="ref">BrP_30.13</span></p>
         
         
         <p id="BrP_30.14">
            yoginaś cāpy asaṃkhyātās tyaktvā gṛhakalevaram <br />
            vāyur bhūtvā viśanty asmiṃs tejorāśau divākare //
             <span class="ref">BrP_30.14</span></p>
         
         
         <p id="BrP_30.15">
            asya raśmisahasrāṇi śākhā iva vihaṃgamāḥ <br />
            vasanty āśritya munayaḥ saṃsiddhā daivataiḥ saha //
             <span class="ref">BrP_30.15</span></p>
         
         
         <p id="BrP_30.16">
            gṛhasthā janakādyāś ca rājāno yogadharmiṇaḥ <br />
            vālakhilyādayaś caiva ṛṣayo brahmavādinaḥ //
             <span class="ref">BrP_30.16</span></p>
         
         
         <p id="BrP_30.17">
            vānaprasthāś ca ye cānye vyāsādyā bhikṣavas tathā <br />
            yogam āsthāya sarve te praviṣṭāḥ sūryamaṇḍalam //
             <span class="ref">BrP_30.17</span></p>
         
         
         <p id="BrP_30.18">
            śuko vyāsasutaḥ śrīmān yogadharmam avāpya saḥ <br />
            ādityakiraṇān gatvā hy apunarbhāvam āsthitaḥ //
             <span class="ref">BrP_30.18</span></p>
         
         
         <p id="BrP_30.19">
            śabdamātraśrutimukhā brahmaviṣṇuśivādayaḥ <br />
            pratyakṣo 'yaṃ paro devaḥ sūryas timiranāśanaḥ //
             <span class="ref">BrP_30.19</span></p>
         
         
         <p id="BrP_30.20">
            tasmād anyatra bhaktir hi na kāryā śubham icchatā <br />
            yasmād dṛṣṭer agamyās te devā viṣṇupurogamāḥ //
             <span class="ref">BrP_30.20</span></p>
         
         
         <p id="BrP_30.21">
            ato bhavadbhiḥ satatam abhyarcyo bhagavān raviḥ <br />
            sa hi mātā pitā caiva kṛtsnasya jagato guruḥ //
             <span class="ref">BrP_30.21</span></p>
         
         
         <p id="BrP_30.22">
            anādyo lokanātho 'sau raśmimālī jagatpatiḥ <br />
            mitratve ca sthito yasmāt tapas tepe dvijottamāḥ //
             <span class="ref">BrP_30.22</span></p>
         
         
         <p id="BrP_30.23">
            anādinidhano brahmā nityaś cākṣaya eva ca <br />
            sṛṣṭvā sasāgarān dvīpān bhuvanāni caturdaśa //
             <span class="ref">BrP_30.23</span></p>
         
         
         <p id="BrP_30.24">
            lokānāṃ sa hitārthāya sthitaś candrasarittaṭe <br />
            sṛṣṭvā prajāpatīn sarvān sṛṣṭvā ca vividhāḥ prajāḥ //
             <span class="ref">BrP_30.24</span></p>
         
         
         <p id="BrP_30.25">
            tataḥ śatasahasrāṃśur avyaktaś ca punaḥ svayam <br />
            kṛtvā dvādaśadhātmānam ādityam upapadyate //
             <span class="ref">BrP_30.25</span></p>
         
         
         <p id="BrP_30.26">
            indro dhātātha parjanyas tvaṣṭā pūṣāryamā bhagaḥ <br />
            vivasvān viṣṇur aṃśaś ca varuṇo mitra eva ca //
             <span class="ref">BrP_30.26</span></p>
         
         
         <p id="BrP_30.27">
            ābhir dvādaśabhis tena sūryeṇa paramātmanā <br />
            kṛtsnaṃ jagad idaṃ vyāptaṃ mūrtibhiś ca dvijottamāḥ //
             <span class="ref">BrP_30.27</span></p>
         
         
         <p id="BrP_30.28">
            tasya yā prathamā mūrtir ādityasyendrasaṃjñitā <br />
            sthitā sā devarājatve devānāṃ ripunāśinī //
             <span class="ref">BrP_30.28</span></p>
         
         
         <p id="BrP_30.29">
            dvitīyā tasya yā mūrtir nāmnā dhāteti kīrtitā <br />
            sthitā prajāpatitvena vividhāḥ sṛjate prajāḥ //
             <span class="ref">BrP_30.29</span></p>
         
         
         <p id="BrP_30.30">
            tṛtīyārkasya yā mūrtiḥ parjanya iti viśrutā <br />
            megheṣv eva sthitā sā tu varṣate ca gabhastibhiḥ //
             <span class="ref">BrP_30.30</span></p>
         
         
         <p id="BrP_30.31">
            caturthī tasya yā mūrtir nāmnā tvaṣṭeti viśrutā <br />
            sthitā vanaspatau sā tu oṣadhīṣu ca sarvataḥ //
             <span class="ref">BrP_30.31</span></p>
         
         
         <p id="BrP_30.32">
            pañcamī tasya yā mūrtir nāmnā pūṣeti viśrutā <br />
            anne vyavasthitā sā tu prajāṃ puṣṇāti nityaśaḥ //
             <span class="ref">BrP_30.32</span></p>
         
         
         <p id="BrP_30.33">
            mūrtiḥ ṣaṣṭhī raver yā tu aryamā iti viśrutā <br />
            vāyoḥ saṃsaraṇā sā tu deveṣv eva samāśritā //
             <span class="ref">BrP_30.33</span></p>
         
         
         <p id="BrP_30.34">
            bhānor yā saptamī mūrtir nāmnā bhageti viśrutā <br />
            bhūyiṣv avasthitā sā tu śarīreṣu ca dehinām //
             <span class="ref">BrP_30.34</span></p>
         
         
         <p id="BrP_30.35">
            mūrtir yā tv aṣṭamī tasya vivasvān iti viśrutā <br />
            agnau pratiṣṭhitā sā tu pacaty annaṃ śarīriṇām //
             <span class="ref">BrP_30.35</span></p>
         
         
         <p id="BrP_30.36">
            navamī citrabhānor yā mūrtir viṣṇuś ca nāmataḥ <br />
            prādurbhavati sā nityaṃ devānām arisūdanī //
             <span class="ref">BrP_30.36</span></p>
         
         
         <p id="BrP_30.37">
            daśamī tasya yā mūrtir aṃśumān iti viśrutā <br />
            vāyau pratiṣṭhitā sā tu prahlādayati vai prajāḥ //
             <span class="ref">BrP_30.37</span></p>
         
         
         <p id="BrP_30.38">
            mūrtis tv ekādaśī bhānor nāmnā varuṇasaṃjñitā <br />
            jaleṣv avasthitā sā tu prajāṃ puṣṇāti nityaśaḥ //
             <span class="ref">BrP_30.38</span></p>
         
         
         <p id="BrP_30.39">
            mūrtir yā dvādaśī bhānor nāmnā mitreti saṃjñitā <br />
            lokānāṃ sā hitārthāya sthitā candrasarittaṭe //
             <span class="ref">BrP_30.39</span></p>
         
         
         <p id="BrP_30.40">
            vāyubhakṣas tapas tepe sthitvā maitreṇa cakṣuṣā <br />
            anugṛhṇan sadā bhaktān varair nānāvidhais tu saḥ //
             <span class="ref">BrP_30.40</span></p>
         
         
         <p id="BrP_30.41">
            evaṃ sā jagatāṃ mūrtir hitā vihitā purā <br />
            tatra mitraḥ sthito yasmāt tasmān mitraṃ paraṃ smṛtam //
             <span class="ref">BrP_30.41</span></p>
         
         
         <p id="BrP_30.42">
            ābhir dvādaśabhis tena savitrā paramātmanā <br />
            kṛtsnaṃ jagad idaṃ vyāptaṃ mūrtibhiś ca dvijottamāḥ //
             <span class="ref">BrP_30.42</span></p>
         
         
         <p id="BrP_30.43">
            tasmād dhyeyo namasyaś ca dvādaśasthāsu mūrtiṣu <br />
            bhaktimadbhir narair nityaṃ tadgatenāntarātmanā //
             <span class="ref">BrP_30.43</span></p>
         
         
         <p id="BrP_30.44">
            ity evaṃ dvādaśādityān namaskṛtvā tu mānavaḥ <br />
            nityaṃ śrutvā paṭhitvā ca sūryaloke mahīyate //
             <span class="ref">BrP_30.44</span></p>
         
         munaya ūcuḥ
         
         
         <p id="BrP_30.45">
            yadi tāvad ayaṃ sūryaś cādidevaḥ sanātanaḥ <br />
            tataḥ kasmāt tapas tepe varepsuḥ prākṛto yathā //
             <span class="ref">BrP_30.45</span></p>
         
         brahmovāca
         
         
         <p id="BrP_30.46">
            etad vaḥ saṃpravakṣyāmi paraṃ guhyaṃ vibhāvasoḥ <br />
            pṛṣṭaṃ mitreṇa yat pūrvaṃ nāradāya mahātmane //
             <span class="ref">BrP_30.46</span></p>
         
         
         <p id="BrP_30.47">
            prāṅ mayoktās tu yuṣmabhyaṃ raver dvādaśa mūrtayaḥ <br />
            mitraś ca varuṇaś cobhau tāsāṃ tapasi saṃsthitau //
             <span class="ref">BrP_30.47</span></p>
         
         
         <p id="BrP_30.48">
            abbhakṣo varuṇas tāsāṃ tasthau paścimasāgare <br />
            mitro mitravane cāsmin vāyubhakṣo 'bhavat tadā //
             <span class="ref">BrP_30.48</span></p>
         
         
         <p id="BrP_30.49">
            atha merugireḥ śṛṅgāt pracyuto gandhamādanāt <br />
            nāradas tu mahāyogī sarvāṃl lokāṃś caran vaśī //
             <span class="ref">BrP_30.49</span></p>
         
         
         <p id="BrP_30.50">
            ājagāmātha tatraiva yatra mitro 'carat tapaḥ <br />
            taṃ dṛṣṭvā tu tapasyantaṃ tasya kautūhalaṃ hy abhūt //
             <span class="ref">BrP_30.50</span></p>
         
         
         <p id="BrP_30.51">
            yo 'kṣayaś cāvyayaś caiva vyaktāvyaktaḥ sanātanaḥ <br />
            dhṛtam ekātmakaṃ yena trailokyaṃ sumahātmanā //
             <span class="ref">BrP_30.51</span></p>
         
         
         <p id="BrP_30.52">
            yaḥ pitā sarvadevānāṃ parāṇām api yaḥ paraḥ <br />
            ayajad devatāḥ kās tu pitṝn vā kān asau yajet <br />
            iti saṃcintya manasā taṃ devaṃ nārado 'bravīt //
             <span class="ref">BrP_30.52</span></p>
         
         nārada uvāca
         
         
         <p id="BrP_30.53">
            vedeṣu sapurāṇeṣu sāṅgopāṅgeṣu gīyase <br />
            tvam ajaḥ śāśvato dhātā tvaṃ nidhānam anuttamam //
             <span class="ref">BrP_30.53</span></p>
         
         
         <p id="BrP_30.54">
            bhūtaṃ bhavyaṃ bhavac caiva tvayi sarvaṃ pratiṣṭhitam <br />
            catvāraś cāśramā deva gṛhasthādyās tathaiva hi //
             <span class="ref">BrP_30.54</span></p>
         
         
         <p id="BrP_30.55">
            yajanti tvām aharahas tvāṃ mūrtitvaṃ samāśritam <br />
            pitā mātā ca sarvasya daivataṃ tvaṃ hi śāśvatam //
             <span class="ref">BrP_30.55</span></p>
         
         
         <p id="BrP_30.56">
            yajase pitaraṃ kaṃ tvaṃ devaṃ vāpi na vidmahe //
             <span class="ref">BrP_30.56</span></p>
         
         mitra uvāca
         
         
         <p id="BrP_30.57">
            avācyam etad vaktavyaṃ paraṃ guhyaṃ sanātanam <br />
            tvayi bhaktimati brahman pravakṣyāmi yathātatham //
             <span class="ref">BrP_30.57</span></p>
         
         
         <p id="BrP_30.58">
            yat tat sūkṣmam avijñeyam avyaktam acalaṃ dhruvam <br />
            indriyair indriyārthaiś ca sarvabhūtair vivarjitam //
             <span class="ref">BrP_30.58</span></p>
         
         
         <p id="BrP_30.59">
            sa hy antarātmā bhūtānāṃ kṣetrajñaś caiva kathyate <br />
            triguṇād vyatirikto 'sau puruṣaś caiva kalpitaḥ //
             <span class="ref">BrP_30.59</span></p>
         
         
         <p id="BrP_30.60">
            hiraṇyagarbho bhagavān saiva buddhir iti smṛtaḥ <br />
            mahān iti ca yogeṣu pradhānam iti kathyate //
             <span class="ref">BrP_30.60</span></p>
         
         
         <p id="BrP_30.61">
            sāṃkhye ca kathyate yoge nāmabhir bahudhātmakaḥ <br />
            sa ca trirūpo viśvātmā śarvo 'kṣara iti smṛtaḥ //
             <span class="ref">BrP_30.61</span></p>
         
         
         <p id="BrP_30.62">
            dhṛtam ekātmakaṃ tena trailokyam idam ātmanā <br />
            aśarīraḥ śarīreṣu sarveṣu nivasaty asau //
             <span class="ref">BrP_30.62</span></p>
         
         
         <p id="BrP_30.63">
            vasann api śarīreṣu na sa lipyeta karmabhiḥ <br />
            mamāntarātmā tava ca ye cānye dehasaṃsthitāḥ //
             <span class="ref">BrP_30.63</span></p>
         
         
         <p id="BrP_30.64">
            sarveṣāṃ sākṣibhūto 'sau na grāhyaḥ kenacit kvacit <br />
            saguṇo nirguṇo viśvo jñānagamyo hy asau smṛtaḥ //
             <span class="ref">BrP_30.64</span></p>
         
         
         <p id="BrP_30.65">
            sarvataḥpāṇipādāntaḥ sarvatokṣiśiromukhaḥ <br />
            sarvataḥśrutimāṃl loke sarvam āvṛtya tiṣṭhati //
             <span class="ref">BrP_30.65</span></p>
         
         
         <p id="BrP_30.66">
            viśvamūrdhā viśvabhujo viśvapādākṣināsikaḥ <br />
            ekaś carati vai kṣetre svairacārī yathāsukham //
             <span class="ref">BrP_30.66</span></p>
         
         
         <p id="BrP_30.67">
            kṣetrāṇīha śarīrāṇi teṣāṃ caiva yathāsukham <br />
            tāni vetti sa yogātmā tataḥ kṣetrajña ucyate //
             <span class="ref">BrP_30.67</span></p>
         
         
         <p id="BrP_30.68">
            avyakte ca pure śete puruṣas tena cocyate <br />
            viśvaṃ bahuvidhaṃ jñeyaṃ sa ca sarvatra ucyate //
             <span class="ref">BrP_30.68</span></p>
         
         
         <p id="BrP_30.69">
            tasmāt sa bahurūpatvād viśvarūpa iti smṛtaḥ <br />
            tasyaikasya mahattvaṃ hi sa caikaḥ puruṣaḥ smṛtaḥ //
             <span class="ref">BrP_30.69</span></p>
         
         
         <p id="BrP_30.70">
            mahāpuruṣaśabdaṃ hi bibharty ekaḥ sanātanaḥ <br />
            sa tu vidhikriyāyattaḥ sṛjaty ātmānam ātmanā //
             <span class="ref">BrP_30.70</span></p>
         
         
         <p id="BrP_30.71">
            śatadhā sahasradhā caiva tathā śatasahasradhā <br />
            koṭiśaś ca karoty eṣa pratyagātmānam ātmanā //
             <span class="ref">BrP_30.71</span></p>
         
         
         <p id="BrP_30.72">
            ākāśāt patitaṃ toyaṃ yāti svādvantaraṃ yathā <br />
            bhūme rasaviśeṣeṇa tathā guṇarasāt tu saḥ //
             <span class="ref">BrP_30.72</span></p>
         
         
         <p id="BrP_30.73">
            eka eva yathā vāyur deheṣv eva hi pañcadhā <br />
            ekatvaṃ ca pṛthaktvaṃ ca tathā tasya na saṃśayaḥ //
             <span class="ref">BrP_30.73</span></p>
         
         
         <p id="BrP_30.74">
            sthānāntaraviśeṣāc ca yathāgnir labhate parām <br />
            saṃjñāṃ tathā mune so 'yaṃ brahmādiṣu tathāpnuyāt //
             <span class="ref">BrP_30.74</span></p>
         
         
         <p id="BrP_30.75">
            yathā dīpasahasrāṇi dīpa ekaḥ prasūyate <br />
            tathā rūpasahasrāṇi sa ekaḥ saṃprasūyate //
             <span class="ref">BrP_30.75</span></p>
         
         
         <p id="BrP_30.76">
            yadā sa budhyaty ātmānaṃ tadā bhavati kevalaḥ <br />
            ekatvapralaye cāsya bahutvaṃ ca pravartate //
             <span class="ref">BrP_30.76</span></p>
         
         
         <p id="BrP_30.77">
            nityaṃ hi nāsti jagati bhūtaṃ sthāvarajaṅgamam <br />
            akṣayaś cāprameyaś ca sarvagaś ca sa ucyate //
             <span class="ref">BrP_30.77</span></p>
         
         
         <p id="BrP_30.78">
            tasmād avyaktam utpannaṃ triguṇaṃ dvijasattamāḥ <br />
            avyaktāvyaktabhāvasthā yā sā prakṛtir ucyate //
             <span class="ref">BrP_30.78</span></p>
         
         
         <p id="BrP_30.79">
            tāṃ yoniṃ brahmaṇo viddhi yo 'sau sadasadātmakaḥ <br />
            loke ca pūjyate yo 'sau daive pitrye ca karmaṇi //
             <span class="ref">BrP_30.79</span></p>
         
         
         <p id="BrP_30.80">
            nāsti tasmāt paro hy anyaḥ pitā devo 'pi vā dvijāḥ <br />
            ātmanā sa tu vijñeyas tatas taṃ pūjayāmy aham //
             <span class="ref">BrP_30.80</span></p>
         
         
         <p id="BrP_30.81">
            svargeṣv api hi ye kecit taṃ namasyanti dehinaḥ <br />
            tena gacchanti devarṣe tenoddiṣṭaphalāṃ gatim //
             <span class="ref">BrP_30.81</span></p>
         
         
         <p id="BrP_30.82">
            taṃ devāḥ svāśramasthāś ca nānāmūrtisamāśritāḥ <br />
            bhaktyā saṃpūjayanty ādyaṃ gatiś caiṣāṃ dadāti saḥ //
             <span class="ref">BrP_30.82</span></p>
         
         
         <p id="BrP_30.83">
            sa hi sarvagataś caiva nirguṇaś caiva kathyate <br />
            evaṃ matvā yathājñānaṃ pūjayāmi divākaram //
             <span class="ref">BrP_30.83</span></p>
         
         
         <p id="BrP_30.84">
            ye ca tadbhāvitā loka ekatattvaṃ samāśritāḥ <br />
            etad apy adhikaṃ teṣāṃ yad ekaṃ praviśanty uta //
             <span class="ref">BrP_30.84</span></p>
         
         
         <p id="BrP_30.85">
            iti guhyasamuddeśas tava nārada kīrtitaḥ <br />
            asmadbhaktyāpi devarṣe tvayāpi paramaṃ smṛtam //
             <span class="ref">BrP_30.85</span></p>
         
         
         <p id="BrP_30.86">
            surair vā munibhir vāpi purāṇair varadaṃ smṛtam <br />
            sarve ca paramātmānaṃ pūjayanti divākaram //
             <span class="ref">BrP_30.86</span></p>
         
         brahmovāca
         
         
         <p id="BrP_30.87">
            evam etat purākhyātaṃ nāradāya tu bhānunā <br />
            mayāpi ca samākhyātā kathā bhānor dvijottamāḥ //
             <span class="ref">BrP_30.87</span></p>
         
         
         <p id="BrP_30.88">
            idam ākhyānam ākhyeyaṃ mayākhyātaṃ dvijottamāḥ <br />
            na hy anādityabhaktāya idaṃ deyaṃ kadācana //
             <span class="ref">BrP_30.88</span></p>
         
         
         <p id="BrP_30.89">
            yaś caitac chrāvayen nityaṃ yaś caiva śṛṇuyān naraḥ <br />
            sa sahasrārciṣaṃ devaṃ praviśen nātra saṃśayaḥ //
             <span class="ref">BrP_30.89</span></p>
         
         
         <p id="BrP_30.90">
            mucyetārtas tathā rogāc chrutvemām āditaḥ kathām <br />
            jijñāsur labhate jñānaṃ gatim iṣṭāṃ tathaiva ca //
             <span class="ref">BrP_30.90</span></p>
         
         
         <p id="BrP_30.91">
            kṣaṇena labhate 'dhvānam idaṃ yaḥ paṭhate mune <br />
            yo yaṃ kāmayate kāmaṃ sa taṃ prāpnoty asaṃśayam //
             <span class="ref">BrP_30.91</span></p>
         
         
         <p id="BrP_30.92">
            tasmād bhavadbhiḥ satataṃ smartavyo bhagavān raviḥ <br />
            sa ca dhātā vidhātā ca sarvasya jagataḥ prabhuḥ //
             <span class="ref">BrP_30.92</span></p>
         
         brahmovāca
         
         
         <p id="BrP_31.1">
            ādityamūlam akhilaṃ trailokyaṃ munisattamāḥ <br />
            bhavaty asmāj jagat sarvaṃ sadevāsuramānuṣam //
             <span class="ref">BrP_31.1</span></p>
         
         
         <p id="BrP_31.2">
            rudropendramahendrāṇāṃ viprendratridivaukasām <br />
            mahādyutimatāṃ caiva tejo 'yaṃ sārvalaukikam //
             <span class="ref">BrP_31.2</span></p>
         
         
         <p id="BrP_31.3">
            sarvātmā sarvalokeśo devadevaḥ prajāpatiḥ <br />
            sūrya eva trilokasya mūlaṃ paramadaivatam //
             <span class="ref">BrP_31.3</span></p>
         
         
         <p id="BrP_31.4">
            agnau prāstāhutiḥ samyag ādityam upatiṣṭhate <br />
            ādityāj jāyate vṛṣṭir vṛṣṭer annaṃ tataḥ prajāḥ //
             <span class="ref">BrP_31.4</span></p>
         
         
         <p id="BrP_31.5">
            sūryāt prasūyate sarvaṃ tatra caiva pralīyate <br />
            bhāvābhāvau hi lokānām ādityān niḥsṛtau purā //
             <span class="ref">BrP_31.5</span></p>
         
         
         <p id="BrP_31.6">
            etat tu dhyānināṃ dhyānaṃ mokṣaś cāpy eṣa mokṣiṇām <br />
            tatra gacchanti nirvāṇaṃ jāyante 'smāt punaḥ punaḥ //
             <span class="ref">BrP_31.6</span></p>
         
         
         <p id="BrP_31.7">
            kṣaṇā muhūrtā divasā niśā pakṣāś ca nityaśaḥ <br />
            māsāḥ saṃvatsarāś caiva ṛtavaś ca yugāni ca //
             <span class="ref">BrP_31.7</span></p>
         
         
         <p id="BrP_31.8">
            athādityād ṛte hy eṣāṃ kālasaṃkhyā na vidyate <br />
            kālād ṛte na niyamo nāgnau viharaṇakriyā //
             <span class="ref">BrP_31.8</span></p>
         
         
         <p id="BrP_31.9">
            ṛtūnām avibhāgaś ca tataḥ puṣpaphalaṃ kutaḥ <br />
            kuto vai sasyaniṣpattis tṛṇauṣadhigaṇaḥ kutaḥ //
             <span class="ref">BrP_31.9</span></p>
         
         
         <p id="BrP_31.10">
            abhāvo vyavahārāṇāṃ jantūnāṃ divi ceha ca <br />
            jagatprabhāvād viśate bhāskarād vāritaskarāt //
             <span class="ref">BrP_31.10</span></p>
         
         
         <p id="BrP_31.11">
            nāvṛṣṭyā tapate sūryo nāvṛṣṭyā pariśuṣyati <br />
            nāvṛṣṭyā paridhiṃ dhatte vāriṇā dīpyate raviḥ //
             <span class="ref">BrP_31.11</span></p>
         
         
         <p id="BrP_31.12">
            vasante kapilaḥ sūryo grīṣme kāñcanasaṃnibhaḥ <br />
            śveto varṣāsu varṇena pāṇḍuḥ śaradi bhāskaraḥ //
             <span class="ref">BrP_31.12</span></p>
         
         
         <p id="BrP_31.13">
            hemante tāmravarṇābhaḥ śiśire lohito raviḥ <br />
            iti varṇāḥ samākhyātāḥ sūryasya ṛtusaṃbhavāḥ //
             <span class="ref">BrP_31.13</span></p>
         
         
         <p id="BrP_31.14">
            ṛtusvabhāvavarṇaiś ca sūryaḥ kṣemasubhikṣakṛt <br />
            athādityasya nāmāni sāmānyāni dvijottamāḥ //
             <span class="ref">BrP_31.14</span></p>
         
         
         <p id="BrP_31.15">
            dvādaśaiva pṛthaktvena tāni vakṣyāmy aśeṣataḥ <br />
            ādityaḥ savitā sūryo mihiro 'rkaḥ prabhākaraḥ //
             <span class="ref">BrP_31.15</span></p>
         
         
         <p id="BrP_31.16">
            mārtaṇḍo bhāskaro bhānuś citrabhānur divākaraḥ <br />
            ravir dvādaśabhis teṣāṃ jñeyaḥ sāmānyanāmabhiḥ //
             <span class="ref">BrP_31.16</span></p>
         
         
         <p id="BrP_31.17">
            viṣṇur dhātā bhagaḥ pūṣā mitrendrau varuṇo 'ryamā <br />
            vivasvān aṃśumāṃs tvaṣṭā parjanyo dvādaśaḥ smṛtaḥ //
             <span class="ref">BrP_31.17</span></p>
         
         
         <p id="BrP_31.18">
            ity ete dvādaśādityāḥ pṛthaktvena vyavasthitāḥ <br />
            uttiṣṭhanti sadā hy ete māsair dvādaśabhiḥ kramāt //
             <span class="ref">BrP_31.18</span></p>
         
         
         <p id="BrP_31.19">
            viṣṇus tapati caitre tu vaiśākhe cāryamā tathā <br />
            vivasvāñ jyeṣṭhamāse tu āṣāḍhe cāṃśumān smṛtaḥ //
             <span class="ref">BrP_31.19</span></p>
         
         
         <p id="BrP_31.20">
            parjanyaḥ śrāvaṇe māsi varuṇaḥ prauṣṭhasaṃjñake <br />
            indra āśvayuje māsi dhātā tapati kārttike //
             <span class="ref">BrP_31.20</span></p>
         
         
         <p id="BrP_31.21">
            mārgaśīrṣe tathā mitraḥ pauṣe pūṣā divākaraḥ <br />
            māghe bhagas tu vijñeyas tvaṣṭā tapati phālgune //
             <span class="ref">BrP_31.21</span></p>
         
         
         <p id="BrP_31.22">
            śatair dvādaśabhir viṣṇū raśmibhir dīpyate sadā <br />
            dīpyate gosahasreṇa śataiś ca tribhir aryamā //
             <span class="ref">BrP_31.22</span></p>
         
         
         <p id="BrP_31.23">
            dviḥsaptakair vivasvāṃs tu aṃśumān pañcabhis tribhiḥ <br />
            vivasvān iva parjanyo varuṇaś cāryamā tathā //
             <span class="ref">BrP_31.23</span></p>
         
         
         <p id="BrP_31.24">
            mitravad bhagavāṃs tvaṣṭā sahasreṇa śatena ca <br />
            indras tu dviguṇaiḥ ṣaḍbhir dhātaikādaśabhiḥ śataiḥ //
             <span class="ref">BrP_31.24</span></p>
         
         
         <p id="BrP_31.25">
            sahasreṇa tu mitro vai pūṣā tu navabhiḥ śataiḥ <br />
            uttaropakrame 'rkasya vardhante raśmayas tathā //
             <span class="ref">BrP_31.25</span></p>
         
         
         <p id="BrP_31.26">
            dakṣiṇopakrame bhūyo hrasante sūryaraśmayaḥ <br />
            evaṃ raśmisahasraṃ tu sūryalokād anugraham //
             <span class="ref">BrP_31.26</span></p>
         
         
         <p id="BrP_31.27">
            evaṃ nāmnāṃ caturviṃśad eka eṣāṃ prakīrtitaḥ <br />
            vistareṇa sahasraṃ tu punar anyat prakīrtitam //
             <span class="ref">BrP_31.27</span></p>
         
         munaya ūcuḥ
         
         
         <p id="BrP_31.28">
            ye tannāmasahasreṇa stuvanty arkaṃ prajāpate <br />
            teṣāṃ bhavati kiṃ puṇyaṃ gatiś ca parameśvara //
             <span class="ref">BrP_31.28</span></p>
         
         brahmovāca
         
         
         <p id="BrP_31.29">
            śṛṇudhvaṃ muniśārdūlāḥ sārabhūtaṃ sanātanam <br />
            alaṃ nāmasahasreṇa paṭhann evaṃ stavaṃ śubham //
             <span class="ref">BrP_31.29</span></p>
         
         
         <p id="BrP_31.30">
            yāni nāmāni guhyāni pavitrāṇi śubhāni ca <br />
            tāni vaḥ kīrtayiṣyāmi śṛṇudhvaṃ bhāskarasya vai //
             <span class="ref">BrP_31.30</span></p>
         
         
         <p id="BrP_31.31">
            vikartano vivasvāṃś ca mārtaṇḍo bhāskaro raviḥ <br />
            lokaprakāśakaḥ śrīmāṃl lokacakṣur maheśvaraḥ //
             <span class="ref">BrP_31.31</span></p>
         
         
         <p id="BrP_31.32">
            lokasākṣī trilokeśaḥ kartā hartā tamisrahā <br />
            tapanas tāpanaś caiva śuciḥ saptāśvavāhanaḥ //
             <span class="ref">BrP_31.32</span></p>
         
         
         <p id="BrP_31.33">
            gabhastihasto brahmā ca sarvadevanamaskṛtaḥ <br />
            ekaviṃśati ity eṣa stava iṣṭaḥ sadā raveḥ //
             <span class="ref">BrP_31.33</span></p>
         
         
         <p id="BrP_31.34">
            śarīrārogyadaś caiva dhanavṛddhiyaśaskaraḥ <br />
            stavarāja iti khyātas triṣu lokeṣu viśrutaḥ //
             <span class="ref">BrP_31.34</span></p>
         
         
         <p id="BrP_31.35">
            ya etena dvijaśreṣṭhā dvisaṃdhye 'stamanodaye <br />
            stauti sūryaṃ śucir bhūtvā sarvapāpaiḥ pramucyate //
             <span class="ref">BrP_31.35</span></p>
         
         
         <p id="BrP_31.36">
            mānasaṃ vācikaṃ vāpi dehajaṃ karmajaṃ tathā <br />
            ekajapyena tat sarvaṃ naśyaty arkasya saṃnidhau //
             <span class="ref">BrP_31.36</span></p>
         
         
         <p id="BrP_31.37">
            ekajapyaś ca homaś ca saṃdhyopāsanam eva ca <br />
            dhūpamantrārghyamantraś ca balimantras tathaiva ca //
             <span class="ref">BrP_31.37</span></p>
         
         
         <p id="BrP_31.38">
            annapradāne dāne ca praṇipāte pradakṣiṇe <br />
            pūjito 'yaṃ mahāmantraḥ sarvapāpaharaḥ śubhaḥ //
             <span class="ref">BrP_31.38</span></p>
         
         
         <p id="BrP_31.39">
            tasmād yūyaṃ prayatnena stavenānena vai dvijāḥ <br />
            stuvīdhvaṃ varadaṃ devaṃ sarvakāmaphalapradam //
             <span class="ref">BrP_31.39</span></p>
         
         munaya ūcuḥ
         
         
         <p id="BrP_32.1">
            nirguṇaḥ śāśvato devas tvayā prokto divākaraḥ <br />
            punar dvādaśadhā jātaḥ śruto 'smābhis tvayoditaḥ //
             <span class="ref">BrP_32.1</span></p>
         
         
         <p id="BrP_32.2">
            sa kathaṃ tejaso raśmiḥ striyā garbhe mahādyutiḥ <br />
            saṃbhūto bhāskaro jātas tatra naḥ saṃśayo mahān //
             <span class="ref">BrP_32.2</span></p>
         
         brahmovāca
         
         
         <p id="BrP_32.3">
            dakṣasya hi sutāḥ śreṣṭhā babhūvuḥ ṣaṣṭiḥ śobhanāḥ <br />
            aditir ditir danuś caiva vinatādyās tathaiva ca //
             <span class="ref">BrP_32.3</span></p>
         
         
         <p id="BrP_32.4">
            dakṣas tāḥ pradadau kanyāḥ kaśyapāya trayodaśa <br />
            aditir janayām āsa devāṃs tribhuvaneśvarān //
             <span class="ref">BrP_32.4</span></p>
         
         
         <p id="BrP_32.5">
            daityān ditir danuś cogrān dānavān baladarpitān <br />
            vinatādyās tathā cānyāḥ suṣuvuḥ sthānujaṅgamān //
             <span class="ref">BrP_32.5</span></p>
         
         
         <p id="BrP_32.6">
            tasyātha putradauhitraiḥ pautradauhitrakādibhiḥ <br />
            vyāptam etaj jagat sarvaṃ teṣāṃ tāsāṃ ca vai mune //
             <span class="ref">BrP_32.6</span></p>
         
         
         <p id="BrP_32.7">
            teṣāṃ kaśyapaputrāṇāṃ pradhānā devatāgaṇāḥ <br />
            sāttvikā rājasāś cānye tāmasāś ca gaṇāḥ smṛtāḥ //
             <span class="ref">BrP_32.7</span></p>
         
         
         <p id="BrP_32.8">
            devān yajñabhujaś cakre tathā tribhuvaneśvarān <br />
            sraṣṭā brahmavidāṃ śreṣṭhaḥ parameṣṭhī prajāpatiḥ //
             <span class="ref">BrP_32.8</span></p>
         
         
         <p id="BrP_32.9">
            tān abādhanta sahitāḥ sāpatnyād daityadānavāḥ <br />
            tato nirākṛtān putrān daiteyair dānavais tathā //
             <span class="ref">BrP_32.9</span></p>
         
         
         <p id="BrP_32.10">
            hataṃ tribhuvanaṃ dṛṣṭvā aditir munisattamāḥ <br />
            ācchinad yajñabhāgāṃś ca kṣudhā saṃpīḍitān bhṛśam //
             <span class="ref">BrP_32.10</span></p>
         
         
         <p id="BrP_32.11">
            ārādhanāya savituḥ paraṃ yatnaṃ pracakrame <br />
            ekāgrā niyatāhārā paraṃ niyamam āsthitā <br />
            tuṣṭāva tejasāṃ rāśiṃ gaganasthaṃ divākaram //
             <span class="ref">BrP_32.11</span></p>
         
         aditir uvāca
         
         
         <p id="BrP_32.12">
            namas tubhyaṃ paraṃ sūkṣmaṃ supuṇyaṃ bibhrate 'tulam <br />
            dhāma dhāmavatām īśaṃ dhāmādhāraṃ ca śāśvatam //
             <span class="ref">BrP_32.12</span></p>
         
         
         <p id="BrP_32.13">
            jagatām upakārāya tvām ahaṃ staumi gopate <br />
            ādadānasya yad rūpaṃ tīvraṃ tasmai namāmy aham //
             <span class="ref">BrP_32.13</span></p>
         
         
         <p id="BrP_32.14">
            grahītum aṣṭamāsena kālenāmbumayaṃ rasam <br />
            bibhratas tava yad rūpam atitīvraṃ natāsmi tat //
             <span class="ref">BrP_32.14</span></p>
         
         
         <p id="BrP_32.15">
            sametam agnisomābhyāṃ namas tasmai guṇātmane <br />
            yad rūpam ṛgyajuḥsāmnām aikyena tapate tava //
             <span class="ref">BrP_32.15</span></p>
         
         
         <p id="BrP_32.16">
            viśvam etat trayīsaṃjñaṃ namas tasmai vibhāvaso <br />
            yat tu tasmāt paraṃ rūpam om ity uktvābhisaṃhitam <br />
            asthūlaṃ sthūlam amalaṃ namas tasmai sanātana //
             <span class="ref">BrP_32.16</span></p>
         
         brahmovāca
         
         
         <p id="BrP_32.17">
            evaṃ sā niyatā devī cakre stotram aharniśam <br />
            nirāhārā vivasvantam ārirādhayiṣur dvijāḥ //
             <span class="ref">BrP_32.17</span></p>
         
         
         <p id="BrP_32.18">
            tataḥ kālena mahatā bhagavāṃs tapano dvijāḥ <br />
            pratyakṣatām agāt tasyā dākṣāyaṇyā dvijottamāḥ //
             <span class="ref">BrP_32.18</span></p>
         
         
         <p id="BrP_32.19">
            sā dadarśa mahākūṭaṃ tejaso 'mbarasaṃvṛtam <br />
            bhūmau ca saṃsthitaṃ bhāsvajjvālābhir atidurdṛśam <br />
            taṃ dṛṣṭvā ca tato devī sādhvasaṃ paramaṃ gatā //
             <span class="ref">BrP_32.19</span></p>
         
         aditir uvāca
         
         
         <p id="BrP_32.21">
            jagadādya prasīdeti na tvāṃ paśyāmi gopate <br />
            prasādaṃ kuru paśyeyaṃ yad rūpaṃ te divākara <br />
            bhaktānukampaka vibho tvadbhaktān pāhi me sutān //
             <span class="ref">BrP_32.21</span></p>
         
         brahmovāca
         
         
         <p id="BrP_32.22">
            tataḥ sa tejasas tasmād āvirbhūto vibhāvasuḥ <br />
            adṛśyata tadādityas taptatāmropamaḥ prabhuḥ //
             <span class="ref">BrP_32.22</span></p>
         
         
         <p id="BrP_32.23">
            tatas tāṃ praṇatāṃ devīṃ tasyāsaṃdarśane dvijāḥ <br />
            prāha bhāsvān vṛṇuṣvaikaṃ varaṃ matto yam icchasi //
             <span class="ref">BrP_32.23</span></p>
         
         
         <p id="BrP_32.24">
            praṇatā śirasā sā tu jānupīḍitamedinī <br />
            pratyuvāca vivasvantaṃ varadaṃ samupasthitam //
             <span class="ref">BrP_32.24</span></p>
         
         aditir uvāca
         
         
         <p id="BrP_32.25">
            deva prasīda putrāṇāṃ hṛtaṃ tribhuvanaṃ mama <br />
            yajñabhāgāś ca daiteyair dānavaiś ca balādhikaiḥ //
             <span class="ref">BrP_32.25</span></p>
         
         
         <p id="BrP_32.26">
            tannimittaṃ prasādaṃ tvaṃ kuruṣva mama gopate <br />
            aṃśena teṣāṃ bhrātṛtvaṃ gatvā tān nāśaye ripūn //
             <span class="ref">BrP_32.26</span></p>
         
         
         <p id="BrP_32.27">
            yathā me tanayā bhūyo yajñabhāgabhujaḥ prabho <br />
            bhaveyur adhipāś caiva trailokyasya divākara //
             <span class="ref">BrP_32.27</span></p>
         
         
         <p id="BrP_32.28">
            tathānukalpaṃ putrāṇāṃ suprasanno rave mama <br />
            kuru prasannārtihara kāryaṃ kartā tvam ucyate //
             <span class="ref">BrP_32.28</span></p>
         
         brahmovāca
         
         
         <p id="BrP_32.29">
            tatas tām āha bhagavān bhāskaro vāritaskaraḥ <br />
            praṇatām aditiṃ viprāḥ prasādasumukho vibhuḥ //
             <span class="ref">BrP_32.29</span></p>
         
         sūrya uvāca
         
         
         <p id="BrP_32.30">
            sahasrāṃśena te garbhaḥ saṃbhūyāham aśeṣataḥ <br />
            tvatputraśatrūn dakṣo 'haṃ nāśayāmy āśu nirvṛtaḥ //
             <span class="ref">BrP_32.30</span></p>
         
         brahmovāca
         
         
         <p id="BrP_32.31">
            ity uktvā bhagavān bhāsvān antardhānam upāgataḥ <br />
            nivṛttā sāpi tapasaḥ saṃprāptākhilavāñchitā //
             <span class="ref">BrP_32.31</span></p>
         
         
         <p id="BrP_32.32">
            tato raśmisahasrāt tu suṣumnākhyo raveḥ karaḥ <br />
            tataḥ saṃvatsarasyānte tatkāmapūraṇāya saḥ //
             <span class="ref">BrP_32.32</span></p>
         
         
         <p id="BrP_32.33">
            nivāsaṃ savitā cakre devamātus tadodare <br />
            kṛcchracāndrāyaṇādīṃś ca sā cakre susamāhitā //
             <span class="ref">BrP_32.33</span></p>
         
         
         <p id="BrP_32.34">
            śucinā dhārayāmy enaṃ divyaṃ garbham iti dvijāḥ <br />
            tatas tāṃ kaśyapaḥ prāha kiṃcitkopaplutākṣaram //
             <span class="ref">BrP_32.34</span></p>
         
         kaśyapa uvāca
         
         
         <p id="BrP_32.35">
            kiṃ mārayasi garbhāṇḍam iti nityopavāsinī <br />
            brahmovāca
            sā ca taṃ prāha garbhāṇḍam etat paśyeti kopanā <br />
            na māritaṃ vipakṣāṇāṃ mṛtyur eva bhaviṣyati //
             <span class="ref">BrP_32.35</span></p>
         
         
         <p id="BrP_32.36">
            ity uktvā taṃ tadā garbham utsasarja surāraṇiḥ <br />
            jājvalyamānaṃ tejobhiḥ patyur vacanakopitā //
             <span class="ref">BrP_32.36</span></p>
         
         
         <p id="BrP_32.37">
            taṃ dṛṣṭvā kaśyapo garbham udyadbhāskaravarcasam <br />
            tuṣṭāva praṇato bhūtvā vāgbhir ādyābhir ādarāt //
             <span class="ref">BrP_32.37</span></p>
         
         
         <p id="BrP_32.38">
            saṃstūyamānaḥ sa tadā garbhāṇḍāt prakaṭo 'bhavat <br />
            padmapattrasavarṇābhas tejasā vyāptadiṅmukhaḥ //
             <span class="ref">BrP_32.38</span></p>
         
         
         <p id="BrP_32.39">
            athāntarikṣād ābhāṣya kaśyapaṃ munisattamam <br />
            satoyameghagambhīrā vāg uvācāśarīriṇī //
             <span class="ref">BrP_32.39</span></p>
         
         vāg uvāca
         
         
         <p id="BrP_32.40">
            māritaṃtepataḥ proktam etad aṇḍaṃ tvayāditeḥ <br />
            tasmān mune sutas te 'yaṃ mārtaṇḍākhyo bhaviṣyati //
             <span class="ref">BrP_32.40</span></p>
         
         
         <p id="BrP_32.41">
            haniṣyaty asurāṃś cāyaṃ yajñabhāgaharān arīn <br />
            devā niśamyeti vaco gaganāt samupāgatam //
             <span class="ref">BrP_32.41</span></p>
         
         
         <p id="BrP_32.42">
            praharṣam atulaṃ yātā dānavāś ca hataujasaḥ <br />
            tato yuddhāya daiteyān ājuhāva śatakratuḥ //
             <span class="ref">BrP_32.42</span></p>
         
         
         <p id="BrP_32.43">
            saha devair mudā yukto dānavāś ca tam abhyayuḥ <br />
            teṣāṃ yuddham abhūd ghoraṃ devānām asuraiḥ saha //
             <span class="ref">BrP_32.43</span></p>
         
         
         <p id="BrP_32.44">
            śastrāstravṛṣṭisaṃdīptasamastabhuvanāntaram <br />
            tasmin yuddhe bhagavatā mārtaṇḍena nirīkṣitāḥ //
             <span class="ref">BrP_32.44</span></p>
         
         
         <p id="BrP_32.45">
            tejasā dahyamānās te bhasmībhūtā mahāsurāḥ <br />
            tataḥ praharṣam atulaṃ prāptāḥ sarve divaukasaḥ //
             <span class="ref">BrP_32.45</span></p>
         
         
         <p id="BrP_32.46">
            tuṣṭuvus tejasāṃ yoniṃ mārtaṇḍam aditiṃ tathā <br />
            svādhikārāṃs tataḥ prāptā yajñabhāgāṃś ca pūrvavat //
             <span class="ref">BrP_32.46</span></p>
         
         
         <p id="BrP_32.47">
            bhagavān api mārtaṇḍaḥ svādhikāram athākarot <br />
            kadambapuṣpavad bhāsvān adhaś cordhvaṃ ca raśmibhiḥ <br />
            vṛto 'gnipiṇḍasadṛśo dadhre nātisphuṭaṃ vapuḥ //
             <span class="ref">BrP_32.47</span></p>
         
         munaya ūcuḥ
         
         
         <p id="BrP_32.48">
            kathaṃ kāntataraṃ paścād rūpaṃ saṃlabdhavān raviḥ <br />
            kadambagolakākāraṃ tan me brūhi jagatpate //
             <span class="ref">BrP_32.48</span></p>
         
         brahmovāca
         
         
         <p id="BrP_32.49">
            tvaṣṭā tasmai dadau kanyāṃ saṃjñāṃ nāma vivasvate <br />
            prasādya praṇato bhūtvā viśvakarmā prajāpatiḥ //
             <span class="ref">BrP_32.49</span></p>
         
         
         <p id="BrP_32.50">
            trīṇy apatyāny asau tasyāṃ janayām āsa gopatiḥ <br />
            dvau putrau sumahābhāgau kanyāṃ ca yamunāṃ tathā //
             <span class="ref">BrP_32.50</span></p>
         
         
         <p id="BrP_32.51">
            yat tejo 'bhyadhikaṃ tasya mārtaṇḍasya vivasvataḥ <br />
            tenātitāpayām āsa trīṃl lokān sacarācarān //
             <span class="ref">BrP_32.51</span></p>
         
         
         <p id="BrP_32.52">
            tad rūpaṃ golakākāraṃ dṛṣṭvā saṃjñā vivasvataḥ <br />
            asahantī mahat tejaḥ svāṃ chāyāṃ vākyam abravīt //
             <span class="ref">BrP_32.52</span></p>
         
         saṃjñovāca
         
         
         <p id="BrP_32.53">
            ahaṃ yāsyāmi bhadraṃ te svam eva bhavanaṃ pituḥ <br />
            nirvikāraṃ tvayātraiva stheyaṃ macchāsanāc chubhe //
             <span class="ref">BrP_32.53</span></p>
         
         
         <p id="BrP_32.54">
            imau ca bālakau mahyaṃ kanyā ca varavarṇinī <br />
            saṃbhāvyā naiva cākhyeyam idaṃ bhagavate tvayā //
             <span class="ref">BrP_32.54</span></p>
         
         chāyovāca
         
         
         <p id="BrP_32.55">
            ā kacagrahaṇād devi ā śāpān naiva karhicit <br />
            ākhyāsyāmi mataṃ tubhyaṃ gamyatāṃ yatra vāñchitam //
             <span class="ref">BrP_32.55</span></p>
         
         
         <p id="BrP_32.56">
            ity uktā vrīḍitā saṃjñā jagāma pitṛmandiram <br />
            vatsarāṇāṃ sahasraṃ tu vasamānā pitur gṛhe //
             <span class="ref">BrP_32.56</span></p>
         
         
         <p id="BrP_32.57">
            bhartuḥ samīpaṃ yāhīti pitroktā sā punaḥ punaḥ <br />
            āgacchad vaḍavā bhūtvā kurūn athottarāṃs tataḥ //
             <span class="ref">BrP_32.57</span></p>
         
         
         <p id="BrP_32.58">
            tatra tepe tapaḥ sādhvī nirāhārā dvijottamāḥ <br />
            pituḥ samīpaṃ yātāyāṃ saṃjñāyāṃ vākyatatparā //
             <span class="ref">BrP_32.58</span></p>
         
         
         <p id="BrP_32.59">
            tadrūpadhāriṇī chāyā bhāskaraṃ samupasthitā <br />
            tasyāṃ ca bhagavān sūryaḥ saṃjñeyam iti cintayan //
             <span class="ref">BrP_32.59</span></p>
         
         
         <p id="BrP_32.60">
            tathaiva janayām āsa dvau putrau kanyakāṃ tathā <br />
            saṃjñā tu pārthivī teṣām ātmajānāṃ tathākarot //
             <span class="ref">BrP_32.60</span></p>
         
         
         <p id="BrP_32.61">
            snehaṃ na pūrvajātānāṃ tathā kṛtavatī tu sā <br />
            manus tat kṣāntavāṃs tasyā yamas tasyā na cakṣame //
             <span class="ref">BrP_32.61</span></p>
         
         
         <p id="BrP_32.62">
            bahudhā pīḍyamānas tu pituḥ patyā suduḥkhitaḥ <br />
            sa vai kopāc ca bālyāc ca bhāvino 'rthasya vai balāt <br />
            padā saṃtarjayām āsa na tu dehe nyapātayat //
             <span class="ref">BrP_32.62</span></p>
         
         chāyovāca
         
         
         <p id="BrP_32.63">
            padā tarjayase yasmāt pitur bhāryāṃ garīyasīm <br />
            tasmāt tavaiṣa caraṇaḥ patiṣyati na saṃśayaḥ //
             <span class="ref">BrP_32.63</span></p>
         
         brahmovāca
         
         
         <p id="BrP_32.64">
            yamas tu tena śāpena bhṛśaṃ pīḍitamānasaḥ <br />
            manunā saha dharmātmā pitre sarvaṃ nyavedayat //
             <span class="ref">BrP_32.64</span></p>
         
         yama uvāca
         
         
         <p id="BrP_32.65">
            snehena tulyam asmāsu mātā deva na vartate <br />
            visṛjya jyāyasaṃ bhaktyā kanīyāṃsaṃ bubhūṣati //
             <span class="ref">BrP_32.65</span></p>
         
         
         <p id="BrP_32.66">
            tasyāṃ mayodyataḥ pādo na tu dehe nipātitaḥ <br />
            bālyād vā yadi vā mohāt tad bhavān kṣantum arhasi //
             <span class="ref">BrP_32.66</span></p>
         
         
         <p id="BrP_32.67">
            śapto 'haṃ tāta kopena jananyā tanayo yataḥ <br />
            tato manye na jananīm imāṃ vai tapatāṃ vara //
             <span class="ref">BrP_32.67</span></p>
         
         
         <p id="BrP_32.68">
            tava prasādāc caraṇo bhagavan na pated yathā <br />
            mātṛśāpād ayaṃ me 'dya tathā cintaya gopate //
             <span class="ref">BrP_32.68</span></p>
         
         ravir uvāca
         
         
         <p id="BrP_32.69">
            asaṃśayaṃ mahat putra bhaviṣyaty atra kāraṇam <br />
            yena tvām āviśat krodho dharmajñaṃ dharmaśīlinam //
             <span class="ref">BrP_32.69</span></p>
         
         
         <p id="BrP_32.70">
            sarveṣām eva śāpānāṃ pratighāto hi vidyate <br />
            na tu mātrābhiśaptānāṃ kvacic chāpanivartanam //
             <span class="ref">BrP_32.70</span></p>
         
         
         <p id="BrP_32.71">
            na śakyam etan mithyā tu kartuṃ mātur vacas tava <br />
            kiṃcit te 'haṃ vidhāsyāmi putrasnehād anugraham //
             <span class="ref">BrP_32.71</span></p>
         
         
         <p id="BrP_32.72">
            kṛmayo māṃsam ādāya prayāsyanti mahītalam <br />
            kṛtaṃ tasyā vacaḥ satyaṃ tvaṃ ca trāto bhaviṣyasi //
             <span class="ref">BrP_32.72</span></p>
         
         brahmovāca
         
         
         <p id="BrP_32.73">
            ādityas tv abravīc chāyāṃ kimarthaṃ tanayeṣu vai <br />
            tulyeṣv apy adhikaḥ sneha ekaṃ prati kṛtas tvayā //
             <span class="ref">BrP_32.73</span></p>
         
         
         <p id="BrP_32.74">
            nūnaṃ naiṣāṃ tvaṃ jananī saṃjñā kāpi tvam āgatā <br />
            nirguṇeṣv apy apatyeṣu mātā śāpaṃ na dāsyati //
             <span class="ref">BrP_32.74</span></p>
         
         
         <p id="BrP_32.75">
            sā tatpariharantī ca śāpād bhītā tadā raveḥ <br />
            kathayām āsa vṛttāntaṃ sa śrutvā śvaśuraṃ yayau //
             <span class="ref">BrP_32.75</span></p>
         
         
         <p id="BrP_32.76">
            sa cāpi taṃ yathānyāyam arcayitvā tadā ravim <br />
            nirdagdhukāmaṃ roṣeṇa sāntvayānas tam abravīt //
             <span class="ref">BrP_32.76</span></p>
         
         viśvakarmovāca
         
         
         <p id="BrP_32.77">
            tavātitejasā vyāptam idaṃ rūpaṃ suduḥsaham <br />
            asahantī tu tat saṃjñā vane carati vai tapaḥ //
             <span class="ref">BrP_32.77</span></p>
         
         
         <p id="BrP_32.78">
            drakṣyate tāṃ bhavān adya svāṃ bhāryāṃ śubhacāriṇīm <br />
            rūpārthaṃ bhavato 'raṇye carantīṃ sumahat tapaḥ //
             <span class="ref">BrP_32.78</span></p>
         
         
         <p id="BrP_32.79">
            śrutaṃ me brahmaṇo vākyaṃ tava tejovarodhane <br />
            rūpaṃ nirvartayāmy adya tava kāntaṃ divaspate //
             <span class="ref">BrP_32.79</span></p>
         
         brahmovāca
         
         
         <p id="BrP_32.80">
            tatas tatheti taṃ prāha tvaṣṭāraṃ bhagavān raviḥ <br />
            tato vivasvato rūpaṃ prāg āsīt parimaṇḍalam //
             <span class="ref">BrP_32.80</span></p>
         
         
         <p id="BrP_32.81">
            viśvakarmā tv anujñātaḥ śākadvīpe vivasvatā <br />
            bhramim āropya tattejaḥśātanāyopacakrame //
             <span class="ref">BrP_32.81</span></p>
         
         
         <p id="BrP_32.82">
            bhramatāśeṣajagatāṃ nābhibhūtena bhāsvatā <br />
            samudrādrivanopetā tv āruroha mahī nabhaḥ //
             <span class="ref">BrP_32.82</span></p>
         
         
         <p id="BrP_32.83">
            gaganaṃ cākhilaṃ viprāḥ sacandragrahatārakam <br />
            adhogataṃ mahābhāgā babhūvākṣiptam ākulam //
             <span class="ref">BrP_32.83</span></p>
         
         
         <p id="BrP_32.84">
            vikṣiptasalilāḥ sarve babhūvuś ca tathārṇavāḥ <br />
            vyabhidyanta mahāśailāḥ śīrṇasānunibandhanāḥ //
             <span class="ref">BrP_32.84</span></p>
         
         
         <p id="BrP_32.85">
            dhruvādhārāṇy aśeṣāṇi dhiṣṇyāni munisattamāḥ <br />
            truṭyadraśminibandhīni bandhanāni adho yayuḥ //
             <span class="ref">BrP_32.85</span></p>
         
         
         <p id="BrP_32.86">
            vegabhramaṇasaṃpātavāyukṣiptāḥ sahasraśaḥ <br />
            vyaśīryanta mahāmeghā ghorārāvavirāviṇaḥ //
             <span class="ref">BrP_32.86</span></p>
         
         
         <p id="BrP_32.87">
            bhāsvadbhramaṇavibhrāntabhūmyākāśarasātalam <br />
            jagad ākulam atyarthaṃ tadāsīn munisattamāḥ //
             <span class="ref">BrP_32.87</span></p>
         
         
         <p id="BrP_32.88">
            trailokyam ākulaṃ vīkṣya bhramamāṇaṃ surarṣayaḥ <br />
            devāś ca brahmaṇā sārdhaṃ bhāsvantam abhituṣṭuvuḥ //
             <span class="ref">BrP_32.88</span></p>
         
         
         <p id="BrP_32.89">
            ādidevo 'si devānāṃ jātas tvaṃ bhūtaye bhuvaḥ <br />
            sargasthityantakāleṣu tridhā bhedena tiṣṭhasi //
             <span class="ref">BrP_32.89</span></p>
         
         
         <p id="BrP_32.90">
            svasti te 'stu jagannātha gharmavarṣadivākara <br />
            indrādayas tadā devā likhyamānam athāstuvan //
             <span class="ref">BrP_32.90</span></p>
         
         
         <p id="BrP_32.91">
            jaya deva jagatsvāmiñ jayāśeṣajagatpate <br />
            ṛṣayaś ca tataḥ sapta vasiṣṭhātripurogamāḥ //
             <span class="ref">BrP_32.91</span></p>
         
         
         <p id="BrP_32.92">
            tuṣṭuvur vividhaiḥ stotraiḥ svasti svastītivādinaḥ <br />
            vedoktibhir athāgryābhir vālakhilyāś ca tuṣṭuvuḥ //
             <span class="ref">BrP_32.92</span></p>
         
         
         <p id="BrP_32.93">
            agnir ādyāś ca bhāsvantaṃ likhyamānaṃ mudā yutāḥ <br />
            tvaṃ nātha mokṣiṇāṃ mokṣo dhyeyas tvaṃ dhyānināṃ paraḥ //
             <span class="ref">BrP_32.93</span></p>
         
         
         <p id="BrP_32.94">
            tvaṃ gatiḥ sarvabhūtānāṃ karmakāṇḍavivartinām <br />
            saṃpūjyas tvaṃ tu deveśa śaṃ no 'stu jagatāṃ pate //
             <span class="ref">BrP_32.94</span></p>
         
         
         <p id="BrP_32.95">
            śaṃ no 'stu dvipade nityaṃ śaṃ naś cāstu catuṣpade <br />
            tato vidyādharagaṇā yakṣarākṣasapannagāḥ //
             <span class="ref">BrP_32.95</span></p>
         
         
         <p id="BrP_32.96">
            kṛtāñjalipuṭāḥ sarve śirobhiḥ praṇatā ravim <br />
            ūcus te vividhā vāco manaḥśrotrasukhāvahāḥ //
             <span class="ref">BrP_32.96</span></p>
         
         
         <p id="BrP_32.97">
            sahyaṃ bhavatu tejas te bhūtānāṃ bhūtabhāvana <br />
            tato hāhāhūhūś caiva nāradas tumburus tathā //
             <span class="ref">BrP_32.97</span></p>
         
         
         <p id="BrP_32.98">
            upagāyitum ārabdhā gāndharvakuśalā ravim <br />
            ṣaḍjamadhyamagāndhāragānatrayaviśāradāḥ //
             <span class="ref">BrP_32.98</span></p>
         
         
         <p id="BrP_32.99">
            mūrchanābhiś ca tālaiś ca saṃprayogaiḥ sukhapradam <br />
            viśvācī ca ghṛtācī ca urvaśy atha tilottamāḥ //
             <span class="ref">BrP_32.99</span></p>
         
         
         <p id="BrP_32.100">
            menakā sahajanyā ca rambhā cāpsarasāṃ varā <br />
            nanṛtur jagatām īśe likhyamāne vibhāvasau //
             <span class="ref">BrP_32.100</span></p>
         
         
         <p id="BrP_32.101">
            bhāvahāvavilāsādyān kurvatyo 'bhinayān bahūn <br />
            prāvādyanta tatas tatra vīṇā veṇvādijharjharāḥ //
             <span class="ref">BrP_32.101</span></p>
         
         
         <p id="BrP_32.102">
            paṇavāḥ puṣkarāś caiva mṛdaṅgāḥ paṭahānakāḥ <br />
            devadundubhayaḥ śaṅkhāḥ śataśo 'tha sahasraśaḥ //
             <span class="ref">BrP_32.102</span></p>
         
         
         <p id="BrP_32.103">
            gāyadbhiś caiva nṛtyadbhir gandharvair apsarogaṇaiḥ <br />
            tūryavāditraghoṣaiś ca sarvaṃ kolāhalīkṛtam //
             <span class="ref">BrP_32.103</span></p>
         
         
         <p id="BrP_32.104">
            tataḥ kṛtāñjalipuṭā bhaktinamrātmamūrtayaḥ <br />
            likhyamānaṃ sahasrāṃśuṃ praṇemuḥ sarvadevatāḥ //
             <span class="ref">BrP_32.104</span></p>
         
         
         <p id="BrP_32.105">
            tataḥ kolāhale tasmin sarvadevasamāgame <br />
            tejasaḥ śātanaṃ cakre viśvakarmā śanaiḥ śanaiḥ //
             <span class="ref">BrP_32.105</span></p>
         
         
         <p id="BrP_32.106">
            ājānulikhitaś cāsau nipuṇaṃ viśvakarmaṇā <br />
            nābhyanandat tu likhanaṃ tatas tenāvatāritaḥ //
             <span class="ref">BrP_32.106</span></p>
         
         
         <p id="BrP_32.107">
            na tu nirbhartsitaṃ rūpaṃ tejaso hananena tu <br />
            kāntāt kāntataraṃ rūpam adhikaṃ śuśubhe tataḥ //
             <span class="ref">BrP_32.107</span></p>
         
         
         <p id="BrP_32.108">
            iti himajalagharmakālahetor <br />harakamalāsanaviṣṇusaṃstutasya<br />
            tadupari likhanaṃ niśamya bhānor <br />vrajati divākaralokam āyuṣo 'nte
             <span class="ref">BrP_32.108</span></p>
         
         
         <p id="BrP_32.109">
            evaṃ janma raveḥ pūrvaṃ babhūva munisattamāḥ <br />
            rūpaṃ ca paramaṃ tasya mayā saṃparikīrtitam //
             <span class="ref">BrP_32.109</span></p>
         
         munaya ūcuḥ
         
         
         <p id="BrP_33.1">
            bhūyo 'pi kathayāsmākaṃ kathāṃ sūryasamāśritām <br />
            na tṛptim adhigacchāmaḥ śṛṇvantas tāṃ kathāṃ śubhām //
             <span class="ref">BrP_33.1</span></p>
         
         
         <p id="BrP_33.2">
            yo 'yaṃ dīpto mahātejā vahnirāśisamaprabhaḥ <br />
            etad veditum icchāmaḥ prabhāvo 'sya kutaḥ prabho //
             <span class="ref">BrP_33.2</span></p>
         
         brahmovāca
         
         
         <p id="BrP_33.3">
            tamobhūteṣu lokeṣu naṣṭe sthāvarajaṅgame <br />
            prakṛter guṇahetus tu pūrvaṃ buddhir ajāyata //
             <span class="ref">BrP_33.3</span></p>
         
         
         <p id="BrP_33.4">
            ahaṃkāras tato jāto mahābhūtapravartakaḥ <br />
            vāyvagnir āpaḥ khaṃ bhūmis tatas tv aṇḍam ajāyata //
             <span class="ref">BrP_33.4</span></p>
         
         
         <p id="BrP_33.5">
            tasminn aṇḍe tv ime lokāḥ sapta caiva pratiṣṭhitāḥ <br />
            pṛthivī saptabhir dvīpaiḥ samudraiś caiva saptabhiḥ //
             <span class="ref">BrP_33.5</span></p>
         
         
         <p id="BrP_33.6">
            tatraivāvasthito hy āsīd ahaṃ viṣṇur maheśvaraḥ <br />
            vimūḍhās tāmasāḥ sarve pradhyāyanti tam īśvaram //
             <span class="ref">BrP_33.6</span></p>
         
         
         <p id="BrP_33.7">
            tato vai sumahātejāḥ prādurbhūtas tamonudaḥ <br />
            dhyānayogena cāsmābhir vijñātaḥ savitā tadā //
             <span class="ref">BrP_33.7</span></p>
         
         
         <p id="BrP_33.8">
            jñātvā ca paramātmānaṃ sarva eva pṛthak pṛthak <br />
            divyābhiḥ stutibhir devaḥ stuto 'smābhis tadeśvaraḥ //
             <span class="ref">BrP_33.8</span></p>
         
         
         <p id="BrP_33.9">
            ādidevo 'si devānām aiśvaryāc ca tvam īśvaraḥ <br />
            ādikartāsi bhūtānāṃ devadevo divākaraḥ //
             <span class="ref">BrP_33.9</span></p>
         
         
         <p id="BrP_33.10">
            jīvanaḥ sarvabhūtānāṃ devagandharvarakṣasām <br />
            munikiṃnarasiddhānāṃ tathaivoragapakṣiṇām //
             <span class="ref">BrP_33.10</span></p>
         
         
         <p id="BrP_33.11">
            tvaṃ brahmā tvaṃ mahādevas tvaṃ viṣṇus tvaṃ prajāpatiḥ <br />
            vāyur indraś ca somaś ca vivasvān varuṇas tathā //
             <span class="ref">BrP_33.11</span></p>
         
         
         <p id="BrP_33.12">
            tvaṃ kālaḥ sṛṣṭikartā ca hartā bhartā tathā prabhuḥ <br />
            saritaḥ sāgarāḥ śailā vidyudindradhanūṃṣi ca //
             <span class="ref">BrP_33.12</span></p>
         
         
         <p id="BrP_33.13">
            pralayaḥ prabhavaś caiva vyaktāvyaktaḥ sanātanaḥ <br />
            īśvarāt parato vidyā vidyāyāḥ parataḥ śivaḥ //
             <span class="ref">BrP_33.13</span></p>
         
         
         <p id="BrP_33.14">
            śivāt parataro devas tvam eva parameśvaraḥ <br />
            sarvataḥpāṇipādāntaḥ sarvatokṣiśiromukhaḥ //
             <span class="ref">BrP_33.14</span></p>
         
         
         <p id="BrP_33.15">
            sahasrāṃśuḥ sahasrāsyaḥ sahasracaraṇekṣaṇaḥ <br />
            bhūtādir bhūr bhuvaḥ svaś ca mahaḥ satyaṃ tapo janaḥ //
             <span class="ref">BrP_33.15</span></p>
         
         
         <p id="BrP_33.16">
            pradīptaṃ dīpanaṃ divyaṃ sarvalokaprakāśakam <br />
            durnirīkṣaṃ surendrāṇāṃ yad rūpaṃ tasya te namaḥ //
             <span class="ref">BrP_33.16</span></p>
         
         
         <p id="BrP_33.17">
            surasiddhagaṇair juṣṭaṃ bhṛgvatripulahādibhiḥ <br />
            stutaṃ paramam avyaktaṃ yad rūpaṃ tasya te namaḥ //
             <span class="ref">BrP_33.17</span></p>
         
         
         <p id="BrP_33.18">
            vedyaṃ vedavidāṃ nityaṃ sarvajñānasamanvitam <br />
            sarvadevātidevasya yad rūpaṃ tasya te namaḥ //
             <span class="ref">BrP_33.18</span></p>
         
         
         <p id="BrP_33.19">
            viśvakṛd viśvabhūtaṃ ca vaiśvānarasurārcitam <br />
            viśvasthitam acintyaṃ ca yad rūpaṃ tasya te namaḥ //
             <span class="ref">BrP_33.19</span></p>
         
         
         <p id="BrP_33.20">
            paraṃ yajñāt paraṃ vedāt paraṃ lokāt paraṃ divaḥ <br />
            paramātmety abhikhyātaṃ yad rūpaṃ tasya te namaḥ //
             <span class="ref">BrP_33.20</span></p>
         
         
         <p id="BrP_33.21">
            avijñeyam anālakṣyam adhyānagatam avyayam <br />
            anādinidhanaṃ caiva yad rūpaṃ tasya te namaḥ //
             <span class="ref">BrP_33.21</span></p>
         
         
         <p id="BrP_33.22">
            namo namaḥ kāraṇakāraṇāya <br />namo namaḥ pāpavimocanāya<br />
            namo namas te ditijārdanāya <br />namo namo rogavimocanāya
             <span class="ref">BrP_33.22</span></p>
         
         
         <p id="BrP_33.23">
            namo namaḥ sarvavarapradāya <br />namo namaḥ sarvasukhapradāya<br />
            namo namaḥ sarvadhanapradāya <br />namo namaḥ sarvamatipradāya
             <span class="ref">BrP_33.23</span></p>
         
         
         <p id="BrP_33.24">
            stutaḥ sa bhagavān evaṃ taijasaṃ rūpam āsthitaḥ <br />
            uvāca vācā kalyāṇyā ko varo vaḥ pradīyatām //
             <span class="ref">BrP_33.24</span></p>
         
         devā ūcuḥ
         
         
         <p id="BrP_33.25">
            tavātitaijasaṃ rūpaṃ na kaścit soḍhum utsahet <br />
            sahanīyaṃ tad bhavatu hitāya jagataḥ prabho //
             <span class="ref">BrP_33.25</span></p>
         
         
         <p id="BrP_33.26">
            evam astv iti so 'py uktvā bhagavān ādikṛt prabhuḥ <br />
            lokānāṃ kāryasiddhyarthaṃ gharmavarṣahimapradaḥ //
             <span class="ref">BrP_33.26</span></p>
         
         
         <p id="BrP_33.27">
            tataḥ sāṃkhyāś ca yogāś ca ye cānye mokṣakāṅkṣiṇaḥ <br />
            dhyāyanti dhyāyino devaṃ hṛdayasthaṃ divākaram //
             <span class="ref">BrP_33.27</span></p>
         
         
         <p id="BrP_33.28">
            sarvalakṣaṇahīno 'pi yukto vā sarvapātakaiḥ <br />
            sarvaṃ ca tarate pāpaṃ devam arkaṃ samāśritaḥ //
             <span class="ref">BrP_33.28</span></p>
         
         
         <p id="BrP_33.29">
            agnihotraṃ ca vedāś ca yajñāś ca bahudakṣiṇāḥ <br />
            bhānor bhaktinamaskārakalāṃ nārhanti ṣoḍaśīm //
             <span class="ref">BrP_33.29</span></p>
         
         
         <p id="BrP_33.30">
            tīrthānāṃ paramaṃ tīrthaṃ maṅgalānāṃ ca maṅgalam <br />
            pavitraṃ ca pavitrāṇāṃ prapadyante divākaram //
             <span class="ref">BrP_33.30</span></p>
         
         
         <p id="BrP_33.31">
            śakrādyaiḥ saṃstutaṃ devaṃ ye namasyanti bhāskaram <br />
            sarvakilbiṣanirmuktāḥ sūryalokaṃ vrajanti te //
             <span class="ref">BrP_33.31</span></p>
         
         munaya ūcuḥ
         
         
         <p id="BrP_33.32">
            cirāt prabhṛti no brahmañ śrotum icchā pravartate <br />
            nāmnām aṣṭaśataṃ brūhi yat tvayoktaṃ purā raveḥ //
             <span class="ref">BrP_33.32</span></p>
         
         brahmovāca
         
         
         <p id="BrP_33.33">
            aṣṭottaraśataṃ nāmnāṃ śṛṇudhvaṃ gadato mama <br />
            bhāskarasya paraṃ guhyaṃ svargamokṣapradaṃ dvijāḥ //
             <span class="ref">BrP_33.33</span></p>
         
         
         <p id="BrP_33.34">
            oṃ sūryo 'ryamā bhagas tvaṣṭā pūṣārkaḥ savitā raviḥ <br />
            gabhastimān ajaḥ kālo mṛtyur dhātā prabhākaraḥ //
             <span class="ref">BrP_33.34</span></p>
         
         
         <p id="BrP_33.35">
            pṛthivy āpaś ca tejaś ca khaṃ vāyuś ca parāyaṇam <br />
            somo bṛhaspatiḥ śukro budho 'ṅgāraka eva ca //
             <span class="ref">BrP_33.35</span></p>
         
         
         <p id="BrP_33.36">
            indro vivasvān dīptāṃśuḥ śuciḥ śauriḥ śanaiścaraḥ <br />
            brahmā viṣṇuś ca rudraś ca skando vaiśravaṇo yamaḥ //
             <span class="ref">BrP_33.36</span></p>
         
         
         <p id="BrP_33.37">
            vaidyuto jāṭharaś cāgnir aindhanas tejasāṃ patiḥ <br />
            dharmadhvajo vedakartā vedāṅgo vedavāhanaḥ //
             <span class="ref">BrP_33.37</span></p>
         
         
         <p id="BrP_33.38">
            kṛtaṃ tretā dvāparaś ca kaliḥ sarvāmarāśrayaḥ <br />
            kalākāṣṭhāmuhūrtāś ca kṣapā yāmās tathā kṣaṇāḥ //
             <span class="ref">BrP_33.38</span></p>
         
         
         <p id="BrP_33.39">
            saṃvatsarakaro 'śvatthaḥ kālacakro vibhāvasuḥ <br />
            puruṣaḥ śāśvato yogī vyaktāvyaktaḥ sanātanaḥ //
             <span class="ref">BrP_33.39</span></p>
         
         
         <p id="BrP_33.40">
            kālādhyakṣaḥ prajādhyakṣo viśvakarmā tamonudaḥ <br />
            varuṇaḥ sāgaro 'ṃśaś ca jīmūto jivano 'rihā //
             <span class="ref">BrP_33.40</span></p>
         
         
         <p id="BrP_33.41">
            bhūtāśrayo bhūtapatiḥ sarvalokanamaskṛtaḥ <br />
            sraṣṭā saṃvartako vahniḥ sarvasyādir alolupaḥ //
             <span class="ref">BrP_33.41</span></p>
         
         
         <p id="BrP_33.42">
            anantaḥ kapilo bhānuḥ kāmadaḥ sarvatomukhaḥ <br />
            jayo viśālo varadaḥ sarvabhūtaniṣevitaḥ //
             <span class="ref">BrP_33.42</span></p>
         
         
         <p id="BrP_33.43">
            manaḥ suparṇo bhūtādiḥ śīghragaḥ prāṇadhāraṇaḥ <br />
            dhanvantarir dhūmaketur ādidevo 'diteḥ sutaḥ //
             <span class="ref">BrP_33.43</span></p>
         
         
         <p id="BrP_33.44">
            dvādaśātmā ravir dakṣaḥ pitā mātā pitāmahaḥ <br />
            svargadvāraṃ prajādvāraṃ mokṣadvāraṃ triviṣṭapam //
             <span class="ref">BrP_33.44</span></p>
         
         
         <p id="BrP_33.45">
            dehakartā praśāntātmā viśvātmā viśvatomukhaḥ <br />
            carācarātmā sūkṣmātmā maitreyaḥ karuṇānvitaḥ //
             <span class="ref">BrP_33.45</span></p>
         
         
         <p id="BrP_33.46">
            etad vai kīrtanīyasya sūryasyāmitatejasaḥ <br />
            nāmnām aṣṭaśataṃ ramyaṃ mayā proktaṃ dvijottamāḥ //
             <span class="ref">BrP_33.46</span></p>
         
         
         <p id="BrP_33.47">
            suragaṇapitṛyakṣasevitaṃ hy <br />asuraniśākarasiddhavanditam<br />
            varakanakahutāśanaprabhaṃ <br />praṇipatito 'smi hitāya bhāskaram
             <span class="ref">BrP_33.47</span></p>
         
         
         <p id="BrP_33.48">
            sūryodaye yaḥ susamāhitaḥ paṭhet <br />sa putradārān dhanaratnasaṃcayān<br />
            labheta jātismaratāṃ naraḥ sa tu <br />smṛtiṃ ca medhāṃ ca sa vindate parām
             <span class="ref">BrP_33.48</span></p>
         
         
         <p id="BrP_33.49">
            imaṃ stavaṃ devavarasya yo naraḥ <br />prakīrtayec chuddhamanāḥ samāhitaḥ<br />
            vimucyate śokadavāgnisāgarāl <br />labheta kāmān manasā yathepsitān
             <span class="ref">BrP_33.49</span></p>
         
         brahmovāca
         
         
         <p id="BrP_34.1">
            yo 'sau sarvagato devas tripurāris trilocanaḥ <br />
            umāpriyakaro rudraś candrārdhakṛtaśekharaḥ //
             <span class="ref">BrP_34.1</span></p>
         
         
         <p id="BrP_34.2">
            vidrāvya vibudhān sarvān siddhavidyādharān ṛṣīn <br />
            gandharvayakṣanāgāṃś ca tathānyāṃś ca samāgatān //
             <span class="ref">BrP_34.2</span></p>
         
         
         <p id="BrP_34.3">
            jaghāna pūrvaṃ dakṣasya yajato dharaṇītale <br />
            yajñaṃ samṛddhaṃ ratnāḍhyaṃ sarvasaṃbhārasaṃbhṛtam //
             <span class="ref">BrP_34.3</span></p>
         
         
         <p id="BrP_34.4">
            yasya pratāpasaṃtrastāḥ śakrādyās tridivaukasaḥ <br />
            śāntiṃ na lebhire viprāḥ kailāsaṃ śaraṇaṃ gatāḥ //
             <span class="ref">BrP_34.4</span></p>
         
         
         <p id="BrP_34.5">
            sa āste tatra varadaḥ śūlapāṇir vṛṣadhvajaḥ <br />
            pinākapāṇir bhagavān dakṣayajñavināśanaḥ //
             <span class="ref">BrP_34.5</span></p>
         
         
         <p id="BrP_34.6">
            mahādevo 'kale deśe kṛttivāsā vṛṣadhvajaḥ <br />
            ekāmrake muniśreṣṭhāḥ sarvakāmaprado haraḥ //
             <span class="ref">BrP_34.6</span></p>
         
         munaya ūcuḥ
         
         
         <p id="BrP_34.7">
            kimarthaṃ sa bhavo devaḥ sarvabhūtahite rataḥ <br />
            jaghāna yajñaṃ dakṣasya devaiḥ sarvair alaṃkṛtam //
             <span class="ref">BrP_34.7</span></p>
         
         
         <p id="BrP_34.8">
            na hy alpaṃ kāraṇaṃ tatra prabho manyāmahe vayam <br />
            śrotum icchāmahe brūhi paraṃ kautūhalaṃ hi naḥ //
             <span class="ref">BrP_34.8</span></p>
         
         brahmovāca
         
         
         <p id="BrP_34.9">
            dakṣasyāsann aṣṭa kanyā yāś caivaṃ patisaṃgatāḥ <br />
            svebhyo gṛhebhyaś cānīya tāḥ pitābhyarcayad gṛhe //
             <span class="ref">BrP_34.9</span></p>
         
         
         <p id="BrP_34.10">
            tatas tv abhyarcitā viprā nyavasaṃs tāḥ pitur gṛhe <br />
            tāsāṃ jyeṣṭhā satī nāma patnī yā tryambakasya vai //
             <span class="ref">BrP_34.10</span></p>
         
         
         <p id="BrP_34.11">
            nājuhāvātmajāṃ tāṃ vai dakṣo rudram abhidviṣan <br />
            akarot saṃnatiṃ dakṣe na ca kāṃcin maheśvaraḥ //
             <span class="ref">BrP_34.11</span></p>
         
         
         <p id="BrP_34.12">
            jāmātā śvaśure tasmin svabhāvāt tejasi sthitaḥ <br />
            tato jñātvā satī sarvās tās tu prāptāḥ pitur gṛham //
             <span class="ref">BrP_34.12</span></p>
         
         
         <p id="BrP_34.13">
            jagāma sāpy anāhūtā satī tu svapitur gṛham <br />
            tābhyo hīnāṃ pitā cakre satyāḥ pūjām asaṃmatām <br />
            tato 'bravīt sā pitaraṃ devī krodhasamākulā //
             <span class="ref">BrP_34.13</span></p>
         
         saty uvāca
         
         
         <p id="BrP_34.14">
            yavīyasībhyaḥ śreṣṭhāhaṃ kiṃ na pūjasi māṃ prabho <br />
            asatkṛtām avasthāṃ yaḥ kṛtavān asi garhitām <br />
            ahaṃ jyeṣṭhā variṣṭhā ca māṃ tvaṃ satkartum arhasi //
             <span class="ref">BrP_34.14</span></p>
         
         brahmovāca
         
         
         <p id="BrP_34.15">
            evam ukto 'bravīd enāṃ dakṣaḥ saṃraktalocanaḥ //
             <span class="ref">BrP_34.15</span></p>
         
         dakṣa uvāca
         
         
         <p id="BrP_34.16">
            tvattaḥ śreṣṭhā variṣṭhāś ca pūjyā bālāḥ sutā mama <br />
            tāsāṃ ye caiva bhartāras te me bahumatāḥ sati //
             <span class="ref">BrP_34.16</span></p>
         
         
         <p id="BrP_34.17">
            brahmiṣṭhāś ca vratasthāś ca mahāyogāḥ sudhārmikāḥ <br />
            guṇaiś caivādhikāḥ ślāghyāḥ sarve te tryambakāt sati //
             <span class="ref">BrP_34.17</span></p>
         
         
         <p id="BrP_34.18">
            vasiṣṭho 'triḥ pulastyaś ca aṅgirāḥ pulahaḥ kratuḥ <br />
            bhṛgur marīciś ca tathā śreṣṭhā jāmātaro mama //
             <span class="ref">BrP_34.18</span></p>
         
         
         <p id="BrP_34.19">
            taiś cāpi spardhate śarvaḥ sarve te caiva taṃ prati <br />
            tena tvāṃ na bubhūṣāmi pratikūlo hi me bhavaḥ //
             <span class="ref">BrP_34.19</span></p>
         
         
         <p id="BrP_34.20">
            ity uktavāṃs tadā dakṣaḥ saṃpramūḍhena cetasā <br />
            śāpārtham ātmanaś caiva yenoktā vai maharṣayaḥ <br />
            tathoktā pitaraṃ sā vai kruddhā devī tam abravīt //
             <span class="ref">BrP_34.20</span></p>
         
         saty uvāca
         
         
         <p id="BrP_34.21">
            vāṅmanaḥkarmabhir yasmād aduṣṭāṃ māṃ vigarhasi <br />
            tasmāt tyajāmy ahaṃ deham imaṃ tāta tavātmajam //
             <span class="ref">BrP_34.21</span></p>
         
         brahmovāca
         
         
         <p id="BrP_34.22">
            tatas tenāpamānena satī duḥkhād amarṣitā <br />
            abravīd vacanaṃ devī namaskṛtya svayaṃbhuve //
             <span class="ref">BrP_34.22</span></p>
         
         saty uvāca
         
         
         <p id="BrP_34.23">
            yenāham apadehā vai punar dehena bhāsvatā <br />
            tatrāpy aham asaṃmūḍhā saṃbhūtā dhārmikī punaḥ <br />
            gaccheyaṃ dharmapatnītvaṃ tryambakasyaiva dhīmataḥ //
             <span class="ref">BrP_34.23</span></p>
         
         brahmovāca
         
         
         <p id="BrP_34.24">
            tatraivātha samāsīnā ruṣṭātmānaṃ samādadhe <br />
            dhārayām āsa cāgneyīṃ dhāraṇām ātmanātmani //
             <span class="ref">BrP_34.24</span></p>
         
         
         <p id="BrP_34.25">
            tataḥ svātmānam utthāpya vāyunā samudīritaḥ <br />
            sarvāṅgebhyo viniḥsṛtya vahnir bhasma cakāra tām //
             <span class="ref">BrP_34.25</span></p>
         
         
         <p id="BrP_34.26">
            tad upaśrutya nidhanaṃ satyā devyāḥ sa śūladhṛk <br />
            saṃvādaṃ ca tayor buddhvā yāthātathyena śaṃkaraḥ <br />
            dakṣasya ca vināśāya cukopa bhagavān prabhuḥ //
             <span class="ref">BrP_34.26</span></p>
         
         śrīśaṃkara uvāca
         
         
         <p id="BrP_34.27">
            yasmād avamatā dakṣa sahasaivāgatā satī <br />
            praśastāś cetarāḥ sarvās tvatsutā bhartṛbhiḥ saha //
             <span class="ref">BrP_34.27</span></p>
         
         
         <p id="BrP_34.28">
            tasmād vaivasvate prāpte punar ete maharṣayaḥ <br />
            utpatsyanti dvitīye vai tava yajñe hy ayonijāḥ //
             <span class="ref">BrP_34.28</span></p>
         
         
         <p id="BrP_34.29">
            hute vai brahmaṇaḥ sattre cākṣuṣasyāntare manoḥ <br />
            abhivyāhṛtya saptarṣīn dakṣaṃ so 'bhyaśapat punaḥ //
             <span class="ref">BrP_34.29</span></p>
         
         
         <p id="BrP_34.30">
            bhavitā mānuṣo rājā cākṣuṣasyāntare manoḥ <br />
            prācīnabarhiṣaḥ pautraḥ putraś cāpi pracetasaḥ //
             <span class="ref">BrP_34.30</span></p>
         
         
         <p id="BrP_34.31">
            dakṣa ity eva nāmnā tvaṃ māriṣāyāṃ janiṣyasi <br />
            kanyāyāṃ śākhināṃ caiva prāpte vai cākṣuṣāntare //
             <span class="ref">BrP_34.31</span></p>
         
         
         <p id="BrP_34.32">
            ahaṃ tatrāpi te vighnam ācariṣyāmi durmate <br />
            dharmakāmārthayukteṣu karmasv iha punaḥ punaḥ //
             <span class="ref">BrP_34.32</span></p>
         
         
         <p id="BrP_34.33">
            tato vai vyāhṛto dakṣo rudraṃ so 'bhyaśapat punaḥ //
             <span class="ref">BrP_34.33</span></p>
         
         dakṣa uvāca
         
         
         <p id="BrP_34.34">
            yasmāt tvaṃ matkṛte krūra ṛṣīn vyāhṛtavān asi <br />
            tasmāt sārdhaṃ surair yajñe na tvāṃ yakṣyanti vai dvijāḥ //
             <span class="ref">BrP_34.34</span></p>
         
         
         <p id="BrP_34.35">
            kṛtvāhutiṃ tava krūra apaḥ spṛśanti karmasu <br />
            ihaiva vatsyase loke divaṃ hitvāyugakṣayāt <br />
            tato devais tu te sārdhaṃ na tu pūjā bhaviṣyati //
             <span class="ref">BrP_34.35</span></p>
         
         rudra uvāca
         
         
         <p id="BrP_34.36">
            cāturvarṇyaṃ tu devānāṃ te cāpy ekatra bhuñjate <br />
            na bhokṣye sahitas tais tu tato bhokṣyāmy ahaṃ pṛthak //
             <span class="ref">BrP_34.36</span></p>
         
         
         <p id="BrP_34.37">
            sarveṣāṃ caiva lokānām ādir bhūrloka ucyate <br />
            tam ahaṃ dhārayāmy ekaḥ svecchayā na tavājñayā //
             <span class="ref">BrP_34.37</span></p>
         
         
         <p id="BrP_34.38">
            tasmin dhṛte sarvalokāḥ sarve tiṣṭhanti śāśvatāḥ <br />
            tasmād ahaṃ vasāmīha satataṃ na tavājñayā //
             <span class="ref">BrP_34.38</span></p>
         
         brahmovāca
         
         
         <p id="BrP_34.39">
            tato 'bhivyāhṛto dakṣo rudreṇāmitatejasā <br />
            svāyaṃbhuvīṃ tanuṃ tyaktvā utpanno mānuṣeṣv iha //
             <span class="ref">BrP_34.39</span></p>
         
         
         <p id="BrP_34.40">
            yadā gṛhapatir dakṣo yajñānām īśvaraḥ prabhuḥ <br />
            samasteneha yajñena so 'yajad daivataiḥ saha //
             <span class="ref">BrP_34.40</span></p>
         
         
         <p id="BrP_34.41">
            atha devī satī yat te prāpte vaivasvate 'ntare <br />
            menāyāṃ tām umāṃ devīṃ janayām āsa śailarāṭ //
             <span class="ref">BrP_34.41</span></p>
         
         
         <p id="BrP_34.42">
            sā tu devī satī pūrvam āsīt paścād umābhavat <br />
            sahavratā bhavasyaiṣā naitayā mucyate bhavaḥ //
             <span class="ref">BrP_34.42</span></p>
         
         
         <p id="BrP_34.43">
            yāvad icchati saṃsthānaṃ prabhur manvantareṣv iha <br />
            mārīcaṃ kaśyapaṃ devī yathāditir anuvratā //
             <span class="ref">BrP_34.43</span></p>
         
         
         <p id="BrP_34.44">
            sārdhaṃ nārāyaṇaṃ śrīs tu maghavantaṃ śacī yathā <br />
            viṣṇuṃ kīrtir uṣā sūryaṃ vasiṣṭhaṃ cāpy arundhatī //
             <span class="ref">BrP_34.44</span></p>
         
         
         <p id="BrP_34.45">
            naitāṃs tu vijahaty etā bhartṝn devyaḥ kathaṃcana <br />
            evaṃ prācetaso dakṣo jajñe vai cākṣuṣe 'ntare //
             <span class="ref">BrP_34.45</span></p>
         
         
         <p id="BrP_34.46">
            prācīnabarhiṣaḥ pautraḥ putraś cāpi pracetasām <br />
            daśabhyas tu pracetobhyo māriṣāyāṃ punar nṛpa //
             <span class="ref">BrP_34.46</span></p>
         
         
         <p id="BrP_34.47">
            jajñe rudrābhiśāpena dvitīyam iti naḥ śrutam <br />
            bhṛgvādayas tu te sarve jajñire vai maharṣayaḥ //
             <span class="ref">BrP_34.47</span></p>
         
         
         <p id="BrP_34.48">
            ādye tretāyuge pūrvaṃ manor vaivasvatasya ha <br />
            devasya mahato yajñe vāruṇīṃ bibhratas tanum //
             <span class="ref">BrP_34.48</span></p>
         
         
         <p id="BrP_34.49">
            ity eṣo 'nuśayo hy āsīt tayor jātyantare gataḥ <br />
            prajāpateś ca dakṣasya tryambakasya ca dhīmataḥ //
             <span class="ref">BrP_34.49</span></p>
         
         
         <p id="BrP_34.50">
            tasmān nānuśayaḥ kāryo vareṣv iha kadācana <br />
            jātyantaragatasyāpi bhāvitasya śubhāśubhaiḥ <br />
            jantor na bhūtaye khyātis tan na kāryaṃ vijānatā //
             <span class="ref">BrP_34.50</span></p>
         
         munaya ūcuḥ
         
         
         <p id="BrP_34.51">
            kathaṃ roṣeṇa sā pūrvaṃ dakṣasya duhitā satī <br />
            tyaktvā dehaṃ punar jātā girirājagṛhe prabho //
             <span class="ref">BrP_34.51</span></p>
         
         
         <p id="BrP_34.52">
            dehāntare kathaṃ tasyāḥ pūrvadeho babhūva ha <br />
            bhavena saha saṃyogaḥ saṃvādaś ca tayoḥ katham //
             <span class="ref">BrP_34.52</span></p>
         
         
         <p id="BrP_34.53">
            svayaṃvaraḥ kathaṃ vṛttas tasmin mahati janmani <br />
            vivāhaś ca jagannātha sarvāścaryasamanvitaḥ //
             <span class="ref">BrP_34.53</span></p>
         
         
         <p id="BrP_34.54">
            tat sarvaṃ vistarād brahman vaktum arhasi sāṃpratam <br />
            śrotum icchāmahe puṇyāṃ kathāṃ cātimanoharām //
             <span class="ref">BrP_34.54</span></p>
         
         brahmovāca
         
         
         <p id="BrP_34.55">
            śṛṇudhvaṃ muniśārdūlāḥ kathāṃ pāpapraṇāśinīm <br />
            umāśaṃkarayoḥ puṇyāṃ sarvakāmaphalapradām //
             <span class="ref">BrP_34.55</span></p>
         
         
         <p id="BrP_34.56">
            kadācit svagṛhāt prāptaṃ kaśyapaṃ dvipadāṃ varam <br />
            apṛcchad dhimavān vṛttaṃ loke khyātikaraṃ hitam //
             <span class="ref">BrP_34.56</span></p>
         
         
         <p id="BrP_34.57">
            kenākṣayāś ca lokāḥ syuḥ khyātiś ca paramā mune <br />
            tathaiva cārcanīyatvaṃ satsu tat kathayasva me //
             <span class="ref">BrP_34.57</span></p>
         
         kaśyapa uvāca
         
         
         <p id="BrP_34.58">
            apatyena mahābāho sarvam etad avāpyate <br />
            mamākhyātir apatyena brahmaṇā ṛṣibhiḥ saha //
             <span class="ref">BrP_34.58</span></p>
         
         
         <p id="BrP_34.59">
            kiṃ na paśyasi śailendra yato māṃ paripṛcchasi <br />
            vartayiṣyāmi yac cāpi yathādṛṣṭaṃ purācala //
             <span class="ref">BrP_34.59</span></p>
         
         
         <p id="BrP_34.60">
            vārāṇasīm ahaṃ gacchann apaśyaṃ saṃsthitaṃ divi <br />
            vimānaṃ sunavaṃ divyam anaupamyaṃ mahardhimat //
             <span class="ref">BrP_34.60</span></p>
         
         
         <p id="BrP_34.61">
            tasyādhastād ārtanādaṃ gartasthāne śṛṇomy aham <br />
            tam ahaṃ tapasā jñātvā tatraivāntarhitaḥ sthitaḥ //
             <span class="ref">BrP_34.61</span></p>
         
         
         <p id="BrP_34.62">
            athāgāt tatra śailendra vipro niyamavāñ śuciḥ <br />
            tīrthābhiṣekapūtātmā pare tapasi saṃsthitaḥ //
             <span class="ref">BrP_34.62</span></p>
         
         
         <p id="BrP_34.63">
            atha sa vrajamānas tu vyāghreṇābhīṣito dvijaḥ <br />
            viveśa taṃ tadā deśaṃ sa garto yatra bhūdhara //
             <span class="ref">BrP_34.63</span></p>
         
         
         <p id="BrP_34.64">
            gartāyāṃ vīraṇastambe lambamānāṃs tadā munīn <br />
            apaśyad ārto duḥkhārtāṃs tān apṛcchac ca sa dvijaḥ //
             <span class="ref">BrP_34.64</span></p>
         
         dvija uvāca
         
         
         <p id="BrP_34.65">
            ke yūyaṃ vīraṇastambe lambamānā hy adhomukhāḥ <br />
            duḥkhitāḥ kena mokṣaś ca yuṣmākaṃ bhavitānaghāḥ //
             <span class="ref">BrP_34.65</span></p>
         
         pitara ūcuḥ
         
         
         <p id="BrP_34.66">
            vayaṃ te kṛtapuṇyasya pitaraḥ sapitāmahāḥ <br />
            prapitāmahāś ca kliśyāmas tava duṣṭena karmaṇā //
             <span class="ref">BrP_34.66</span></p>
         
         
         <p id="BrP_34.67">
            narako 'yaṃ mahābhāga gartarūpeṇa saṃsthitaḥ <br />
            tvaṃ cāpi vīraṇastambas tvayi lambāmahe vayam //
             <span class="ref">BrP_34.67</span></p>
         
         
         <p id="BrP_34.68">
            yāvat tvaṃ jīvase vipra tāvad eva vayaṃ sthitāḥ <br />
            mṛte tvayi gamiṣyāmo narakaṃ pāpacetasaḥ //
             <span class="ref">BrP_34.68</span></p>
         
         
         <p id="BrP_34.69">
            yadi tvaṃ dārasaṃyogaṃ kṛtvāpatyaṃ guṇottaram <br />
            utpādayasi tenāsmān mucyema vayam enasaḥ //
             <span class="ref">BrP_34.69</span></p>
         
         
         <p id="BrP_34.70">
            nānyena tapasā putra tīrthānāṃ ca phalena ca <br />
            etat kuru mahābuddhe tārayasva pitṝn bhayāt //
             <span class="ref">BrP_34.70</span></p>
         
         kaśyapa uvāca
         
         
         <p id="BrP_34.71">
            sa tatheti pratijñāya ārādhya vṛṣabhadhvajam <br />
            pitṝn gartāt samuddhṛtya gaṇapān pracakāra ha //
             <span class="ref">BrP_34.71</span></p>
         
         
         <p id="BrP_34.72">
            svayaṃ rudrasya dayitaḥ suveśo nāma nāmataḥ <br />
            saṃmato balavāṃś caiva rudrasya gaṇapo 'bhavat //
             <span class="ref">BrP_34.72</span></p>
         
         
         <p id="BrP_34.73">
            tasmāt kṛtvā tapo ghoram apatyaṃ guṇavad bhṛśam <br />
            utpādayasva śailendra sutāṃ tvaṃ varavarṇinīm //
             <span class="ref">BrP_34.73</span></p>
         
         brahmovāca
         
         
         <p id="BrP_34.74">
            sa evam uktvā ṛṣiṇā śailendro niyamasthitaḥ <br />
            tapaś cakārāpy atulaṃ yena tuṣṭir abhūn mama //
             <span class="ref">BrP_34.74</span></p>
         
         
         <p id="BrP_34.75">
            tadā tam utpapātāhaṃ varado 'smīti cābravam <br />
            brūhi tuṣṭo 'smi śailendra tapasānena suvrata //
             <span class="ref">BrP_34.75</span></p>
         
         himavān uvāca
         
         
         <p id="BrP_34.76">
            bhagavan putram icchāmi guṇaiḥ sarvair alaṃkṛtam <br />
            evaṃ varaṃ prayacchasva yadi tuṣṭo 'si me prabho //
             <span class="ref">BrP_34.76</span></p>
         
         brahmovāca
         
         
         <p id="BrP_34.77">
            tasya tad vacanaṃ śrutvā girirājasya bho dvijāḥ <br />
            tadā tasmai varaṃ cāhaṃ dattavān manasepsitam //
             <span class="ref">BrP_34.77</span></p>
         
         
         <p id="BrP_34.78">
            kanyā bhavitrī śailendra tapasānena suvrata <br />
            yasyāḥ prabhāvāt sarvatra kīrtim āpsyasi śobhanām //
             <span class="ref">BrP_34.78</span></p>
         
         
         <p id="BrP_34.79">
            arcitaḥ sarvadevānāṃ tīrthakoṭisamāvṛtaḥ <br />
            pāvanaś caiva puṇyena devānām api sarvataḥ //
             <span class="ref">BrP_34.79</span></p>
         
         
         <p id="BrP_34.80">
            jyeṣṭhā ca sā bhavitrī te anye cātra tataḥ śubhe //
             <span class="ref">BrP_34.80</span></p>
         
         
         <p id="BrP_34.81">
            so 'pi kālena śailendro menāyām udapādayat <br />
            aparṇām ekaparṇāṃ ca tathā caivaikapāṭalām //
             <span class="ref">BrP_34.81</span></p>
         
         
         <p id="BrP_34.82">
            nyagrodham ekaparṇaṃ tu pāṭalaṃ caikapāṭalām <br />
            aśitvā tv ekaparṇāṃ tu aniketas tapo 'carat //
             <span class="ref">BrP_34.82</span></p>
         
         
         <p id="BrP_34.83">
            śataṃ varṣasahasrāṇāṃ duścaraṃ devadānavaiḥ <br />
            āhāram ekaparṇaṃ tu ekaparṇā samācarat //
             <span class="ref">BrP_34.83</span></p>
         
         
         <p id="BrP_34.84">
            pāṭalena tathaikena vidadhe caikapāṭalā <br />
            pūrṇe varṣasahasre tu āhāraṃ tāḥ pracakratuḥ //
             <span class="ref">BrP_34.84</span></p>
         
         
         <p id="BrP_34.85">
            aparṇā tu nirāhārā tāṃ mātā pratyabhāṣata <br />
            niṣedhayantī co meti mātṛsnehena duḥkhitā //
             <span class="ref">BrP_34.85</span></p>
         
         
         <p id="BrP_34.86">
            sā tathoktā tayā mātrā devī duścaracāriṇī <br />
            tenaiva nāmnā lokeṣu vikhyātā surapūjitā //
             <span class="ref">BrP_34.86</span></p>
         
         
         <p id="BrP_34.87">
            etat tu trikumārīkaṃ jagat sthāvarajaṅgamam <br />
            etāsāṃ tapasāṃ vṛttaṃ yāvad bhūmir dhariṣyati //
             <span class="ref">BrP_34.87</span></p>
         
         
         <p id="BrP_34.88">
            tapaḥśarīrās tāḥ sarvās tisro yogaṃ samāśritāḥ <br />
            sarvāś caiva mahābhāgās tathā ca sthirayauvanāḥ //
             <span class="ref">BrP_34.88</span></p>
         
         
         <p id="BrP_34.89">
            tā lokamātaraś caiva brahmacāriṇya eva ca <br />
            anugṛhṇanti lokāṃś ca tapasā svena sarvadā //
             <span class="ref">BrP_34.89</span></p>
         
         
         <p id="BrP_34.90">
            umā tāsāṃ variṣṭhā ca jyeṣṭhā ca varavarṇinī <br />
            mahāyogabalopetā mahādevam upasthitā //
             <span class="ref">BrP_34.90</span></p>
         
         
         <p id="BrP_34.91">
            dattakaś cośanā tasya putraḥ sa bhṛgunandanaḥ <br />
            āsīt tasyaikaparṇā tu devalaṃ suṣuve sutam //
             <span class="ref">BrP_34.91</span></p>
         
         
         <p id="BrP_34.92">
            yā tu tāsāṃ kumārīṇāṃ tṛtīyā hy ekapāṭalā <br />
            putraṃ sā tam alarkasya jaigīṣavyam upasthitā //
             <span class="ref">BrP_34.92</span></p>
         
         
         <p id="BrP_34.93">
            tasyāś ca śaṅkhalikhitau smṛtau putrāv ayonijau <br />
            umā tu yā mayā tubhyaṃ kīrtitā varavarṇinī //
             <span class="ref">BrP_34.93</span></p>
         
         
         <p id="BrP_34.94">
            atha tasyās tapoyogāt trailokyam akhilaṃ tadā <br />
            pradhūpitam ihālakṣya vacas tām aham abravam //
             <span class="ref">BrP_34.94</span></p>
         
         
         <p id="BrP_34.95">
            devi kiṃ tapasā lokāṃs tāpayiṣyasi śobhane <br />
            tvayā sṛṣṭam idaṃ sarvaṃ mā kṛtvā tad vināśaya //
             <span class="ref">BrP_34.95</span></p>
         
         
         <p id="BrP_34.96">
            tvaṃ hi dhārayase lokān imān sarvān svatejasā <br />
            brūhi kiṃ te jaganmātaḥ prārthitaṃ saṃpratīha naḥ //
             <span class="ref">BrP_34.96</span></p>
         
         devy uvāca
         
         
         <p id="BrP_34.97">
            yadarthaṃ tapaso hy asya caraṇaṃ me pitāmaha <br />
            tvam eva tad vijānīṣe tataḥ pṛcchasi kiṃ punaḥ //
             <span class="ref">BrP_34.97</span></p>
         
         brahmovāca
         
         
         <p id="BrP_34.98">
            tatas tām abravaṃ cāhaṃ yadarthaṃ tapyase śubhe <br />
            sa tvāṃ svayam upāgamya ihaiva varayiṣyati //
             <span class="ref">BrP_34.98</span></p>
         
         
         <p id="BrP_34.99">
            śarva eva patiḥ śreṣṭhaḥ sarvalokeśvareśvaraḥ <br />
            vayaṃ sadaiva yasyeme vaśyā vai kiṃkarāḥ śubhe //
             <span class="ref">BrP_34.99</span></p>
         
         
         <p id="BrP_34.100">
            sa devadevaḥ parameśvaraḥ svayaṃ <br />svayaṃbhur āyāsyati devi te 'ntikam<br />
            udārarūpo vikṛtādirūpaḥ <br />samānarūpo 'pi na yasya kasyacit
             <span class="ref">BrP_34.100</span></p>
         
         
         <p id="BrP_34.101">
            maheśvaraḥ parvatalokavāsī <br />carācareśaḥ prathamo 'prameyaḥ<br />
            vinendunā hīndrasamānavarcasā <br />vibhīṣaṇaṃ rūpam ivāsthito yaḥ
             <span class="ref">BrP_34.101</span></p>
         
         brahmovāca
         
         
         <p id="BrP_35.1">
            tatas tām abruvan devās tadā gatvā tu sundarīm <br />
            devi śīghreṇa kālena dhūrjaṭir nīlalohitaḥ //
             <span class="ref">BrP_35.1</span></p>
         
         
         <p id="BrP_35.2">
            sa bhartā tava deveśo bhavitā mā tapaḥ kṛthāḥ <br />
            tataḥ pradakṣiṇīkṛtya devā viprā gireḥ sutām //
             <span class="ref">BrP_35.2</span></p>
         
         
         <p id="BrP_35.3">
            jagmuś cādarśanaṃ tasyāḥ sā cāpi virarāma ha <br />
            sā devī sūktam ity evam uktvā svasyāśrame śubhe //
             <span class="ref">BrP_35.3</span></p>
         
         
         <p id="BrP_35.4">
            dvāri jātam aśokaṃ ca samupāśritya cāsthitā <br />
            athāgāc candratilakas tridaśārtiharo haraḥ //
             <span class="ref">BrP_35.4</span></p>
         
         
         <p id="BrP_35.5">
            vikṛtaṃ rūpam āsthāya hrasvo bāhuka eva ca <br />
            vibhagnanāsiko bhūtvā kubjaḥ keśāntapiṅgalaḥ //
             <span class="ref">BrP_35.5</span></p>
         
         
         <p id="BrP_35.6">
            uvāca vikṛtāsyaś ca devi tvāṃ varayāmy aham <br />
            athomā yogasaṃsiddhā jñātvā śaṃkaram āgatam //
             <span class="ref">BrP_35.6</span></p>
         
         
         <p id="BrP_35.7">
            antarbhāvaviśuddhātmā kṛpānuṣṭhānalipsayā <br />
            tam uvācārghapādyābhyāṃ madhuparkeṇa caiva ha //
             <span class="ref">BrP_35.7</span></p>
         
         
         <p id="BrP_35.8">
            saṃpūjya sumanobhis taṃ brāhmaṇaṃ brāhmaṇapriyā //
             <span class="ref">BrP_35.8</span></p>
         
         devy uvāca
         
         
         <p id="BrP_35.9">
            bhagavan na svatantrāhaṃ pitā me tv agraṇīr gṛhe <br />
            sa prabhur mama dāne vai kanyāhaṃ dvijapuṃgava //
             <span class="ref">BrP_35.9</span></p>
         
         
         <p id="BrP_35.10">
            gatvā yācasva pitaraṃ mama śailendram avyayam <br />
            sa ced dadāti māṃ vipra tubhyaṃ tad ucitaṃ mama //
             <span class="ref">BrP_35.10</span></p>
         
         brahmovāca
         
         
         <p id="BrP_35.11">
            tataḥ sa bhagavān devas tathaiva vikṛtaḥ prabhuḥ <br />
            uvāca śailarājānaṃ sutāṃ me yaccha śailarāṭ //
             <span class="ref">BrP_35.11</span></p>
         
         
         <p id="BrP_35.12">
            sa taṃ vikṛtarūpeṇa jñātvā rudram athāvyayam <br />
            bhītaḥ śāpāc ca vimanā idaṃ vacanam abravīt //
             <span class="ref">BrP_35.12</span></p>
         
         śailendra uvāca
         
         
         <p id="BrP_35.13">
            bhagavan nāvamanye 'haṃ brāhmaṇān bhuvi devatāḥ <br />
            manīṣitaṃ tu yat pūrvaṃ tac chṛṇuṣva mahāmate //
             <span class="ref">BrP_35.13</span></p>
         
         
         <p id="BrP_35.14">
            svayaṃvaro me duhitur bhavitā viprapūjitaḥ <br />
            varayed yaṃ svayaṃ tatra sa bhartāsyā bhaviṣyati //
             <span class="ref">BrP_35.14</span></p>
         
         
         <p id="BrP_35.15">
            tac chrutvā śailavacanaṃ bhagavān vṛṣabhadhvajaḥ <br />
            devyāḥ samīpam āgatya idam āha mahāmanāḥ //
             <span class="ref">BrP_35.15</span></p>
         
         śiva uvāca
         
         
         <p id="BrP_35.16">
            devi pitrā tv anujñātaḥ svayaṃvara iti śrutiḥ <br />
            tatra tvaṃ varayitrī yaṃ sa te bhartā bhaved iti //
             <span class="ref">BrP_35.16</span></p>
         
         
         <p id="BrP_35.17">
            tad āpṛcchya gamiṣyāmi durlabhāṃ tvāṃ varānane <br />
            rūpavantaṃ samutsṛjya vṛṇoṣy asadṛśaṃ katham //
             <span class="ref">BrP_35.17</span></p>
         
         brahmovāca
         
         
         <p id="BrP_35.18">
            tenoktā sā tadā tatra bhāvayantī tadīritam <br />
            bhāvaṃ ca rudranihitaṃ prasādaṃ manasas tathā //
             <span class="ref">BrP_35.18</span></p>
         
         
         <p id="BrP_35.19">
            saṃprāpyovāca deveśaṃ mā te 'bhūd buddhir anyathā <br />
            ahaṃ tvāṃ varayiṣyāmi nādbhutaṃ tu kathaṃcana //
             <span class="ref">BrP_35.19</span></p>
         
         
         <p id="BrP_35.20">
            athavā te 'sti saṃdeho mayi vipra kathaṃcana <br />
            ihaiva tvāṃ mahābhāga varayāmi manogatam //
             <span class="ref">BrP_35.20</span></p>
         
         brahmovāca
         
         
         <p id="BrP_35.21">
            gṛhītvā stabakaṃ sā tu hastābhyāṃ tatra saṃsthitā <br />
            skandhe śaṃbhoḥ samādhāya devī prāha vṛto 'si me //
             <span class="ref">BrP_35.21</span></p>
         
         
         <p id="BrP_35.22">
            tataḥ sa bhagavān devas tayā devyā vṛtas tadā <br />
            uvāca tam aśokaṃ vai vācā saṃjīvayann iva //
             <span class="ref">BrP_35.22</span></p>
         
         śiva uvāca
         
         
         <p id="BrP_35.23">
            yasmāt tava supuṇyena stabakena vṛto 'smy aham <br />
            tasmāt tvaṃ jarayā tyaktas tv amaraḥ saṃbhaviṣyasi //
             <span class="ref">BrP_35.23</span></p>
         
         
         <p id="BrP_35.24">
            kāmarūpī kāmapuṣpaḥ kāmado dayito mama <br />
            sarvābharaṇapuṣpāḍhyaḥ sarvapuṣpaphalopagaḥ //
             <span class="ref">BrP_35.24</span></p>
         
         
         <p id="BrP_35.25">
            sarvānnabhakṣakaś caiva amṛtasvāda eva ca <br />
            sarvagandhaś ca devānāṃ bhaviṣyasi dṛḍhapriyaḥ //
             <span class="ref">BrP_35.25</span></p>
         
         
         <p id="BrP_35.26">
            nirbhayaḥ sarvalokeṣu bhaviṣyasi sunirvṛtaḥ <br />
            āśramaṃ vedam atyarthaṃ citrakūṭeti viśrutam //
             <span class="ref">BrP_35.26</span></p>
         
         
         <p id="BrP_35.27">
            yo hi yāsyati puṇyārthī so 'śvamedham avāpsyati <br />
            yas tu tatra mṛtaś cāpi brahmalokaṃ sa gacchati //
             <span class="ref">BrP_35.27</span></p>
         
         
         <p id="BrP_35.28">
            yaś cātra niyamair yuktaḥ prāṇān samyak parityajet <br />
            sa devyās tapasā yukto mahāgaṇapatir bhavet //
             <span class="ref">BrP_35.28</span></p>
         
         brahmovāca
         
         
         <p id="BrP_35.29">
            evam uktvā tadā deva āpṛcchya himavatsutām <br />
            antardadhe jagatsraṣṭā sarvabhūtapa īśvaraḥ //
             <span class="ref">BrP_35.29</span></p>
         
         
         <p id="BrP_35.30">
            sāpi devī gate tasmin bhagavaty amitātmani <br />
            tata evonmukhī bhūtvā śilāyāṃ saṃbabhūva ha //
             <span class="ref">BrP_35.30</span></p>
         
         
         <p id="BrP_35.31">
            unmukhī sā bhave tasmin maheśe jagatāṃ prabhau <br />
            niśeva candrarahitā na babhau vimanās tadā //
             <span class="ref">BrP_35.31</span></p>
         
         
         <p id="BrP_35.32">
            atha śuśrāva śabdaṃ ca bālasyārtasya śailajā <br />
            sarasy udakasaṃpūrṇe samīpe cāśramasya ca //
             <span class="ref">BrP_35.32</span></p>
         
         
         <p id="BrP_35.33">
            sa kṛtvā bālarūpaṃ tu devadevaḥ svayaṃ śivaḥ <br />
            krīḍāhetoḥ saromadhye grāhagrasto 'bhavat tadā //
             <span class="ref">BrP_35.33</span></p>
         
         
         <p id="BrP_35.34">
            yogamāyāṃ samāsthāya prapañcodbhavakāraṇam <br />
            tad rūpaṃ saraso madhye kṛtvaivaṃ samabhāṣata //
             <span class="ref">BrP_35.34</span></p>
         
         bāla uvāca
         
         
         <p id="BrP_35.35">
            trātu māṃ kaścid ity āha grāheṇa hṛtacetasam <br />
            dhik kaṣṭaṃ bāla evāham aprāptārthamanorathaḥ //
             <span class="ref">BrP_35.35</span></p>
         
         
         <p id="BrP_35.36">
            prayāmi nidhanaṃ vaktre grāhasyāsya durātmanaḥ <br />
            śocāmi na svakaṃ dehaṃ grāhagrastaḥ suduḥkhitaḥ //
             <span class="ref">BrP_35.36</span></p>
         
         
         <p id="BrP_35.37">
            yathā śocāmi pitaraṃ mātaraṃ ca tapasvinīm <br />
            grāhagṛhītaṃ māṃ śrutvā prāptaṃ nidhanam utsukau //
             <span class="ref">BrP_35.37</span></p>
         
         
         <p id="BrP_35.38">
            priyaputrāv ekaputrau prāṇān nūnaṃ tyajiṣyataḥ <br />
            aho bata sukaṣṭaṃ vai yo 'haṃ bālo 'kṛtāśramaḥ <br />
            antargrāheṇa grastas tu yāsyāmi nidhanaṃ kila //
             <span class="ref">BrP_35.38</span></p>
         
         brahmovāca
         
         
         <p id="BrP_35.39">
            śrutvā tu devī taṃ nādaṃ viprasyārtasya śobhanā <br />
            utthāya prasthitā tatra yatra tiṣṭhaty asau dvijaḥ //
             <span class="ref">BrP_35.39</span></p>
         
         
         <p id="BrP_35.40">
            sāpaśyad induvadanā bālakaṃ cārurūpiṇam <br />
            grāhasya mukham āpannaṃ vepamānam avasthitam //
             <span class="ref">BrP_35.40</span></p>
         
         
         <p id="BrP_35.41">
            so 'pi grāhavaraḥ śrīmān dṛṣṭvā devīm upāgatām <br />
            taṃ gṛhītvā drutaṃ yāto madhyaṃ sarasa eva hi //
             <span class="ref">BrP_35.41</span></p>
         
         
         <p id="BrP_35.42">
            sa kṛṣyamāṇas tejasvī nādam ārtaṃ tadākarot <br />
            athāha devī duḥkhārtā bālaṃ dṛṣṭvā grahāvṛtam //
             <span class="ref">BrP_35.42</span></p>
         
         pārvaty uvāca
         
         
         <p id="BrP_35.43">
            grāharāja mahāsattva bālakaṃ hy ekaputrakam <br />
            vimuñcemaṃ mahādaṃṣṭra kṣipraṃ bhīmaparākrama //
             <span class="ref">BrP_35.43</span></p>
         
         grāha uvāca
         
         
         <p id="BrP_35.44">
            yo devi divase ṣaṣṭhe prathamaṃ samupaiti mām <br />
            sa āhāro mama purā vihito lokakartṛbhiḥ //
             <span class="ref">BrP_35.44</span></p>
         
         
         <p id="BrP_35.45">
            so 'yaṃ mama mahābhāge ṣaṣṭhe 'hani girīndraje <br />
            brahmaṇā prerito nūnaṃ nainaṃ mokṣye kathaṃcana //
             <span class="ref">BrP_35.45</span></p>
         
         devy uvāca
         
         
         <p id="BrP_35.46">
            yan mayā himavacchṛṅge caritaṃ tapa uttamam <br />
            tena bālam imaṃ muñca grāharāja namo 'stu te //
             <span class="ref">BrP_35.46</span></p>
         
         grāha uvāca
         
         
         <p id="BrP_35.47">
            mā vyayas tapaso devi bhṛśaṃ bāle śubhānane <br />
            yad bravīmi kuru śreṣṭhe tathā mokṣam avāpsyati //
             <span class="ref">BrP_35.47</span></p>
         
         devy uvāca
         
         
         <p id="BrP_35.48">
            grāhādhipa vadasvāśu yat satām avigarhitam <br />
            tat kṛtaṃ nātra saṃdeho yato me brāhmaṇāḥ priyāḥ //
             <span class="ref">BrP_35.48</span></p>
         
         grāha uvāca
         
         
         <p id="BrP_35.49">
            yat kṛtaṃ vai tapaḥ kiṃcid bhavatyā svalpam uttamam <br />
            tat sarvaṃ me prayacchāśu tato mokṣam avāpsyati //
             <span class="ref">BrP_35.49</span></p>
         
         devy uvāca
         
         
         <p id="BrP_35.50">
            janmaprabhṛti yat puṇyaṃ mahāgrāha kṛtaṃ mayā <br />
            tat te sarvaṃ mayā dattaṃ bālaṃ muñca mahāgraha //
             <span class="ref">BrP_35.50</span></p>
         
         brahmovāca
         
         
         <p id="BrP_35.51">
            prajajvāla tato grāhas tapasā tena bhūṣitaḥ <br />
            āditya iva madhyāhne durnirīkṣas tadābhavat <br />
            uvāca caivaṃ tuṣṭātmā devīṃ lokasya dhāriṇīm //
             <span class="ref">BrP_35.51</span></p>
         
         grāha uvāca
         
         
         <p id="BrP_35.52">
            devi kiṃ kṛtyam etat te suniścitya mahāvrate <br />
            tapaso 'py arjanaṃ duḥkhaṃ tasya tyāgo na śasyate //
             <span class="ref">BrP_35.52</span></p>
         
         
         <p id="BrP_35.53">
            gṛhāṇa tapa eva tvaṃ bālaṃ cemaṃ sumadhyame <br />
            tuṣṭo 'smi te viprabhaktyā varaṃ tasmād dadāmi te <br />
            sā tv evam uktā grāheṇa uvācedaṃ mahāvratā //
             <span class="ref">BrP_35.53</span></p>
         
         devy uvāca
         
         
         <p id="BrP_35.54">
            dehenāpi mayā grāha rakṣyo vipraḥ prayatnataḥ <br />
            tapaḥ punar mayā prāpyaṃ na prāpyo brāhmaṇaḥ punaḥ //
             <span class="ref">BrP_35.54</span></p>
         
         
         <p id="BrP_35.55">
            suniścitya mahāgrāha kṛtaṃ bālasya mokṣaṇam <br />
            na viprebhyas tapaḥ śreṣṭhaṃ śreṣṭhā me brāhmaṇā matāḥ //
             <span class="ref">BrP_35.55</span></p>
         
         
         <p id="BrP_35.56">
            dattvā cāhaṃ na gṛhṇāmi grāhendra vihitaṃ hi te <br />
            nahi kaścin naro grāha pradattaṃ punar āharet //
             <span class="ref">BrP_35.56</span></p>
         
         
         <p id="BrP_35.57">
            dattam etan mayā tubhyaṃ nādadāni hi tat punaḥ <br />
            tvayy eva ramatām etad bālaś cāyaṃ vimucyatām //
             <span class="ref">BrP_35.57</span></p>
         
         brahmovāca
         
         
         <p id="BrP_35.58">
            tathoktas tāṃ praśasyātha muktvā bālaṃ namasya ca <br />
            devīm ādityāvabhāsas tatraivāntaradhīyata //
             <span class="ref">BrP_35.58</span></p>
         
         
         <p id="BrP_35.59">
            bālo 'pi sarasas tīre mukto grāheṇa vai tadā <br />
            svapnalabdha ivārthaughas tatraivāntaradhīyata //
             <span class="ref">BrP_35.59</span></p>
         
         
         <p id="BrP_35.60">
            tapaso 'pacayaṃ matvā devī himagirīndrajā <br />
            bhūya eva tapaḥ kartum ārebhe niyamasthitā //
             <span class="ref">BrP_35.60</span></p>
         
         
         <p id="BrP_35.61">
            kartukāmāṃ tapo bhūyo jñātvā tāṃ śaṃkaraḥ svayam <br />
            provāca vacanaṃ viprā mā kṛthās tapa ity uta //
             <span class="ref">BrP_35.61</span></p>
         
         
         <p id="BrP_35.62">
            mahyam etat tapo devi tvayā dattaṃ mahāvrate <br />
            tat tenaivākṣayaṃ tubhyaṃ bhaviṣyati sahasradhā //
             <span class="ref">BrP_35.62</span></p>
         
         
         <p id="BrP_35.63">
            iti labdhvā varaṃ devī tapaso 'kṣayam uttamam <br />
            svayaṃvaram udīkṣantī tasthau prītā mudā yutā //
             <span class="ref">BrP_35.63</span></p>
         
         
         <p id="BrP_35.64">
            idaṃ paṭhed yo hi naraḥ sadaiva <br />bālānubhāvācaraṇaṃ hi śaṃbhoḥ<br />
            sa dehabhedaṃ samavāpya pūto <br />bhaved gaṇeśas tu kumāratulyaḥ
             <span class="ref">BrP_35.64</span></p>
         
         brahmovāca
         
         
         <p id="BrP_36.1">
            vistṛte himavatpṛṣṭhe vimānaśatasaṃkule <br />
            abhavat sa tu kālena śailaputryāḥ svayaṃvaraḥ //
             <span class="ref">BrP_36.1</span></p>
         
         
         <p id="BrP_36.2">
            atha parvatarājo 'sau himavān dhyānakovidaḥ <br />
            duhitur devadevena jñātvā tad abhimantritam //
             <span class="ref">BrP_36.2</span></p>
         
         
         <p id="BrP_36.3">
            jānann api mahāśailaḥ samayārakṣaṇepsayā <br />
            svayaṃvaraṃ tato devyāḥ sarvalokeṣv aghoṣayat //
             <span class="ref">BrP_36.3</span></p>
         
         
         <p id="BrP_36.4">
            devadānavasiddhānāṃ sarvalokanivāsinām <br />
            vṛṇuyāt parameśānaṃ samakṣaṃ yadi me sutā //
             <span class="ref">BrP_36.4</span></p>
         
         
         <p id="BrP_36.5">
            tad eva sukṛtaṃ ślāghyaṃ mamābhyudayasaṃmatam <br />
            iti saṃcintya śailendraḥ kṛtvā hṛdi maheśvaram //
             <span class="ref">BrP_36.5</span></p>
         
         
         <p id="BrP_36.6">
            ābrahmakeṣu deveṣu devyāḥ śailendrasattamaḥ <br />
            kṛtvā ratnākulaṃ deśaṃ svayaṃvaram acīkarat //
             <span class="ref">BrP_36.6</span></p>
         
         
         <p id="BrP_36.7">
            athaivam āghoṣitamātra eva <br />svayaṃvare tatra nagendraputryāḥ<br />
            devādayaḥ sarvajagannivāsāḥ <br />samāyayus tatra gṛhītaveśāḥ
             <span class="ref">BrP_36.7</span></p>
         
         
         <p id="BrP_36.8">
            praphullapadmāsanasaṃniviṣṭaḥ <br />siddhair vṛto yogibhir aprameyaiḥ<br />
            vijñāpitas tena mahīdhrarājñā <br />āgatas tadāhaṃ tridivair upetaḥ
             <span class="ref">BrP_36.8</span></p>
         
         
         <p id="BrP_36.9">
            akṣṇāṃ sahasraṃ surarāṭ sa bibhrad <br />divyāṅgahārasragudārarūpaḥ<br />
            airāvataṃ sarvagajendramukhyaṃ <br />sravanmadāsārakṛtapravāham
             <span class="ref">BrP_36.9</span></p>
         
         
         <p id="BrP_36.10">
            āruhya sarvāmararāṭ sa vajraṃ <br />bibhrat samāgāt purataḥ surāṇām<br />
            tejaḥprabhāvādhikatulyarūpī <br />prodbhāsayan sarvadiśo vivasvān
             <span class="ref">BrP_36.10</span></p>
         
         
         <p id="BrP_36.11">
            haimaṃ vimānaṃ savalatpatākam <br />ārūḍha āgāt tvaritaṃ javena<br />
            maṇipradīptojjvalakuṇḍalaś ca <br />vahnyarkatejaḥpratime vimāne
             <span class="ref">BrP_36.11</span></p>
         
         
         <p id="BrP_36.12">
            samabhyagāt kaśyapasūnur eka <br />ādityamadhyād bhaganāmadhārī<br />
            pīnāṅgayaṣṭiḥ sukṛtāṅgahāra <br />tejobalājñāsadṛśaprabhāvaḥ
             <span class="ref">BrP_36.12</span></p>
         
         
         <p id="BrP_36.13">
            daṇḍaṃ samāgṛhya kṛtānta āgād <br />āruhya bhīmaṃ mahiṣaṃ javena<br />
            mahāmahīdhrocchrayapīnagātraḥ <br />svarṇādiratnāñcitacāruveśaḥ
             <span class="ref">BrP_36.13</span></p>
         
         
         <p id="BrP_36.14">
            samīraṇaḥ sarvajagadvibhartā <br />vimānam āruhya samabhyagād dhi<br />
            saṃtāpayan sarvasurāsureśāṃs <br />tejodhikas tejasi saṃniviṣṭaḥ
             <span class="ref">BrP_36.14</span></p>
         
         
         <p id="BrP_36.15">
            vahniḥ samabhyetya surendramadhye <br />jvalan pratasthau varaveśadhārī<br />
            nānāmaṇiprajvalitāṅgayaṣṭir <br />jagadvaraṃ divyavimānam agryam
             <span class="ref">BrP_36.15</span></p>
         
         
         <p id="BrP_36.16">
            āruhya sarvadraviṇādhipeśaḥ <br />sa rājarājas tvarito 'bhyagāc ca<br />
            āpyāyayan sarvasurāsureśān <br />kāntyā ca veśena ca cārurūpaḥ
             <span class="ref">BrP_36.16</span></p>
         
         
         <p id="BrP_36.17">
            jvalan mahāratnavicitrarūpaṃ <br />vimānam āruhya śaśī samāyāt<br />
            śyāmāṅgayaṣṭiḥ suvicitraveśaḥ <br />sarvāṅga ābaddhasugandhimālyaḥ
             <span class="ref">BrP_36.17</span></p>
         
         
         <p id="BrP_36.18">
            tārkṣyaṃ samāruhya mahīdhrakalpaṃ <br />gadādharo 'sau tvaritaḥ sametaḥ<br />
            athāśvinau cāpi bhiṣagvarau dvāv <br />ekaṃ vimānaṃ tvarayādhiruhya
             <span class="ref">BrP_36.18</span></p>
         
         
         <p id="BrP_36.19">
            manoharau prajvalacāruveśau <br />ājagmatur devavarau suvīrau<br />
            sahasranāgaḥ sphuradagnivarṇaṃ <br />bibhrat tadānīṃ jvalanārkatejāḥ
             <span class="ref">BrP_36.19</span></p>
         
         
         <p id="BrP_36.20">
            sārdhaṃ sa nāgair aparair mahātmā <br />vimānam āruhya samabhyagāc ca<br />
            diteḥ sutānāṃ ca mahāsurāṇāṃ <br />vahnyarkaśakrānilatulyabhāsām
             <span class="ref">BrP_36.20</span></p>
         
         
         <p id="BrP_36.21">
            varānurūpaṃ pravidhāya veśaṃ <br />vṛndaṃ samāgāt purataḥ surāṇām<br />
            gandharvarājaḥ sa ca cārurūpī <br />divyāṅgado divyavimānacārī
             <span class="ref">BrP_36.21</span></p>
         
         
         <p id="BrP_36.22">
            gandharvasaṃghaiḥ sahito 'psarobhiḥ <br />śakrājñayā tatra samājagāma<br />
            anye ca devās tridivāt tadānīṃ <br />pṛthak pṛthak cārugṛhītaveśāḥ
             <span class="ref">BrP_36.22</span></p>
         
         
         <p id="BrP_36.23">
            ājagmur āruhya vimānapṛṣṭhaṃ <br />gandharvayakṣoragakiṃnarāś ca<br />
            śacīpatis tatra surendramadhye <br />rarāja rājādhikalakṣyamūrtiḥ
             <span class="ref">BrP_36.23</span></p>
         
         
         <p id="BrP_36.24">
            ājñābalaiśvaryakṛtapramodaḥ <br />svayaṃvaraṃ taṃ samalaṃcakāra<br />
            hetus trilokasya jagatprasūter <br />mātā ca teṣāṃ sasurāsurāṇām
             <span class="ref">BrP_36.24</span></p>
         
         
         <p id="BrP_36.25">
            patnī ca śaṃbhoḥ puruṣasya dhīmato <br />gītā purāṇe prakṛtiḥ parā yā<br />
            dakṣasya kopād dhimavadgṛhaṃ sā <br />kāryārthamāyāt tridivaukasāṃ hi
             <span class="ref">BrP_36.25</span></p>
         
         
         <p id="BrP_36.26">
            vimānapṛṣṭhe maṇihemajuṣṭe <br />sthitā valaccāmaravījitāṅgī<br />
            sarvartupuṣpāṃ susugandhamālāṃ <br />pragṛhya devī prasabhaṃ pratasthe
             <span class="ref">BrP_36.26</span></p>
         
         brahmovāca
         
         
         <p id="BrP_36.27">
            mālāṃ pragṛhya devyāṃ tu sthitāyāṃ devasaṃsadi <br />
            śakrādyair āgatair devaiḥ svayaṃvara upāgate //
             <span class="ref">BrP_36.27</span></p>
         
         
         <p id="BrP_36.28">
            devyā jijñāsayā śaṃbhur bhūtvā pañcaśikhaḥ śiśuḥ <br />
            utsaṅgatalasaṃsupto babhūva sahasā vibhuḥ //
             <span class="ref">BrP_36.28</span></p>
         
         
         <p id="BrP_36.29">
            tato dadarśa taṃ devī śiśuṃ pañcaśikhaṃ sthitam <br />
            jñātvā taṃ samavadhyānāj jagṛhe prītisaṃyutā //
             <span class="ref">BrP_36.29</span></p>
         
         
         <p id="BrP_36.30">
            atha sā śuddhasaṃkalpā kāṅkṣitaṃ prāpya satpatim <br />
            nivṛttā ca tadā tasthau kṛtvā sā hṛdi taṃ vibhum //
             <span class="ref">BrP_36.30</span></p>
         
         
         <p id="BrP_36.31">
            tato dṛṣṭvā śiśuṃ devā devyā utsaṅgavartinam <br />
            ko 'yam atreti saṃmantrya cukruśur bhṛśamohitāḥ //
             <span class="ref">BrP_36.31</span></p>
         
         
         <p id="BrP_36.32">
            vajram āhārayat tasya bāhum utkṣipya vṛtrahā <br />
            sa bāhur utthitas tasya tathaiva samatiṣṭhata //
             <span class="ref">BrP_36.32</span></p>
         
         
         <p id="BrP_36.33">
            stambhitaḥ śiśurūpeṇa devadevena śaṃbhunā <br />
            vajraṃ kṣeptuṃ na śaśāka vṛtrahā calituṃ na ca //
             <span class="ref">BrP_36.33</span></p>
         
         
         <p id="BrP_36.34">
            bhago nāma tato deva ādityaḥ kāśyapo balī <br />
            utkṣipya āyudhaṃ dīptaṃ chettum icchan vimohitaḥ //
             <span class="ref">BrP_36.34</span></p>
         
         
         <p id="BrP_36.35">
            tasyāpi bhagavān bāhuṃ tathaivāstambhayat tadā <br />
            balaṃ tejaś ca yogaś ca tathaivāstambhayad vibhuḥ //
             <span class="ref">BrP_36.35</span></p>
         
         
         <p id="BrP_36.36">
            śiraḥ prakampayan viṣṇuḥ śaṃkaraṃ samavaikṣata <br />
            atha teṣu sthiteṣv evaṃ manyumatsu sureṣu ca //
             <span class="ref">BrP_36.36</span></p>
         
         
         <p id="BrP_36.37">
            ahaṃ paramasaṃvigno dhyānam āsthāya sādaram <br />
            buddhavān devadeveśam umotsaṅge samāsthitam //
             <span class="ref">BrP_36.37</span></p>
         
         
         <p id="BrP_36.38">
            jñātvāhaṃ parameśānaṃ śīghram utthāya sādaram <br />
            vavande caraṇaṃ śaṃbhoḥ stutavāṃs tam ahaṃ dvijāḥ //
             <span class="ref">BrP_36.38</span></p>
         
         
         <p id="BrP_36.39">
            purāṇaiḥ sāmasaṃgītaiḥ puṇyākhyair guhyanāmabhiḥ <br />
            ajas tvam ajaro devaḥ sraṣṭā vibhuḥ parāparam //
             <span class="ref">BrP_36.39</span></p>
         
         
         <p id="BrP_36.40">
            pradhānaṃ puruṣo yas tvaṃ brahma dhyeyaṃ tad akṣaram <br />
            amṛtaṃ paramātmā ca īśvaraḥ kāraṇaṃ mahat //
             <span class="ref">BrP_36.40</span></p>
         
         
         <p id="BrP_36.41">
            brahmasṛk prakṛteḥ sraṣṭā sarvakṛt prakṛteḥ paraḥ <br />
            iyaṃ ca prakṛtir devī sadā te sṛṣṭikāraṇam //
             <span class="ref">BrP_36.41</span></p>
         
         
         <p id="BrP_36.42">
            patnīrūpaṃ samāsthāya jagatkāraṇam āgatā <br />
            namas tubhyaṃ mahādeva devyā vai sahitāya ca //
             <span class="ref">BrP_36.42</span></p>
         
         
         <p id="BrP_36.43">
            prasādāt tava deveśa niyogāc ca mayā prajāḥ <br />
            devādyās tu imāḥ sṛṣṭā mūḍhās tvadyogamāyayā //
             <span class="ref">BrP_36.43</span></p>
         
         
         <p id="BrP_36.44">
            kuru prasādam eteṣāṃ yathāpūrvaṃ bhavantv ime <br />
            tata evam ahaṃ viprā vijñāpya parameśvaram //
             <span class="ref">BrP_36.44</span></p>
         
         
         <p id="BrP_36.45">
            stambhitān sarvadevāṃs tān idaṃ cāhaṃ tadoktavān <br />
            mūḍhāś ca devatāḥ sarvā nainaṃ budhyata śaṃkaram //
             <span class="ref">BrP_36.45</span></p>
         
         
         <p id="BrP_36.46">
            gacchadhvaṃ śaraṇaṃ śīghram enam eva maheśvaram <br />
            sārdhaṃ mayaiva deveśaṃ paramātmānam avyayam //
             <span class="ref">BrP_36.46</span></p>
         
         
         <p id="BrP_36.47">
            tatas te stambhitāḥ sarve tathaiva tridivaukasaḥ <br />
            praṇemur manasā śarvaṃ bhāvaśuddhena cetasā //
             <span class="ref">BrP_36.47</span></p>
         
         
         <p id="BrP_36.48">
            atha teṣāṃ prasanno 'bhūd devadevo maheśvaraḥ <br />
            yathāpūrvaṃ cakārāśu devatānāṃ tanūs tadā //
             <span class="ref">BrP_36.48</span></p>
         
         
         <p id="BrP_36.49">
            tata evaṃ pravṛtte tu sarvadevanivāraṇe <br />
            vapuś cakāra deveśas tryakṣaṃ paramam adbhutam //
             <span class="ref">BrP_36.49</span></p>
         
         
         <p id="BrP_36.50">
            tejasā tasya te dhvastāś cakṣuḥ sarve nyamīlayan <br />
            tebhyaḥ sa paramaṃ cakṣuḥ svavapurdṛṣṭiśaktimat //
             <span class="ref">BrP_36.50</span></p>
         
         
         <p id="BrP_36.51">
            prādāt paramadeveśam apaśyaṃs te tadā vibhum <br />
            te dṛṣṭvā parameśānaṃ tṛtīyekṣaṇadhāriṇam //
             <span class="ref">BrP_36.51</span></p>
         
         
         <p id="BrP_36.52">
            śakrādyā menire devāḥ sarva eva sureśvarāḥ <br />
            tasya devī tadā hṛṣṭā samakṣaṃ tridivaukasām //
             <span class="ref">BrP_36.52</span></p>
         
         
         <p id="BrP_36.53">
            pādayoḥ sthāpayām āsa sraṅmālām amitadyutiḥ <br />
            sādhu sādhv iti te hocuḥ sarve devāḥ punar vibhum //
             <span class="ref">BrP_36.53</span></p>
         
         
         <p id="BrP_36.54">
            saha devyā namaś cakruḥ śirobhir bhūtalāśritaiḥ <br />
            athāsminn antare viprās tam ahaṃ daivataiḥ saha //
             <span class="ref">BrP_36.54</span></p>
         
         
         <p id="BrP_36.55">
            himavantaṃ mahāśailam uktavāṃś ca mahādyutim <br />
            ślāghyaḥ pūjyaś ca vandyaś ca sarveṣāṃ tvaṃ mahān asi //
             <span class="ref">BrP_36.55</span></p>
         
         
         <p id="BrP_36.56">
            śarveṇa saha saṃbandho yasya te 'bhyudayo mahān <br />
            kriyatāṃ cārur udvāhaḥ kimarthaṃ sthīyate param <br />
            tataḥ praṇamya himavāṃs tadā māṃ pratyabhāṣata //
             <span class="ref">BrP_36.56</span></p>
         
         himavān uvāca
         
         
         <p id="BrP_36.57">
            tvam eva kāraṇaṃ deva yasya sarvodaye mama <br />
            prasādaḥ sahasotpanno hetuś cāpi tvam eva hi <br />
            udvāhas tu yadā yādṛk tad vidhatsva pitāmaha //
             <span class="ref">BrP_36.57</span></p>
         
         brahmovāca
         
         
         <p id="BrP_36.58">
            tata evaṃ vacaḥ śrutvā girirājasya bho dvijāḥ <br />
            udvāhaḥ kriyatāṃ deva ity ahaṃ coktavān vibhum //
             <span class="ref">BrP_36.58</span></p>
         
         
         <p id="BrP_36.59">
            mām āha śaṃkaro devo yatheṣṭam iti lokapaḥ <br />
            tatkṣaṇāc ca tato viprā asmābhir nirmitaṃ puram //
             <span class="ref">BrP_36.59</span></p>
         
         
         <p id="BrP_36.60">
            udvāhārthaṃ maheśasya nānāratnopaśobhitam <br />
            ratnāni maṇayaś citrā hemamauktikam eva ca //
             <span class="ref">BrP_36.60</span></p>
         
         
         <p id="BrP_36.61">
            mūrtimanta upāgamya alaṃcakruḥ purottamam <br />
            citrā mārakatī bhūmiḥ suvarṇastambhaśobhitā //
             <span class="ref">BrP_36.61</span></p>
         
         
         <p id="BrP_36.62">
            bhāsvatsphaṭikabhittiś ca muktāhārapralambitā <br />
            tasmin dvāri pure ramya udvāhārthaṃ vinirmitā //
             <span class="ref">BrP_36.62</span></p>
         
         
         <p id="BrP_36.63">
            śuśubhe devadevasya maheśasya mahātmanaḥ <br />
            somādityau samaṃ tatra tāpayantau mahāmaṇī //
             <span class="ref">BrP_36.63</span></p>
         
         
         <p id="BrP_36.64">
            saurabheyaṃ manoramyaṃ gandham ādāya mārutaḥ <br />
            pravavau sukhasaṃsparśo bhavabhaktiṃ pradarśayan //
             <span class="ref">BrP_36.64</span></p>
         
         
         <p id="BrP_36.65">
            samudrās tatra catvāraḥ śakrādyāś ca surottamāḥ <br />
            devanadyo mahānadyaḥ siddhā munaya eva ca //
             <span class="ref">BrP_36.65</span></p>
         
         
         <p id="BrP_36.66">
            gandharvāpsarasaḥ sarve nāgā yakṣāḥ sarākṣasāḥ <br />
            audakāḥ khecarāś cānye kiṃnarā devacāraṇāḥ //
             <span class="ref">BrP_36.66</span></p>
         
         
         <p id="BrP_36.67">
            tumburur nārado hāhā hūhūś caiva tu sāmagāḥ <br />
            ramyāṇy ādāya vādyāni tatrājagmus tadā puram //
             <span class="ref">BrP_36.67</span></p>
         
         
         <p id="BrP_36.68">
            ṛṣayas tu kathās tatra vedagītās tapodhanāḥ <br />
            puṇyān vaivāhikān mantrāñ jepuḥ saṃhṛṣṭamānasāḥ //
             <span class="ref">BrP_36.68</span></p>
         
         
         <p id="BrP_36.69">
            jagato mātaraḥ sarvā devakanyāś ca kṛtsnaśaḥ <br />
            gāyanti harṣitāḥ sarvā udvāhe parameṣṭhinaḥ //
             <span class="ref">BrP_36.69</span></p>
         
         
         <p id="BrP_36.70">
            ṛtavaḥ ṣaṭ samaṃ tatra nānāgandhasukhāvahāḥ <br />
            udvāhaḥ śaṃkarasyeti mūrtimanta upasthitāḥ //
             <span class="ref">BrP_36.70</span></p>
         
         
         <p id="BrP_36.71">
            nīlajīmūtasaṃkāśair mantradhvanipraharṣibhiḥ <br />
            kekāyamānaiḥ śikhibhir nṛtyamānaiś ca sarvaśaḥ //
             <span class="ref">BrP_36.71</span></p>
         
         
         <p id="BrP_36.72">
            vilolapiṅgalaspaṣṭavidyullekhāvihāsitā <br />
            kumudāpīḍaśuklābhir balākābhiś ca śobhitā //
             <span class="ref">BrP_36.72</span></p>
         
         
         <p id="BrP_36.73">
            pratyagrasaṃjātaśilīndhrakandalī <br />latādrumādyudgatapallavā śubhā<br />
            śubhāmbudhārāpraṇayaprabodhitair <br />mahālasair bhekagaṇaiś ca nāditā
             <span class="ref">BrP_36.73</span></p>
         
         
         <p id="BrP_36.74">
            priyeṣu mānoddhatamānasānāṃ <br />manasvinīnām api kāminīnām<br />
            mayūrakekābhirutaiḥ kṣaṇena <br />manoharair mānavibhaṅgahetubhiḥ
             <span class="ref">BrP_36.74</span></p>
         
         
         <p id="BrP_36.75">
            tathā vivarṇojjvalacārumūrtinā <br />śaśāṅkalekhākuṭilena sarvataḥ<br />
            payodasaṃghātasamīpavartinā <br />mahendracāpena bhṛśaṃ virājitā
             <span class="ref">BrP_36.75</span></p>
         
         
         <p id="BrP_36.76">
            vicitrapuṣpāmbubhavaiḥ sugandhibhir <br />ghanāmbusaṃparkatayā suśītalaiḥ<br />
            vikampayantī pavanair manoharaiḥ <br />surāṅganānām alakāvalīḥ śubhāḥ
             <span class="ref">BrP_36.76</span></p>
         
         
         <p id="BrP_36.77">
            garjatpayodasthagitendubimbā <br />navāmbusiktodakacārudūrvā<br />
            nirīkṣitā sādaram utsukābhir <br />niśvāsadhūmraṃ pathikāṅganābhiḥ
             <span class="ref">BrP_36.77</span></p>
         
         
         <p id="BrP_36.78">
            haṃsanūpuraśabdāḍhyā samunnatapayodharā <br />
            caladvidyullatāhārā spaṣṭapadmavilocanā //
             <span class="ref">BrP_36.78</span></p>
         
         
         <p id="BrP_36.79">
            asitajaladadhīradhvānavitrastahaṃsā <br />vimalasaliladhārotpātanamrotpalāgrā<br />
            surabhikusumareṇukḹptasarvāṅgaśobhā <br />giriduhitṛvivāhe prāvṛḍ āvirbabhūva
             <span class="ref">BrP_36.79</span></p>
         
         
         <p id="BrP_36.80">
            meghakañcukanirmuktā padmakośodbhavastanī <br />
            haṃsanūpuranihrādā sarvasasyadigantarā //
             <span class="ref">BrP_36.80</span></p>
         
         
         <p id="BrP_36.81">
            vistīrṇapulinaśroṇī kūjatsārasamekhalā <br />
            praphullendīvaraśyāmavilocanamanoharā //
             <span class="ref">BrP_36.81</span></p>
         
         
         <p id="BrP_36.82">
            pakvabimbādharapuṭā kundadantaprahāsinī <br />
            navaśyāmalatāśyāmaromarājipuraskṛtā //
             <span class="ref">BrP_36.82</span></p>
         
         
         <p id="BrP_36.83">
            candrāṃśuhāravargeṇa kaṇṭhorasthalagāminā <br />
            prahlādayantī cetāṃsi sarveṣāṃ tridivaukasām //
             <span class="ref">BrP_36.83</span></p>
         
         
         <p id="BrP_36.84">
            samadālikulodgītamadhurasvarabhāṣiṇī <br />
            calatkumudasaṃghātacārukuṇḍalaśobhinī //
             <span class="ref">BrP_36.84</span></p>
         
         
         <p id="BrP_36.85">
            raktāśokapraśākhotthapallavāṅgulidhāriṇī <br />
            tatpuṣpasaṃcayamayair vāsobhiḥ samalaṃkṛtā //
             <span class="ref">BrP_36.85</span></p>
         
         
         <p id="BrP_36.86">
            raktotpalāgracaraṇā jātīpuṣpanakhāvalī <br />
            kadalīstambhavāmorūḥ śaśāṅkavadanā tathā //
             <span class="ref">BrP_36.86</span></p>
         
         
         <p id="BrP_36.87">
            sarvalakṣaṇasaṃpannā sarvālaṃkārabhūṣitā <br />
            premṇā spṛśati kānteva sānurāgā manoramā //
             <span class="ref">BrP_36.87</span></p>
         
         
         <p id="BrP_36.88">
            nirmuktāsitameghakañcukapaṭā pūrṇendubimbānanā <br />nīlāmbhojavilocanā ravikaraprodbhinnapadmastanī<br />
            nānāpuṣparajaḥsugandhipavanaprahrādanī cetasāṃ <br />tatrāsīt kalahaṃsanūpuraravā devyā vivāhe śarat
             <span class="ref">BrP_36.88</span></p>
         
         
         <p id="BrP_36.89">
            atyarthaśītalāmbhobhiḥ plāvayantau diśaḥ sadā <br />
            ṛtū hemantaśiśirau ājagmatur atidyutī //
             <span class="ref">BrP_36.89</span></p>
         
         
         <p id="BrP_36.90">
            tābhyām ṛtubhyāṃ saṃprāpto himavān sa nagottamaḥ <br />
            prāleyacūrṇavarṣibhyāṃ kṣipraṃ raupyaharo babhau //
             <span class="ref">BrP_36.90</span></p>
         
         
         <p id="BrP_36.91">
            tena prāleyavarṣeṇa ghanenaiva himālayaḥ <br />
            agādhena tadā reje kṣīroda iva sāgaraḥ //
             <span class="ref">BrP_36.91</span></p>
         
         
         <p id="BrP_36.92">
            ṛtupāryayasaṃprāpto babhūva sa mahāgiriḥ <br />
            sādhūpacārāt sahasā kṛtārtha iva durjanaḥ //
             <span class="ref">BrP_36.92</span></p>
         
         
         <p id="BrP_36.93">
            prāleyapaṭalacchannaiḥ śṛṅgais tu śuśubhe nagaḥ <br />
            chattrair iva mahābhāgaiḥ pāṇḍaraiḥ pṛthivīpatiḥ //
             <span class="ref">BrP_36.93</span></p>
         
         
         <p id="BrP_36.94">
            manobhavodrekakarāḥ surāṇāṃ <br />surāṅganānāṃ ca muhuḥ samīrāḥ<br />
            svacchāmbupūrṇāś ca tathā nalinyaḥ <br />padmotpalānāṃ kusumair upetāḥ
             <span class="ref">BrP_36.94</span></p>
         
         
         <p id="BrP_36.95">
            vivāhe gurukanyāyā vasantaḥ samagād ṛtuḥ //
             <span class="ref">BrP_36.95</span></p>
         
         
         <p id="BrP_36.96">
            īṣatsamudbhinnapayodharāgrā <br />nāryo yathā ramyatarā babhūvuḥ<br />
            nātyuṣṇaśītāni payaḥsarāṃsi <br />kiñjalkacūrṇaiḥ kapilīkṛtāni
             <span class="ref">BrP_36.96</span></p>
         
         cakrāhvayugmair upanāditāni BrP_36.96e
         yayuḥ prahṛṣṭāḥ suradantimukhyāḥ BrP_36.96f
         
         <p id="BrP_36.97">
            priyaṅgūś cūtataravaś cūtāṃś cāpi priyaṅgavaḥ <br />
            tarjayanta ivānyonyaṃ mañjarībhiś cakāśire //
             <span class="ref">BrP_36.97</span></p>
         
         
         <p id="BrP_36.98">
            himaśṛṅgeṣu śukleṣu tilakāḥ kusumotkarāḥ <br />
            śuśubhuḥ kāryam uddiśya vṛddhā iva samāgatāḥ //
             <span class="ref">BrP_36.98</span></p>
         
         
         <p id="BrP_36.99">
            phullāśokalatās tatra rejire śālasaṃśritāḥ <br />
            kāminya iva kāntānāṃ kaṇṭhālambitabāhavaḥ //
             <span class="ref">BrP_36.99</span></p>
         
         tasminn ṛtau śubhrakadambanīpās BrP_36.100a
         tālāḥ stamālāḥ saralāḥ kapitthāḥ BrP_36.100b
         
         <p id="BrP_36.101">
            aśokasarjārjunakovidārāḥ <br />puṃnāganāgeśvarakarṇikārāḥ<br />
            lavaṅgatālāgurusaptaparṇā <br />nyagrodhaśobhāñjananārikelāḥ
             <span class="ref">BrP_36.101</span></p>
         
         
         <p id="BrP_36.102">
            vṛkṣās tathānye phalapuṣpavanto <br />dṛśyā babhūvuḥ sumanoharāṅgāḥ<br />
            jalāśayāś caiva suvarṇatoyāś <br />cakrāṅgakāraṇḍavahaṃsajuṣṭāḥ
             <span class="ref">BrP_36.102</span></p>
         
         
         <p id="BrP_36.103">
            koyaṣṭidātyūhabalākayuktā <br />dṛśyās tu padmotpalamīnapūrṇāḥ<br />
            khagāś ca nānāvidhabhūṣitāṅgā <br />dṛśyās tu vṛkṣeṣu sucitrapakṣāḥ
             <span class="ref">BrP_36.103</span></p>
         
         
         <p id="BrP_36.104">
            krīḍāsu yuktān atha tarjayantaḥ <br />kurvanti śabdaṃ madaneritāṅgāḥ<br />
            tasmin girāv adrisutāvivāhe <br />vavuś ca vātāḥ sukhaśītalāṅgāḥ
             <span class="ref">BrP_36.104</span></p>
         
         
         <p id="BrP_36.105">
            puṣpāṇi śubhrāṇy api pātayantaḥ <br />śanair nagebhyo malayādrijātāḥ<br />
            tathaiva sarve ṛtavaś ca puṇyāś <br />cakāśire 'nyonyavimiśritāṅgāḥ
             <span class="ref">BrP_36.105</span></p>
         
         yeṣāṃ suliṅgāni ca kīrtitāni BrP_36.106a
         te tatra āsan sumanojñarūpāḥ BrP_36.106b
         
         <p id="BrP_36.107">
            samadālikulodgītaśilākusumasaṃcayaiḥ <br />
            parasparaṃ hi mālatyo bhāvayantyo virejire //
             <span class="ref">BrP_36.107</span></p>
         
         
         <p id="BrP_36.108">
            nīlāni nīlāmburuhaiḥ payāṃsi <br />gaurāṇi gauraiś ca mṛṇāladaṇḍaiḥ<br />
            raktaiś ca raktāni bhṛśaṃ kṛtāni <br />mattadvirephāvalijuṣṭapattraiḥ
             <span class="ref">BrP_36.108</span></p>
         
         
         <p id="BrP_36.109">
            haimāni vistīrṇajaleṣu keṣucin <br />nirantaraṃ cārutarāṇi keṣucit<br />
            vaidūryanālāni saraḥsu keṣucit <br />prajajñire padmavanāni sarvataḥ
             <span class="ref">BrP_36.109</span></p>
         
         
         <p id="BrP_36.110">
            vāpyas tatrābhavan ramyāḥ kamalotpalapuṣpitāḥ <br />
            nānāvihaṃgasaṃjuṣṭā haimasopānapaṅktayaḥ //
             <span class="ref">BrP_36.110</span></p>
         
         
         <p id="BrP_36.111">
            śṛṅgāṇi tasya tu gireḥ karṇikāraiḥ supuṣpitaiḥ <br />
            samucchritāny aviralair hemānīva babhur dvijāḥ //
             <span class="ref">BrP_36.111</span></p>
         
         
         <p id="BrP_36.112">
            īṣadvibhinnakusumaiḥ pāṭalaiś cāpi pāṭalāḥ <br />
            saṃbabhūvur diśaḥ sarvāḥ pavanākampimūrtibhiḥ //
             <span class="ref">BrP_36.112</span></p>
         
         
         <p id="BrP_36.113">
            kṛṣṇārjunā daśaguṇā nīlāśokamahīruhāḥ <br />
            girau vavṛdhire phullāḥ spardhayantaḥ parasparam //
             <span class="ref">BrP_36.113</span></p>
         
         
         <p id="BrP_36.114">
            cārurāvavijuṣṭāni kiṃśukānāṃ vanāni ca <br />
            parvatasya nitambeṣu sarveṣu ca virejire //
             <span class="ref">BrP_36.114</span></p>
         
         
         <p id="BrP_36.115">
            tamālagulmais tasyāsīc chobhā himavatas tadā <br />
            nīlajīmūtasaṃghātair nilīnair iva saṃdhiṣu //
             <span class="ref">BrP_36.115</span></p>
         
         
         <p id="BrP_36.116">
            nikāmapuṣpaiḥ suviśālaśākhaiḥ <br />samucchritaiś candanacampakaiś ca<br />
            pramattapuṃskokilasaṃpralāpair <br />himācalo 'tīva tadā rarāja
             <span class="ref">BrP_36.116</span></p>
         
         
         <p id="BrP_36.117">
            śrutvā śabdaṃ mṛdumadakalaṃ sarvataḥ kokilānāṃ <br />cañcatpakṣāḥ samadhurataraṃ nīlakaṇṭhā vineduḥ<br />
            teṣāṃ śabdair upacitabalaḥ puṣpacāpeṣuhastaḥ <br />sajjībhūtas tridaśavanitā veddhum aṅgeṣv anaṅgaḥ
             <span class="ref">BrP_36.117</span></p>
         
         
         <p id="BrP_36.118">
            paṭuḥ sūryātapaś cāpi prāyaśo 'lpajalāśayaḥ <br />
            devīvivāhasamaye grīṣma āgād dhimācalam //
             <span class="ref">BrP_36.118</span></p>
         
         
         <p id="BrP_36.119">
            sa cāpi tarubhis tatra bahubhiḥ kusumotkaraiḥ <br />
            śobhayām āsa śṛṅgāṇi prāleyādreḥ samantataḥ //
             <span class="ref">BrP_36.119</span></p>
         
         
         <p id="BrP_36.120">
            tathāpi ca girau tatra vāyavaḥ sumanoharāḥ <br />
            vavuḥ pāṭalavistīrṇakadambārjunagandhinaḥ //
             <span class="ref">BrP_36.120</span></p>
         
         
         <p id="BrP_36.121">
            vāpyaḥ praphullapadmaughakesarāruṇamūrtayaḥ <br />
            abhavaṃs taṭasaṃghuṣṭaphalahaṃsakadambakāḥ //
             <span class="ref">BrP_36.121</span></p>
         
         
         <p id="BrP_36.122">
            tathā kurabakāś cāpi kusumāpāṇḍumūrtayaḥ <br />
            sarveṣu nagaśṛṅgeṣu bhramarāvalisevitāḥ //
             <span class="ref">BrP_36.122</span></p>
         
         
         <p id="BrP_36.123">
            bakulāś ca nitambeṣu viśāleṣu mahībhṛtaḥ <br />
            utsasarja manojñāni kusumāni samantataḥ //
             <span class="ref">BrP_36.123</span></p>
         
         
         <p id="BrP_36.124">
            iti kusumavicitrasarvavṛkṣā <br />vividhavihaṃgamanādaramyadeśāḥ<br />
            himagiritanayāvivāhabhūtyai <br />ṣaḍ upayayur ṛtavo munipravīrāḥ
             <span class="ref">BrP_36.124</span></p>
         
         
         <p id="BrP_36.125">
            tata evaṃ pravṛtte tu sarvabhūtasamāgame <br />
            nānāvādyasamākīrṇe ahaṃ tatra dvijātayaḥ //
             <span class="ref">BrP_36.125</span></p>
         
         
         <p id="BrP_36.126">
            śailaputrīm alaṃkṛtya yogyābharaṇasaṃpadā <br />
            puraṃ praveśitavāṃs tāṃ svayam ādāya bho dvijāḥ //
             <span class="ref">BrP_36.126</span></p>
         
         
         <p id="BrP_36.127">
            tatas tu punar eveśam ahaṃ caivoktavān vibhum <br />
            havir juhomi vahnau te upādhyāyapade sthitaḥ //
             <span class="ref">BrP_36.127</span></p>
         
         
         <p id="BrP_36.128">
            dadāsi mahyaṃ yady ājñāṃ kartavyo 'yaṃ kriyāvidhiḥ <br />
            mām āha śaṃkaraś caivaṃ devadevo jagatpatiḥ //
             <span class="ref">BrP_36.128</span></p>
         
         śiva uvāca
         
         
         <p id="BrP_36.129">
            yad uddiṣṭaṃ sureśāna tat kuruṣva yathepsitam <br />
            kartāsmi vacanaṃ sarvaṃ brahmaṃs tava jagadvibho //
             <span class="ref">BrP_36.129</span></p>
         
         brahmovāca
         
         
         <p id="BrP_36.130">
            tataś cāhaṃ prahṛṣṭātmā kuśān ādāya satvaram <br />
            hastaṃ devasya devyāś ca yogabandhena yuktavān //
             <span class="ref">BrP_36.130</span></p>
         
         
         <p id="BrP_36.131">
            jvalanaś ca svayaṃ tatra kṛtāñjalipuṭaḥ sthitaḥ <br />
            śrutigītair mahāmantrair mūrtimadbhir upasthitaiḥ //
             <span class="ref">BrP_36.131</span></p>
         
         
         <p id="BrP_36.132">
            yathoktavidhinā hutvā sarpis tad amṛtaṃ haviḥ <br />
            tatas taṃ jvalanaṃ sarvaṃ kārayitvā pradakṣiṇam //
             <span class="ref">BrP_36.132</span></p>
         
         
         <p id="BrP_36.133">
            muktvā hastasamāyogaṃ sahitaḥ sarvadaivataiḥ <br />
            putraiś ca mānasaiḥ siddhaiḥ prahṛṣṭenāntarātmanā //
             <span class="ref">BrP_36.133</span></p>
         
         
         <p id="BrP_36.134">
            vṛtta udvāhakāle tu praṇamya ca vṛṣadhvajam <br />
            yogenaiva tayor viprās tad umāparameśayoḥ //
             <span class="ref">BrP_36.134</span></p>
         
         
         <p id="BrP_36.135">
            udvāhaḥ sa paro vṛtto yaṃ devā na viduḥ kvacit <br />
            iti vaḥ sarvam ākhyātaṃ svayaṃvaram idaṃ śubham <br />
            udvāhaś caiva devasya śṛṇudhvaṃ paramādbhutam //
             <span class="ref">BrP_36.135</span></p>
         
         brahmovāca
         
         
         <p id="BrP_37.1">
            atha vṛtte vivāhe tu bhavasyāmitatejasaḥ <br />
            praharṣam atulaṃ gatvā devāḥ śakrapurogamāḥ <br />
            tuṣṭuvur vāgbhir ādyābhiḥ praṇemus te maheśvaram //
             <span class="ref">BrP_37.1</span></p>
         
         devā ūcuḥ
         
         
         <p id="BrP_37.2">
            namaḥ parvataliṅgāya parvateśāya vai namaḥ <br />
            namaḥ pavanavegāya virūpāyājitāya ca <br />
            namaḥ kleśavināśāya dātre ca śubhasaṃpadām //
             <span class="ref">BrP_37.2</span></p>
         
         
         <p id="BrP_37.3">
            namo nīlaśikhaṇḍāya ambikāpataye namaḥ <br />
            namaḥ pavanarūpāya śatarūpāya vai namaḥ //
             <span class="ref">BrP_37.3</span></p>
         
         
         <p id="BrP_37.4">
            namo bhairavarūpāya virūpanayanāya ca <br />
            namaḥ sahasranetrāya sahasracaraṇāya ca //
             <span class="ref">BrP_37.4</span></p>
         
         
         <p id="BrP_37.5">
            namo devavayasyāya vedāṅgāya namo namaḥ <br />
            viṣṭambhanāya śakrasya bāhvor vedāṅkurāya ca //
             <span class="ref">BrP_37.5</span></p>
         
         
         <p id="BrP_37.6">
            carācarādhipataye śamanāya namo namaḥ <br />
            salilāśayaliṅgāya yugāntāya namo namaḥ //
             <span class="ref">BrP_37.6</span></p>
         
         
         <p id="BrP_37.7">
            namaḥ kapālamālāya kapālasūtradhāriṇe <br />
            namaḥ kapālahastāya daṇḍine gadine namaḥ //
             <span class="ref">BrP_37.7</span></p>
         
         
         <p id="BrP_37.8">
            namas trailokyanāthāya paśulokaratāya ca <br />
            namaḥ khaṭvāṅgahastāya pramathārtiharāya ca //
             <span class="ref">BrP_37.8</span></p>
         
         
         <p id="BrP_37.9">
            namo yajñaśirohantre kṛṣṇakeśāpahāriṇe <br />
            bhaganetranipātāya pūṣṇo dantaharāya ca //
             <span class="ref">BrP_37.9</span></p>
         
         
         <p id="BrP_37.10">
            namaḥ pinākaśūlāsikhaḍgamudgaradhāriṇe <br />
            namo 'stu kālakālāya tṛtīyanayanāya ca //
             <span class="ref">BrP_37.10</span></p>
         
         
         <p id="BrP_37.11">
            antakāntakṛte caiva namaḥ parvatavāsine <br />
            suvarṇaretase caiva namaḥ kuṇḍaladhāriṇe //
             <span class="ref">BrP_37.11</span></p>
         
         
         <p id="BrP_37.12">
            daityānāṃ yoganāśāya yogināṃ gurave namaḥ <br />
            śaśāṅkādityanetrāya lalāṭanayanāya ca //
             <span class="ref">BrP_37.12</span></p>
         
         
         <p id="BrP_37.13">
            namaḥ śmaśānarataye śmaśānavaradāya ca <br />
            namo daivatanāthāya tryambakāya namo namaḥ //
             <span class="ref">BrP_37.13</span></p>
         
         
         <p id="BrP_37.14">
            gṛhasthasādhave nityaṃ jaṭile brahmacāriṇe <br />
            namo muṇḍārdhamuṇḍāya paśūnāṃ pataye namaḥ //
             <span class="ref">BrP_37.14</span></p>
         
         
         <p id="BrP_37.15">
            salile tapyamānāya yogaiśvaryapradāya ca <br />
            namaḥ śāntāya dāntāya pralayotpattikāriṇe //
             <span class="ref">BrP_37.15</span></p>
         
         
         <p id="BrP_37.16">
            namo 'nugrahakartre ca sthitikartre namo namaḥ <br />
            namo rudrāya vasava ādityāyāśvine namaḥ //
             <span class="ref">BrP_37.16</span></p>
         
         
         <p id="BrP_37.17">
            namaḥ pitre 'tha sāṃkhyāya viśvedevāya vai namaḥ <br />
            namaḥ śarvāya ugrāya śivāya varadāya ca //
             <span class="ref">BrP_37.17</span></p>
         
         
         <p id="BrP_37.18">
            namo bhīmāya senānye paśūnāṃ pataye namaḥ <br />
            śucaye vairihānāya sadyojātāya vai namaḥ //
             <span class="ref">BrP_37.18</span></p>
         
         
         <p id="BrP_37.19">
            mahādevāya citrāya vicitrāya ca vai namaḥ <br />
            pradhānāyāprameyāya kāryāya kāraṇāya ca //
             <span class="ref">BrP_37.19</span></p>
         
         
         <p id="BrP_37.20">
            puruṣāya namas te 'stu puruṣecchākarāya ca <br />
            namaḥ puruṣasaṃyogapradhānaguṇakāriṇe //
             <span class="ref">BrP_37.20</span></p>
         
         
         <p id="BrP_37.21">
            pravartakāya prakṛteḥ puruṣasya ca sarvaśaḥ <br />
            kṛtākṛtasya satkartre phalasaṃyogadāya ca //
             <span class="ref">BrP_37.21</span></p>
         
         
         <p id="BrP_37.22">
            kālajñāya ca sarveṣāṃ namo niyamakāriṇe <br />
            namo vaiṣamyakartre ca guṇānāṃ vṛttidāya ca //
             <span class="ref">BrP_37.22</span></p>
         
         
         <p id="BrP_37.23">
            namas te devadeveśa namas te bhūtabhāvana <br />
            śiva saumyamukho draṣṭuṃ bhava saumyo hi naḥ prabho //
             <span class="ref">BrP_37.23</span></p>
         
         brahmovāca
         
         
         <p id="BrP_37.24">
            evaṃ sa bhagavān devo jagatpatir umāpatiḥ <br />
            stūyamānaḥ suraiḥ sarvair amarān idam abravīt //
             <span class="ref">BrP_37.24</span></p>
         
         śrīśaṃkara uvāca
         
         
         <p id="BrP_37.25">
            draṣṭuṃ sukhaś ca saumyaś ca devānām asmi bhoḥ surāḥ <br />
            varaṃ varayata kṣipraṃ dātāsmi tam asaṃśayam //
             <span class="ref">BrP_37.25</span></p>
         
         brahmovāca
         
         
         <p id="BrP_37.26">
            tatas te praṇatāḥ sarve surā ūcus trilocanam //
             <span class="ref">BrP_37.26</span></p>
         
         devā ūcuḥ
         
         
         <p id="BrP_37.27">
            tavaiva bhagavan haste vara eṣo 'vatiṣṭhatām <br />
            yadā kāryaṃ tadā nas tvaṃ dāsyase varam īpsitam //
             <span class="ref">BrP_37.27</span></p>
         
         brahmovāca
         
         
         <p id="BrP_37.28">
            evam astv iti tān uktvā visṛjya ca surān haraḥ <br />
            lokāṃś ca pramathaiḥ sārdhaṃ viveśa bhavanaṃ svakam //
             <span class="ref">BrP_37.28</span></p>
         
         
         <p id="BrP_37.29">
            yas tu harotsavam adbhutam enaṃ <br />gāyati daivataviprasamakṣam<br />
            so 'pratirūpagaṇeśasamāno <br />dehaviparyayam etya sukhī syāt
             <span class="ref">BrP_37.29</span></p>
         
         brahmovāca
         
         
         <p id="BrP_37.30">
            vipravaryāḥ stavaṃ hīmaṃ śṛṇuyād vā paṭhec ca yaḥ <br />
            sa sarvalokago devaiḥ pūjyate 'mararāḍ iva //
             <span class="ref">BrP_37.30</span></p>
         
         brahmovāca
         
         
         <p id="BrP_38.1">
            praviṣṭe bhavanaṃ deve sūpaviṣṭe varāsane <br />
            sa vakro manmathaḥ krūro devaṃ veddhumanā bhavat //
             <span class="ref">BrP_38.1</span></p>
         
         
         <p id="BrP_38.2">
            tam anācārasaṃyuktaṃ durātmānaṃ kulādhamam <br />
            lokān sarvān pīḍayantaṃ sarvāṅgāvaraṇātmakam //
             <span class="ref">BrP_38.2</span></p>
         
         
         <p id="BrP_38.3">
            ṛṣīṇāṃ vighnakartāraṃ niyamānāṃ vrataiḥ saha <br />
            cakrāhvayasya rūpeṇa ratyā saha samāgatam //
             <span class="ref">BrP_38.3</span></p>
         
         
         <p id="BrP_38.4">
            athātatāyinaṃ viprā veddhukāmaṃ sureśvaraḥ <br />
            nayanena tṛtīyena sāvajñaṃ samavaikṣata //
             <span class="ref">BrP_38.4</span></p>
         
         
         <p id="BrP_38.5">
            tato 'sya netrajo vahnir jvālāmālāsahasravān <br />
            sahasā ratibhartāram adahat saparicchadam //
             <span class="ref">BrP_38.5</span></p>
         
         
         <p id="BrP_38.6">
            sa dahyamānaḥ karuṇam ārto 'krośata visvaram <br />
            prasādayaṃś ca taṃ devaṃ papāta dharaṇītale //
             <span class="ref">BrP_38.6</span></p>
         
         
         <p id="BrP_38.7">
            atha so 'gniparītāṅgo manmatho lokatāpanaḥ <br />
            papāta sahasā mūrchāṃ kṣaṇena samapadyata //
             <span class="ref">BrP_38.7</span></p>
         
         
         <p id="BrP_38.8">
            patnī tu karuṇaṃ tasya vilalāpa suduḥkhitā <br />
            devīṃ devaṃ ca duḥkhārtā ayācat karuṇāvatī //
             <span class="ref">BrP_38.8</span></p>
         
         
         <p id="BrP_38.9">
            tasyāś ca karuṇāṃ jñātvā devau tau karuṇātmakau <br />
            ūcatus tāṃ samālokya samāśvāsya ca duḥkhitām //
             <span class="ref">BrP_38.9</span></p>
         
         umāmaheśvarāv ūcatuḥ
         
         
         <p id="BrP_38.10">
            dagdha eva dhruvaṃ bhadre nāsyotpattir iheṣyate <br />
            aśarīro 'pi te bhadre kāryaṃ sarvaṃ kariṣyati //
             <span class="ref">BrP_38.10</span></p>
         
         
         <p id="BrP_38.11">
            yadā tu viṣṇur bhagavān vasudevasutaḥ śubhe <br />
            tadā tasya suto yaś ca patis te saṃbhaviṣyati //
             <span class="ref">BrP_38.11</span></p>
         
         brahmovāca
         
         
         <p id="BrP_38.12">
            tataḥ sā tu varaṃ labdhvā kāmapatnī śubhānanā <br />
            jagāmeṣṭaṃ tadā deśaṃ prītiyuktā gataklamā //
             <span class="ref">BrP_38.12</span></p>
         
         
         <p id="BrP_38.13">
            dagdhvā kāmaṃ tato viprāḥ sa tu devo vṛṣadhvajaḥ <br />
            reme tatromayā sārdhaṃ prahṛṣṭas tu himācale //
             <span class="ref">BrP_38.13</span></p>
         
         
         <p id="BrP_38.14">
            kandareṣu ca ramyeṣu padminīṣu guhāsu ca <br />
            nirjhareṣu ca ramyeṣu karṇikāravaneṣu ca //
             <span class="ref">BrP_38.14</span></p>
         
         
         <p id="BrP_38.15">
            nadītīreṣu kānteṣu kiṃnarācariteṣu ca <br />
            śṛṅgeṣu śailarājasya taḍāgeṣu saraḥsu ca //
             <span class="ref">BrP_38.15</span></p>
         
         
         <p id="BrP_38.16">
            vanarājiṣu ramyāsu nānāpakṣiruteṣu ca <br />
            tīrtheṣu puṇyatoyeṣu munīnām āśrameṣu ca //
             <span class="ref">BrP_38.16</span></p>
         
         
         <p id="BrP_38.17">
            eteṣu puṇyeṣu manohareṣu <br />deśeṣu vidyādharabhūṣiteṣu<br />
            gandharvayakṣāmaraseviteṣu <br />reme sa devyā sahitas trinetraḥ
             <span class="ref">BrP_38.17</span></p>
         
         
         <p id="BrP_38.18">
            devaiḥ sahendrair muniyakṣasiddhair <br />gandharvavidyādharadaityamukhyaiḥ<br />
            anyaiś ca sarvair vividhair vṛto 'sau <br />tasmin nage harṣam avāpa śaṃbhuḥ
             <span class="ref">BrP_38.18</span></p>
         
         
         <p id="BrP_38.19">
            nṛtyanti tatrāpsarasaḥ sureśā <br />gāyanti gandharvagaṇāḥ prahṛṣṭāḥ<br />
            divyāni vādyāny atha vādayanti <br />kecid drutaṃ devavaraṃ stuvanti
             <span class="ref">BrP_38.19</span></p>
         
         
         <p id="BrP_38.20">
            evaṃ sa devaḥ svagaṇair upeto <br />mahābalaiḥ śakrayamāgnitulyaiḥ<br />
            devyāḥ priyārthaṃ bhaganetrahantā <br />giriṃ na tatyāja tadā mahātmā
             <span class="ref">BrP_38.20</span></p>
         
         ṛṣaya ūcuḥ
         
         
         <p id="BrP_38.21">
            devyāḥ samaṃ tu bhagavāṃs tiṣṭhaṃs tatra sa kāmahā <br />
            akarot kiṃ mahādeva etad icchāma veditum //
             <span class="ref">BrP_38.21</span></p>
         
         brahmovāca
         
         
         <p id="BrP_38.22">
            bhagavān himavacchṛṅge sa hi devyāḥ priyecchayā <br />
            gaṇeśair vividhākārair hāsaṃ saṃjanayan muhuḥ //
             <span class="ref">BrP_38.22</span></p>
         
         
         <p id="BrP_38.23">
            devīṃ bālendutilako ramayaṃś ca rarāma ca <br />
            mahānubhāvaiḥ sarvajñaiḥ kāmarūpadharaiḥ śubhaiḥ //
             <span class="ref">BrP_38.23</span></p>
         
         
         <p id="BrP_38.24">
            atha devy āsasādaikā mātaraṃ parameśvarī <br />
            āsīnāṃ kāñcane śubhra āsane paramādbhute //
             <span class="ref">BrP_38.24</span></p>
         
         
         <p id="BrP_38.25">
            atha dṛṣṭvā satīṃ devīm āgatāṃ surarūpiṇīm <br />
            āsanena mahārheṇa śaṃpādayad aninditām <br />
            āsīnāṃ tām athovāca menā himavataḥ priyā //
             <span class="ref">BrP_38.25</span></p>
         
         menovāca
         
         
         <p id="BrP_38.26">
            cirasyāgamanaṃ te 'dya vada putri śubhekṣaṇe <br />
            daridrā krīḍanais tvaṃ hi bhartrā krīḍasi saṃgatā //
             <span class="ref">BrP_38.26</span></p>
         
         
         <p id="BrP_38.27">
            ye daridrā bhavanti sma tathaiva ca nirāśrayāḥ <br />
            ume ta evaṃ krīḍanti yathā tava patiḥ śubhe //
             <span class="ref">BrP_38.27</span></p>
         
         brahmovāca
         
         
         <p id="BrP_38.28">
            saivam uktātha mātrā tu nātihṛṣṭamanā bhavat <br />
            mahatyā kṣamayā yuktā na kiṃcit tām uvāca ha <br />
            visṛṣṭā ca tadā mātrā gatvā devam uvāca ha //
             <span class="ref">BrP_38.28</span></p>
         
         pārvaty uvāca
         
         
         <p id="BrP_38.29">
            bhagavan devadeveśa neha vatsyāmi bhūdhare <br />
            anyaṃ kuru mamāvāsaṃ bhuvaneṣu mahādyute //
             <span class="ref">BrP_38.29</span></p>
         
         deva uvāca
         
         
         <p id="BrP_38.30">
            sadā tvam ucyamānā vai mayā vāsārtham īśvari <br />
            anyaṃ na rocitavatī vāsaṃ vai devi karhicit //
             <span class="ref">BrP_38.30</span></p>
         
         
         <p id="BrP_38.31">
            idānīṃ svayam eva tvaṃ vāsam anyatra śobhane <br />
            kasmān mṛgayase devi brūhi tan me śucismite //
             <span class="ref">BrP_38.31</span></p>
         
         devy uvāca
         
         
         <p id="BrP_38.32">
            gṛhaṃ gatāsmi deveśa pitur adya mahātmanaḥ <br />
            dṛṣṭvā ca tatra me mātā vijane lokabhāvane //
             <span class="ref">BrP_38.32</span></p>
         
         
         <p id="BrP_38.33">
            āsanādibhir abhyarcya sā mām evam abhāṣata <br />
            ume tava sadā bhartā daridraḥ krīḍanaiḥ śubhe //
             <span class="ref">BrP_38.33</span></p>
         
         
         <p id="BrP_38.34">
            krīḍate nahi devānāṃ krīḍā bhavati tādṛśī <br />
            yat kila tvaṃ mahādeva gaṇaiś ca vividhais tathā <br />
            ramase tad aniṣṭaṃ hi mama mātur vṛṣadhvaja //
             <span class="ref">BrP_38.34</span></p>
         
         brahmovāca
         
         
         <p id="BrP_38.35">
            tato devaḥ prahasyāha devīṃ hāsayituṃ prabhuḥ //
             <span class="ref">BrP_38.35</span></p>
         
         deva uvāca
         
         
         <p id="BrP_38.36">
            evam eva na saṃdehaḥ kasmān manyur abhūt tava <br />
            kṛttivāsā hy avāsāś ca śmaśānanilayaś ca ha //
             <span class="ref">BrP_38.36</span></p>
         
         
         <p id="BrP_38.37">
            aniketo hy araṇyeṣu parvatānāṃ guhāsu ca <br />
            vicarāmi gaṇair nagnair vṛto 'mbhojavilocane //
             <span class="ref">BrP_38.37</span></p>
         
         
         <p id="BrP_38.38">
            mā krudho devi mātre tvaṃ tathyaṃ mātāvadat tava <br />
            nahi mātṛsamo bandhur jantūnām asti bhūtale //
             <span class="ref">BrP_38.38</span></p>
         
         devy uvāca
         
         
         <p id="BrP_38.39">
            na me 'sti bandhubhiḥ kiṃcit kṛtyaṃ suravareśvara <br />
            tathā kuru mahādeva yathāhaṃ sukham āpnuyām //
             <span class="ref">BrP_38.39</span></p>
         
         brahmovāca
         
         
         <p id="BrP_38.40">
            śrutvā sa devyā vacanaṃ sureśas <br />tasyāḥ priyārthe svagiriṃ vihāya<br />
            jagāma meruṃ surasiddhasevitaṃ <br />bhāryāsahāyaḥ svagaṇaiś ca yuktaḥ
             <span class="ref">BrP_38.40</span></p>
         
         ṛṣaya ūcuḥ
         
         
         <p id="BrP_39.1">
            prācetasasya dakṣasya kathaṃ vaivasvate 'ntare <br />
            vināśam agamad brahman hayamedhaḥ prajāpateḥ //
             <span class="ref">BrP_39.1</span></p>
         
         
         <p id="BrP_39.2">
            devyā manyukṛtaṃ buddhvā kruddhaḥ sarvātmakaḥ prabhuḥ <br />
            kathaṃ vināśito yajño dakṣasyāmitatejasaḥ <br />
            mahādevena roṣād vai tan naḥ prabrūhi vistarāt //
             <span class="ref">BrP_39.2</span></p>
         
         brahmovāca
         
         
         <p id="BrP_39.3">
            varṇayiṣyāmi vo viprā mahādevena vai yathā <br />
            krodhād vidhvaṃsito yajño devyāḥ priyacikīrṣayā //
             <span class="ref">BrP_39.3</span></p>
         
         
         <p id="BrP_39.4">
            purā meror dvijaśreṣṭhāḥ śṛṅgaṃ trailokyapūjitam <br />
            jyotiḥsthalaṃ nāma citraṃ sarvaratnavibhūṣitam //
             <span class="ref">BrP_39.4</span></p>
         
         
         <p id="BrP_39.5">
            aprameyam anādhṛṣyaṃ sarvalokanamaskṛtam <br />
            tatra devo giritaṭe sarvadhātuvicitrite //
             <span class="ref">BrP_39.5</span></p>
         
         
         <p id="BrP_39.6">
            paryaṅka iva vistīrṇa upaviṣṭo babhūva ha <br />
            śailarājasutā cāsya nityaṃ pārśvasthitābhavat //
             <span class="ref">BrP_39.6</span></p>
         
         
         <p id="BrP_39.7">
            ādityāś ca mahātmāno vasavaś ca mahaujasaḥ <br />
            tathaiva ca mahātmānāv aśvinau bhiṣajāṃ varau //
             <span class="ref">BrP_39.7</span></p>
         
         
         <p id="BrP_39.8">
            tathā vaiśravaṇo rājā guhyakaiḥ parivāritaḥ <br />
            yakṣāṇām īśvaraḥ śrīmān kailāsanilayaḥ prabhuḥ //
             <span class="ref">BrP_39.8</span></p>
         
         
         <p id="BrP_39.9">
            upāsate mahātmānam uśanā ca mahāmuniḥ <br />
            sanatkumārapramukhās tathaiva paramarṣayaḥ //
             <span class="ref">BrP_39.9</span></p>
         
         
         <p id="BrP_39.10">
            aṅgiraḥpramukhāś caiva tathā devarṣayo 'pi ca <br />
            viśvāvasuś ca gandharvas tathā nāradaparvatau //
             <span class="ref">BrP_39.10</span></p>
         
         
         <p id="BrP_39.11">
            apsarogaṇasaṃghāś ca samājagmur anekaśaḥ <br />
            vavau sukhaśivo vāyur nānāgandhavahaḥ śuciḥ //
             <span class="ref">BrP_39.11</span></p>
         
         
         <p id="BrP_39.12">
            sarvartukusumopetaḥ puṣpavanto 'bhavan drumāḥ <br />
            tathā vidyādharāḥ sādhyāḥ siddhāś caiva tapodhanāḥ //
             <span class="ref">BrP_39.12</span></p>
         
         
         <p id="BrP_39.13">
            mahādevaṃ paśupatiṃ paryupāsata tatra vai <br />
            bhūtāni ca tathānyāni nānārūpadharāṇy atha //
             <span class="ref">BrP_39.13</span></p>
         
         
         <p id="BrP_39.14">
            rākṣasāś ca mahāraudrāḥ piśācāś ca mahābalāḥ <br />
            bahurūpadharā dhṛṣṭā nānāpraharaṇāyudhāḥ //
             <span class="ref">BrP_39.14</span></p>
         
         
         <p id="BrP_39.15">
            devasyānucarās tatra tasthur vaiśvānaropamāḥ <br />
            nandīśvaraś ca bhagavān devasyānumate sthitaḥ //
             <span class="ref">BrP_39.15</span></p>
         
         
         <p id="BrP_39.16">
            pragṛhya jvalitaṃ śūlaṃ dīpyamānaṃ svatejasā <br />
            gaṅgā ca saritāṃ śreṣṭhā sarvatīrthajalodbhavā //
             <span class="ref">BrP_39.16</span></p>
         
         
         <p id="BrP_39.17">
            paryupāsata taṃ devaṃ rūpiṇī dvijasattamāḥ <br />
            evaṃ sa bhagavāṃs tatra pūjyamānaḥ surarṣibhiḥ //
             <span class="ref">BrP_39.17</span></p>
         
         
         <p id="BrP_39.18">
            devaiś ca sumahābhāgair mahādevo vyatiṣṭhata <br />
            kasyacit tv atha kālasya dakṣo nāma prajāpatiḥ //
             <span class="ref">BrP_39.18</span></p>
         
         
         <p id="BrP_39.19">
            pūrvoktena vidhānena yakṣyamāṇo 'bhyapadyata <br />
            tatas tasya makhe devāḥ sarve śakrapurogamāḥ //
             <span class="ref">BrP_39.19</span></p>
         
         
         <p id="BrP_39.20">
            svargasthānād athāgamya dakṣam āpedire tathā <br />
            te vimānair mahātmāno jvaladbhir jvalanaprabhāḥ //
             <span class="ref">BrP_39.20</span></p>
         
         
         <p id="BrP_39.21">
            devasyānumate 'gacchan gaṅgādvāram iti śrutiḥ <br />
            gandharvāpsarasākīrṇaṃ nānādrumalatāvṛtam //
             <span class="ref">BrP_39.21</span></p>
         
         
         <p id="BrP_39.22">
            ṛṣisiddhaiḥ parivṛtaṃ dakṣaṃ dharmabhṛtāṃ varam <br />
            pṛthivyām antarikṣe ca ye ca svarlokavāsinaḥ //
             <span class="ref">BrP_39.22</span></p>
         
         
         <p id="BrP_39.23">
            sarve prāñjalayo bhūtvā upatasthuḥ prajāpatim <br />
            ādityā vasavo rudrāḥ sādhyāḥ sarve marudgaṇāḥ //
             <span class="ref">BrP_39.23</span></p>
         
         
         <p id="BrP_39.24">
            viṣṇunā sahitāḥ sarva āgatā yajñabhāginaḥ <br />
            ūṣmapā dhūmapāś caiva ājyapāḥ somapās tathā //
             <span class="ref">BrP_39.24</span></p>
         
         
         <p id="BrP_39.25">
            aśvinau marutaś caiva nānādevagaṇaiḥ saha <br />
            ete cānye ca bahavo bhūtagrāmās tathaiva ca //
             <span class="ref">BrP_39.25</span></p>
         
         
         <p id="BrP_39.26">
            jarāyujāṇḍajāś caiva tathaiva svedajodbhidaḥ <br />
            āgatāḥ sattriṇaḥ sarve devāḥ strībhiḥ saharṣibhiḥ //
             <span class="ref">BrP_39.26</span></p>
         
         
         <p id="BrP_39.27">
            virājante vimānasthā dīpyamānā ivāgnayaḥ <br />
            tān dṛṣṭvā manyunāviṣṭo dadhīcir vākyam abravīt //
             <span class="ref">BrP_39.27</span></p>
         
         dadhīcir uvāca
         
         
         <p id="BrP_39.28">
            apūjyapūjane caiva pūjyānāṃ cāpy apūjane <br />
            naraḥ pāpam avāpnoti mahad vai nātra saṃśayaḥ //
             <span class="ref">BrP_39.28</span></p>
         
         brahmovāca
         
         
         <p id="BrP_39.29">
            evam uktvā tu viprarṣiḥ punar dakṣam abhāṣata //
             <span class="ref">BrP_39.29</span></p>
         
         dadhīcir uvāca
         
         
         <p id="BrP_39.30">
            pūjyaṃ ca paśubhartāraṃ kasmān nārcayase prabhum //
             <span class="ref">BrP_39.30</span></p>
         
         dakṣa uvāca
         
         
         <p id="BrP_39.31">
            santi me bahavo rudrāḥ śūlahastāḥ kapardinaḥ <br />
            ekādaśasthānagatā nānyaṃ vidmo maheśvaram //
             <span class="ref">BrP_39.31</span></p>
         
         dadhīcir uvāca
         
         
         <p id="BrP_39.32">
            sarveṣām ekamantro 'yaṃ mameśo na nimantritaḥ <br />
            yathāhaṃ śaṃkarād ūrdhvaṃ nānyaṃ paśyāmi daivatam <br />
            tathā dakṣasya vipulo yajño 'yaṃ na bhaviṣyati //
             <span class="ref">BrP_39.32</span></p>
         
         dakṣa uvāca
         
          dakṣa uvāca
         
         
         <p id="BrP_39.33">
            viṣṇoś ca bhāgā vividhāḥ pradattās <br />tathā ca rudrebhya uta pradattāḥ<br />
            anye 'pi devā nijabhāgayuktā <br />dadāmi bhāgaṃ na tu śaṃkarāya
             <span class="ref">BrP_39.33</span></p>
         
         brahmovāca
         
         
         <p id="BrP_39.34">
            gatās tu devatā jñātvā śailarājasutā tadā <br />
            uvāca vacanaṃ śarvaṃ devaṃ paśupatiṃ patim //
             <span class="ref">BrP_39.34</span></p>
         
         umovāca
         
         
         <p id="BrP_39.35">
            bhagavan kutra yānty ete devāḥ śakrapurogamāḥ <br />
            brūhi tattvena tattvajña saṃśayo me mahān ayam //
             <span class="ref">BrP_39.35</span></p>
         
         maheśvara uvāca
         
         
         <p id="BrP_39.36">
            dakṣo nāma mahābhāge prajānāṃ patir uttamaḥ <br />
            hayamedhena yajate tatra yānti divaukasaḥ //
             <span class="ref">BrP_39.36</span></p>
         
         devy uvāca
         
         
         <p id="BrP_39.37">
            yajñam etaṃ mahābhāga kimarthaṃ nānugacchasi <br />
            kena vā pratiṣedhena gamanaṃ te na vidyate //
             <span class="ref">BrP_39.37</span></p>
         
         maheśvara uvāca
         
         
         <p id="BrP_39.38">
            surair eva mahābhāge sarvam etad anuṣṭhitam <br />
            yajñeṣu mama sarveṣu na bhāga upakalpitaḥ //
             <span class="ref">BrP_39.38</span></p>
         
         
         <p id="BrP_39.39">
            pūrvāgatena gantavyaṃ mārgeṇa varavarṇini <br />
            na me surāḥ prayacchanti bhāgaṃ yajñasya dharmataḥ //
             <span class="ref">BrP_39.39</span></p>
         
         umovāca
         
         
         <p id="BrP_39.40">
            bhagavan sarvadeveṣu prabhāvābhyadhiko guṇaiḥ <br />
            ajeyaś cāpy adhṛṣyaś ca tejasā yaśasā śriyā //
             <span class="ref">BrP_39.40</span></p>
         
         
         <p id="BrP_39.41">
            anena tu mahābhāga pratiṣedhena bhāgataḥ <br />
            atīva duḥkham āpannā vepathuś ca mahān ayam //
             <span class="ref">BrP_39.41</span></p>
         
         
         <p id="BrP_39.42">
            kiṃ nāma dānaṃ niyamaṃ tapo vā <br />kuryām ahaṃ yena patir mamādya<br />
            labheta bhāgaṃ bhagavān acintyo <br />yajñasya cendrādyamarair vicitram
             <span class="ref">BrP_39.42</span></p>
         
         brahmovāca
         
         evaṃ bruvāṇāṃ bhagavān vicintya BrP_39.43a
         patnīṃ prahṛṣṭaḥ kṣubhitām uvāca BrP_39.43b
         maheśvara uvāca
         
         na vetsi māṃ devi kṛśodarāṅgi BrP_39.43c
         kiṃ nāma yuktaṃ vacanaṃ tavedam BrP_39.43d
         
         <p id="BrP_39.44">
            ahaṃ vijānāmi viśālanetre <br />dhyānena sarve ca vidanti santaḥ<br />
            tavādya mohena sahendradevā <br />lokatrayaṃ sarvam atho vinaṣṭam
             <span class="ref">BrP_39.44</span></p>
         
         
         <p id="BrP_39.45">
            mām adhvareśaṃ nitarāṃ stuvanti <br />rathaṃtaraṃ sāma gāyanti mahyam<br />
            māṃ brāhmaṇā brahmamantrair yajanti <br />mamādhvaryavaḥ kalpayante ca bhāgam
             <span class="ref">BrP_39.45</span></p>
         
         devy uvāca
         
         
         <p id="BrP_39.46">
            vikatthase prākṛtavat sarvastrījanasaṃsadi <br />
            stauṣi garvāyase cāpi svam ātmānaṃ na saṃśayaḥ //
             <span class="ref">BrP_39.46</span></p>
         
         bhagavān uvāca
         
         
         <p id="BrP_39.47">
            nātmānaṃ staumi deveśi yathā tvam anugacchasi <br />
            saṃsrakṣyāmi varārohe bhāgārthe varavarṇini //
             <span class="ref">BrP_39.47</span></p>
         
         brahmovāca
         
         
         <p id="BrP_39.48">
            ity uktvā bhagavān patnīm umāṃ prāṇair api priyām <br />
            so 'sṛjad bhagavān vaktrād bhūtaṃ krodhāgnisaṃbhavam //
             <span class="ref">BrP_39.48</span></p>
         
         
         <p id="BrP_39.49">
            tam uvāca makhaṃ gaccha dakṣasya tvaṃ maheśvaraḥ <br />
            nāśayāśu kratuṃ tasya dakṣasya madanujñayā //
             <span class="ref">BrP_39.49</span></p>
         
         brahmovāca
         
         
         <p id="BrP_39.50">
            tato rudraprayuktena siṃhaveṣeṇa līlayā <br />
            devyā manyukṛtaṃ jñātvā hato dakṣasya sa kratuḥ //
             <span class="ref">BrP_39.50</span></p>
         
         
         <p id="BrP_39.51">
            manyunā ca mahābhīmā bhadrakālī maheśvarī <br />
            ātmanaḥ karmasākṣitve tena sārdhaṃ sahānugā //
             <span class="ref">BrP_39.51</span></p>
         
         
         <p id="BrP_39.52">
            sa eṣa bhagavān krodhaḥ pretāvāsakṛtālayaḥ <br />
            vīrabhadreti vikhyāto devyā manyupramārjakaḥ //
             <span class="ref">BrP_39.52</span></p>
         
         
         <p id="BrP_39.53">
            so 'sṛjad romakūpebhya ātmanaiva gaṇeśvarān <br />
            rudrānugān gaṇān raudrān rudravīryaparākramān //
             <span class="ref">BrP_39.53</span></p>
         
         
         <p id="BrP_39.54">
            rudrasyānucarāḥ sarve sarve rudraparākramāḥ <br />
            te nipetus tatas tūrṇaṃ śataśo 'tha sahasraśaḥ //
             <span class="ref">BrP_39.54</span></p>
         
         
         <p id="BrP_39.55">
            tataḥ kilakilāśabda ākāśaṃ pūrayann iva <br />
            samabhūt sumahān viprāḥ sarvarudragaṇaiḥ kṛtaḥ //
             <span class="ref">BrP_39.55</span></p>
         
         
         <p id="BrP_39.56">
            tena śabdena mahatā trastāḥ sarve divaukasaḥ <br />
            parvatāś ca vyaśīryanta cakampe ca vasuṃdharā //
             <span class="ref">BrP_39.56</span></p>
         
         
         <p id="BrP_39.57">
            marutaś ca vavuḥ krūrāś cukṣubhe varuṇālayaḥ <br />
            agnayo vai na dīpyante na cādīpyata bhāskaraḥ //
             <span class="ref">BrP_39.57</span></p>
         
         
         <p id="BrP_39.58">
            grahā naiva prakāśante nakṣatrāṇi na tārakāḥ <br />
            ṛṣayo na prabhāsante na devā na ca dānavāḥ //
             <span class="ref">BrP_39.58</span></p>
         
         
         <p id="BrP_39.59">
            evaṃ hi timirībhūte nirdahanti gaṇeśvarāḥ <br />
            prabhañjanty apare yūpān ghorān utpāṭayanti ca //
             <span class="ref">BrP_39.59</span></p>
         
         
         <p id="BrP_39.60">
            praṇadanti tathā cānye vikurvanti tathā pare <br />
            tvaritaṃ vai pradhāvanti vāyuvegā manojavāḥ //
             <span class="ref">BrP_39.60</span></p>
         
         
         <p id="BrP_39.61">
            cūrṇyante yajñapātrāṇi yajñasyāyatanāni ca <br />
            śīryamāṇāny adṛśyanta tārā iva nabhastalāt //
             <span class="ref">BrP_39.61</span></p>
         
         
         <p id="BrP_39.62">
            divyānnapānabhakṣyāṇāṃ rāśayaḥ parvatopamāḥ <br />
            kṣīranadyas tathā cānyā ghṛtapāyasakardamāḥ //
             <span class="ref">BrP_39.62</span></p>
         
         
         <p id="BrP_39.63">
            madhumaṇḍodakā divyāḥ khaṇḍaśarkaravālukāḥ <br />
            ṣaḍrasān nivahanty anyā guḍakulyā manoramāḥ //
             <span class="ref">BrP_39.63</span></p>
         
         
         <p id="BrP_39.64">
            uccāvacāni māṃsāni bhakṣyāṇi vividhāni ca <br />
            yāni kāni ca divyāni lehyacoṣyāṇi yāni ca //
             <span class="ref">BrP_39.64</span></p>
         
         
         <p id="BrP_39.65">
            bhuñjanti vividhair vaktrair vilumpanti kṣipanti ca <br />
            rudrakopā mahākopāḥ kālāgnisadṛśopamāḥ //
             <span class="ref">BrP_39.65</span></p>
         
         
         <p id="BrP_39.66">
            bhakṣayanto 'tha śailābhā bhīṣayantaś ca sarvataḥ <br />
            krīḍanti vividhākārāś cikṣipuḥ surayoṣitaḥ //
             <span class="ref">BrP_39.66</span></p>
         
         
         <p id="BrP_39.67">
            evaṃ gaṇāś ca tair yukto vīrabhadraḥ pratāpavān <br />
            rudrakopaprayuktaś ca sarvadevaiḥ surakṣitam //
             <span class="ref">BrP_39.67</span></p>
         
         
         <p id="BrP_39.68">
            taṃ yajñam adahac chīghraṃ bhadrakālyāḥ samīpataḥ <br />
            cakrur anye tathā nādān sarvabhūtabhayaṃkarān //
             <span class="ref">BrP_39.68</span></p>
         
         
         <p id="BrP_39.69">
            chittvā śiro 'nye yajñasya vyanadanta bhayaṃkaram <br />
            tataḥ śakrādayo devā dakṣaś caiva prajāpatiḥ <br />
            ūcuḥ prāñjalayo bhūtvā kathyatāṃ ko bhavān iti //
             <span class="ref">BrP_39.69</span></p>
         
         vīrabhadra uvāca
         
         
         <p id="BrP_39.70">
            nāhaṃ devo na daityo vā na ca bhoktum ihāgataḥ <br />
            naiva draṣṭuṃ ca devendrā na ca kautūhalānvitāḥ //
             <span class="ref">BrP_39.70</span></p>
         
         
         <p id="BrP_39.71">
            dakṣayajñavināśārthaṃ saṃprāpto 'haṃ surottamāḥ <br />
            vīrabhadreti vikhyāto rudrakopād viniḥsṛtaḥ //
             <span class="ref">BrP_39.71</span></p>
         
         
         <p id="BrP_39.72">
            bhadrakālī ca vikhyātā devyāḥ krodhād vinirgatā <br />
            preṣitā devadevena yajñāntikam upāgatā //
             <span class="ref">BrP_39.72</span></p>
         
         
         <p id="BrP_39.73">
            śaraṇaṃ gaccha rājendra devadevam umāpatim <br />
            varaṃ krodho 'pi devasya na varaḥ paricārakaiḥ //
             <span class="ref">BrP_39.73</span></p>
         
         brahmovāca
         
         
         <p id="BrP_39.74">
            nikhātotpāṭitair yūpair apaviddhais tatas tataḥ <br />
            utpatadbhiḥ patadbhiś ca gṛdhrair āmiṣagṛdhnubhiḥ //
             <span class="ref">BrP_39.74</span></p>
         
         
         <p id="BrP_39.75">
            pakṣavātavinirdhūtaiḥ śivārutavināditaiḥ <br />
            sa tasya yajño nṛpater bādhyamānas tadā gaṇaiḥ //
             <span class="ref">BrP_39.75</span></p>
         
         
         <p id="BrP_39.76">
            āsthāya mṛgarūpaṃ vai kham evābhyapatat tadā <br />
            taṃ tu yajñaṃ tathārūpaṃ gacchantam upalabhya saḥ //
             <span class="ref">BrP_39.76</span></p>
         
         
         <p id="BrP_39.77">
            dhanur ādāya bāṇaṃ ca tadartham agamat prabhuḥ <br />
            tatas tasya gaṇeśasya krodhād amitatejasaḥ //
             <span class="ref">BrP_39.77</span></p>
         
         
         <p id="BrP_39.78">
            lalāṭāt prasṛto ghoraḥ svedabindur babhūva ha <br />
            tasmin patitamātre ca svedabindau tadā bhuvi //
             <span class="ref">BrP_39.78</span></p>
         
         
         <p id="BrP_39.79">
            prādurbhūto mahān agnir jvalatkālānalopamaḥ <br />
            tatrodapadyata tadā puruṣo dvijasattamāḥ //
             <span class="ref">BrP_39.79</span></p>
         
         
         <p id="BrP_39.80">
            hrasvo 'timātro raktākṣo haricchmaśrur vibhīṣaṇaḥ <br />
            ūrdhvakeśo 'tiromāṅgaḥ śoṇakarṇas tathaiva ca //
             <span class="ref">BrP_39.80</span></p>
         
         
         <p id="BrP_39.81">
            karālakṛṣṇavarṇaś ca raktavāsās tathaiva ca <br />
            taṃ yajñaṃ sa mahāsattvo 'dahat kakṣam ivānalaḥ //
             <span class="ref">BrP_39.81</span></p>
         
         
         <p id="BrP_39.82">
            devāś ca pradrutāḥ sarve gatā bhītā diśo daśa <br />
            tena tasmin vicaratā vikrameṇa tadā tu vai //
             <span class="ref">BrP_39.82</span></p>
         
         
         <p id="BrP_39.83">
            pṛthivī vyacalat sarvā saptadvīpā samantataḥ <br />
            mahābhūte pravṛtte tu devalokabhayaṃkare //
             <span class="ref">BrP_39.83</span></p>
         
         
         <p id="BrP_39.84">
            tadā cāhaṃ mahādevam abravaṃ pratipūjayan <br />
            bhavate 'pi surāḥ sarve bhāgaṃ dāsyanti vai prabho //
             <span class="ref">BrP_39.84</span></p>
         
         
         <p id="BrP_39.85">
            kriyatāṃ pratisaṃhāraḥ sarvadeveśvara tvayā <br />
            imāś ca devatāḥ sarvā ṛṣayaś ca sahasraśaḥ //
             <span class="ref">BrP_39.85</span></p>
         
         
         <p id="BrP_39.86">
            tava krodhān mahādeva na śāntim upalebhire <br />
            yaś caiṣa puruṣo jātaḥ svedajas te surarṣabha //
             <span class="ref">BrP_39.86</span></p>
         
         
         <p id="BrP_39.87">
            jvaro nāmaiṣa dharmajña lokeṣu pracariṣyati <br />
            ekībhūtasya na hy asya dhāraṇe tejasaḥ prabho //
             <span class="ref">BrP_39.87</span></p>
         
         
         <p id="BrP_39.88">
            samarthā sakalā pṛthvī bahudhā sṛjyatām ayam <br />
            ity uktaḥ sa mayā devo bhāge cāpi prakalpite //
             <span class="ref">BrP_39.88</span></p>
         
         
         <p id="BrP_39.89">
            bhagavān māṃ tathety āha devadevaḥ pinākadhṛk <br />
            parāṃ ca prītim agamat sa svayaṃ ca pinākadhṛk //
             <span class="ref">BrP_39.89</span></p>
         
         
         <p id="BrP_39.90">
            dakṣo 'pi manasā devaṃ bhavaṃ śaraṇam anvagāt <br />
            prāṇāpānau samārudhya cakṣuḥsthāne prayatnataḥ //
             <span class="ref">BrP_39.90</span></p>
         
         
         <p id="BrP_39.91">
            vidhārya sarvato dṛṣṭiṃ bahudṛṣṭir amitrajit <br />
            smitaṃ kṛtvābravīd vākyaṃ brūhi kiṃ karavāṇi te //
             <span class="ref">BrP_39.91</span></p>
         
         
         <p id="BrP_39.92">
            śrāvite ca mahākhyāne devānāṃ pitṛbhiḥ saha <br />
            tam uvācāñjaliṃ kṛtvā dakṣo devaṃ prajāpatiḥ <br />
            bhītaḥ śaṅkitacittas tu sabāṣpavadanekṣaṇaḥ //
             <span class="ref">BrP_39.92</span></p>
         
         dakṣa uvāca
         
         
         <p id="BrP_39.93">
            yadi prasanno bhagavān yadi vāhaṃ tava priyaḥ <br />
            yadi cāham anugrāhyo yadi deyo varo mama //
             <span class="ref">BrP_39.93</span></p>
         
         
         <p id="BrP_39.94">
            yad bhakṣyaṃ bhakṣitaṃ pītaṃ trāsitaṃ yac ca nāśitam <br />
            cūrṇīkṛtāpaviddhaṃ ca yajñasaṃbhāram īdṛśam //
             <span class="ref">BrP_39.94</span></p>
         
         
         <p id="BrP_39.95">
            dīrghakālena mahatā prayatnena ca saṃcitam <br />
            na ca mithyā bhaven mahyaṃ tvatprasādān maheśvara //
             <span class="ref">BrP_39.95</span></p>
         
         brahmovāca
         
         
         <p id="BrP_39.96">
            tathāstv ity āha bhagavān bhaganetraharo haraḥ <br />
            dharmādhyakṣaṃ mahādevaṃ tryambakaṃ ca prajāpatiḥ //
             <span class="ref">BrP_39.96</span></p>
         
         
         <p id="BrP_39.97">
            jānubhyām avanīṃ gatvā dakṣo labdhvā bhavād varam <br />
            nāmnāṃ cāṣṭasahasreṇa stutavān vṛṣabhadhvajam //
             <span class="ref">BrP_39.97</span></p>
         
         brahmovāca
         
         
         <p id="BrP_40.1">
            evaṃ dṛṣṭvā tadā dakṣaḥ śaṃbhor vīryaṃ dvijottamāḥ <br />
            prāñjaliḥ praṇato bhūtvā saṃstotum upacakrame //
             <span class="ref">BrP_40.1</span></p>
         
         dakṣa uvāca
         
         
         <p id="BrP_40.2">
            namas te devadeveśa namas te 'ndhakasūdana <br />
            devendra tvaṃ balaśreṣṭha devadānavapūjita //
             <span class="ref">BrP_40.2</span></p>
         
         
         <p id="BrP_40.3">
            sahasrākṣa virūpākṣa tryakṣa yakṣādhipapriya <br />
            sarvataḥpāṇipādas tvaṃ sarvatokṣiśiromukhaḥ //
             <span class="ref">BrP_40.3</span></p>
         
         
         <p id="BrP_40.4">
            sarvataḥśrutimāṃl loke sarvam āvṛtya tiṣṭhasi <br />
            śaṅkukarṇo mahākarṇaḥ kumbhakarṇo 'rṇavālayaḥ //
             <span class="ref">BrP_40.4</span></p>
         
         
         <p id="BrP_40.5">
            gajendrakarṇo gokarṇaḥ śatakarṇo namo 'stu te <br />
            śatodaraḥ śatāvartaḥ śatajihvaḥ sanātanaḥ //
             <span class="ref">BrP_40.5</span></p>
         
         
         <p id="BrP_40.6">
            gāyanti tvāṃ gāyatriṇo arcayanty arkam arkiṇaḥ <br />
            devadānavagoptā ca brahmā ca tvaṃ śatakratuḥ //
             <span class="ref">BrP_40.6</span></p>
         
         
         <p id="BrP_40.7">
            mūrtimāṃs tvaṃ mahāmūrtiḥ samudraḥ sarasāṃ nidhiḥ <br />
            tvayi sarvā devatā hi gāvo goṣṭha ivāsate //
             <span class="ref">BrP_40.7</span></p>
         
         
         <p id="BrP_40.8">
            tvattaḥ śarīre paśyāmi somam agnijaleśvaram <br />
            ādityam atha viṣṇuṃ ca brahmāṇaṃ sabṛhaspatim //
             <span class="ref">BrP_40.8</span></p>
         
         
         <p id="BrP_40.9">
            kriyā karaṇakārye ca kartā kāraṇam eva ca <br />
            asac ca sadasac caiva tathaiva prabhavāvyayau //
             <span class="ref">BrP_40.9</span></p>
         
         
         <p id="BrP_40.10">
            namo bhavāya śarvāya rudrāya varadāya ca <br />
            paśūnāṃ pataye caiva namo 'stv andhakaghātine //
             <span class="ref">BrP_40.10</span></p>
         
         
         <p id="BrP_40.11">
            trijaṭāya triśīrṣāya triśūlavaradhāriṇe <br />
            tryambakāya trinetrāya tripuraghnāya vai namaḥ //
             <span class="ref">BrP_40.11</span></p>
         
         
         <p id="BrP_40.12">
            namaś caṇḍāya muṇḍāya viśvacaṇḍadharāya ca <br />
            daṇḍine śaṅkukarṇāya daṇḍidaṇḍāya vai namaḥ //
             <span class="ref">BrP_40.12</span></p>
         
         
         <p id="BrP_40.13">
            namo 'rdhadaṇḍikeśāya śuṣkāya vikṛtāya ca <br />
            vilohitāya dhūmrāya nīlagrīvāya vai namaḥ //
             <span class="ref">BrP_40.13</span></p>
         
         
         <p id="BrP_40.14">
            namo 'stv apratirūpāya virūpāya śivāya ca <br />
            sūryāya sūryapataye sūryadhvajapatākine //
             <span class="ref">BrP_40.14</span></p>
         
         
         <p id="BrP_40.15">
            namaḥ pramathanāśāya vṛṣaskandhāya vai namaḥ <br />
            namo hiraṇyagarbhāya hiraṇyakavacāya ca //
             <span class="ref">BrP_40.15</span></p>
         
         
         <p id="BrP_40.16">
            hiraṇyakṛtacūḍāya hiraṇyapataye namaḥ <br />
            śatrughātāya caṇḍāya parṇasaṃghaśayāya ca //
             <span class="ref">BrP_40.16</span></p>
         
         
         <p id="BrP_40.17">
            namaḥ stutāya stutaye stūyamānāya vai namaḥ <br />
            sarvāya sarvabhakṣāya sarvabhūtāntarātmane //
             <span class="ref">BrP_40.17</span></p>
         
         
         <p id="BrP_40.18">
            namo homāya mantrāya śukladhvajapatākine <br />
            namo 'namyāya namyāya namaḥ kilakilāya ca //
             <span class="ref">BrP_40.18</span></p>
         
         
         <p id="BrP_40.19">
            namas tvāṃ śayamānāya śayitāyotthitāya ca <br />
            sthitāya dhāvamānāya kubjāya kuṭilāya ca //
             <span class="ref">BrP_40.19</span></p>
         
         
         <p id="BrP_40.20">
            namo nartanaśīlāya mukhavāditrakāriṇe <br />
            bādhāpahāya lubdhāya gītavāditrakāriṇe //
             <span class="ref">BrP_40.20</span></p>
         
         
         <p id="BrP_40.21">
            namo jyeṣṭhāya śreṣṭhāya balapramathanāya ca <br />
            ugrāya ca namo nityaṃ namaś ca daśabāhave //
             <span class="ref">BrP_40.21</span></p>
         
         
         <p id="BrP_40.22">
            namaḥ kapālahastāya sitabhasmapriyāya ca <br />
            vibhīṣaṇāya bhīmāya bhīṣmavratadharāya ca //
             <span class="ref">BrP_40.22</span></p>
         
         
         <p id="BrP_40.23">
            nānāvikṛtavaktrāya khaḍgajihvogradaṃṣṭriṇe <br />
            pakṣamāsalavārdhāya tumbīvīṇāpriyāya ca //
             <span class="ref">BrP_40.23</span></p>
         
         
         <p id="BrP_40.24">
            aghoraghorarūpāya ghorāghoratarāya ca <br />
            namaḥ śivāya śāntāya namaḥ śāntatamāya ca //
             <span class="ref">BrP_40.24</span></p>
         
         
         <p id="BrP_40.25">
            namo buddhāya śuddhāya saṃvibhāgapriyāya ca <br />
            pavanāya pataṃgāya namaḥ sāṃkhyaparāya ca //
             <span class="ref">BrP_40.25</span></p>
         
         
         <p id="BrP_40.26">
            namaś caṇḍaikaghaṇṭāya ghaṇṭājalpāya ghaṇṭine <br />
            sahasraśataghaṇṭāya ghaṇṭāmālāpriyāya ca //
             <span class="ref">BrP_40.26</span></p>
         
         
         <p id="BrP_40.27">
            prāṇadaṇḍāya nityāya namas te lohitāya ca <br />
            hūṃhūṃkārāya rudrāya bhagākārapriyāya ca //
             <span class="ref">BrP_40.27</span></p>
         
         
         <p id="BrP_40.28">
            namo 'pāravate nityaṃ girivṛkṣapriyāya ca <br />
            namo yajñādhipataye bhūtāya prasutāya ca //
             <span class="ref">BrP_40.28</span></p>
         
         
         <p id="BrP_40.29">
            yajñavāhāya dāntāya tapyāya ca bhagāya ca <br />
            namas taṭāya taṭyāya taṭinīpataye namaḥ //
             <span class="ref">BrP_40.29</span></p>
         
         
         <p id="BrP_40.30">
            annadāyānnapataye namas tv annabhujāya ca <br />
            namaḥ sahasraśīrṣāya sahasracaraṇāya ca //
             <span class="ref">BrP_40.30</span></p>
         
         
         <p id="BrP_40.31">
            sahasroddhataśūlāya sahasranayanāya ca <br />
            namo bālārkavarṇāya bālarūpadharāya ca //
             <span class="ref">BrP_40.31</span></p>
         
         
         <p id="BrP_40.32">
            namo bālārkarūpāya bālakrīḍanakāya ca <br />
            namaḥ śuddhāya buddhāya kṣobhaṇāya kṣayāya ca //
             <span class="ref">BrP_40.32</span></p>
         
         
         <p id="BrP_40.33">
            taraṃgāṅkitakeśāya muktakeśāya vai namaḥ <br />
            namaḥ ṣaṭkarmaniṣṭhāya trikarmaniyatāya ca //
             <span class="ref">BrP_40.33</span></p>
         
         
         <p id="BrP_40.34">
            varṇāśramāṇāṃ vidhivat pṛthagdharmapravartine <br />
            namaḥ śreṣṭhāya jyeṣṭhāya namaḥ kalakalāya ca //
             <span class="ref">BrP_40.34</span></p>
         
         
         <p id="BrP_40.35">
            śvetapiṅgalanetrāya kṛṣṇaraktekṣaṇāya ca <br />
            dharmakāmārthamokṣāya krathāya krathanāya ca //
             <span class="ref">BrP_40.35</span></p>
         
         
         <p id="BrP_40.36">
            sāṃkhyāya sāṃkhyamukhyāya yogādhipataye namaḥ <br />
            namo rathyādhirathyāya catuṣpathapathāya ca //
             <span class="ref">BrP_40.36</span></p>
         
         
         <p id="BrP_40.37">
            kṛṣṇājinottarīyāya vyālayajñopavītine <br />
            īśāna rudrasaṃghāta harikeśa namo 'stu te //
             <span class="ref">BrP_40.37</span></p>
         
         
         <p id="BrP_40.38">
            tryambakāyāmbikānātha vyaktāvyakta namo 'stu te <br />
            kālakāmadakāmaghna duṣṭodvṛttaniṣūdana //
             <span class="ref">BrP_40.38</span></p>
         
         
         <p id="BrP_40.39">
            sarvagarhita sarvaghna sadyojāta namo 'stu te <br />
            unmādana śatāvartagaṅgātoyārdramūrdhaja //
             <span class="ref">BrP_40.39</span></p>
         
         
         <p id="BrP_40.40">
            candrārdhasaṃyugāvarta meghāvarta namo 'stu te <br />
            namo 'nnadānakartre ca annadaprabhave namaḥ //
             <span class="ref">BrP_40.40</span></p>
         
         
         <p id="BrP_40.41">
            annabhoktre ca goptre ca tvam eva pralayānala <br />
            jarāyujāṇḍajāś caiva svedajodbhijja eva ca //
             <span class="ref">BrP_40.41</span></p>
         
         
         <p id="BrP_40.42">
            tvam eva devadeveśa bhūtagrāmaś caturvidhaḥ <br />
            carācarasya sraṣṭā tvaṃ pratihartā tvam eva ca //
             <span class="ref">BrP_40.42</span></p>
         
         
         <p id="BrP_40.43">
            tvam eva brahmā viśveśa apsu brahma vadanti te <br />
            sarvasya paramā yoniḥ sudhāṃśo jyotiṣāṃ nidhiḥ //
             <span class="ref">BrP_40.43</span></p>
         
         
         <p id="BrP_40.44">
            ṛksāmāni tathauṃkāram āhus tvāṃ brahmavādinaḥ <br />
            hāyi hāyi hare hāyi huvāhāveti vāsakṛt //
             <span class="ref">BrP_40.44</span></p>
         
         
         <p id="BrP_40.45">
            gāyanti tvāṃ suraśreṣṭhāḥ sāmagā brahmavādinaḥ <br />
            yajurmaya ṛṅmayaś ca sāmātharvayutas tathā //
             <span class="ref">BrP_40.45</span></p>
         
         
         <p id="BrP_40.46">
            paṭhyase brahmavidbhis tvaṃ kalpopaniṣadāṃ gaṇaiḥ <br />
            brāhmaṇāḥ kṣatriyā vaiśyāḥ śūdrā varṇāśramāś ca ye //
             <span class="ref">BrP_40.46</span></p>
         
         
         <p id="BrP_40.47">
            tvam evāśramasaṃghāś ca vidyut stanitam eva ca <br />
            saṃvatsaras tvam ṛtavo māsā māsārdham eva ca //
             <span class="ref">BrP_40.47</span></p>
         
         
         <p id="BrP_40.48">
            kalā kāṣṭhā nimeṣāś ca nakṣatrāṇi yugāni ca <br />
            vṛṣāṇāṃ kakudaṃ tvaṃ hi girīṇāṃ śikharāṇi ca //
             <span class="ref">BrP_40.48</span></p>
         
         
         <p id="BrP_40.49">
            siṃho mṛgāṇāṃ patayas takṣakānantabhoginām <br />
            kṣīrodo hy udadhīnāṃ ca mantrāṇāṃ praṇavas tathā //
             <span class="ref">BrP_40.49</span></p>
         
         
         <p id="BrP_40.50">
            vajraṃ praharaṇānāṃ ca vratānāṃ satyam eva ca <br />
            tvam evecchā ca dveṣaś ca rāgo mohaḥ śamaḥ kṣamā //
             <span class="ref">BrP_40.50</span></p>
         
         
         <p id="BrP_40.51">
            vyavasāyo dhṛtir lobhaḥ kāmakrodhau jayājayau <br />
            tvaṃ gadī tvaṃ śarī cāpī khaṭvāṅgī mudgarī tathā //
             <span class="ref">BrP_40.51</span></p>
         
         
         <p id="BrP_40.52">
            chettā bhettā prahartā ca netā mantāsi no mataḥ <br />
            daśalakṣaṇasaṃyukto dharmo 'rthaḥ kāma eva ca //
             <span class="ref">BrP_40.52</span></p>
         
         
         <p id="BrP_40.53">
            induḥ samudraḥ saritaḥ palvalāni sarāṃsi ca <br />
            latāvallyas tṛṇauṣadhyaḥ paśavo mṛgapakṣiṇaḥ //
             <span class="ref">BrP_40.53</span></p>
         
         
         <p id="BrP_40.54">
            dravyakarmaguṇārambhaḥ kālapuṣpaphalapradaḥ <br />
            ādiś cāntaś ca madhyaś ca gāyatry oṃkāra eva ca //
             <span class="ref">BrP_40.54</span></p>
         
         
         <p id="BrP_40.55">
            harito lohitaḥ kṛṣṇo nīlaḥ pītas tathā kṣaṇaḥ <br />
            kadruś ca kapilo babhruḥ kapoto macchakas tathā //
             <span class="ref">BrP_40.55</span></p>
         
         
         <p id="BrP_40.56">
            suvarṇaretā vikhyātaḥ suvarṇaś cāpy atho mataḥ <br />
            suvarṇanāmā ca tathā suvarṇapriya eva ca //
             <span class="ref">BrP_40.56</span></p>
         
         
         <p id="BrP_40.57">
            tvam indraś ca yamaś caiva varuṇo dhanado 'nalaḥ <br />
            utphullaś citrabhānuś ca svarbhānur bhānur eva ca //
             <span class="ref">BrP_40.57</span></p>
         
         
         <p id="BrP_40.58">
            hotraṃ hotā ca homyaṃ ca hutaṃ caiva tathā prabhuḥ <br />
            trisauparṇas tathā brahman yajuṣāṃ śatarudriyam //
             <span class="ref">BrP_40.58</span></p>
         
         
         <p id="BrP_40.59">
            pavitraṃ ca pavitrāṇāṃ maṅgalānāṃ ca maṅgalam <br />
            prāṇaś ca tvaṃ rajaś ca tvaṃ tamaḥ sattvayutas tathā //
             <span class="ref">BrP_40.59</span></p>
         
         
         <p id="BrP_40.60">
            prāṇo 'pānaḥ samānaś ca udāno vyāna eva ca <br />
            unmeṣaś ca nimeṣaś ca kṣuttṛṅjṛmbhā tathaiva ca //
             <span class="ref">BrP_40.60</span></p>
         
         
         <p id="BrP_40.61">
            lohitāṅgaś ca daṃṣṭrī ca mahāvaktro mahodaraḥ <br />
            śuciromā haricchmaśrur ūrdhvakeśaś calācalaḥ //
             <span class="ref">BrP_40.61</span></p>
         
         
         <p id="BrP_40.62">
            gītavāditranṛtyāṅgo gītavādanakapriyaḥ <br />
            matsyo jālo jalo 'jayyo jalavyālaḥ kuṭīcaraḥ //
             <span class="ref">BrP_40.62</span></p>
         
         
         <p id="BrP_40.63">
            vikālaś ca sukālaś ca duṣkālaḥ kālanāśanaḥ <br />
            mṛtyuś caivākṣayo 'ntaś ca kṣamāmāyākarotkaraḥ //
             <span class="ref">BrP_40.63</span></p>
         
         
         <p id="BrP_40.64">
            saṃvarto vartakaś caiva saṃvartakabalāhakau <br />
            ghaṇṭākī ghaṇṭakī ghaṇṭī cūḍālo lavaṇodadhiḥ //
             <span class="ref">BrP_40.64</span></p>
         
         
         <p id="BrP_40.65">
            brahmā kālāgnivaktraś ca daṇḍī muṇḍas tridaṇḍadhṛk <br />
            caturyugaś caturvedaś caturhotraś catuṣpathaḥ //
             <span class="ref">BrP_40.65</span></p>
         
         
         <p id="BrP_40.66">
            cāturāśramyanetā ca cāturvarṇyakaraś ca ha <br />
            kṣarākṣaraḥ priyo dhūrto gaṇair gaṇyo gaṇādhipaḥ //
             <span class="ref">BrP_40.66</span></p>
         
         
         <p id="BrP_40.67">
            raktamālyāmbaradharo girīśo girijāpriyaḥ <br />
            śilpīśaḥ śilpinaḥ śreṣṭhaḥ sarvaśilpipravartakaḥ //
             <span class="ref">BrP_40.67</span></p>
         
         
         <p id="BrP_40.68">
            bhaganetrāntakaś caṇḍaḥ pūṣṇo dantavināśanaḥ <br />
            svāhā svadhā vaṣaṭkāro namaskāra namo 'stu te //
             <span class="ref">BrP_40.68</span></p>
         
         
         <p id="BrP_40.69">
            gūḍhavrataś ca gūḍhaś ca gūḍhavrataniṣevitaḥ <br />
            taraṇas tāraṇaś caiva sarvabhūteṣu tāraṇaḥ //
             <span class="ref">BrP_40.69</span></p>
         
         
         <p id="BrP_40.70">
            dhātā vidhātā saṃdhātā nidhātā dhāraṇo dharaḥ <br />
            tapo brahma ca satyaṃ ca brahmacaryaṃ tathārjavam //
             <span class="ref">BrP_40.70</span></p>
         
         
         <p id="BrP_40.71">
            bhūtātmā bhūtakṛd bhūto bhūtabhavyabhavodbhavaḥ <br />
            bhūr bhuvaḥ svaritaś caiva bhūto hy agnir maheśvaraḥ //
             <span class="ref">BrP_40.71</span></p>
         
         
         <p id="BrP_40.72">
            brahmāvartaḥ surāvartaḥ kāmāvarta namo 'stu te <br />
            kāmabimbavinirhantā karṇikārasrajapriyaḥ //
             <span class="ref">BrP_40.72</span></p>
         
         
         <p id="BrP_40.73">
            gonetā gopracāraś ca govṛṣeśvaravāhanaḥ <br />
            trailokyagoptā govindo goptā gogarga eva ca //
             <span class="ref">BrP_40.73</span></p>
         
         
         <p id="BrP_40.74">
            akhaṇḍacandrābhimukhaḥ sumukho durmukho 'mukhaḥ <br />
            caturmukho bahumukho raṇeṣv abhimukhaḥ sadā //
             <span class="ref">BrP_40.74</span></p>
         
         
         <p id="BrP_40.75">
            hiraṇyagarbhaḥ śakunir dhanado 'rthapatir virāṭ <br />
            adharmahā mahādakṣo daṇḍadhāro raṇapriyaḥ //
             <span class="ref">BrP_40.75</span></p>
         
         
         <p id="BrP_40.76">
            tiṣṭhan sthiraś ca sthāṇuś ca niṣkampaś ca suniścalaḥ <br />
            durvāraṇo durviṣaho duḥsaho duratikramaḥ //
             <span class="ref">BrP_40.76</span></p>
         
         
         <p id="BrP_40.77">
            durdharo durvaśo nityo durdarpo vijayo jayaḥ <br />
            śaśaḥ śaśāṅkanayanaśītoṣṇaḥ kṣut tṛṣā jarā //
             <span class="ref">BrP_40.77</span></p>
         
         
         <p id="BrP_40.78">
            ādhayo vyādhayaś caiva vyādhihā vyādhipaś ca yaḥ <br />
            sahyo yajñamṛgavyādho vyādhīnām ākaro 'karaḥ //
             <span class="ref">BrP_40.78</span></p>
         
         
         <p id="BrP_40.79">
            śikhaṇḍī puṇḍarīkaś ca puṇḍarīkāvalokanaḥ <br />
            daṇḍadhṛk cakradaṇḍaś ca raudrabhāgavināśanaḥ //
             <span class="ref">BrP_40.79</span></p>
         
         
         <p id="BrP_40.80">
            viṣapo 'mṛtapaś caiva surāpaḥ kṣīrasomapaḥ <br />
            madhupaś cāpapaś caiva sarvapaś ca balābalaḥ //
             <span class="ref">BrP_40.80</span></p>
         
         
         <p id="BrP_40.81">
            vṛṣāṅgarāmbho vṛṣabhas tathā vṛṣabhalocanaḥ <br />
            vṛṣabhaś caiva vikhyāto lokānāṃ lokasaṃskṛtaḥ //
             <span class="ref">BrP_40.81</span></p>
         
         
         <p id="BrP_40.82">
            candrādityau cakṣuṣī te hṛdayaṃ ca pitāmahaḥ <br />
            agniṣṭomas tathā deho dharmakarmaprasādhitaḥ //
             <span class="ref">BrP_40.82</span></p>
         
         
         <p id="BrP_40.83">
            na brahmā na ca govindaḥ purāṇa-ṛṣayo na ca <br />
            māhātmyaṃ vedituṃ śaktā yāthātathyena te śiva //
             <span class="ref">BrP_40.83</span></p>
         
         
         <p id="BrP_40.84">
            śivā yā mūrtayaḥ sūkṣmās te mahyaṃ yāntu darśanam <br />
            tābhir māṃ sarvato rakṣa pitā putram ivaurasam //
             <span class="ref">BrP_40.84</span></p>
         
         
         <p id="BrP_40.85">
            rakṣa māṃ rakṣaṇīyo 'haṃ tavānagha namo 'stu te <br />
            bhaktānukampī bhagavān bhaktaś cāhaṃ sadā tvayi //
             <span class="ref">BrP_40.85</span></p>
         
         
         <p id="BrP_40.86">
            yaḥ sahasrāṇy anekāni puṃsām āvṛtya durdṛśām <br />
            tiṣṭhaty ekaḥ samudrānte sa me goptāstu nityaśaḥ //
             <span class="ref">BrP_40.86</span></p>
         
         
         <p id="BrP_40.87">
            yaṃ vinidrā jitaśvāsāḥ sattvasthāḥ samadarśinaḥ <br />
            jyotiḥ paśyanti yuñjānās tasmai yogātmane namaḥ //
             <span class="ref">BrP_40.87</span></p>
         
         
         <p id="BrP_40.88">
            saṃbhakṣya sarvabhūtāni yugānte samupasthite <br />
            yaḥ śete jalamadhyasthas taṃ prapadye 'mbuśāyinam //
             <span class="ref">BrP_40.88</span></p>
         
         
         <p id="BrP_40.89">
            praviśya vadanaṃ rāhor yaḥ somaṃ pibate niśi <br />
            grasaty arkaṃ ca svarbhānur bhūtvā somāgnir eva ca //
             <span class="ref">BrP_40.89</span></p>
         
         
         <p id="BrP_40.90">
            aṅguṣṭhamātrāḥ puruṣā dehasthāḥ sarvadehinām <br />
            rakṣantu te ca māṃ nityaṃ nityaṃ cāpyāyayantu mām //
             <span class="ref">BrP_40.90</span></p>
         
         
         <p id="BrP_40.91">
            yenāpy utpāditā garbhā apo bhāgagatāś ca ye <br />
            teṣāṃ svāhā svadhā caiva āpnuvanti svadanti ca //
             <span class="ref">BrP_40.91</span></p>
         
         
         <p id="BrP_40.92">
            yena rohanti dehasthāḥ prāṇino rodayanti ca <br />
            harṣayanti na kṛṣyanti namas tebhyas tu nityaśaḥ //
             <span class="ref">BrP_40.92</span></p>
         
         
         <p id="BrP_40.93">
            ye samudre nadīdurge parvateṣu guhāsu ca <br />
            vṛkṣamūleṣu goṣṭheṣu kāntāragahaneṣu ca //
             <span class="ref">BrP_40.93</span></p>
         
         
         <p id="BrP_40.94">
            catuṣpatheṣu rathyāsu catvareṣu sabhāsu ca <br />
            hastyaśvarathaśālāsu jīrṇodyānālayeṣu ca //
             <span class="ref">BrP_40.94</span></p>
         
         
         <p id="BrP_40.95">
            yeṣu pañcasu bhūteṣu diśāsu vidiśāsu ca <br />
            indrārkayor madhyagatā ye ca candrārkaraśmiṣu //
             <span class="ref">BrP_40.95</span></p>
         
         
         <p id="BrP_40.96">
            rasātalagatā ye ca ye ca tasmāt paraṃ gatāḥ <br />
            namas tebhyo namas tebhyo namas tebhyas tu sarvaśaḥ //
             <span class="ref">BrP_40.96</span></p>
         
         
         <p id="BrP_40.97">
            sarvas tvaṃ sarvago devaḥ sarvabhūtapatir bhavaḥ <br />
            sarvabhūtāntarātmā ca tena tvaṃ na nimantritaḥ //
             <span class="ref">BrP_40.97</span></p>
         
         
         <p id="BrP_40.98">
            tvam eva cejyase deva yajñair vividhadakṣiṇaiḥ <br />
            tvam eva kartā sarvasya tena tvaṃ na nimantritaḥ //
             <span class="ref">BrP_40.98</span></p>
         
         
         <p id="BrP_40.99">
            athavā māyayā deva mohitaḥ sūkṣmayā tava <br />
            tasmāt tu kāraṇād vāpi tvaṃ mayā na nimantritaḥ //
             <span class="ref">BrP_40.99</span></p>
         
         
         <p id="BrP_40.100">
            prasīda mama deveśa tvam eva śaraṇaṃ mama <br />
            tvaṃ gatis tvaṃ pratiṣṭhā ca na cānyo 'stīti me matiḥ //
             <span class="ref">BrP_40.100</span></p>
         
         brahmovāca
         
         
         <p id="BrP_40.101">
            stutvaivaṃ sa mahādevaṃ virarāma mahāmatiḥ <br />
            bhagavān api suprītaḥ punar dakṣam abhāṣata //
             <span class="ref">BrP_40.101</span></p>
         
         śrībhagavān uvāca
         
         
         <p id="BrP_40.102">
            parituṣṭo 'smi te dakṣa stavenānena suvrata <br />
            bahunā tu kim uktena matsamīpaṃ gamiṣyasi //
             <span class="ref">BrP_40.102</span></p>
         
         brahmovāca
         
         
         <p id="BrP_40.103">
            tathaivam abravīd vākyaṃ trailokyādhipatir bhavaḥ <br />
            kṛtvāśvāsakaraṃ vākyaṃ sarvajño vākyasaṃhitam //
             <span class="ref">BrP_40.103</span></p>
         
         śrīśiva uvāca
         
         
         <p id="BrP_40.104">
            dakṣa duḥkhaṃ na kartavyaṃ yajñavidhvaṃsanaṃ prati <br />
            ahaṃ yajñahanas tubhyaṃ dṛṣṭam etat purānagha //
             <span class="ref">BrP_40.104</span></p>
         
         
         <p id="BrP_40.105">
            bhūyaś ca tvaṃ varam imaṃ matto gṛhṇīṣva suvrata <br />
            prasannasumukho bhūtvā mamaikāgramanāḥ śṛṇu //
             <span class="ref">BrP_40.105</span></p>
         
         
         <p id="BrP_40.106">
            aśvamedhasahasrasya vājapeyaśatasya vai <br />
            prajāpate matprasādāt phalabhāgī bhaviṣyasi //
             <span class="ref">BrP_40.106</span></p>
         
         
         <p id="BrP_40.107">
            vedān ṣaḍaṅgān budhyasva sāṃkhyayogāṃś ca kṛtsnaśaḥ <br />
            tapaś ca vipulaṃ taptvā duścaraṃ devadānavaiḥ //
             <span class="ref">BrP_40.107</span></p>
         
         
         <p id="BrP_40.108">
            abdair dvādaśabhir yuktaṃ gūḍham aprajñaninditam <br />
            varṇāśramakṛtair dharmair vinītaṃ na kvacit kvacit //
             <span class="ref">BrP_40.108</span></p>
         
         
         <p id="BrP_40.109">
            samāgataṃ vyavasitaṃ paśupāśavimokṣaṇam <br />
            sarveṣām āśramāṇāṃ ca mayā pāśupataṃ vratam //
             <span class="ref">BrP_40.109</span></p>
         
         
         <p id="BrP_40.110">
            utpāditaṃ dakṣa śubhaṃ sarvapāpavimocanam <br />
            asya cīrṇasya yat samyak phalaṃ bhavati puṣkalam <br />
            tac cāstu sumahābhāga mānasas tyajyatāṃ jvaraḥ //
             <span class="ref">BrP_40.110</span></p>
         
         brahmovāca
         
         
         <p id="BrP_40.111">
            evam uktvā tu deveśaḥ sapatnīkaḥ sahānugaḥ <br />
            adarśanam anuprāpto dakṣasyāmitatejasaḥ //
             <span class="ref">BrP_40.111</span></p>
         
         
         <p id="BrP_40.112">
            avāpya ca tathā bhāgaṃ yathoktaṃ comayā bhavaḥ <br />
            jvaraṃ ca sarvadharmajño bahudhā vyabhajat tadā //
             <span class="ref">BrP_40.112</span></p>
         
         
         <p id="BrP_40.113">
            śāntyarthaṃ sarvabhūtānāṃ śṛṇudhvam atha vai dvijāḥ <br />
            śikhābhitāpo nāgānāṃ parvatānāṃ śilājatu //
             <span class="ref">BrP_40.113</span></p>
         
         
         <p id="BrP_40.114">
            apāṃ tu nīlikāṃ vidyān nirmoko bhujageṣu ca <br />
            khorakaḥ saurabheyāṇām ūkharaḥ pṛthivītale //
             <span class="ref">BrP_40.114</span></p>
         
         
         <p id="BrP_40.115">
            śunām api ca dharmajñā dṛṣṭipratyavarodhanam <br />
            randhrāgatam athāśvānāṃ śikhodbhedaś ca barhiṇām //
             <span class="ref">BrP_40.115</span></p>
         
         
         <p id="BrP_40.116">
            netrarāgaḥ kokilānāṃ dveṣaḥ prokto mahātmanām <br />
            janānām api bhedaś ca sarveṣām iti naḥ śrutam //
             <span class="ref">BrP_40.116</span></p>
         
         
         <p id="BrP_40.117">
            śukānām api sarveṣāṃ hikkikā procyate jvaraḥ <br />
            śārdūleṣv atha vai viprāḥ śramo jvara ihocyate //
             <span class="ref">BrP_40.117</span></p>
         
         
         <p id="BrP_40.118">
            mānuṣeṣu ca sarvajñā jvaro nāmaiṣa kīrtitaḥ <br />
            maraṇe janmani tathā madhye cāpi niveśitaḥ //
             <span class="ref">BrP_40.118</span></p>
         
         
         <p id="BrP_40.119">
            etan māheśvaraṃ tejo jvaro nāma sudāruṇaḥ <br />
            namasyaś caiva mānyaś ca sarvaprāṇibhir īśvaraḥ //
             <span class="ref">BrP_40.119</span></p>
         
         
         <p id="BrP_40.120">
            imāṃ jvarotpattim adīnamānasaḥ <br />paṭhet sadā yaḥ susamāhito naraḥ<br />
            vimuktarogaḥ sa naro mudāyuto <br />labheta kāmāṃś ca yathāmanīṣitān
             <span class="ref">BrP_40.120</span></p>
         
         
         <p id="BrP_40.121">
            dakṣaproktaṃ stavaṃ cāpi kīrtayed yaḥ śṛṇoti vā <br />
            nāśubhaṃ prāpnuyāt kiṃcid dīrgham āyur avāpnuyāt //
             <span class="ref">BrP_40.121</span></p>
         
         
         <p id="BrP_40.122">
            yathā sarveṣu deveṣu variṣṭho bhagavān bhavaḥ <br />
            tathā stavo variṣṭho 'yaṃ stavānāṃ dakṣanirmitaḥ //
             <span class="ref">BrP_40.122</span></p>
         
         
         <p id="BrP_40.123">
            yaśaḥsvargasuraiśvaryavittādijayakāṅkṣibhiḥ <br />
            stotavyo bhaktim āsthāya vidyākāmaiś ca yatnataḥ //
             <span class="ref">BrP_40.123</span></p>
         
         
         <p id="BrP_40.124">
            vyādhito duḥkhito dīno naro grasto bhayādibhiḥ <br />
            rājakāryaniyukto vā mucyate mahato bhayāt //
             <span class="ref">BrP_40.124</span></p>
         
         
         <p id="BrP_40.125">
            anenaiva ca dehena gaṇānāṃ ca maheśvarāt <br />
            iha loke sukhaṃ prāpya gaṇarāḍ upajāyate //
             <span class="ref">BrP_40.125</span></p>
         
         
         <p id="BrP_40.126">
            na yakṣā na piśācā vā na nāgā na vināyakāḥ <br />
            kuryur vighnaṃ gṛhe tasya yatra saṃstūyate bhavaḥ //
             <span class="ref">BrP_40.126</span></p>
         
         
         <p id="BrP_40.127">
            śṛṇuyād vā idaṃ nārī bhaktyātha bhavabhāvitā <br />
            pitṛpakṣe bhartṛpakṣe pūjyā bhavati caiva ha //
             <span class="ref">BrP_40.127</span></p>
         
         
         <p id="BrP_40.128">
            śṛṇuyād vā idaṃ sarvaṃ kīrtayed vāpy abhīkṣṇaśaḥ <br />
            tasya sarvāṇi kāryāṇi siddhiṃ gacchanty avighnataḥ //
             <span class="ref">BrP_40.128</span></p>
         
         
         <p id="BrP_40.129">
            manasā cintitaṃ yac ca yac ca vācāpy udāhṛtam <br />
            sarvaṃ saṃpadyate tasya stavasyāsyānukīrtanāt //
             <span class="ref">BrP_40.129</span></p>
         
         
         <p id="BrP_40.130">
            devasya saguhasyātha devyā nandīśvarasya ca <br />
            baliṃ vibhajataḥ kṛtvā damena niyamena ca //
             <span class="ref">BrP_40.130</span></p>
         
         
         <p id="BrP_40.131">
            tataḥ prayukto gṛhṇīyān nāmāny āśu yathākramam <br />
            īpsitāṃl labhate 'py arthān kāmān bhogāṃś ca mānavaḥ //
             <span class="ref">BrP_40.131</span></p>
         
         
         <p id="BrP_40.132">
            mṛtaś ca svargam āpnoti strīsahasrasamāvṛtaḥ <br />
            sarvakāmasuyukto vā yukto vā sarvapātakaiḥ //
             <span class="ref">BrP_40.132</span></p>
         
         
         <p id="BrP_40.133">
            paṭhan dakṣakṛtaṃ stotraṃ sarvapāpaiḥ pramucyate <br />
            mṛtaś ca gaṇasāyujyaṃ pūjyamānaḥ surāsuraiḥ //
             <span class="ref">BrP_40.133</span></p>
         
         
         <p id="BrP_40.134">
            vṛṣeṇa viniyuktena vimānena virājate <br />
            ābhūtasaṃplavasthāyī rudrasyānucaro bhavet //
             <span class="ref">BrP_40.134</span></p>
         
         
         <p id="BrP_40.135">
            ity āha bhagavān vyāsaḥ parāśarasutaḥ prabhuḥ <br />
            naitad vedayate kaścin naitac chrāvyaṃ ca kasyacit //
             <span class="ref">BrP_40.135</span></p>
         
         
         <p id="BrP_40.136">
            śrutvemaṃ paramaṃ guhyaṃ ye 'pi syuḥ pāpayonayaḥ <br />
            vaiśyāḥ striyaś ca śūdrāś ca rudralokam avāpnuyuḥ //
             <span class="ref">BrP_40.136</span></p>
         
         
         <p id="BrP_40.137">
            śrāvayed yaś ca viprebhyaḥ sadā parvasu parvasu <br />
            rudralokam avāpnoti dvijo vai nātra saṃśayaḥ //
             <span class="ref">BrP_40.137</span></p>
         
         lomaharṣaṇa uvāca
         
         
         <p id="BrP_41.1">
            śrutvaivaṃ vai muniśreṣṭhāḥ kathāṃ pāpapraṇāśinīm <br />
            rudrakrodhodbhavāṃ puṇyāṃ vyāsasya vadato dvijāḥ //
             <span class="ref">BrP_41.1</span></p>
         
         
         <p id="BrP_41.2">
            pārvatyāś ca tathā roṣaṃ krodhaṃ śaṃbhoś ca duḥsaham <br />
            utpattiṃ vīrabhadrasya bhadrakālyāś ca saṃbhavam //
             <span class="ref">BrP_41.2</span></p>
         
         
         <p id="BrP_41.3">
            dakṣayajñavināśaṃ ca vīryaṃ śaṃbhos tathādbhutam <br />
            punaḥ prasādaṃ devasya dakṣasya sumahātmanaḥ //
             <span class="ref">BrP_41.3</span></p>
         
         
         <p id="BrP_41.4">
            yajñabhāgaṃ ca rudrasya dakṣasya ca phalaṃ kratoḥ <br />
            hṛṣṭā babhūvuḥ saṃprītā vismitāś ca punaḥ punaḥ //
             <span class="ref">BrP_41.4</span></p>
         
         
         <p id="BrP_41.5">
            papracchuś ca punar vyāsaṃ kathāśeṣaṃ tathā dvijāḥ <br />
            pṛṣṭaḥ provāca tān vyāsaḥ kṣetram ekāmrakaṃ punaḥ //
             <span class="ref">BrP_41.5</span></p>
         
         vyāsa uvāca
         
         
         <p id="BrP_41.6">
            brahmaproktāṃ kathāṃ puṇyāṃ śrutvā tu ṛṣipuṃgavāḥ <br />
            praśaśaṃsus tadā hṛṣṭā romāñcitatanūruhāḥ //
             <span class="ref">BrP_41.6</span></p>
         
         ṛṣaya ūcuḥ
         
         
         <p id="BrP_41.7">
            aho devasya māhātmyaṃ tvayā śaṃbhoḥ prakīrtitam <br />
            dakṣasya ca suraśreṣṭha yajñavidhvaṃsanaṃ tathā //
             <span class="ref">BrP_41.7</span></p>
         
         
         <p id="BrP_41.8">
            ekāmrakaṃ kṣetravaraṃ vaktum arhasi sāṃpratam <br />
            śrotum icchāmahe brahman paraṃ kautūhalaṃ hi naḥ //
             <span class="ref">BrP_41.8</span></p>
         
         vyāsa uvāca
         
         
         <p id="BrP_41.9">
            teṣāṃ tad vacanaṃ śrutvā lokanāthaś caturmukhaḥ <br />
            provāca śaṃbhos tat kṣetraṃ bhūtale duṣkṛtacchadam //
             <span class="ref">BrP_41.9</span></p>
         
         brahmovāca
         
         
         <p id="BrP_41.10">
            śṛṇudhvaṃ muniśārdūlāḥ pravakṣyāmi samāsataḥ <br />
            sarvapāpaharaṃ puṇyaṃ kṣetraṃ paramadurlabham //
             <span class="ref">BrP_41.10</span></p>
         
         
         <p id="BrP_41.11">
            liṅgakoṭisamāyuktaṃ vārāṇasīsamaṃ śubham <br />
            ekāmraketi vikhyātaṃ tīrthāṣṭakasamanvitam //
             <span class="ref">BrP_41.11</span></p>
         
         
         <p id="BrP_41.12">
            ekāmravṛkṣas tatrāsīt purā kalpe dvijottamāḥ <br />
            nāmnā tasyaiva tat kṣetram ekāmrakam iti śrutam //
             <span class="ref">BrP_41.12</span></p>
         
         
         <p id="BrP_41.13">
            hṛṣṭapuṣṭajanākīrṇaṃ naranārīsamanvitam <br />
            vidvāṃsagaṇa bhūyiṣṭhaṃ dhanadhānyādisaṃyutam //
             <span class="ref">BrP_41.13</span></p>
         
         
         <p id="BrP_41.14">
            gṛhagopurasaṃbādhaṃ trikacādvārabhūṣitam <br />
            nānāvaṇiksamākīrṇaṃ nānāratnopaśobhitam //
             <span class="ref">BrP_41.14</span></p>
         
         
         <p id="BrP_41.15">
            purāṭṭālakasaṃyuktaṃ rathibhiḥ samalaṃkṛtam <br />
            rājahaṃsanibhaiḥ śubhraiḥ prāsādair upaśobhitam //
             <span class="ref">BrP_41.15</span></p>
         
         
         <p id="BrP_41.16">
            mārgagadvārasaṃyuktaṃ sitaprākāraśobhitam <br />
            rakṣitaṃ śastrasaṃghaiś ca parikhābhir alaṃkṛtam //
             <span class="ref">BrP_41.16</span></p>
         
         
         <p id="BrP_41.17">
            sitaraktais tathā pītaiḥ kṛṣṇaśyāmaiś ca varṇakaiḥ <br />
            samīraṇoddhatābhiś ca patākābhir alaṃkṛtam //
             <span class="ref">BrP_41.17</span></p>
         
         
         <p id="BrP_41.18">
            nityotsavapramuditaṃ nānāvāditranisvanaiḥ <br />
            vīṇāveṇumṛdaṅgaiś ca kṣepaṇībhir alaṃkṛtam //
             <span class="ref">BrP_41.18</span></p>
         
         
         <p id="BrP_41.19">
            devatāyatanair divyaiḥ prākārodyānamaṇḍitaiḥ <br />
            pūjāvicitraracitaiḥ sarvatra samalaṃkṛtam //
             <span class="ref">BrP_41.19</span></p>
         
         
         <p id="BrP_41.20">
            striyaḥ pramuditās tatra dṛśyante tanumadhyamāḥ <br />
            hārair alaṃkṛtagrīvāḥ padmapattrāyatekṣaṇāḥ //
             <span class="ref">BrP_41.20</span></p>
         
         
         <p id="BrP_41.21">
            pīnonnatakucāḥ śyāmāḥ pūrṇacandranibhānanāḥ <br />
            sthirālakāḥ sukapolāḥ kāñcīnūpuranāditāḥ //
             <span class="ref">BrP_41.21</span></p>
         
         
         <p id="BrP_41.22">
            sukeśyaś cārujaghanāḥ karṇāntāyatalocanāḥ <br />
            sarvalakṣaṇasaṃpannāḥ sarvābharaṇabhūṣitāḥ //
             <span class="ref">BrP_41.22</span></p>
         
         
         <p id="BrP_41.23">
            divyavastradharāḥ śubhrāḥ kāścit kāñcanasaṃnibhāḥ <br />
            haṃsavāraṇagāminyaḥ kucabhārāvanāmitāḥ //
             <span class="ref">BrP_41.23</span></p>
         
         
         <p id="BrP_41.24">
            divyagandhānuliptāṅgāḥ karṇābharaṇabhūṣitāḥ <br />
            madālasāś ca suśroṇyo nityaṃ prahasitānanāḥ //
             <span class="ref">BrP_41.24</span></p>
         
         
         <p id="BrP_41.25">
            īṣadvispaṣṭadaśanā bimbauṣṭhā madhurasvarāḥ <br />
            tāmbūlarañjitamukhā vidagdhāḥ priyadarśanāḥ //
             <span class="ref">BrP_41.25</span></p>
         
         
         <p id="BrP_41.26">
            subhagāḥ priyavādinyo nityaṃ yauvanagarvitāḥ <br />
            divyavastradharāḥ sarvāḥ sadā cāritramaṇḍitāḥ //
             <span class="ref">BrP_41.26</span></p>
         
         
         <p id="BrP_41.27">
            krīḍanti tāḥ sadā tatra striyaś cāpsarasopamāḥ <br />
            sve sve gṛhe pramuditā divā rātrau varānanāḥ //
             <span class="ref">BrP_41.27</span></p>
         
         
         <p id="BrP_41.28">
            puruṣās tatra dṛśyante rūpayauvanagarvitāḥ <br />
            sarvalakṣaṇasaṃpannāḥ sumṛṣṭamaṇikuṇḍalāḥ //
             <span class="ref">BrP_41.28</span></p>
         
         
         <p id="BrP_41.29">
            brāhmaṇāḥ kṣatriyā vaiśyāḥ śūdrāś ca munisattamāḥ <br />
            svadharmaniratās tatra nivasanti sudhārmikāḥ //
             <span class="ref">BrP_41.29</span></p>
         
         
         <p id="BrP_41.30">
            anyāś ca tatra tiṣṭhanti vāramukhyāḥ sulocanāḥ <br />
            ghṛtācīmenakātulyās tathā samatilottamāḥ //
             <span class="ref">BrP_41.30</span></p>
         
         
         <p id="BrP_41.31">
            urvaśīsadṛśāś caiva vipracittinibhās tathā <br />
            viśvācīsahajanyābhāḥ pramlocāsadṛśās tathā //
             <span class="ref">BrP_41.31</span></p>
         
         
         <p id="BrP_41.32">
            sarvās tāḥ priyavādinyaḥ sarvā vihasitānanāḥ <br />
            kalākauśalasaṃyuktāḥ sarvās tā guṇasaṃyutāḥ //
             <span class="ref">BrP_41.32</span></p>
         
         
         <p id="BrP_41.33">
            evaṃ paṇyastriyas tatra nṛtyagītaviśāradāḥ <br />
            nivasanti muniśreṣṭhāḥ sarvastrīguṇagarvitāḥ //
             <span class="ref">BrP_41.33</span></p>
         
         
         <p id="BrP_41.34">
            prekṣaṇālāpakuśalāḥ sundaryaḥ priyadarśanāḥ <br />
            na rūpahīnā durvṛttā na paradrohakārikāḥ //
             <span class="ref">BrP_41.34</span></p>
         
         
         <p id="BrP_41.35">
            yāsāṃ kaṭākṣapātena mohaṃ gacchanti mānavāḥ <br />
            na tatra nirdhanāḥ santi na mūrkhā na paradviṣaḥ //
             <span class="ref">BrP_41.35</span></p>
         
         
         <p id="BrP_41.36">
            na rogiṇo na malinā na kadaryā na māyinaḥ <br />
            na rūpahīnā durvṛttā na paradrohakāriṇaḥ //
             <span class="ref">BrP_41.36</span></p>
         
         
         <p id="BrP_41.37">
            tiṣṭhanti mānavās tatra kṣetre jagati viśrute <br />
            sarvatra sukhasaṃcāraṃ sarvasattvasukhāvaham //
             <span class="ref">BrP_41.37</span></p>
         
         
         <p id="BrP_41.38">
            nānājanasamākīrṇaṃ sarvasasyasamanvitam <br />
            karṇikāraiś ca panasaiś campakair nāgakesaraiḥ //
             <span class="ref">BrP_41.38</span></p>
         
         
         <p id="BrP_41.39">
            pāṭalāśokabakulaiḥ kapitthair bahulair dhavaiḥ <br />
            cūtanimbakadambaiś ca tathānyaiḥ puṣpajātibhiḥ //
             <span class="ref">BrP_41.39</span></p>
         
         
         <p id="BrP_41.40">
            nīpakair dhavakhadirair latābhiś ca virājitam <br />
            śālais tālais tamālaiś ca nārikelaiḥ śubhāñjanaiḥ //
             <span class="ref">BrP_41.40</span></p>
         
         
         <p id="BrP_41.41">
            arjunaiḥ samaparṇaiś ca kovidāraiḥ sapippalaiḥ <br />
            lakucaiḥ saralair lodhrair hintālair devadārubhiḥ //
             <span class="ref">BrP_41.41</span></p>
         
         
         <p id="BrP_41.42">
            palāśair mucukundaiś ca pārijātaiḥ sakubjakaiḥ <br />
            kadalīvanakhaṇḍaiś ca jambūpūgaphalais tathā //
             <span class="ref">BrP_41.42</span></p>
         
         
         <p id="BrP_41.43">
            ketakīkaravīraiś ca atimuktaiś ca kiṃśukaiḥ <br />
            mandārakundapuṣpaiś ca tathānyaiḥ puṣpajātibhiḥ //
             <span class="ref">BrP_41.43</span></p>
         
         
         <p id="BrP_41.44">
            nānāpakṣirutaiḥ sevyair udyānair nandanopamaiḥ <br />
            phalabhārānatair vṛkṣaiḥ sarvartukusumotkaraiḥ //
             <span class="ref">BrP_41.44</span></p>
         
         
         <p id="BrP_41.45">
            cakoraiḥ śatapattraiś ca bhṛṅgarājaiś ca kokilaiḥ <br />
            kalaviṅkair mayūraiś ca priyaputraiḥ śukais tathā //
             <span class="ref">BrP_41.45</span></p>
         
         
         <p id="BrP_41.46">
            jīvaṃjīvakahārītaiś cātakair vanaveṣṭitaiḥ <br />
            nānāpakṣigaṇaiś cānyaiḥ kūjadbhir madhurasvaraiḥ //
             <span class="ref">BrP_41.46</span></p>
         
         
         <p id="BrP_41.47">
            dīrghikābhis taḍāgaiś ca puṣkariṇībhiś ca vāpibhiḥ <br />
            nānājalāśayaiś cānyaiḥ padminīkhaṇḍamaṇḍitaiḥ //
             <span class="ref">BrP_41.47</span></p>
         
         
         <p id="BrP_41.48">
            kumudaiḥ puṇḍarīkaiś ca tathā nīlotpalaiḥ śubhaiḥ <br />
            kādambaiś cakravākaiś ca tathaiva jalakukkuṭaiḥ //
             <span class="ref">BrP_41.48</span></p>
         
         
         <p id="BrP_41.49">
            kāraṇḍavaiḥ plavair haṃsais tathānyair jalacāribhiḥ <br />
            evaṃ nānāvidhair vṛkṣaiḥ puṣpair nānāvidhair varaiḥ //
             <span class="ref">BrP_41.49</span></p>
         
         
         <p id="BrP_41.50">
            nānājalāśayaiḥ puṇyaiḥ śobhitaṃ tat samantataḥ <br />
            āste tatra svayaṃ devaḥ kṛttivāsā vṛṣadhvajaḥ //
             <span class="ref">BrP_41.50</span></p>
         
         
         <p id="BrP_41.51">
            hitāya sarvalokasya bhuktimuktipradaḥ śivaḥ <br />
            pṛthivyāṃ yāni tīrthāni saritaś ca sarāṃsi ca //
             <span class="ref">BrP_41.51</span></p>
         
         
         <p id="BrP_41.52">
            puṣkariṇyas taḍāgāni vāpyaḥ kūpāś ca sāgarāḥ <br />
            tebhyaḥ pūrvaṃ samāhṛtya jalabindūn pṛthak pṛthak //
             <span class="ref">BrP_41.52</span></p>
         
         
         <p id="BrP_41.53">
            sarvalokahitārthāya rudraḥ sarvasuraiḥ saha <br />
            tīrthaṃ bindusaro nāma tasmin kṣetre dvijottamāḥ //
             <span class="ref">BrP_41.53</span></p>
         
         
         <p id="BrP_41.54">
            cakāra ṛṣibhiḥ sārdhaṃ tena bindusaraḥ smṛtam <br />
            aṣṭamyāṃ bahule pakṣe mārgaśīrṣe dvijottamāḥ //
             <span class="ref">BrP_41.54</span></p>
         
         
         <p id="BrP_41.55">
            yas tatra yātrāṃ kurute viṣuve vijitendriyaḥ <br />
            vidhivad bindusarasi snātvā śraddhāsamanvitaḥ //
             <span class="ref">BrP_41.55</span></p>
         
         
         <p id="BrP_41.56">
            devān ṛṣīn manuṣyāṃś ca pitṝn saṃtarpya vāgyataḥ <br />
            tilodakena vidhinā nāmagotravidhānavit //
             <span class="ref">BrP_41.56</span></p>
         
         
         <p id="BrP_41.57">
            snātvaivaṃ vidhivat tatra so 'śvamedhaphalaṃ labhet <br />
            grahoparāge viṣuve saṃkrāntyām ayane tathā //
             <span class="ref">BrP_41.57</span></p>
         
         
         <p id="BrP_41.58">
            yugādiṣu ṣaḍaśītyāṃ tathānyatra śubhe tithau <br />
            ye tatra dānaṃ viprebhyaḥ prayacchanti dhanādikam //
             <span class="ref">BrP_41.58</span></p>
         
         
         <p id="BrP_41.59">
            anyatīrthāc chataguṇaṃ phalaṃ te prāpnuvanti vai <br />
            piṇḍaṃ ye saṃprayacchanti pitṛbhyaḥ sarasas taṭe //
             <span class="ref">BrP_41.59</span></p>
         
         
         <p id="BrP_41.60">
            pitṝṇām akṣayāṃ tṛptiṃ te kurvanti na saṃśayaḥ <br />
            tataḥ śaṃbhor gṛhaṃ gatvā vāgyataḥ saṃyatendriyaḥ //
             <span class="ref">BrP_41.60</span></p>
         
         
         <p id="BrP_41.61">
            praviśya pūjayec charvaṃ kṛtvā taṃ triḥ pradakṣiṇam <br />
            ghṛtakṣīrādibhiḥ snānaṃ kārayitvā bhavaṃ śuciḥ //
             <span class="ref">BrP_41.61</span></p>
         
         
         <p id="BrP_41.62">
            candanena sugandhena vilipya kuṅkumena ca <br />
            tataḥ saṃpūjayed devaṃ candramaulim umāpatim //
             <span class="ref">BrP_41.62</span></p>
         
         
         <p id="BrP_41.63">
            puṣpair nānāvidhair medhyair bilvārkakamalādibhiḥ <br />
            āgamoktena mantreṇa vedoktena ca śaṃkaram //
             <span class="ref">BrP_41.63</span></p>
         
         
         <p id="BrP_41.64">
            adīkṣitas tu nāmnaiva mūlamantreṇa cārcayet <br />
            evaṃ saṃpūjya taṃ devaṃ gandhapuṣpānurāgibhiḥ //
             <span class="ref">BrP_41.64</span></p>
         
         
         <p id="BrP_41.65">
            dhūpadīpaiś ca naivedyair upahārais tathā stavaiḥ <br />
            daṇḍavatpraṇipātaiś ca gītair vādyair manoharaiḥ //
             <span class="ref">BrP_41.65</span></p>
         
         
         <p id="BrP_41.66">
            nṛtyajapyanamaskārair jayaśabdaiḥ pradakṣiṇaiḥ <br />
            evaṃ saṃpūjya vidhivad devadevam umāpatim //
             <span class="ref">BrP_41.66</span></p>
         
         
         <p id="BrP_41.67">
            sarvapāpavinirmukto rūpayauvanagarvitaḥ <br />
            kulaikaviṃśam uddhṛtya divyābharaṇabhūṣitāḥ //
             <span class="ref">BrP_41.67</span></p>
         
         
         <p id="BrP_41.68">
            sauvarṇena vimānena kiṅkiṇījālamālinā <br />
            upagīyamāno gandharvair apsarobhir alaṃkṛtaḥ //
             <span class="ref">BrP_41.68</span></p>
         
         
         <p id="BrP_41.69">
            uddyotayan diśaḥ sarvāḥ śivalokaṃ sa gacchati <br />
            bhuktvā tatra sukhaṃ viprā manasaḥ prītidāyakam //
             <span class="ref">BrP_41.69</span></p>
         
         
         <p id="BrP_41.70">
            tallokavāsibhiḥ sārdhaṃ yāvad ābhūtasaṃplavam <br />
            tatas tasmād ihāyātaḥ pṛthivyāṃ puṇyasaṃkṣaye //
             <span class="ref">BrP_41.70</span></p>
         
         
         <p id="BrP_41.71">
            jāyate yogināṃ gehe caturvedī dvijottamāḥ <br />
            yogaṃ pāśupataṃ prāpya tato mokṣam avāpnuyāt //
             <span class="ref">BrP_41.71</span></p>
         
         
         <p id="BrP_41.72">
            śayanotthāpane caiva saṃkrāntyām ayane tathā <br />
            aśokākhyāṃ tathāṣṭamyāṃ pavitrāropaṇe tathā //
             <span class="ref">BrP_41.72</span></p>
         
         
         <p id="BrP_41.73">
            ye ca paśyanti taṃ devaṃ kṛttivāsasam uttamam <br />
            vimānenārkavarṇena śivalokaṃ vrajanti te //
             <span class="ref">BrP_41.73</span></p>
         
         
         <p id="BrP_41.74">
            sarvakāle 'pi taṃ devaṃ ye paśyanti sumedhasaḥ <br />
            te 'pi pāpavinirmuktāḥ śivalokaṃ vrajanti vai //
             <span class="ref">BrP_41.74</span></p>
         
         
         <p id="BrP_41.75">
            devasya paścime pūrve dakṣiṇe cottare tathā <br />
            yojanadvitayaṃ sārdhaṃ kṣetraṃ tad bhuktimuktidam //
             <span class="ref">BrP_41.75</span></p>
         
         
         <p id="BrP_41.76">
            tasmin kṣetravare liṅgaṃ bhāskareśvarasaṃjñitam <br />
            paśyanti ye tu taṃ devaṃ snātvā kuṇḍe maheśvaram //
             <span class="ref">BrP_41.76</span></p>
         
         
         <p id="BrP_41.77">
            ādityenārcitaṃ pūrvaṃ devadevaṃ trilocanam <br />
            sarvapāpavinirmuktā vimānavaram āsthitāḥ //
             <span class="ref">BrP_41.77</span></p>
         
         
         <p id="BrP_41.78">
            upagīyamānā gandharvaiḥ śivalokaṃ vrajanti te <br />
            tiṣṭhanti tatra muditāḥ kalpam ekaṃ dvijottamāḥ //
             <span class="ref">BrP_41.78</span></p>
         
         
         <p id="BrP_41.79">
            bhuktvā tu vipulān bhogāñ śivaloke manoramān <br />
            puṇyakṣayād ihāyātā jāyante pravare kule //
             <span class="ref">BrP_41.79</span></p>
         
         
         <p id="BrP_41.80">
            athavā yogināṃ gehe vedavedāṅgapāragāḥ <br />
            utpadyante dvijavarāḥ sarvabhūtahite ratāḥ //
             <span class="ref">BrP_41.80</span></p>
         
         
         <p id="BrP_41.81">
            mokṣaśāstrārthakuśalāḥ sarvatra samabuddhayaḥ <br />
            yogaṃ śaṃbhor varaṃ prāpya tato mokṣaṃ vrajanti te //
             <span class="ref">BrP_41.81</span></p>
         
         
         <p id="BrP_41.82">
            tasmin kṣetravare puṇye liṅgaṃ yad dṛśyate dvijāḥ <br />
            pūjyāpūjyaṃ ca sarvatra vane rathyāntare 'pi vā //
             <span class="ref">BrP_41.82</span></p>
         
         
         <p id="BrP_41.83">
            catuṣpathe śmaśāne vā yatra kutra ca tiṣṭhati <br />
            dṛṣṭvā tal liṅgam avyagraḥ śraddhayā susamāhitaḥ //
             <span class="ref">BrP_41.83</span></p>
         
         
         <p id="BrP_41.84">
            snāpayitvā tu taṃ bhaktyā gandhaiḥ puṣpair manoharaiḥ <br />
            dhūpair dīpaiḥ sanaivedyair namaskārais tathā stavaiḥ //
             <span class="ref">BrP_41.84</span></p>
         
         
         <p id="BrP_41.85">
            daṇḍavatpraṇipātaiś ca nṛtyagītādibhis tathā <br />
            saṃpūjyaivaṃ vidhānena śivalokaṃ vrajen naraḥ //
             <span class="ref">BrP_41.85</span></p>
         
         
         <p id="BrP_41.86">
            nārī vā dvijaśārdūlāḥ saṃpūjya śraddhayānvitā <br />
            pūrvoktaṃ phalam āpnoti nātra kāryā vicāraṇā //
             <span class="ref">BrP_41.86</span></p>
         
         
         <p id="BrP_41.87">
            kaḥ śaknoti guṇān vaktuṃ samagrān munisattamāḥ <br />
            tasya kṣetravarasyātha ṛte devān maheśvarāt //
             <span class="ref">BrP_41.87</span></p>
         
         
         <p id="BrP_41.88">
            tasmin kṣetrottame gatvā śraddhayāśraddhayāpi vā <br />
            mādhavādiṣu māseṣu naro vā yadi vāṅganā //
             <span class="ref">BrP_41.88</span></p>
         
         
         <p id="BrP_41.89">
            yasmin yasmiṃs tithau viprāḥ snātvā bindusarombhasi <br />
            paśyed devaṃ virūpākṣaṃ devīṃ ca varadāṃ śivām //
             <span class="ref">BrP_41.89</span></p>
         
         
         <p id="BrP_41.90">
            gaṇaṃ caṇḍaṃ kārttikeyaṃ gaṇeśaṃ vṛṣabhaṃ tathā <br />
            kalpadrumaṃ ca sāvitrīṃ śivalokaṃ sa gacchati //
             <span class="ref">BrP_41.90</span></p>
         
         
         <p id="BrP_41.91">
            snātvā ca kāpile tīrthe vidhivat pāpanāśane <br />
            prāpnoty abhimatān kāmāñ śivalokaṃ sa gacchati //
             <span class="ref">BrP_41.91</span></p>
         
         
         <p id="BrP_41.92">
            yaḥ stambhyaṃ tatra vidhivat karoti niyatendriyaḥ <br />
            kulaikaviṃśam uddhṛtya śivalokaṃ sa gacchati //
             <span class="ref">BrP_41.92</span></p>
         
         
         <p id="BrP_41.93">
            ekāmrake śivakṣetre vārāṇasīsame śubhe <br />
            snānaṃ karoti yas tatra mokṣaṃ sa labhate dhruvam //
             <span class="ref">BrP_41.93</span></p>
         
         brahmovāca
         
         
         <p id="BrP_42.1">
            viraje virajā mātā brahmāṇī saṃpratiṣṭhitā <br />
            yasyāḥ saṃdarśanān martyaḥ punāty āsaptamaṃ kulam //
             <span class="ref">BrP_42.1</span></p>
         
         
         <p id="BrP_42.2">
            sakṛd dṛṣṭvā tu tāṃ devīṃ bhaktyāpūjya praṇamya ca <br />
            naraḥ svavaṃśam uddhṛtya mama lokaṃ sa gacchati //
             <span class="ref">BrP_42.2</span></p>
         
         
         <p id="BrP_42.3">
            anyāś ca tatra tiṣṭhanti viraje lokamātaraḥ <br />
            sarvapāpaharā devyo varadā bhaktivatsalāḥ //
             <span class="ref">BrP_42.3</span></p>
         
         
         <p id="BrP_42.4">
            āste vaitaraṇī tatra sarvapāpaharā nadī <br />
            yasyāṃ snātvā naraśreṣṭhaḥ sarvapāpaiḥ pramucyate //
             <span class="ref">BrP_42.4</span></p>
         
         
         <p id="BrP_42.5">
            āste svayaṃbhūs tatraiva kroḍarūpī hariḥ svayam <br />
            dṛṣṭvā praṇamya taṃ bhaktyā paraṃ viṣṇuṃ vrajanti te //
             <span class="ref">BrP_42.5</span></p>
         
         
         <p id="BrP_42.6">
            kāpile gograhe some tīrthe cālābusaṃjñite <br />
            mṛtyuṃjaye kroḍatīrthe vāsuke siddhakeśvare //
             <span class="ref">BrP_42.6</span></p>
         
         
         <p id="BrP_42.7">
            tīrtheṣv eteṣu matimān viraje saṃyatendriyaḥ <br />
            gatvāṣṭatīrthaṃ vidhivat snātvā devān praṇamya ca //
             <span class="ref">BrP_42.7</span></p>
         
         
         <p id="BrP_42.8">
            sarvapāpavinirmukto vimānavaram āsthitaḥ <br />
            upagīyamāno gandharvair mama loke mahīyate //
             <span class="ref">BrP_42.8</span></p>
         
         
         <p id="BrP_42.9">
            viraje yo mama kṣetre piṇḍadānaṃ karoti vai <br />
            sa karoty akṣayāṃ tṛptiṃ pitṝṇāṃ nātra saṃśayaḥ //
             <span class="ref">BrP_42.9</span></p>
         
         
         <p id="BrP_42.10">
            mama kṣetre muniśreṣṭhā viraje ye kalevaram <br />
            parityajanti puruṣās te mokṣaṃ prāpnuvanti vai //
             <span class="ref">BrP_42.10</span></p>
         
         
         <p id="BrP_42.11">
            snātvā yaḥ sāgare martyo dṛṣṭvā ca kapilaṃ harim <br />
            paśyed devīṃ ca vārāhīṃ sa yāti tridaśālayam //
             <span class="ref">BrP_42.11</span></p>
         
         
         <p id="BrP_42.12">
            santi cānyāni tīrthāni puṇyāny āyatanāni ca <br />
            tatkāle tu muniśreṣṭhā veditavyāni tāni vai //
             <span class="ref">BrP_42.12</span></p>
         
         
         <p id="BrP_42.13">
            samudrasyottare tīre tasmin deśe dvijottamāḥ <br />
            āste guhyaṃ paraṃ kṣetraṃ muktidaṃ pāpanāśanam //
             <span class="ref">BrP_42.13</span></p>
         
         
         <p id="BrP_42.14">
            sarvatra vālukākīrṇaṃ pavitraṃ sarvakāmadam <br />
            daśayojanavistīrṇaṃ kṣetraṃ paramadurlabham //
             <span class="ref">BrP_42.14</span></p>
         
         
         <p id="BrP_42.15">
            aśokārjunapuṃnāgair bakulaiḥ saraladrumaiḥ <br />
            panasair nārikelaiś ca śālais tālaiḥ kapitthakaiḥ //
             <span class="ref">BrP_42.15</span></p>
         
         
         <p id="BrP_42.16">
            campakaiḥ karṇikāraiś ca cūtabilvaiḥ sapāṭalaiḥ <br />
            kadambaiḥ kovidāraiś ca lakucair nāgakesaraiḥ //
             <span class="ref">BrP_42.16</span></p>
         
         
         <p id="BrP_42.17">
            prācīnāmalakair lodhrair nāraṅgair dhavakhādiraiḥ <br />
            sarjabhūrjāśvakarṇaiś ca tamālair devadārubhiḥ //
             <span class="ref">BrP_42.17</span></p>
         
         
         <p id="BrP_42.18">
            mandāraiḥ pārijātaiś ca nyagrodhāgurucandanaiḥ <br />
            kharjūrāmrātakaiḥ siddhair mucukundaiḥ sakiṃśukaiḥ //
             <span class="ref">BrP_42.18</span></p>
         
         
         <p id="BrP_42.19">
            aśvatthaiḥ saptaparṇaiś ca madhudhāraśubhāñjanaiḥ <br />
            śiṃśapāmalakair nīpair nimbatinduvibhītakaiḥ //
             <span class="ref">BrP_42.19</span></p>
         
         
         <p id="BrP_42.20">
            sarvartuphalagandhāḍhyaiḥ sarvartukusumojjvalaiḥ <br />
            manohlādakaraiḥ śubhrair nānāvihaganāditaiḥ //
             <span class="ref">BrP_42.20</span></p>
         
         
         <p id="BrP_42.21">
            śrotraramyaiḥ sumadhurair balanirmadaneritaiḥ <br />
            manasaḥ prītijanakaiḥ śabdaiḥ khagamukheritaiḥ //
             <span class="ref">BrP_42.21</span></p>
         
         
         <p id="BrP_42.22">
            cakoraiḥ śatapattraiś ca bhṛṅgarājais tathā śukaiḥ <br />
            kokilaiḥ kalaviṅkaiś ca hārītair jīvajīvakaiḥ //
             <span class="ref">BrP_42.22</span></p>
         
         
         <p id="BrP_42.23">
            priyaputraiś cātakaiś ca tathānyair madhurasvaraiḥ <br />
            śrotraramyaiḥ priyakaraiḥ kūjadbhiś cārvadhiṣṭhitaiḥ //
             <span class="ref">BrP_42.23</span></p>
         
         
         <p id="BrP_42.24">
            ketakīvanakhaṇḍaiś ca atimuktaiḥ sakubjakaiḥ <br />
            mālatīkundabāṇaiś ca karavīraiḥ sitetaraiḥ //
             <span class="ref">BrP_42.24</span></p>
         
         
         <p id="BrP_42.25">
            jambīrakaruṇāṅkolair dāḍimair bījapūrakaiḥ <br />
            mātuluṅgaiḥ pūgaphalair hintālaiḥ kadalīvanaiḥ //
             <span class="ref">BrP_42.25</span></p>
         
         
         <p id="BrP_42.26">
            anyaiś ca vividhair vṛkṣaiḥ puṣpaiś cānyair manoharaiḥ <br />
            latāvitānagulmaiś ca vividhaiś ca jalāśayaiḥ //
             <span class="ref">BrP_42.26</span></p>
         
         
         <p id="BrP_42.27">
            dīrghikābhis taḍāgaiś ca puṣkariṇībhiś ca vāpibhiḥ <br />
            nānājalāśayaiḥ puṇyaiḥ padminīkhaṇḍamaṇḍitaiḥ //
             <span class="ref">BrP_42.27</span></p>
         
         
         <p id="BrP_42.28">
            sarāṃsi ca manojñāni prasannasalilāni ca <br />
            kumudaiḥ puṇḍarīkaiś ca tathā nīlotpalaiḥ śubhaiḥ //
             <span class="ref">BrP_42.28</span></p>
         
         
         <p id="BrP_42.29">
            kahlāraiḥ kamalaiś cāpi ācitāni samantataḥ <br />
            kādambaiś cakravākaiś ca tathaiva jalakukkuṭaiḥ //
             <span class="ref">BrP_42.29</span></p>
         
         
         <p id="BrP_42.30">
            kāraṇḍavaiḥ plavair haṃsaiḥ kūrmair matsyaiś ca madgubhiḥ <br />
            dātyūhasārasākīrṇaiḥ koyaṣṭibakaśobhitaiḥ //
             <span class="ref">BrP_42.30</span></p>
         
         
         <p id="BrP_42.31">
            etaiś cānyaiś ca kūjadbhiḥ samantāj jalacāribhiḥ <br />
            khagair jalacaraiś cānyaiḥ kusumaiś ca jalodbhavaiḥ //
             <span class="ref">BrP_42.31</span></p>
         
         
         <p id="BrP_42.32">
            evaṃ nānāvidhair vṛkṣaiḥ puṣpaiḥ sthalajalodbhavaiḥ <br />
            brahmacārigṛhasthaiś ca vānaprasthaiś ca bhikṣubhiḥ //
             <span class="ref">BrP_42.32</span></p>
         
         
         <p id="BrP_42.33">
            svadharmaniratair varṇais tathānyaiḥ samalaṃkṛtam <br />
            hṛṣṭapuṣṭajanākīrṇaṃ naranārīsamākulam //
             <span class="ref">BrP_42.33</span></p>
         
         
         <p id="BrP_42.34">
            aśeṣavidyānilayaṃ sarvadharmaguṇākaram <br />
            evaṃ sarvaguṇopetaṃ kṣetraṃ paramadurlabham //
             <span class="ref">BrP_42.34</span></p>
         
         
         <p id="BrP_42.35">
            āste tatra muniśreṣṭhā vikhyātaḥ puruṣottamaḥ <br />
            yāvad utkalamaryādā dik krameṇa prakīrtitā //
             <span class="ref">BrP_42.35</span></p>
         
         
         <p id="BrP_42.36">
            tāvat kṛṣṇaprasādena deśaḥ puṇyatamo hi saḥ <br />
            yatra tiṣṭhati viśvātmā deśe sa puruṣottamaḥ //
             <span class="ref">BrP_42.36</span></p>
         
         
         <p id="BrP_42.37">
            jagadvyāpī jagannāthas tatra sarvaṃ pratiṣṭhitam <br />
            ahaṃ rudraś ca śakraś ca devāś cāgnipurogamāḥ //
             <span class="ref">BrP_42.37</span></p>
         
         
         <p id="BrP_42.38">
            nivasāmo muniśreṣṭhās tasmin deśe sadā vayam <br />
            gandharvāpsarasaḥ sarvāḥ pitaro devamānuṣāḥ //
             <span class="ref">BrP_42.38</span></p>
         
         
         <p id="BrP_42.39">
            yakṣā vidyādharāḥ siddhā munayaḥ saṃśitavratāḥ <br />
            ṛṣayo vālakhilyāś ca kaśyapādyāḥ prajeśvarāḥ //
             <span class="ref">BrP_42.39</span></p>
         
         
         <p id="BrP_42.40">
            suparṇāḥ kiṃnarā nāgās tathānye svargavāsinaḥ <br />
            sāṅgāś ca caturo vedāḥ śāstrāṇi vividhāni ca //
             <span class="ref">BrP_42.40</span></p>
         
         
         <p id="BrP_42.41">
            itihāsapurāṇāni yajñāś ca varadakṣiṇāḥ <br />
            nadyaś ca vividhāḥ puṇyās tīrthāny āyatanāni ca //
             <span class="ref">BrP_42.41</span></p>
         
         
         <p id="BrP_42.42">
            sāgarāś ca tathā śailās tasmin deśe vyavasthitāḥ <br />
            evaṃ puṇyatame deśe devarṣipitṛsevite //
             <span class="ref">BrP_42.42</span></p>
         
         
         <p id="BrP_42.43">
            sarvopabhogasahite vāsaḥ kasya na rocate <br />
            śreṣṭhatvaṃ kasya deśasya kiṃ cānyad adhikaṃ tataḥ //
             <span class="ref">BrP_42.43</span></p>
         
         
         <p id="BrP_42.44">
            āste yatra svayaṃ devo muktidaḥ puruṣottamaḥ <br />
            dhanyās te vibudhaprakhyā ye vasanty utkale narāḥ //
             <span class="ref">BrP_42.44</span></p>
         
         
         <p id="BrP_42.45">
            tīrtharājajale snātvā paśyanti puruṣottamam <br />
            svarge vasanti te martyā na te yānti yamālaye //
             <span class="ref">BrP_42.45</span></p>
         
         
         <p id="BrP_42.46">
            ye vasanty utkale kṣetre puṇye śrīpuruṣottame <br />
            saphalaṃ jīvitaṃ teṣām utkalānāṃ sumedhasām //
             <span class="ref">BrP_42.46</span></p>
         
         
         <p id="BrP_42.47">
            ye paśyanti suraśreṣṭhaṃ prasannāyatalocanam <br />
            cārubhrūkeśamukuṭaṃ cārukarṇāvataṃsakam //
             <span class="ref">BrP_42.47</span></p>
         
         
         <p id="BrP_42.48">
            cārusmitaṃ cārudantaṃ cārukuṇḍalamaṇḍitam <br />
            sunāsaṃ sukapolaṃ ca sulalāṭaṃ sulakṣaṇam //
             <span class="ref">BrP_42.48</span></p>
         
         
         <p id="BrP_42.49">
            trailokyānandajananaṃ kṛṣṇasya mukhapaṅkajam //
             <span class="ref">BrP_42.49</span></p>
         
         brahmovāca
         
         
         <p id="BrP_43.1">
            purā kṛtayuge viprāḥ śakratulyaparākramaḥ <br />
            babhūva nṛpatiḥ śrīmān indradyumna iti śrutaḥ //
             <span class="ref">BrP_43.1</span></p>
         
         
         <p id="BrP_43.2">
            satyavādī śucir dakṣaḥ sarvaśāstraviśāradaḥ <br />
            rūpavān subhagaḥ śūro dātā bhoktā priyaṃvadaḥ //
             <span class="ref">BrP_43.2</span></p>
         
         
         <p id="BrP_43.3">
            yaṣṭā samastayajñānāṃ brahmaṇyaḥ satyasaṃgaraḥ <br />
            dhanurvede ca vede ca śāstre ca nipuṇaḥ kṛtī //
             <span class="ref">BrP_43.3</span></p>
         
         
         <p id="BrP_43.4">
            vallabho naranārīṇāṃ paurṇamāsyāṃ yathā śaśī <br />
            āditya iva duṣprekṣyaḥ śatrusaṃghabhayaṃkaraḥ //
             <span class="ref">BrP_43.4</span></p>
         
         
         <p id="BrP_43.5">
            vaiṣṇavaḥ sattvasaṃpanno jitakrodho jitendriyaḥ <br />
            adhyetā yogasāṃkhyānāṃ mumukṣur dharmatatparaḥ //
             <span class="ref">BrP_43.5</span></p>
         
         
         <p id="BrP_43.6">
            evaṃ sa pālayan pṛthvīṃ rājā sarvaguṇākaraḥ <br />
            tasya buddhiḥ samutpannā harer ārādhanaṃ prati //
             <span class="ref">BrP_43.6</span></p>
         
         
         <p id="BrP_43.7">
            katham ārādhayiṣyāmi devadevaṃ janārdanam <br />
            kasmin kṣetre 'thavā tīrthe nadītīre tathāśrame //
             <span class="ref">BrP_43.7</span></p>
         
         
         <p id="BrP_43.8">
            evaṃ cintāparaḥ so 'tha nirīkṣya manasā mahīm <br />
            ālokya sarvatīrthāni kṣetrāṇy atha purāṇy api //
             <span class="ref">BrP_43.8</span></p>
         
         
         <p id="BrP_43.9">
            tāni sarvāṇi saṃtyajya jagāmāyatanaṃ punaḥ <br />
            vikhyātaṃ paramaṃ kṣetraṃ muktidaṃ puruṣottamam //
             <span class="ref">BrP_43.9</span></p>
         
         
         <p id="BrP_43.10">
            sa gatvā tat kṣetravaraṃ samṛddhabalavāhanaḥ <br />
            ayajac cāśvamedhena vidhivad bhūridakṣiṇaḥ //
             <span class="ref">BrP_43.10</span></p>
         
         
         <p id="BrP_43.11">
            kārayitvā mahotsedhaṃ prāsādaṃ caiva viśrutam <br />
            tatra saṃkarṣaṇaṃ kṛṣṇaṃ subhadrāṃ sthāpya vīryavān //
             <span class="ref">BrP_43.11</span></p>
         
         
         <p id="BrP_43.12">
            pañcatīrthaṃ ca vidhivat kṛtvā tatra mahīpatiḥ <br />
            snānaṃ dānaṃ tapo homaṃ devatāprekṣaṇaṃ tathā //
             <span class="ref">BrP_43.12</span></p>
         
         
         <p id="BrP_43.13">
            bhaktyā cārādhya vidhivat pratyahaṃ puruṣottamam <br />
            prasādād devadevasya tato mokṣam avāptavān //
             <span class="ref">BrP_43.13</span></p>
         
         
         <p id="BrP_43.14">
            mārkaṇḍeyaṃ ca kṛṣṇaṃ ca dṛṣṭvā rāmaṃ ca bho dvijāḥ <br />
            sāgare cendradyumnākhye snātvā mokṣaṃ labhed dhruvam //
             <span class="ref">BrP_43.14</span></p>
         
         munaya ūcuḥ
         
         
         <p id="BrP_43.15">
            kasmāt sa nṛpatiḥ pūrvam indradyumno jagatpatiḥ <br />
            jagāma paramaṃ kṣetraṃ muktidaṃ puruṣottamam //
             <span class="ref">BrP_43.15</span></p>
         
         
         <p id="BrP_43.16">
            gatvā tatra suraśreṣṭha kathaṃ sa nṛpasattamaḥ <br />
            vājimedhena vidhivad iṣṭavān puruṣottamam //
             <span class="ref">BrP_43.16</span></p>
         
         
         <p id="BrP_43.17">
            kathaṃ sa sarvaphalade kṣetre paramadurlabhe <br />
            prāsādaṃ kārayām āsa ceṣṭaṃ trailokyaviśrutam //
             <span class="ref">BrP_43.17</span></p>
         
         
         <p id="BrP_43.18">
            kathaṃ sa kṛṣṇaṃ rāmaṃ ca subhadrāṃ ca prajāpate <br />
            nirmame rājaśārdūlaḥ kṣetraṃ rakṣitavān katham //
             <span class="ref">BrP_43.18</span></p>
         
         
         <p id="BrP_43.19">
            kathaṃ tatra mahīpālaḥ prāsāde bhuvanottame <br />
            sthāpayām āsa matimān kṛṣṇādīṃs tridaśārcitān //
             <span class="ref">BrP_43.19</span></p>
         
         
         <p id="BrP_43.20">
            etat sarvaṃ suraśreṣṭha vistareṇa yathātatham <br />
            vaktum arhasy aśeṣeṇa caritaṃ tasya dhīmataḥ //
             <span class="ref">BrP_43.20</span></p>
         
         
         <p id="BrP_43.21">
            na tṛptim adhigacchāmas tava vākyāmṛtena vai <br />
            śrotum icchāmahe brahman paraṃ kautūhalaṃ hi naḥ //
             <span class="ref">BrP_43.21</span></p>
         
         brahmovāca
         
         
         <p id="BrP_43.22">
            sādhu sādhu dvijaśreṣṭhā yat pṛcchadhvaṃ purātanam <br />
            sarvapāpaharaṃ puṇyaṃ bhuktimuktipradaṃ śubham //
             <span class="ref">BrP_43.22</span></p>
         
         
         <p id="BrP_43.23">
            vakṣyāmi tasya caritaṃ yathāvṛttaṃ kṛte yuge <br />
            śṛṇudhvaṃ muniśārdūlāḥ prayatāḥ saṃyatendriyāḥ //
             <span class="ref">BrP_43.23</span></p>
         
         
         <p id="BrP_43.24">
            avantī nāma nagarī mālave bhuvi viśrutā <br />
            babhūva tasya nṛpateḥ pṛthivī kakudopamā //
             <span class="ref">BrP_43.24</span></p>
         
         
         <p id="BrP_43.25">
            hṛṣṭapuṣṭajanākīrṇā dṛḍhaprākāratoraṇā <br />
            dṛḍhayantrārgaladvārā parikhābhir alaṃkṛtā //
             <span class="ref">BrP_43.25</span></p>
         
         
         <p id="BrP_43.26">
            nānāvaṇiksamākīrṇā nānābhāṇḍasuvikriyā <br />
            rathyāpaṇavatī ramyā suvibhaktacatuṣpathā //
             <span class="ref">BrP_43.26</span></p>
         
         
         <p id="BrP_43.27">
            gṛhagopurasaṃbādhā vīthībhiḥ samalaṃkṛtā <br />
            rājahaṃsanibhaiḥ śubhraiś citragrīvair manoharaiḥ //
             <span class="ref">BrP_43.27</span></p>
         
         
         <p id="BrP_43.28">
            anekaśatasāhasraiḥ prāsādaiḥ samalaṃkṛtā <br />
            yajñotsavapramuditā gītavāditranisvanā //
             <span class="ref">BrP_43.28</span></p>
         
         
         <p id="BrP_43.29">
            nānāvarṇapatākābhir dhvajaiś ca samalaṃkṛtā <br />
            hastyaśvarathasaṃkīrṇā padātigaṇasaṃkulā //
             <span class="ref">BrP_43.29</span></p>
         
         
         <p id="BrP_43.30">
            nānāyodhasamākīrṇā nānājanapadair yutā <br />
            brāhmaṇaiḥ kṣatriyair vaiśyaiḥ śūdraiś caiva dvijātibhiḥ //
             <span class="ref">BrP_43.30</span></p>
         
         
         <p id="BrP_43.31">
            samṛddhā sā muniśreṣṭhā vidvadbhiḥ samalaṃkṛtā <br />
            na tatra malināḥ santi na mūrkhā nāpi nirdhanāḥ //
             <span class="ref">BrP_43.31</span></p>
         
         
         <p id="BrP_43.32">
            na rogiṇo na hīnāṅgā na dyūtavyasanānvitāḥ <br />
            sadā hṛṣṭāḥ sumanaso dṛśyante puruṣāḥ striyaḥ //
             <span class="ref">BrP_43.32</span></p>
         
         
         <p id="BrP_43.33">
            krīḍanti sma divā rātrau hṛṣṭās tatra pṛthak pṛthak <br />
            suveṣāḥ puruṣās tatra dṛśyante mṛṣṭakuṇḍalāḥ //
             <span class="ref">BrP_43.33</span></p>
         
         
         <p id="BrP_43.34">
            surūpāḥ suguṇāś caiva divyālaṃkārabhūṣitāḥ <br />
            kāmadevapratīkāśāḥ sarvalakṣaṇalakṣitāḥ //
             <span class="ref">BrP_43.34</span></p>
         
         
         <p id="BrP_43.35">
            sukeśāḥ sukapolāś ca sumukhāḥ śmaśrudhāriṇaḥ <br />
            jñātāraḥ sarvaśāstrāṇāṃ bhettāraḥ śatruvāhinīm //
             <span class="ref">BrP_43.35</span></p>
         
         
         <p id="BrP_43.36">
            dātāraḥ sarvaratnānāṃ bhoktāraḥ sarvasaṃpadām <br />
            striyas tatra muniśreṣṭhā dṛśyante sumanoharāḥ //
             <span class="ref">BrP_43.36</span></p>
         
         
         <p id="BrP_43.37">
            haṃsavāraṇagāminyaḥ praphullāmbhojalocanāḥ <br />
            sumadhyamāḥ sujaghanāḥ pīnonnatapayodharāḥ //
             <span class="ref">BrP_43.37</span></p>
         
         
         <p id="BrP_43.38">
            sukeśāś cāruvadanāḥ sukapolāḥ sthirālakāḥ <br />
            hāvabhāvānatagrīvāḥ karṇābharaṇabhūṣitāḥ //
             <span class="ref">BrP_43.38</span></p>
         
         
         <p id="BrP_43.39">
            bimbauṣṭhyo rañjitamukhās tāmbūlena virājitāḥ <br />
            suvarṇābharaṇopetāḥ sarvālaṃkārabhūṣitāḥ //
             <span class="ref">BrP_43.39</span></p>
         
         
         <p id="BrP_43.40">
            śyāmāvadātāḥ suśroṇyaḥ kāñcīnūpuranāditāḥ <br />
            divyamālyāmbaradharā divyagandhānulepanāḥ //
             <span class="ref">BrP_43.40</span></p>
         
         
         <p id="BrP_43.41">
            vidagdhāḥ subhagāḥ kāntāś cārvaṅgyaḥ priyadarśanāḥ <br />
            rūpalāvaṇyasaṃyuktāḥ sarvāḥ prahasitānanāḥ //
             <span class="ref">BrP_43.41</span></p>
         
         
         <p id="BrP_43.42">
            krīḍantyaś ca madonmattāḥ sabhāsu catvareṣu ca <br />
            gītavādyakathālāpai ramayantyaś ca tāḥ striyaḥ //
             <span class="ref">BrP_43.42</span></p>
         
         
         <p id="BrP_43.43">
            vāramukhyāś ca dṛśyante nṛtyagītaviśāradāḥ <br />
            prekṣaṇālāpakuśalāḥ sarvayoṣidguṇānvitāḥ //
             <span class="ref">BrP_43.43</span></p>
         
         
         <p id="BrP_43.44">
            anyāś ca tatra dṛśyante guṇācāryāḥ kulastriyaḥ <br />
            pativratāś ca subhagā guṇaiḥ sarvair alaṃkṛtāḥ //
             <span class="ref">BrP_43.44</span></p>
         
         
         <p id="BrP_43.45">
            vanaiś copavanaiḥ puṇyair udyānaiś ca manoramaiḥ <br />
            devatāyatanair divyair nānākusumaśobhitaiḥ //
             <span class="ref">BrP_43.45</span></p>
         
         
         <p id="BrP_43.46">
            śālais tālais tamālaiś ca bakulair nāgakesaraiḥ <br />
            pippalaiḥ karṇikāraiś ca candanāgurucampakaiḥ //
             <span class="ref">BrP_43.46</span></p>
         
         
         <p id="BrP_43.47">
            puṃnāgair nārikeraiś ca panasaiḥ saraladrumaiḥ <br />
            nāraṅgair lakucair lodhraiḥ saptaparṇaiḥ śubhāñjanaiḥ //
             <span class="ref">BrP_43.47</span></p>
         
         
         <p id="BrP_43.48">
            cūtabilvakadambaiś ca śiṃśapair dhavakhādiraiḥ <br />
            pāṭalāśokatagaraiḥ karavīraiḥ sitetaraiḥ //
             <span class="ref">BrP_43.48</span></p>
         
         
         <p id="BrP_43.49">
            pītārjunakabhallātaiḥ siddhair āmrātakais tathā <br />
            nyagrodhāśvatthakāśmaryaiḥ palāśair devadārubhiḥ //
             <span class="ref">BrP_43.49</span></p>
         
         
         <p id="BrP_43.50">
            mandāraiḥ pārijātaiś ca tintiḍīkavibhītakaiḥ <br />
            prācīnāmalakaiḥ plakṣair jambūśirīṣapādapaiḥ //
             <span class="ref">BrP_43.50</span></p>
         
         
         <p id="BrP_43.51">
            kāleyaiḥ kāñcanāraiś ca madhujambīratindukaiḥ <br />
            kharjūrāgastyabakulaiḥ śākhoṭakaharītakaiḥ //
             <span class="ref">BrP_43.51</span></p>
         
         
         <p id="BrP_43.52">
            kaṅkolair mucukundaiś ca hintālair bījapūrakaiḥ <br />
            ketakīvanakhaṇḍaiś ca atimuktaiḥ sakubjakaiḥ //
             <span class="ref">BrP_43.52</span></p>
         
         
         <p id="BrP_43.53">
            mallikākundabāṇaiś ca kadalīkhaṇḍamaṇḍitaiḥ <br />
            mātuluṅgaiḥ pūgaphalaiḥ karuṇaiḥ sindhuvārakaiḥ //
             <span class="ref">BrP_43.53</span></p>
         
         
         <p id="BrP_43.54">
            bahuvāraiḥ kovidārair badaraiḥ sakarañjakaiḥ <br />
            anyaiś ca vividhaiḥ puṣpavṛkṣaiś cānyair manoharaiḥ //
             <span class="ref">BrP_43.54</span></p>
         
         
         <p id="BrP_43.55">
            latāgulmair vitānaiś ca udyānair nandanopamaiḥ <br />
            sadā kusumagandhāḍhyaiḥ sadā phalabharānataiḥ //
             <span class="ref">BrP_43.55</span></p>
         
         
         <p id="BrP_43.56">
            nānāpakṣirutai ramyair nānāmṛgagaṇāvṛtaiḥ <br />
            cakoraiḥ śatapattraiś ca bhṛṅgāraiḥ priyaputrakaiḥ //
             <span class="ref">BrP_43.56</span></p>
         
         
         <p id="BrP_43.57">
            kalaviṅkair mayūraiś ca śukaiḥ kokilakais tathā <br />
            kapotaiḥ khañjarīṭaiś ca śyenaiḥ pārāvatais tathā //
             <span class="ref">BrP_43.57</span></p>
         
         
         <p id="BrP_43.58">
            khagaiś cānyair bahuvidhaiḥ śrotraramyair manoramaiḥ <br />
            saritaḥ puṣkariṇyaś ca sarāṃsi subahūni ca //
             <span class="ref">BrP_43.58</span></p>
         
         
         <p id="BrP_43.59">
            anyair jalāśayaiḥ puṇyaiḥ kumudotpalamaṇḍitaiḥ <br />
            padmaiḥ sitetaraiḥ śubhraiḥ kahlāraiś ca sugandhibhiḥ //
             <span class="ref">BrP_43.59</span></p>
         
         
         <p id="BrP_43.60">
            anyair bahuvidhaiḥ puṣpair jalajaiḥ sumanoharaiḥ <br />
            gandhāmodakarair divyaiḥ sarvartukusumojjvalaiḥ //
             <span class="ref">BrP_43.60</span></p>
         
         
         <p id="BrP_43.61">
            haṃsakāraṇḍavākīrṇaiś cakravākopaśobhitaiḥ <br />
            sārasaiś ca balākaiś ca kūrmair matsyaiḥ sanakrakaiḥ //
             <span class="ref">BrP_43.61</span></p>
         
         
         <p id="BrP_43.62">
            jalapādaiḥ kadambaiś ca plavaiś ca jalakukkuṭaiḥ <br />
            khagair jalacaraiś cānyair nānāravavibhūṣitaiḥ //
             <span class="ref">BrP_43.62</span></p>
         
         
         <p id="BrP_43.63">
            nānāvarṇaiḥ sadā hṛṣṭair añcitāni samantataḥ <br />
            evaṃ nānāvidhaiḥ puṣpair vividhaiś ca jalāśayaiḥ //
             <span class="ref">BrP_43.63</span></p>
         
         
         <p id="BrP_43.64">
            vividhaiḥ pādapaiḥ puṇyair udyānair vividhais tathā <br />
            jalasthalacaraiś caiva vihagaiś cārvadhiṣṭhitaiḥ //
             <span class="ref">BrP_43.64</span></p>
         
         
         <p id="BrP_43.65">
            devatāyatanair divyaiḥ śobhitā sā mahāpurī <br />
            tatrāste bhagavān devas tripurāris trilocanaḥ //
             <span class="ref">BrP_43.65</span></p>
         
         
         <p id="BrP_43.66">
            mahākāleti vikhyātaḥ sarvakāmapradaḥ śivaḥ <br />
            śivakuṇḍe naraḥ snātvā vidhivat pāpanāśane //
             <span class="ref">BrP_43.66</span></p>
         
         
         <p id="BrP_43.67">
            devān pitṝn ṛṣīṃś caiva saṃtarpya vidhivad budhaḥ <br />
            gatvā śivālayaṃ paścāt kṛtvā taṃ triḥ pradakṣiṇam //
             <span class="ref">BrP_43.67</span></p>
         
         
         <p id="BrP_43.68">
            praviśya saṃyato bhūtvā dhautavāsā jitendriyaḥ <br />
            snānaiḥ puṣpais tathā gandhair dhūpair dīpaiś ca bhaktitaḥ //
             <span class="ref">BrP_43.68</span></p>
         
         
         <p id="BrP_43.69">
            naivedyair upahāraiś ca gītavādyaiḥ pradakṣiṇaiḥ <br />
            daṇḍavatpraṇipātaiś ca nṛtyaiḥ stotraiś ca śaṃkaram //
             <span class="ref">BrP_43.69</span></p>
         
         
         <p id="BrP_43.70">
            saṃpūjya vidhivad bhaktyā mahākālaṃ sakṛc chivam <br />
            aśvamedhasahasrasya phalaṃ prāpnoti mānavaḥ //
             <span class="ref">BrP_43.70</span></p>
         
         
         <p id="BrP_43.71">
            pāpaiḥ sarvair vinirmukto vimānaiḥ sārvakāmikaiḥ <br />
            āruhya tridivaṃ yāti yatra śaṃbhor niketanam //
             <span class="ref">BrP_43.71</span></p>
         
         
         <p id="BrP_43.72">
            divyarūpadharaḥ śrīmān divyālaṃkārabhūṣitaḥ <br />
            bhuṅkte tatra varān bhogān yāvad ābhūtasaṃplavam //
             <span class="ref">BrP_43.72</span></p>
         
         
         <p id="BrP_43.73">
            śivaloke muniśreṣṭhā jarāmaraṇavarjitaḥ <br />
            puṇyakṣayād ihāyātaḥ pravare brāhmaṇe kule //
             <span class="ref">BrP_43.73</span></p>
         
         
         <p id="BrP_43.74">
            caturvedī bhaved vipraḥ sarvaśāstraviśāradaḥ <br />
            yogaṃ pāśupataṃ prāpya tato mokṣam avāpnuyāt //
             <span class="ref">BrP_43.74</span></p>
         
         
         <p id="BrP_43.75">
            āste tatra nadī puṇyā śiprā nāmeti viśrutā <br />
            tasyāṃ snātas tu vidhivat saṃtarpya pitṛdevatāḥ //
             <span class="ref">BrP_43.75</span></p>
         
         
         <p id="BrP_43.76">
            sarvapāpavinirmukto vimānavaram āsthitaḥ <br />
            bhuṅkte bahuvidhān bhogān svargaloke narottamaḥ //
             <span class="ref">BrP_43.76</span></p>
         
         
         <p id="BrP_43.77">
            āste tatraiva bhagavān devadevo janārdanaḥ <br />
            govindasvāmināmāsau bhuktimuktiprado hariḥ //
             <span class="ref">BrP_43.77</span></p>
         
         
         <p id="BrP_43.78">
            taṃ dṛṣṭvā muktim āpnoti trisaptakulasaṃyutaḥ <br />
            vimānenārkavarṇena kiṅkiṇījālamālinā //
             <span class="ref">BrP_43.78</span></p>
         
         
         <p id="BrP_43.79">
            sarvakāmasamṛddhena kāmagenāsthireṇa ca <br />
            upagīyamāno gandharvair viṣṇuloke mahīyate //
             <span class="ref">BrP_43.79</span></p>
         
         
         <p id="BrP_43.80">
            bhuṅkte ca vividhān kāmān nirātaṅko gatajvaraḥ <br />
            ābhūtasaṃplavaṃ yāvat surūpaḥ subhagaḥ sukhī //
             <span class="ref">BrP_43.80</span></p>
         
         
         <p id="BrP_43.81">
            kālenāgatya matimān brāhmaṇaḥ syān mahītale <br />
            pravare yogināṃ gehe vedaśāstrārthatattvavit //
             <span class="ref">BrP_43.81</span></p>
         
         
         <p id="BrP_43.82">
            vaiṣṇavaṃ yogam āsthāya tato mokṣam avāpnuyāt <br />
            vikramasvāmināmānaṃ viṣṇuṃ tatraiva bho dvijāḥ //
             <span class="ref">BrP_43.82</span></p>
         
         
         <p id="BrP_43.83">
            dṛṣṭvā naro vā nārī vā phalaṃ pūrvoditaṃ labhet <br />
            anye 'pi tatra tiṣṭhanti devāḥ śakrapurogamāḥ //
             <span class="ref">BrP_43.83</span></p>
         
         
         <p id="BrP_43.84">
            mātaraś ca muniśreṣṭhāḥ sarvakāmaphalapradāḥ <br />
            dṛṣṭvā tān vidhivad bhaktyā saṃpūjya praṇipatya ca //
             <span class="ref">BrP_43.84</span></p>
         
         
         <p id="BrP_43.85">
            sarvapāpavinirmukto naro yāti triviṣṭapam <br />
            evaṃ sā nagarī ramyā rājasiṃhena pālitā //
             <span class="ref">BrP_43.85</span></p>
         
         
         <p id="BrP_43.86">
            nityotsavapramuditā yathendrasyāmarāvatī <br />
            purāṣṭādaśasaṃyuktā suvistīrṇacatuṣpathā //
             <span class="ref">BrP_43.86</span></p>
         
         
         <p id="BrP_43.87">
            dhanurjyāghoṣaninadā siddhasaṃgamabhūṣitā <br />
            vidyāvadgaṇabhūyiṣṭhā vedanirghoṣanāditā //
             <span class="ref">BrP_43.87</span></p>
         
         
         <p id="BrP_43.88">
            itihāsapurāṇāni śāstrāṇi vividhāni ca <br />
            kāvyālāpakathāś caiva śrūyante 'harniśaṃ dvijāḥ //
             <span class="ref">BrP_43.88</span></p>
         
         
         <p id="BrP_43.89">
            evaṃ mayā guṇāḍhyā sā taduyinī?? samudāhṛtā <br />
            yasyāṃ rājābhavat pūrvam indradyumno mahāmatiḥ //
             <span class="ref">BrP_43.89</span></p>
         
         brahmovāca
         
         
         <p id="BrP_44.1">
            tasyāṃ sa nṛpatiḥ pūrvaṃ kurvan rājyam anuttamam <br />
            pālayām āsa matimān prajāḥ putrān ivaurasān //
             <span class="ref">BrP_44.1</span></p>
         
         
         <p id="BrP_44.2">
            satyavādī mahāprājñaḥ śūraḥ sarvaguṇākaraḥ <br />
            matimān dharmasaṃpannaḥ sarvaśastrabhṛtāṃ varaḥ //
             <span class="ref">BrP_44.2</span></p>
         
         
         <p id="BrP_44.3">
            satyavāñ śīlavān dāntaḥ śrīmān parapuraṃjayaḥ <br />
            āditya iva tejobhī rūpair āśvinayor iva //
             <span class="ref">BrP_44.3</span></p>
         
         
         <p id="BrP_44.4">
            vardhamānasurāścaryaḥ śakratulyaparākramaḥ <br />
            śāradendur ivābhāti lakṣaṇaiḥ samalaṃkṛtaḥ //
             <span class="ref">BrP_44.4</span></p>
         
         
         <p id="BrP_44.5">
            āhartā sarvayajñānāṃ hayamedhādikṛt tathā <br />
            dānair yajñais tapobhiś ca tattulyo nāsti bhūpatiḥ //
             <span class="ref">BrP_44.5</span></p>
         
         
         <p id="BrP_44.6">
            suvarṇamaṇimuktānāṃ gajāśvānāṃ ca bhūpatiḥ <br />
            pradadau vipramukhyebhyo yāge yāge mahādhanam //
             <span class="ref">BrP_44.6</span></p>
         
         
         <p id="BrP_44.7">
            hastyaśvarathamukhyānāṃ kambalājinavāsasām <br />
            ratnānāṃ dhanadhānyānām antas tasya na vidyate //
             <span class="ref">BrP_44.7</span></p>
         
         
         <p id="BrP_44.8">
            evaṃ sarvadhanair yukto guṇaiḥ sarvair alaṃkṛtaḥ <br />
            sarvakāmasamṛddhātmā kurvan rājyam akaṇṭakam //
             <span class="ref">BrP_44.8</span></p>
         
         
         <p id="BrP_44.9">
            tasyeyaṃ matir utpannā sarvayogeśvaraṃ harim <br />
            katham ārādhayiṣyāmi bhuktimuktipradaṃ prabhum //
             <span class="ref">BrP_44.9</span></p>
         
         
         <p id="BrP_44.10">
            vicārya sarvaśāstrāṇi tantrāṇy āgamavistaram <br />
            itihāsapurāṇāni vedāṅgāni ca sarvaśaḥ //
             <span class="ref">BrP_44.10</span></p>
         
         
         <p id="BrP_44.11">
            dharmaśāstrāṇi sarvāṇi niyamān ṛṣibhāṣitān <br />
            vedāṅgāni ca śāstrāṇi vidyāsthānāni yāni ca //
             <span class="ref">BrP_44.11</span></p>
         
         
         <p id="BrP_44.12">
            guruṃ saṃsevya yatnena brāhmaṇān vedapāragān <br />
            ādhāya paramāṃ kāṣṭhāṃ kṛtakṛtyo 'bhavat tadā //
             <span class="ref">BrP_44.12</span></p>
         
         
         <p id="BrP_44.13">
            saṃprāpya paramaṃ tattvaṃ vāsudevākhyam avyayam <br />
            bhrāntijñānād atītas tu mumukṣuḥ saṃyatendriyaḥ //
             <span class="ref">BrP_44.13</span></p>
         
         
         <p id="BrP_44.14">
            katham ārādhayiṣyāmi devadevaṃ sanātanam <br />
            pītavastraṃ caturbāhuṃ śaṅkhacakragadādharam //
             <span class="ref">BrP_44.14</span></p>
         
         
         <p id="BrP_44.15">
            vanamālāvṛtoraskaṃ padmapattrāyatekṣaṇam <br />
            śrīvatsoraḥsamāyuktaṃ mukuṭāṅgadaśobhitam //
             <span class="ref">BrP_44.15</span></p>
         
         
         <p id="BrP_44.16">
            svapurāt sa tu niṣkrānta ujjayinyāḥ prajāpatiḥ <br />
            balena mahatā yuktaḥ sabhṛtyaḥ sapurohitaḥ //
             <span class="ref">BrP_44.16</span></p>
         
         
         <p id="BrP_44.17">
            anujagmus tu taṃ sarve rathinaḥ śastrapāṇayaḥ <br />
            rathair vimānasaṃkāśaiḥ patākādhvajasevitaiḥ //
             <span class="ref">BrP_44.17</span></p>
         
         
         <p id="BrP_44.18">
            sādinaś ca tathā sarve prāsatomarapāṇayaḥ <br />
            aśvaiḥ pavanasaṃkāśair anujagmus tu taṃ nṛpam //
             <span class="ref">BrP_44.18</span></p>
         
         
         <p id="BrP_44.19">
            himavatsaṃbhavair mattair vāraṇaiḥ parvatopamaiḥ <br />
            īṣādantaiḥ sadā mattaiḥ pracaṇḍaiḥ ṣaṣṭihāyanaiḥ //
             <span class="ref">BrP_44.19</span></p>
         
         
         <p id="BrP_44.20">
            hemakakṣaiḥ sapatākair ghaṇṭāravavibhūṣitaiḥ <br />
            anujagmuś ca taṃ sarve gajayuddhaviśāradāḥ //
             <span class="ref">BrP_44.20</span></p>
         
         
         <p id="BrP_44.21">
            asaṃkhyeyāś ca pādātā dhanuṣprāsāsipāṇayaḥ <br />
            divyamālyāmbaradharā divyagandhānulepanāḥ //
             <span class="ref">BrP_44.21</span></p>
         
         
         <p id="BrP_44.22">
            anujagmuś ca taṃ sarve yuvāno mṛṣṭakuṇḍalāḥ <br />
            sarvāstrakuśalāḥ śūrāḥ sadā saṃgrāmalālasāḥ //
             <span class="ref">BrP_44.22</span></p>
         
         
         <p id="BrP_44.23">
            antaḥpuranivāsinyaḥ striyaḥ sarvāḥ svalaṃkṛtāḥ <br />
            bimbauṣṭhacārudaśanāḥ sarvābharaṇabhūṣitāḥ //
             <span class="ref">BrP_44.23</span></p>
         
         
         <p id="BrP_44.24">
            divyavastradharāḥ sarvā divyamālyavibhūṣitāḥ <br />
            divyagandhānuliptāṅgāḥ śaraccandranibhānanāḥ //
             <span class="ref">BrP_44.24</span></p>
         
         
         <p id="BrP_44.25">
            sumadhyamāś cāruveṣāś cārukarṇālakāñcitāḥ <br />
            tāmbūlarañjitamukhā rakṣibhiś ca surakṣitāḥ //
             <span class="ref">BrP_44.25</span></p>
         
         
         <p id="BrP_44.26">
            yānair uccāvacaiḥ śubhrair maṇikāñcanabhūṣitaiḥ <br />
            upagīyamānās tāḥ sarvā gāyanaiḥ stutipāṭhakaiḥ //
             <span class="ref">BrP_44.26</span></p>
         
         
         <p id="BrP_44.27">
            veṣṭitāḥ śastrahastaiś ca padmapattrāyatekṣaṇāḥ <br />
            brāhmaṇāḥ kṣatriyā vaiśyā anujagmuś ca taṃ nṛpam //
             <span class="ref">BrP_44.27</span></p>
         
         
         <p id="BrP_44.28">
            vaṇiggrāmagaṇāḥ sarve nānāpuranivāsinaḥ <br />
            dhanai ratnaiḥ suvarṇaiś ca sadārāḥ saparicchadāḥ //
             <span class="ref">BrP_44.28</span></p>
         
         
         <p id="BrP_44.29">
            astravikrayakāś caiva tāmbūlapaṇyajīvinaḥ <br />
            tṛṇavikrayakāś caiva kāṣṭhavikrayakārakāḥ //
             <span class="ref">BrP_44.29</span></p>
         
         
         <p id="BrP_44.30">
            raṅgopajīvinaḥ sarve māṃsavikrayiṇas tathā <br />
            tailavikrayakāś caiva vastravikrayakās tathā //
             <span class="ref">BrP_44.30</span></p>
         
         
         <p id="BrP_44.31">
            phalavikrayiṇaś caiva pattravikrayiṇas tathā <br />
            tathā javasahārāś ca rajakāś ca sahasraśaḥ //
             <span class="ref">BrP_44.31</span></p>
         
         
         <p id="BrP_44.32">
            gopālā nāpitāś caiva tathānye vastrasūcakāḥ <br />
            meṣapālāś cājapālā mṛgapālāś ca haṃsakāḥ //
             <span class="ref">BrP_44.32</span></p>
         
         
         <p id="BrP_44.33">
            dhānyavikrayiṇaś caiva saktuvikrayiṇaś ca ye <br />
            guḍavikrayikāś caiva tathā lavaṇajīvinaḥ //
             <span class="ref">BrP_44.33</span></p>
         
         
         <p id="BrP_44.34">
            gāyanā nartakāś caiva tathā maṅgalapāṭhakāḥ <br />
            śailūṣāḥ kathakāś caiva purāṇārthaviśāradāḥ //
             <span class="ref">BrP_44.34</span></p>
         
         
         <p id="BrP_44.35">
            kavayaḥ kāvyakartāro nānākāvyaviśāradāḥ <br />
            viṣaghnā gāruḍāś caiva nānāratnaparīkṣakāḥ //
             <span class="ref">BrP_44.35</span></p>
         
         
         <p id="BrP_44.36">
            vyokārās tāmrakārāś ca kāṃsyakārāś ca rūṭhakāḥ <br />
            kauṣakārāś citrakārāḥ kundakārāś ca pāvakāḥ //
             <span class="ref">BrP_44.36</span></p>
         
         
         <p id="BrP_44.37">
            daṇḍakārāś cāsikārāḥ surādhūtopajīvinaḥ <br />
            mallā dūtāś ca kāyasthā ye cānye karmakāriṇaḥ //
             <span class="ref">BrP_44.37</span></p>
         
         
         <p id="BrP_44.38">
            tantuvāyā rūpakārā vārtikās tailapāṭhakāḥ <br />
            lāvajīvās taittirikā mṛgapakṣyupajīvinaḥ //
             <span class="ref">BrP_44.38</span></p>
         
         
         <p id="BrP_44.39">
            gajavaidyāś ca vaidyāś ca naravaidyāś ca ye narāḥ <br />
            vṛkṣavaidyāś ca govaidyā ye cānye chedadāhakāḥ //
             <span class="ref">BrP_44.39</span></p>
         
         
         <p id="BrP_44.40">
            ete nāgarakāḥ sarve ye cānye nānukīrtitāḥ <br />
            anujagmus tu rājānaṃ samastapuravāsinaḥ //
             <span class="ref">BrP_44.40</span></p>
         
         
         <p id="BrP_44.41">
            yathā vrajantaṃ pitaraṃ grāmāntaraṃ samutsukāḥ <br />
            anuyānti yathā putrās tathā taṃ te 'pi nāgarāḥ //
             <span class="ref">BrP_44.41</span></p>
         
         
         <p id="BrP_44.42">
            evaṃ sa nṛpatiḥ śrīmān vṛtaḥ sarvair mahājanaiḥ <br />
            hastyaśvarathapādātair jagāma ca śanaiḥ śanaiḥ //
             <span class="ref">BrP_44.42</span></p>
         
         
         <p id="BrP_44.43">
            evaṃ gatvā sa nṛpatir dakṣiṇasyodadhes taṭam <br />
            sarvais tair dīrghakālena balair anugataḥ prabhuḥ //
             <span class="ref">BrP_44.43</span></p>
         
         
         <p id="BrP_44.44">
            dadarśa sāgaraṃ ramyaṃ nṛtyantam iva ca sthitam <br />
            anekaśatasāhasrair ūrmibhiś ca samākulam //
             <span class="ref">BrP_44.44</span></p>
         
         
         <p id="BrP_44.45">
            nānāratnālayaṃ pūrṇaṃ nānāprāṇisamākulam <br />
            vīcītaraṅgabahulaṃ mahāścaryasamanvitam //
             <span class="ref">BrP_44.45</span></p>
         
         
         <p id="BrP_44.46">
            tīrtharājaṃ mahāśabdam apāraṃ subhayaṃkaram <br />
            meghavṛndapratīkāśam agādhaṃ makarālayam //
             <span class="ref">BrP_44.46</span></p>
         
         
         <p id="BrP_44.47">
            matsyaiḥ kūrmaiś ca śaṅkhaiś ca śuktikānakraśaṅkubhiḥ <br />
            śiṃśumāraiḥ karkaṭaiś ca vṛtaṃ sarpair mahāviṣaiḥ //
             <span class="ref">BrP_44.47</span></p>
         
         
         <p id="BrP_44.48">
            lavaṇodaṃ hareḥ sthānaṃ śayanasya nadīpatim <br />
            sarvapāpaharaṃ puṇyaṃ sarvavāñchāphalapradam //
             <span class="ref">BrP_44.48</span></p>
         
         
         <p id="BrP_44.49">
            anekāvartagambhīraṃ dānavānāṃ samāśrayam <br />
            amṛtasyāraṇiṃ divyaṃ devayonim apāṃ patim //
             <span class="ref">BrP_44.49</span></p>
         
         
         <p id="BrP_44.50">
            viśiṣṭaṃ sarvabhūtānāṃ prāṇināṃ jīvadhāraṇam <br />
            supavitraṃ pavitrāṇāṃ maṅgalānāṃ ca maṅgalam //
             <span class="ref">BrP_44.50</span></p>
         
         
         <p id="BrP_44.51">
            tīrthānām uttamaṃ tīrtham avyayaṃ yādasāṃ patim <br />
            candravṛddhikṣayasyeva yasya mānaṃ pratiṣṭhitam //
             <span class="ref">BrP_44.51</span></p>
         
         
         <p id="BrP_44.52">
            abhedyaṃ sarvabhūtānāṃ devānām amṛtālayam <br />
            utpattisthitisaṃhārahetubhūtaṃ sanātanam //
             <span class="ref">BrP_44.52</span></p>
         
         
         <p id="BrP_44.53">
            upajīvyaṃ ca sarveṣāṃ puṇyaṃ nadanadīpatim <br />
            dṛṣṭvā taṃ nṛpatiśreṣṭho vismayaṃ paramaṃ gataḥ //
             <span class="ref">BrP_44.53</span></p>
         
         
         <p id="BrP_44.54">
            nivāsam akarot tatra velām asādya sāgarīm <br />
            puṇye manohare deśe sarvabhūmiguṇair yute //
             <span class="ref">BrP_44.54</span></p>
         
         
         <p id="BrP_44.55">
            vṛtaṃ śālaiḥ kadambaiś ca puṃnāgaiḥ saraladrumaiḥ <br />
            panasair nārikelaiś ca bakulair nāgakesaraiḥ //
             <span class="ref">BrP_44.55</span></p>
         
         
         <p id="BrP_44.56">
            tālaiḥ pippalaiḥ kharjūrair nāraṅgair bījapūrakaiḥ <br />
            śālair āmrātakair lodhrair bakulair bahuvārakaiḥ //
             <span class="ref">BrP_44.56</span></p>
         
         
         <p id="BrP_44.57">
            kapitthaiḥ karṇikāraiś ca pāṭalāśokacampakaiḥ <br />
            dāḍimaiś ca tamālaiś ca pārijātais tathārjunaiḥ //
             <span class="ref">BrP_44.57</span></p>
         
         
         <p id="BrP_44.58">
            prācīnāmalakair bilvaiḥ priyaṅguvaṭakhādiraiḥ <br />
            iṅgudīsaptaparṇaiś ca aśvatthāgastyajambukaiḥ //
             <span class="ref">BrP_44.58</span></p>
         
         
         <p id="BrP_44.59">
            madhukaiḥ karṇikāraiś ca bahuvāraiḥ satindukaiḥ <br />
            palāśabadarair nīpaiḥ siddhanimbaśubhāñjanaiḥ //
             <span class="ref">BrP_44.59</span></p>
         
         
         <p id="BrP_44.60">
            vārakaiḥ kovidāraiś ca bhallātāmalakais tathā <br />
            iti hintālakāṅkolaiḥ karañjaiḥ savibhītakaiḥ //
             <span class="ref">BrP_44.60</span></p>
         
         
         <p id="BrP_44.61">
            sasarjamadhukāśmaryaiḥ śālmalīdevadārubhiḥ <br />
            śākhoṭhakair nimbavaṭaiḥ kumbhīkauṣṭhaharītakaiḥ //
             <span class="ref">BrP_44.61</span></p>
         
         
         <p id="BrP_44.62">
            guggulaiś candanair vṛkṣais tathaivāgurupāṭalaiḥ <br />
            jambīrakaruṇair vṛkṣais tintiḍīraktacandanaiḥ //
             <span class="ref">BrP_44.62</span></p>
         
         
         <p id="BrP_44.63">
            evaṃ nānāvidhair vṛkṣais tathānyair bahupādapaiḥ <br />
            kalpadrumair nityaphalaiḥ sarvartukusumotkaraiḥ //
             <span class="ref">BrP_44.63</span></p>
         
         
         <p id="BrP_44.64">
            nānāpakṣirutair divyair mattakokilanāditaiḥ <br />
            mayūravarasaṃghuṣṭaiḥ śukasārikasaṃkulaiḥ //
             <span class="ref">BrP_44.64</span></p>
         
         
         <p id="BrP_44.65">
            hārītair bhṛṅgarājaiś ca cātakair bahuputrakaiḥ <br />
            jīvaṃjīvakakākolaiḥ kalaviṅkaiḥ kapotakaiḥ //
             <span class="ref">BrP_44.65</span></p>
         
         
         <p id="BrP_44.66">
            khagair nānāvidhaiś cānyaiḥ śrotraramyair manoharaiḥ <br />
            puṣpitāgreṣu vṛkṣeṣu kūjadbhiś cārvadhiṣṭhitaiḥ //
             <span class="ref">BrP_44.66</span></p>
         
         
         <p id="BrP_44.67">
            ketakīvanakhaṇḍaiś ca sadā puṣpadharaiḥ sitaiḥ <br />
            mallikākundakusumair yūthikātagarais tathā //
             <span class="ref">BrP_44.67</span></p>
         
         
         <p id="BrP_44.68">
            kuṭajair bāṇapuṣpaiś ca atimuktaiḥ sakubjakaiḥ <br />
            mālatīkaravīraiś ca tathā kadalakāñcanaiḥ //
             <span class="ref">BrP_44.68</span></p>
         
         
         <p id="BrP_44.69">
            anyair nānāvidhaiḥ puṣpaiḥ sugandhaiś cārudarśanaiḥ <br />
            vanodyānopavanajair nānāvarṇaiḥ sugandhibhiḥ //
             <span class="ref">BrP_44.69</span></p>
         
         
         <p id="BrP_44.70">
            vidyādharagaṇākīrṇaiḥ siddhacāraṇasevitaiḥ <br />
            gandharvoragarakṣobhir bhūtāpsarasakiṃnaraiḥ //
             <span class="ref">BrP_44.70</span></p>
         
         
         <p id="BrP_44.71">
            muniyakṣagaṇākīrṇair nānāsattvaniṣevitaiḥ <br />
            mṛgaiḥ śākhāmṛgaiḥ siṃhair varāhamahiṣākulaiḥ //
             <span class="ref">BrP_44.71</span></p>
         
         
         <p id="BrP_44.72">
            tathānyaiḥ kṛṣṇasārādyair mṛgaiḥ sarvatra śobhitaiḥ <br />
            śārdūlair dīptamātaṅgais tathānyair vanacāribhiḥ //
             <span class="ref">BrP_44.72</span></p>
         
         
         <p id="BrP_44.73">
            evaṃ nānāvidhair vṛkṣair udyānair nandanopamaiḥ <br />
            latāgulmavitānaiś ca vividhaiś ca jalāśayaiḥ //
             <span class="ref">BrP_44.73</span></p>
         
         
         <p id="BrP_44.74">
            haṃsakāraṇḍavākīrṇaiḥ padminīkhaṇḍamaṇḍitaiḥ <br />
            kādambaiś ca plavair haṃsaiś cakravākopaśobhitaiḥ //
             <span class="ref">BrP_44.74</span></p>
         
         
         <p id="BrP_44.75">
            kamalaiḥ śatapattraiś ca kahlāraiḥ kumudotpalaiḥ <br />
            khagair jalacaraiś cānyaiḥ puṣpair jalasamudbhavaiḥ //
             <span class="ref">BrP_44.75</span></p>
         
         
         <p id="BrP_44.76">
            parvatair dīptaśikharaiś cārukandaramaṇḍitaiḥ <br />
            nānāvṛkṣasamākīrṇair nānādhātuvibhūṣitaiḥ //
             <span class="ref">BrP_44.76</span></p>
         
         
         <p id="BrP_44.77">
            sarvāścaryamayaiḥ śṛṅgaiḥ sarvabhūtālayaiḥ śubhaiḥ <br />
            sarvauṣadhisamāyuktair vipulaiś citrasānubhiḥ //
             <span class="ref">BrP_44.77</span></p>
         
         
         <p id="BrP_44.78">
            evaṃ sarvaiḥ samuditaiḥ śobhitaṃ sumanoharaiḥ <br />
            dadarśa sa mahīpālaḥ sthānaṃ trailokyapūjitam //
             <span class="ref">BrP_44.78</span></p>
         
         
         <p id="BrP_44.79">
            daśayojanavistīrṇaṃ pañcayojanam āyatam <br />
            nānāścaryasamāyuktaṃ kṣetraṃ paramadurlabham //
             <span class="ref">BrP_44.79</span></p>
         
         munaya ūcuḥ
         
         
         <p id="BrP_45.1">
            tasmin kṣetravare puṇye vaiṣṇave puruṣottame <br />
            kiṃ tatra pratimā pūrvaṃ na sthitā vaiṣṇavī prabho //
             <span class="ref">BrP_45.1</span></p>
         
         
         <p id="BrP_45.2">
            yenāsau nṛpatis tatra gatvā sabalavāhanaḥ <br />
            sthāpayām āsa kṛṣṇaṃ ca rāmaṃ bhadrāṃ śubhapradām //
             <span class="ref">BrP_45.2</span></p>
         
         
         <p id="BrP_45.3">
            saṃśayo no mahān atra vismayaś ca jagatpate <br />
            śrotum icchāmahe sarvaṃ brūhi tatkāraṇaṃ ca naḥ //
             <span class="ref">BrP_45.3</span></p>
         
         brahmovāca
         
         
         <p id="BrP_45.4">
            śṛṇudhvaṃ pūrvasaṃvṛttāṃ kathāṃ pāpapraṇāśinīm <br />
            pravakṣyāmi samāsena śriyā pṛṣṭaḥ purā hariḥ //
             <span class="ref">BrP_45.4</span></p>
         
         
         <p id="BrP_45.5">
            sumeroḥ kāñcane śṛṅge sarvāścaryasamanvite <br />
            siddhavidyādharair yakṣaiḥ kiṃnarair upaśobhite //
             <span class="ref">BrP_45.5</span></p>
         
         
         <p id="BrP_45.6">
            devadānavagandharvair nāgair apsarasāṃ gaṇaiḥ <br />
            munibhir guhyakaiḥ siddhaiḥ sauparṇaiḥ samarudgaṇaiḥ //
             <span class="ref">BrP_45.6</span></p>
         
         
         <p id="BrP_45.7">
            anyair devālayaiḥ sādhyaiḥ kaśyapādyaiḥ prajeśvaraiḥ <br />
            vālakhilyādibhiś caiva śobhite sumanohare //
             <span class="ref">BrP_45.7</span></p>
         
         
         <p id="BrP_45.8">
            karṇikāravanair divyaiḥ sarvartukusumotkaraiḥ <br />
            jātarūpapratīkāśair bhūṣite sūryasaṃnibhaiḥ //
             <span class="ref">BrP_45.8</span></p>
         
         
         <p id="BrP_45.9">
            anyaiś ca bahubhir vṛkṣaiḥ śālatālādibhir vanaiḥ <br />
            puṃnāgāśokasaralanyagrodhāmrātakārjunaiḥ //
             <span class="ref">BrP_45.9</span></p>
         
         
         <p id="BrP_45.10">
            pārijātāmrakhadiranīpabilvakadambakaiḥ <br />
            dhavakhādirapālāśaśīrṣāmalakatindukaiḥ //
             <span class="ref">BrP_45.10</span></p>
         
         
         <p id="BrP_45.11">
            nāriṅgakolabakulalodhradāḍimadārukaiḥ <br />
            sarjaiś ca karṇais tagaraiḥ śiśibhūrjavanimbakaiḥ //
             <span class="ref">BrP_45.11</span></p>
         
         
         <p id="BrP_45.12">
            anyaiś ca kāñcanaiś caiva phalabhāraiś ca nāmitaiḥ <br />
            nānākusumagandhāḍhyair bhūṣite puṣpapādapaiḥ //
             <span class="ref">BrP_45.12</span></p>
         
         
         <p id="BrP_45.13">
            mālatīyūthikāmallīkundabāṇakuruṇṭakaiḥ <br />
            pāṭalāgastyakuṭajamandārakusumādibhiḥ //
             <span class="ref">BrP_45.13</span></p>
         
         
         <p id="BrP_45.14">
            anyaiś ca vividhaiḥ puṣpair manasaḥ prītidāyakaiḥ <br />
            nānāvihagasaṃghaiś ca kūjadbhir madhurasvaraiḥ //
             <span class="ref">BrP_45.14</span></p>
         
         
         <p id="BrP_45.15">
            puṃskokilarutair divyair mattabarhiṇanāditaiḥ <br />
            evaṃ nānāvidhair vṛkṣaiḥ puṣpair nānāvidhais tathā //
             <span class="ref">BrP_45.15</span></p>
         
         
         <p id="BrP_45.16">
            khagair nānāvidhaiś caiva śobhite surasevite <br />
            tatra sthitaṃ jagannāthaṃ jagatsraṣṭāram avyayam //
             <span class="ref">BrP_45.16</span></p>
         
         
         <p id="BrP_45.17">
            sarvalokavidhātāraṃ vāsudevākhyam avyayam <br />
            praṇamya śirasā devī lokānāṃ hitakāmyayā <br />
            papracchemaṃ mahāpraśnaṃ padmajā tam anuttamam //
             <span class="ref">BrP_45.17</span></p>
         
         śrīr uvāca
         
         
         <p id="BrP_45.18">
            brūhi tvaṃ sarvalokeśa saṃśayaṃ me hṛdi sthitam <br />
            martyaloke mahāścarye karmabhūmau sudurlabhe //
             <span class="ref">BrP_45.18</span></p>
         
         
         <p id="BrP_45.19">
            lobhamohagrahagraste kāmakrodhamahārṇave <br />
            yena mucyeta deveśa asmāt saṃsārasāgarāt //
             <span class="ref">BrP_45.19</span></p>
         
         
         <p id="BrP_45.20">
            ācakṣva sarvadeveśa praṇatāṃ yadi manyase <br />
            tvadṛte nāsti loke 'smin vaktā saṃśayanirṇaye //
             <span class="ref">BrP_45.20</span></p>
         
         brahmovāca
         
         
         <p id="BrP_45.21">
            śrutvaivaṃ vacanaṃ tasyā devadevo janārdanaḥ <br />
            provāca parayā prītyā paraṃ sārāmṛtopamam //
             <span class="ref">BrP_45.21</span></p>
         
         śrībhagavān uvāca
         
         
         <p id="BrP_45.22">
            sukhopāsyaḥ susādhyaś ca 'bhirāmaś ca susatphalaḥ <br />
            āste tīrthavare devi vikhyātaḥ puruṣottamaḥ //
             <span class="ref">BrP_45.22</span></p>
         
         
         <p id="BrP_45.23">
            na tena sadṛśaḥ kaścit triṣu lokeṣu vidyate <br />
            kīrtanād yasya deveśi mucyate sarvapātakaiḥ //
             <span class="ref">BrP_45.23</span></p>
         
         
         <p id="BrP_45.24">
            na vijñāto 'maraiḥ sarvair na daityair na ca dānavaiḥ <br />
            marīcyādyair munivarair gopitaṃ me varānane //
             <span class="ref">BrP_45.24</span></p>
         
         
         <p id="BrP_45.25">
            tat te 'haṃ saṃpravakṣyāmi tīrtharājaṃ ca sāṃpratam <br />
            bhāvenaikena suśroṇi śṛṇuṣva varavarṇini //
             <span class="ref">BrP_45.25</span></p>
         
         
         <p id="BrP_45.26">
            āsīt kalpe samutpanne naṣṭe sthāvarajaṅgame <br />
            pralīnā devagandharvadaityavidyādharoragāḥ //
             <span class="ref">BrP_45.26</span></p>
         
         
         <p id="BrP_45.27">
            tamobhūtam idaṃ sarvaṃ na prājñāyata kiṃcana <br />
            tasmiñ jāgarti bhūtātmā paramātmā jagadguruḥ //
             <span class="ref">BrP_45.27</span></p>
         
         
         <p id="BrP_45.28">
            śrīmāṃs trimūrtikṛd devo jagatkartā maheśvaraḥ <br />
            vāsudeveti vikhyāto yogātmā harir īśvaraḥ //
             <span class="ref">BrP_45.28</span></p>
         
         
         <p id="BrP_45.29">
            so 'sṛjad yoganidrānte nābhyambhoruhamadhyagam <br />
            padmakeśarasaṃkāśaṃ brahmāṇaṃ bhūtam avyayam //
             <span class="ref">BrP_45.29</span></p>
         
         
         <p id="BrP_45.30">
            tādṛgbhūtas tato brahmā sarvalokamaheśvaraḥ <br />
            pañcabhūtasamāyuktaṃ sṛjate ca śanaiḥ śanaiḥ //
             <span class="ref">BrP_45.30</span></p>
         
         
         <p id="BrP_45.31">
            mātrāyonīni bhūtāni sthūlasūkṣmāṇi yāni ca <br />
            caturvidhāni sarvāṇi sthāvarāṇi carāṇi ca //
             <span class="ref">BrP_45.31</span></p>
         
         
         <p id="BrP_45.32">
            tataḥ prajāpatir brahmā cakre sarvaṃ carācaram <br />
            saṃcintya manasātmānaṃ sasarja vividhāḥ prajāḥ //
             <span class="ref">BrP_45.32</span></p>
         
         
         <p id="BrP_45.33">
            marīcyādīn munīn sarvān devāsurapitṝn api <br />
            yakṣavidyādharāṃś cānyān gaṅgādyāḥ saritas tathā //
             <span class="ref">BrP_45.33</span></p>
         
         
         <p id="BrP_45.34">
            naravānarasiṃhāṃś ca vividhāṃś ca vihaṃgamān <br />
            jarāyūn aṇḍajān devi svedajodbhedajāṃs tathā //
             <span class="ref">BrP_45.34</span></p>
         
         
         <p id="BrP_45.35">
            brahma kṣatraṃ tathā vaiśyaṃ śūdraṃ caiva catuṣṭayam <br />
            antyajātāṃś ca mlecchāṃś ca sasarja vividhān pṛthak //
             <span class="ref">BrP_45.35</span></p>
         
         
         <p id="BrP_45.36">
            yat kiṃcij jīvasaṃjñaṃ tu tṛṇagulmapipīlikam <br />
            brahmā bhūtvā jagat sarvaṃ nirmame sa carācaram //
             <span class="ref">BrP_45.36</span></p>
         
         
         <p id="BrP_45.37">
            dakṣiṇāṅge tathātmānaṃ saṃcintya puruṣaṃ svayam <br />
            vāme caiva tu nārīṃ sa dvidhā bhūtam akalpayat //
             <span class="ref">BrP_45.37</span></p>
         
         
         <p id="BrP_45.38">
            tataḥ prabhṛti loke 'smin prajā maithunasaṃbhavāḥ <br />
            adhamottamamadhyāś ca mama kṣetrāṇi yāni ca //
             <span class="ref">BrP_45.38</span></p>
         
         
         <p id="BrP_45.39">
            evaṃ saṃcintya devo 'sau purā salilayonijaḥ <br />
            jagāma dhyānam āsthāya vāsudevātmikāṃ tanum //
             <span class="ref">BrP_45.39</span></p>
         
         
         <p id="BrP_45.40">
            dhyānamātreṇa devena svayam eva janārdanaḥ <br />
            tasmin kṣaṇe samutpannaḥ sahasrākṣaḥ sahasrapāt //
             <span class="ref">BrP_45.40</span></p>
         
         
         <p id="BrP_45.41">
            sahasraśīrṣā puruṣaḥ puṇḍarīkanibhekṣaṇaḥ <br />
            saliladhvāntameghābhaḥ śrīmāñ śrīvatsalakṣaṇaḥ //
             <span class="ref">BrP_45.41</span></p>
         
         
         <p id="BrP_45.42">
            apaśyat sahasā taṃ tu brahmā lokapitāmahaḥ <br />
            āsanair arghyapādyaiś ca akṣatair abhinandya ca //
             <span class="ref">BrP_45.42</span></p>
         
         
         <p id="BrP_45.43">
            tuṣṭāva paramaiḥ stotrair viriñciḥ susamāhitaḥ <br />
            tato 'ham uktavān devaṃ brahmāṇaṃ kamalodbhavam <br />
            kāraṇaṃ vada māṃ tāta mama dhyānasya sāṃpratam //
             <span class="ref">BrP_45.43</span></p>
         
         brahmovāca
         
         
         <p id="BrP_45.44">
            jagaddhitāya deveśa martyalokaiś ca durlabham <br />
            svargadvārasya mārgāṇi yajñadānavratāni ca //
             <span class="ref">BrP_45.44</span></p>
         
         
         <p id="BrP_45.45">
            yogaḥ satyaṃ tapaḥ śraddhā tīrthāni vividhāni ca <br />
            vihāya sarvam eteṣāṃ sukhaṃ tatsādhanaṃ vada //
             <span class="ref">BrP_45.45</span></p>
         
         
         <p id="BrP_45.46">
            sthānaṃ jagatpate mahyām utkṛṣṭaṃ ca yad ucyate <br />
            sarveṣām uttamaṃ sthānaṃ brūhi me puruṣottama //
             <span class="ref">BrP_45.46</span></p>
         
         
         <p id="BrP_45.47">
            vidhātur vacanaṃ śrutvā tato 'haṃ proktavān priye <br />
            śṛṇu brahman pravakṣyāmi nirmalaṃ bhuvi durlabham //
             <span class="ref">BrP_45.47</span></p>
         
         
         <p id="BrP_45.48">
            uttamaṃ sarvakṣetrāṇāṃ dhanyaṃ saṃsāratāraṇam <br />
            gobrāhmaṇahitaṃ puṇyaṃ cāturvarṇyasukhodayam //
             <span class="ref">BrP_45.48</span></p>
         
         
         <p id="BrP_45.49">
            bhuktimuktipradaṃ nṝṇāṃ kṣetraṃ paramadurlabham <br />
            mahāpuṇyaṃ tu sarveṣāṃ siddhidaṃ vai pitāmahe //
             <span class="ref">BrP_45.49</span></p>
         
         
         <p id="BrP_45.50">
            tasmād āsīt samutpannaṃ tīrtharājaṃ sanātanam <br />
            vikhyātaṃ paramaṃ kṣetraṃ caturyuganiṣevitam //
             <span class="ref">BrP_45.50</span></p>
         
         
         <p id="BrP_45.51">
            sarveṣām eva devānām ṛṣīṇāṃ brahmacāriṇām <br />
            daityadānavasiddhānāṃ gandharvoragarakṣasām //
             <span class="ref">BrP_45.51</span></p>
         
         
         <p id="BrP_45.52">
            nāgavidyādharāṇāṃ ca sthāvarasya carasya ca <br />
            uttamaḥ puruṣo yasmāt tasmāt sa puruṣottamaḥ //
             <span class="ref">BrP_45.52</span></p>
         
         
         <p id="BrP_45.53">
            dakṣiṇasyodadhes tīre nyagrodho yatra tiṣṭhati <br />
            daśayojanavistīrṇaṃ kṣetraṃ paramadurlabham //
             <span class="ref">BrP_45.53</span></p>
         
         
         <p id="BrP_45.54">
            yas tu kalpe samutpanne mahadulkānibarhaṇe <br />
            vināśaṃ naivam abhyeti svayaṃ tatraivam āsthitaḥ //
             <span class="ref">BrP_45.54</span></p>
         
         
         <p id="BrP_45.55">
            dṛṣṭamātre vaṭe tasmiṃś chāyām ākramya cāsakṛt <br />
            brahmahatyāt pramucyeta pāpeṣv anyeṣu kā kathā //
             <span class="ref">BrP_45.55</span></p>
         
         
         <p id="BrP_45.56">
            pradakṣiṇā kṛtā yais tu namaskāraś ca jantubhiḥ <br />
            sarve vidhūtapāpmānas te gatāḥ keśavālayam //
             <span class="ref">BrP_45.56</span></p>
         
         
         <p id="BrP_45.57">
            nyagrodhasyottare kiṃcid dakṣiṇe keśavasya tu <br />
            prāsādas tatra tiṣṭhet tu padaṃ dharmamayaṃ hi tat //
             <span class="ref">BrP_45.57</span></p>
         
         
         <p id="BrP_45.58">
            pratimāṃ tatra vai dṛṣṭvā svayaṃ devena nirmitām <br />
            anāyāsena vai yānti bhuvanaṃ me tato narāḥ //
             <span class="ref">BrP_45.58</span></p>
         
         
         <p id="BrP_45.59">
            gacchamānāṃs tu tān prekṣya ekadā dharmarāṭ priye <br />
            madantikam anuprāpya praṇamya śirasābravīt //
             <span class="ref">BrP_45.59</span></p>
         
         yama uvāca
         
         
         <p id="BrP_45.60">
            namas te bhagavan deva lokanātha jagatpate <br />
            kṣīrodavāsinaṃ devaṃ śeṣabhogānuśāyinam //
             <span class="ref">BrP_45.60</span></p>
         
         
         <p id="BrP_45.61">
            varaṃ vareṇyaṃ varadaṃ kartāram akṛtaṃ prabhum <br />
            viśveśvaram ajaṃ viṣṇuṃ sarvajñam aparājitam //
             <span class="ref">BrP_45.61</span></p>
         
         
         <p id="BrP_45.62">
            nīlotpaladalaśyāmaṃ puṇḍarīkanibhekṣaṇam <br />
            sarvajñaṃ nirguṇaṃ śāntaṃ jagaddhātāram avyayam //
             <span class="ref">BrP_45.62</span></p>
         
         
         <p id="BrP_45.63">
            sarvalokavidhātāraṃ sarvalokasukhāvaham <br />
            purāṇaṃ puruṣaṃ vedyaṃ vyaktāvyaktaṃ sanātanam //
             <span class="ref">BrP_45.63</span></p>
         
         
         <p id="BrP_45.64">
            parāvarāṇāṃ sraṣṭāraṃ lokanāthaṃ jagadgurum <br />
            śrīvatsoraskasaṃyuktaṃ vanamālāvibhūṣitam //
             <span class="ref">BrP_45.64</span></p>
         
         
         <p id="BrP_45.65">
            pītavastraṃ caturbāhuṃ śaṅkhacakragadādharam <br />
            hārakeyūrasaṃyuktaṃ mukuṭāṅgadadhāriṇam //
             <span class="ref">BrP_45.65</span></p>
         
         
         <p id="BrP_45.66">
            sarvalakṣaṇasaṃpūrṇaṃ sarvendriyavivarjitam <br />
            kūṭastham acalaṃ sūkṣmaṃ jyotīrūpaṃ sanātanam //
             <span class="ref">BrP_45.66</span></p>
         
         
         <p id="BrP_45.67">
            bhāvābhāvavinirmuktaṃ vyāpinaṃ prakṛteḥ param <br />
            namasyāmi jagannātham īśvaraṃ sukhadaṃ prabhum //
             <span class="ref">BrP_45.67</span></p>
         
         
         <p id="BrP_45.68">
            ity evaṃ dharmarājas tu purā nyagrodhasaṃnidhau <br />
            stutvā nānāvidhaiḥ stotraiḥ praṇāmam akarot tadā //
             <span class="ref">BrP_45.68</span></p>
         
         
         <p id="BrP_45.69">
            taṃ dṛṣṭvā tu mahābhāge praṇataṃ prāñjalisthitam <br />
            stotrasya kāraṇaṃ devi pṛṣṭavān aham antakam //
             <span class="ref">BrP_45.69</span></p>
         
         
         <p id="BrP_45.70">
            vaivasvata mahābāho sarvadevottamo hy asi <br />
            kimarthaṃ stutavān māṃ tvaṃ saṃkṣepāt tad bravīhi me //
             <span class="ref">BrP_45.70</span></p>
         
         dharmarāja uvāca
         
         
         <p id="BrP_45.71">
            asminn āyatane puṇye vikhyāte puruṣottame <br />
            indranīlamayī śreṣṭhā pratimā sārvakāmikī //
             <span class="ref">BrP_45.71</span></p>
         
         
         <p id="BrP_45.72">
            tāṃ dṛṣṭvā puṇḍarīkākṣa bhāvenaikena śraddhayā <br />
            śvetākhyaṃ bhavanaṃ yānti niṣkāmāś caiva mānavāḥ //
             <span class="ref">BrP_45.72</span></p>
         
         
         <p id="BrP_45.73">
            ataḥ kartuṃ na śaknomi vyāpāram arisūdana <br />
            prasīda sumahādeva saṃhara pratimāṃ vibho //
             <span class="ref">BrP_45.73</span></p>
         
         
         <p id="BrP_45.74">
            śrutvā vaivasvatasyaitad vākyam etad uvāca ha <br />
            yama tāṃ gopayiṣyāmi sikatābhiḥ samantataḥ //
             <span class="ref">BrP_45.74</span></p>
         
         
         <p id="BrP_45.75">
            tataḥ sā pratimā devi vallibhir gopitā mayā <br />
            yathā tatra na paśyanti manujāḥ svargakāṅkṣiṇaḥ //
             <span class="ref">BrP_45.75</span></p>
         
         
         <p id="BrP_45.76">
            pracchādya vallikair devi jātarūpaparicchadaiḥ <br />
            yamaṃ prasthāpayām āsa svāṃ purīṃ dakṣiṇāṃ diśam //
             <span class="ref">BrP_45.76</span></p>
         
         brahmovāca
         
         
         <p id="BrP_45.77">
            luptāyāṃ pratimāyāṃ tu indranīlasya bho dvijāḥ <br />
            tasmin kṣetravare puṇye vikhyāte puruṣottame //
             <span class="ref">BrP_45.77</span></p>
         
         
         <p id="BrP_45.78">
            yo bhūtas tatra vṛttānto devadevo janārdanaḥ <br />
            taṃ sarvaṃ kathayām āsa sa tasyai bhagavān purā //
             <span class="ref">BrP_45.78</span></p>
         
         
         <p id="BrP_45.79">
            indradyumnasya gamanaṃ kṣetrasaṃdarśanaṃ tathā <br />
            kṣetrasya varṇanaṃ caiva prāsādakaraṇaṃ tathā //
             <span class="ref">BrP_45.79</span></p>
         
         
         <p id="BrP_45.80">
            hayamedhasya yajanaṃ svapnadarśanam eva ca <br />
            lavaṇasyodadhes tīre kāṣṭhasya darśanaṃ tathā //
             <span class="ref">BrP_45.80</span></p>
         
         
         <p id="BrP_45.81">
            darśanaṃ vāsudevasya śilpirājasya ca dvijāḥ <br />
            nirmāṇaṃ pratimāyās tu yathāvarṇaṃ viśeṣataḥ //
             <span class="ref">BrP_45.81</span></p>
         
         
         <p id="BrP_45.82">
            sthāpanaṃ caiva sarveṣāṃ prāsāde bhuvanottame <br />
            yātrākāle ca viprendrāḥ kalpasaṃkīrtanaṃ tathā //
             <span class="ref">BrP_45.82</span></p>
         
         
         <p id="BrP_45.83">
            mārkaṇḍeyasya caritaṃ sthāpanaṃ śaṃkarasya ca <br />
            pañcatīrthasya māhātmyaṃ darśanaṃ śūlapāṇinaḥ //
             <span class="ref">BrP_45.83</span></p>
         
         
         <p id="BrP_45.84">
            vaṭasya darśanaṃ caiva vyuṣṭiṃ tasya ca bho dvijāḥ <br />
            darśanaṃ baladevasya kṛṣṇasya ca viśeṣataḥ //
             <span class="ref">BrP_45.84</span></p>
         
         
         <p id="BrP_45.85">
            subhadrāyāś ca tatraiva māhātmyaṃ caiva sarvaśaḥ <br />
            darśanaṃ narasiṃhasya vyuṣṭisaṃkīrtanaṃ tathā //
             <span class="ref">BrP_45.85</span></p>
         
         
         <p id="BrP_45.86">
            anantavāsudevasya darśanaṃ guṇakīrtanam <br />
            śvetamādhavamāhātmyaṃ svargadvārasya darśanam //
             <span class="ref">BrP_45.86</span></p>
         
         
         <p id="BrP_45.87">
            udadher darśanaṃ caiva snānaṃ tarpaṇam eva ca <br />
            samudrasnānamāhātmyam indradyumnasya ca dvijāḥ //
             <span class="ref">BrP_45.87</span></p>
         
         
         <p id="BrP_45.88">
            pañcatīrthaphalaṃ caiva mahājyeṣṭhaṃ tathaiva ca <br />
            sthānaṃ kṛṣṇasya halinaḥ parvayātrāphalaṃ tathā //
             <span class="ref">BrP_45.88</span></p>
         
         
         <p id="BrP_45.89">
            varṇanaṃ viṣṇulokasya kṣetrasya ca punaḥ punaḥ <br />
            pūrvaṃ kathitavān sarvaṃ tasyai sa puruṣottamaḥ //
             <span class="ref">BrP_45.89</span></p>
         
         munaya ūcuḥ
         
         
         <p id="BrP_46.1">
            śrotum icchāmahe deva kathāśeṣaṃ mahīpateḥ <br />
            tasmin kṣetravare gatvā kiṃ cakāra narādhipaḥ //
             <span class="ref">BrP_46.1</span></p>
         
         brahmovāca
         
         
         <p id="BrP_46.2">
            śṛṇudhvaṃ muniśārdūlāḥ pravakṣyāmi samāsataḥ <br />
            kṣetrasaṃdarśanaṃ caiva kṛtyaṃ tasya ca bhūpateḥ //
             <span class="ref">BrP_46.2</span></p>
         
         
         <p id="BrP_46.3">
            gatvā tatra mahīpālaḥ kṣetre trailokyaviśrute <br />
            dadarśa ramaṇīyāni sthānāni saritas tathā //
             <span class="ref">BrP_46.3</span></p>
         
         
         <p id="BrP_46.4">
            nadī tatra mahāpuṇyā vindhyapādavinirgatā <br />
            svittropaleti vikhyātā sarvapāpaharā śivā //
             <span class="ref">BrP_46.4</span></p>
         
         
         <p id="BrP_46.5">
            gaṅgātulyā mahāsrotā dakṣiṇārṇavagāminī <br />
            mahānadīti nāmnā sā puṇyatoyā saridvarā //
             <span class="ref">BrP_46.5</span></p>
         
         
         <p id="BrP_46.6">
            dakṣiṇasyodadher garbhaṃ gatāvartātiśobhitā <br />
            ubhayos taṭayor yasyā grāmāś ca nagarāṇi ca //
             <span class="ref">BrP_46.6</span></p>
         
         
         <p id="BrP_46.7">
            dṛśyante muniśārdūlāḥ susasyāḥ sumanoharāḥ <br />
            hṛṣṭapuṣṭajanākīrṇā vastrālaṃkārabhūṣitāḥ //
             <span class="ref">BrP_46.7</span></p>
         
         
         <p id="BrP_46.8">
            brāhmaṇāḥ kṣatriyā vaiśyāḥ śūdrās tatra pṛthak pṛthak <br />
            svadharmaniratāḥ śāntā dṛśyante śubhalakṣaṇāḥ //
             <span class="ref">BrP_46.8</span></p>
         
         
         <p id="BrP_46.9">
            tāmbūlapūrṇavadanā mālādāmavibhūṣitāḥ <br />
            vedapūrṇamukhā viprāḥ saṣaḍaṅgapadakramāḥ //
             <span class="ref">BrP_46.9</span></p>
         
         
         <p id="BrP_46.10">
            agnihotraratāḥ kecit kecid aupāsanakriyāḥ <br />
            sarvaśāstrārthakuśalā yajvāno bhūridakṣiṇāḥ //
             <span class="ref">BrP_46.10</span></p>
         
         
         <p id="BrP_46.11">
            catvāre rājamārgeṣu vaneṣūpavaneṣu ca <br />
            sabhāmaṇḍalaharmyeṣu devatāyataneṣu ca //
             <span class="ref">BrP_46.11</span></p>
         
         
         <p id="BrP_46.12">
            itihāsapurāṇāni vedāḥ sāṅgāḥ sulakṣaṇāḥ <br />
            kāvyaśāstrakathās tatra śrūyante ca mahājanaiḥ //
             <span class="ref">BrP_46.12</span></p>
         
         
         <p id="BrP_46.13">
            striyas taddeśavāsinyo rūpayauvanagarvitāḥ <br />
            saṃpūrṇalakṣaṇopetā vistīrṇaśroṇimaṇḍalāḥ //
             <span class="ref">BrP_46.13</span></p>
         
         
         <p id="BrP_46.14">
            saroruhamukhāḥ śyāmāḥ śaraccandranibhānanāḥ <br />
            pīnonnatastanāḥ sarvāḥ samṛddhyā cārudarśanāḥ //
             <span class="ref">BrP_46.14</span></p>
         
         
         <p id="BrP_46.15">
            sauvarṇavalayākrāntā divyair vastrair alaṃkṛtāḥ <br />
            kadalīgarbhasaṃkāśāḥ padmakiñjalkasaprabhāḥ //
             <span class="ref">BrP_46.15</span></p>
         
         
         <p id="BrP_46.16">
            bimbādharapuṭāḥ kāntāḥ karṇāntāyatalocanāḥ <br />
            sumukhāś cārukeśāś ca hāvabhāvāvanāmitāḥ //
             <span class="ref">BrP_46.16</span></p>
         
         
         <p id="BrP_46.17">
            kāścit padmapalāśākṣyaḥ kāścid indīvarekṣaṇāḥ <br />
            vidyudvispaṣṭadaśanās tanvaṅgyaś ca tathāparāḥ //
             <span class="ref">BrP_46.17</span></p>
         
         
         <p id="BrP_46.18">
            kuṭilālakasaṃyuktāḥ sīmantena virājitāḥ <br />
            grīvābharaṇasaṃyuktā mālyadāmavibhūṣitāḥ //
             <span class="ref">BrP_46.18</span></p>
         
         
         <p id="BrP_46.19">
            kuṇḍalai ratnasaṃyuktaiḥ karṇapūrair manoharaiḥ <br />
            devayoṣitpratīkāśā dṛśyante śubhalakṣaṇāḥ //
             <span class="ref">BrP_46.19</span></p>
         
         
         <p id="BrP_46.20">
            divyagītavarair dhanyaiḥ krīḍamānā varāṅganāḥ <br />
            vīṇāveṇumṛdaṅgaiś ca paṇavaiś caiva gomukhaiḥ //
             <span class="ref">BrP_46.20</span></p>
         
         
         <p id="BrP_46.21">
            śaṅkhadundubhinirghoṣair nānāvādyair manoharaiḥ <br />
            krīḍantyas tāḥ sadā hṛṣṭā vilāsinyaḥ parasparam //
             <span class="ref">BrP_46.21</span></p>
         
         
         <p id="BrP_46.22">
            evamādi tathānekagītavādyaviśāradāḥ <br />
            divā rātrau samāyuktāḥ kāmonmattā varāṅganāḥ //
             <span class="ref">BrP_46.22</span></p>
         
         
         <p id="BrP_46.23">
            bhikṣuvaikhānasaiḥ siddhaiḥ snātakair brahmacāribhiḥ <br />
            mantrasiddhais tapaḥsiddhair yajñasiddhair niṣevitam //
             <span class="ref">BrP_46.23</span></p>
         
         
         <p id="BrP_46.24">
            ity evaṃ dadṛśe rājā kṣetraṃ paramaśobhanam <br />
            atraivārādhayiṣyāmi bhagavantaṃ sanātanam //
             <span class="ref">BrP_46.24</span></p>
         
         
         <p id="BrP_46.25">
            jagadguruṃ paraṃ devaṃ paraṃ pāraṃ paraṃ padam <br />
            sarveśvareśvaraṃ viṣṇum anantam aparājitam //
             <span class="ref">BrP_46.25</span></p>
         
         
         <p id="BrP_46.26">
            idaṃ tanmānasaṃ tīrthaṃ jñātaṃ me puruṣottamam <br />
            kalpavṛkṣo mahākāyo nyagrodho yatra tiṣṭhati //
             <span class="ref">BrP_46.26</span></p>
         
         
         <p id="BrP_46.27">
            pratimā cendranīlākhyā svayaṃ devena gopitā <br />
            na cātra dṛśyate cānyā pratimā vaiṣṇavī śubhā //
             <span class="ref">BrP_46.27</span></p>
         
         
         <p id="BrP_46.28">
            tathā yatnaṃ kariṣyāmi yathā devo jagatpatiḥ <br />
            pratyakṣaṃ mama cābhyeti viṣṇuḥ satyaparākramaḥ //
             <span class="ref">BrP_46.28</span></p>
         
         
         <p id="BrP_46.29">
            yajñair dānais tapobhiś ca homair dhyānais tathārcanaiḥ <br />
            upavāsaiś ca vidhivac careyaṃ vratam uttamam //
             <span class="ref">BrP_46.29</span></p>
         
         
         <p id="BrP_46.30">
            ananyamanasā caiva tanmanā nānyamānasaḥ <br />
            viṣṇvāyatanavinyāse prārambhaṃ ca karomy aham //
             <span class="ref">BrP_46.30</span></p>
         
         brahmovāca
         
         
         <p id="BrP_47.1">
            evaṃ sa pṛthivīpālaś cintayitvā dvijottamāḥ <br />
            prāsādārthaṃ hares tatra prārambham akarot tadā //
             <span class="ref">BrP_47.1</span></p>
         
         
         <p id="BrP_47.2">
            ānāyya gaṇakān sarvān ācāryāñ śāstrapāragān <br />
            bhūmiṃ saṃśodhya yatnena rājā tu parayā mudā //
             <span class="ref">BrP_47.2</span></p>
         
         
         <p id="BrP_47.3">
            brāhmaṇair jñānasaṃpannair vedaśāstrārthapāragaiḥ <br />
            amātyair mantribhiś caiva vāstuvidyāviśāradaiḥ //
             <span class="ref">BrP_47.3</span></p>
         
         
         <p id="BrP_47.4">
            taiḥ sārdhaṃ sa samālocya sumuhūrte śubhe dine <br />
            sucandratārāsaṃyoge grahānukūlyasaṃyute //
             <span class="ref">BrP_47.4</span></p>
         
         
         <p id="BrP_47.5">
            jayamaṅgalaśabdaiś ca nānāvādyair manoharaiḥ <br />
            vedādhyayananirghoṣair gītaiḥ sumadhurasvaraiḥ //
             <span class="ref">BrP_47.5</span></p>
         
         
         <p id="BrP_47.6">
            puṣpalājākṣatair gandhaiḥ pūrṇakumbhaiḥ sadīpakaiḥ <br />
            dadāv arghyaṃ tato rājā śraddhayā susamāhitaḥ //
             <span class="ref">BrP_47.6</span></p>
         
         
         <p id="BrP_47.7">
            dattvaivam arghyaṃ vidhivad ānāyya sa mahīpatiḥ <br />
            kaliṅgādhipatiṃ śūram utkalādhipatiṃ tathā <br />
            kośalādhipatiṃ caiva tān uvāca tadā nṛpaḥ //
             <span class="ref">BrP_47.7</span></p>
         
         rājovāca
         
         
         <p id="BrP_47.8">
            gacchadhvaṃ sahitāḥ sarve śilārthe susamāhitāḥ <br />
            gṛhītvā śilpimukhyāṃś ca śilākarmaviśāradān //
             <span class="ref">BrP_47.8</span></p>
         
         
         <p id="BrP_47.9">
            vindhyācalaṃ suvistīrṇaṃ bahukandaraśobhitam <br />
            nirūpya sarvasānūni cchedayitvā śilāḥ śubhāḥ <br />
            saṃvāhyantāṃ ca śakaṭair naukābhir mā vilambatha //
             <span class="ref">BrP_47.9</span></p>
         
         brahmovāca
         
         
         <p id="BrP_47.10">
            evaṃ gantuṃ samādiśya tān nṛpān sa mahīpatiḥ <br />
            punar evābravīd vākyaṃ sāmātyān sapurohitān //
             <span class="ref">BrP_47.10</span></p>
         
         rājovāca
         
         
         <p id="BrP_47.11">
            gacchantu dūtāḥ sarvatra mamājñāṃ pravadantu vai <br />
            yatra tiṣṭhanti rājānaḥ pṛthivyāṃ tān suśīghragāḥ //
             <span class="ref">BrP_47.11</span></p>
         
         
         <p id="BrP_47.12">
            hastyaśvarathapādātaiḥ sāmātyaiḥ sapurohitaiḥ <br />
            gacchata sahitāḥ sarva indradyumnasya śāsanāt //
             <span class="ref">BrP_47.12</span></p>
         
         brahmovāca
         
         
         <p id="BrP_47.13">
            evaṃ dūtāḥ samājñātā rājñā tena mahātmanā <br />
            gatvā tadā nṛpān ūcur vacanaṃ tasya bhūpateḥ //
             <span class="ref">BrP_47.13</span></p>
         
         
         <p id="BrP_47.14">
            śrutvā tu te tathā sarve dūtānāṃ vacanaṃ nṛpāḥ <br />
            ājagmus tvaritāḥ sarve svasainyaiḥ parivāritāḥ //
             <span class="ref">BrP_47.14</span></p>
         
         
         <p id="BrP_47.15">
            ye nṛpāḥ sarvadigbhāge ye ca dakṣiṇataḥ sthitāḥ <br />
            paścimāyāṃ sthitā ye ca uttarāpathasaṃsthitāḥ //
             <span class="ref">BrP_47.15</span></p>
         
         
         <p id="BrP_47.16">
            pratyantavāsino ye 'pi ye ca saṃnidhivāsinaḥ <br />
            pārvatīyāś ca ye kecit tathā dvīpanivāsinaḥ //
             <span class="ref">BrP_47.16</span></p>
         
         
         <p id="BrP_47.17">
            rathair nāgaiḥ padātaiś ca vājibhir dhanavistaraiḥ <br />
            saṃprāptā bahuśo viprāḥ śrutvendradyumnaśāsanam //
             <span class="ref">BrP_47.17</span></p>
         
         
         <p id="BrP_47.18">
            tān āgatān nṛpān dṛṣṭvā sāmātyān sapurohitān <br />
            provāca rājā hṛṣṭātmā kāryam uddiśya sādaram //
             <span class="ref">BrP_47.18</span></p>
         
         rājovāca
         
         
         <p id="BrP_47.19">
            śṛṇudhvaṃ nṛpaśārdūlā yathā kiṃcid bravīmy aham <br />
            asmin kṣetravare puṇye bhuktimuktiprade śive //
             <span class="ref">BrP_47.19</span></p>
         
         
         <p id="BrP_47.20">
            hayamedhaṃ mahāyajñaṃ prāsādaṃ caiva vaiṣṇavam <br />
            kathaṃ śaknomy ahaṃ kartum iti cintākulaṃ manaḥ //
             <span class="ref">BrP_47.20</span></p>
         
         
         <p id="BrP_47.21">
            bhavadbhiḥ susahāyais tu sarvam etat karomy aham <br />
            yadi yūyaṃ sahāyā me bhavadhvaṃ nṛpasattamāḥ //
             <span class="ref">BrP_47.21</span></p>
         
         brahmovāca
         
         
         <p id="BrP_47.22">
            ity evaṃ vadamānasya rājarājasya dhīmataḥ <br />
            sarve pramuditā hṛṣṭā bhūpās te tasya śāsanāt //
             <span class="ref">BrP_47.22</span></p>
         
         
         <p id="BrP_47.23">
            vavṛṣur dhanaratnaiś ca suvarṇamaṇimauktikaiḥ <br />
            kambalājinaratnaiś ca rāṅkavāstaraṇaiḥ śubhaiḥ //
             <span class="ref">BrP_47.23</span></p>
         
         
         <p id="BrP_47.24">
            vajravaidūryamāṇikyaiḥ padmarāgendranīlakaiḥ <br />
            gajair aśvair dhanaiś cānyai rathaiś caiva kareṇubhiḥ //
             <span class="ref">BrP_47.24</span></p>
         
         
         <p id="BrP_47.25">
            asaṃkhyeyair bahuvidhair dravyair uccāvacais tathā <br />
            śālivrīhiyavaiś caiva māṣamudgatilais tathā //
             <span class="ref">BrP_47.25</span></p>
         
         
         <p id="BrP_47.26">
            siddhārthacaṇakaiś caiva godhūmair masurādibhiḥ <br />
            śyāmākair madhukaiś caiva nīvāraiḥ sakulatthakaiḥ //
             <span class="ref">BrP_47.26</span></p>
         
         
         <p id="BrP_47.27">
            anyaiś ca vividhair dhānyair grāmyāraṇyaiḥ sahasraśaḥ <br />
            bahudhānyasahasrāṇāṃ taṇḍulānāṃ ca rāśibhiḥ //
             <span class="ref">BrP_47.27</span></p>
         
         
         <p id="BrP_47.28">
            gavyasya haviṣaḥ kumbhaiḥ śataśo 'tha sahasraśaḥ <br />
            tathānyair vividhair dravyair bhakṣyabhojyānulepanaiḥ //
             <span class="ref">BrP_47.28</span></p>
         
         
         <p id="BrP_47.29">
            rājānaḥ pūrayām āsur yat kiṃcid dravyasaṃbhavaiḥ <br />
            tān dṛṣṭvā yajñasaṃbhārān sarvasaṃpatsamanvitān //
             <span class="ref">BrP_47.29</span></p>
         
         
         <p id="BrP_47.30">
            yajñakarmavido viprān vedavedāṅgapāragān <br />
            śāstreṣu nipuṇān dakṣān kuśalān sarvakarmasu //
             <span class="ref">BrP_47.30</span></p>
         
         
         <p id="BrP_47.31">
            ṛṣīṃś caiva maharṣīṃś ca devarṣīṃś caiva tāpasān <br />
            brahmacārigṛhasthāṃś ca vānaprasthān yatīṃs tathā //
             <span class="ref">BrP_47.31</span></p>
         
         
         <p id="BrP_47.32">
            snātakān brāhmaṇāṃś cānyān agnihotre sadā sthitān <br />
            ācāryopādhyāyavarān svādhyāyatapasānvitān //
             <span class="ref">BrP_47.32</span></p>
         
         
         <p id="BrP_47.33">
            sadasyāñ śāstrakuśalāṃs tathānyān pāvakān bahūn <br />
            dṛṣṭvā tān nṛpatiḥ śrīmān uvāca svaṃ purohitam //
             <span class="ref">BrP_47.33</span></p>
         
         rājovāca
         
         
         <p id="BrP_47.34">
            tataḥ prayāntu vidvāṃso brāhmaṇā vedapāragāḥ <br />
            vājimedhārthasiddhyarthaṃ deśaṃ paśyantu yajñiyam //
             <span class="ref">BrP_47.34</span></p>
         
         brahmovāca
         
         
         <p id="BrP_47.35">
            ity uktaḥ sa tathā cakre vacanaṃ tasya bhūpateḥ <br />
            hṛṣṭaḥ sa mantribhiḥ sārdhaṃ tadā rājapurohitaḥ //
             <span class="ref">BrP_47.35</span></p>
         
         
         <p id="BrP_47.36">
            tato yayau purodhāś ca prājñaḥ sthapatibhiḥ saha <br />
            brāhmaṇān agrataḥ kṛtvā kuśalān yajñakarmaṇi //
             <span class="ref">BrP_47.36</span></p>
         
         
         <p id="BrP_47.37">
            taṃ deśaṃ dhīvaragrāmaṃ sapratoliviṭaṅkinam <br />
            kārayām āsa vipro 'sau yajñavāṭaṃ yathāvidhi //
             <span class="ref">BrP_47.37</span></p>
         
         
         <p id="BrP_47.38">
            prāsādaśatasaṃbādhaṃ maṇipravaraśobhitam <br />
            indrasadmanibhaṃ ramyaṃ hemaratnavibhūṣitam //
             <span class="ref">BrP_47.38</span></p>
         
         
         <p id="BrP_47.39">
            stambhān kanakacitrāṃś ca toraṇāni bṛhanti ca <br />
            yajñāyatanadeśeṣu dattvā śuddhaṃ ca kāñcanam //
             <span class="ref">BrP_47.39</span></p>
         
         
         <p id="BrP_47.40">
            antaḥpurāṇi rājñāṃ ca nānādeśanivāsinām <br />
            kārayām āsa dharmātmā tatra tatra yathāvidhi //
             <span class="ref">BrP_47.40</span></p>
         
         
         <p id="BrP_47.41">
            brāhmaṇānāṃ ca vaiśyānāṃ nānādeśasamīyuṣām <br />
            kārayām āsa vidhivac chālās tatrāpy anekaśaḥ //
             <span class="ref">BrP_47.41</span></p>
         
         
         <p id="BrP_47.42">
            priyārthaṃ tasya nṛpater āyayur nṛpasattamāḥ <br />
            ratnāny anekāny ādāya striyaś cāyayur utsave //
             <span class="ref">BrP_47.42</span></p>
         
         
         <p id="BrP_47.43">
            teṣāṃ nirviśatāṃ sveṣu śibireṣu mahātmanām <br />
            nadataḥ sāgarasyeva divispṛg abhavad dhvaniḥ //
             <span class="ref">BrP_47.43</span></p>
         
         
         <p id="BrP_47.44">
            teṣām abhyāgatānāṃ ca sa rājā munisattamāḥ <br />
            vyādideśāyatanāni śayyāś cāpy upacārataḥ //
             <span class="ref">BrP_47.44</span></p>
         
         
         <p id="BrP_47.45">
            bhojanāni vicitrāṇi śālīkṣuyavagorasaiḥ <br />
            upetya nṛpatiśreṣṭho vyādideśa svayaṃ tadā //
             <span class="ref">BrP_47.45</span></p>
         
         
         <p id="BrP_47.46">
            tathā tasmin mahāyajñe bahavo brahmavādinaḥ <br />
            ye ca dvijātipravarās tatrāsan dvijasattamāḥ //
             <span class="ref">BrP_47.46</span></p>
         
         
         <p id="BrP_47.47">
            samājagmuḥ saśiṣyās tān pratijagrāha pārthivaḥ <br />
            sarvāṃś ca tān anuyayau yāvad āvasathān iti //
             <span class="ref">BrP_47.47</span></p>
         
         
         <p id="BrP_47.48">
            svayam eva mahātejā dambhaṃ tyaktvā nṛpottamaḥ <br />
            tataḥ kṛtvā svaśilpaṃ ca śilpino 'nye ca ye tadā //
             <span class="ref">BrP_47.48</span></p>
         
         
         <p id="BrP_47.49">
            kṛtsnaṃ yajñavidhiṃ rājñe tadā tasmai nyavedayan <br />
            tataḥ śrutvā nṛpaśreṣṭhaḥ kṛtaṃ sarvam atandritaḥ <br />
            hṛṣṭaromābhavad rājā saha mantribhir acyutaḥ //
             <span class="ref">BrP_47.49</span></p>
         
         brahmovāca
         
         
         <p id="BrP_47.50">
            tasmin yajñe pravṛtte tu vāgmino hetuvādibhiḥ <br />
            hetuvādān bahūn āhuḥ parasparajigīṣavaḥ //
             <span class="ref">BrP_47.50</span></p>
         
         
         <p id="BrP_47.51">
            devendrasyeva vihitaṃ rājasiṃhena bho dvijāḥ <br />
            dadṛśus toraṇāny atra śātakumbhamayāni ca //
             <span class="ref">BrP_47.51</span></p>
         
         
         <p id="BrP_47.52">
            śayyāsanavikārāṃś ca subahūn ratnasaṃcayān <br />
            ghaṭapātrīkaṭāhāni kalaśān vardhamānakān //
             <span class="ref">BrP_47.52</span></p>
         
         
         <p id="BrP_47.53">
            nahi kaścid asauvarṇam apaśyad vasudhādhipaḥ <br />
            yūpāṃś ca śāstrapaṭhitān dāravān hemabhūṣitān //
             <span class="ref">BrP_47.53</span></p>
         
         
         <p id="BrP_47.54">
            upakṣiptān yathākālaṃ vidhivad bhūrivarcasaḥ <br />
            sthalajā jalajā ye ca paśavaḥ kecana dvijāḥ //
             <span class="ref">BrP_47.54</span></p>
         
         
         <p id="BrP_47.55">
            sarvān eva samānītān apaśyaṃs tatra te nṛpāḥ <br />
            gāś caiva mahiṣīś caiva tathā vṛddhastriyo 'pi ca //
             <span class="ref">BrP_47.55</span></p>
         
         
         <p id="BrP_47.56">
            audakāni ca sattvāni śvāpadāni vayāṃsi ca <br />
            jarāyujāṇḍajātāni svedajāny udbhidāni ca //
             <span class="ref">BrP_47.56</span></p>
         
         
         <p id="BrP_47.57">
            parvatāny upadhānyāni bhūtāni dadṛśuś ca te <br />
            evaṃ pramuditaṃ sarvaṃ paśuto dhanadhānyataḥ //
             <span class="ref">BrP_47.57</span></p>
         
         
         <p id="BrP_47.58">
            yajñavāṭaṃ nṛpā dṛṣṭvā vismayaṃ paramaṃ gatāḥ <br />
            brāhmaṇānāṃ viśāṃ caiva bahumiṣṭānnam ṛddhimat //
             <span class="ref">BrP_47.58</span></p>
         
         
         <p id="BrP_47.59">
            pūrṇe śatasahasre tu viprāṇāṃ tatra bhuñjatām <br />
            dundubhir meghanirghoṣān muhurmuhur athākarot //
             <span class="ref">BrP_47.59</span></p>
         
         
         <p id="BrP_47.60">
            vinanādāsakṛc cāpi divase divase gate <br />
            evaṃ sa vavṛdhe yajñas tasya rājñas tu dhīmataḥ //
             <span class="ref">BrP_47.60</span></p>
         
         
         <p id="BrP_47.61">
            annasya subahūn viprā utsargān nirgatopamān <br />
            dadhikulyāś ca dadṛśuḥ payasaś ca hradāṃs tathā //
             <span class="ref">BrP_47.61</span></p>
         
         
         <p id="BrP_47.62">
            jambūdvīpo hi sakalo nānājanapadair yutaḥ <br />
            dvijāś ca tatra dṛśyante rājñas tasya mahāmakhe //
             <span class="ref">BrP_47.62</span></p>
         
         
         <p id="BrP_47.63">
            tatra yāni sahasrāṇi puruṣāṇāṃ tatas tataḥ <br />
            gṛhītvā bhājanaṃ jagmur bahūni dvijasattamāḥ //
             <span class="ref">BrP_47.63</span></p>
         
         
         <p id="BrP_47.64">
            śrāviṇaś cāpi te sarve sumṛṣṭamaṇikuṇḍalāḥ <br />
            paryaveṣayan dvijātīñ śataśo 'tha sahasraśaḥ //
             <span class="ref">BrP_47.64</span></p>
         
         
         <p id="BrP_47.65">
            vividhāny anupānāni puruṣā ye 'nuyāyinaḥ <br />
            te vai nṛpopabhojyāni brāhmaṇebhyo daduḥ saha //
             <span class="ref">BrP_47.65</span></p>
         
         
         <p id="BrP_47.66">
            samāgatān vedavido rājñaś ca pṛthivīśvarān <br />
            pūjāṃ cakre tadā teṣāṃ vidhivad bhūridakṣiṇaḥ //
             <span class="ref">BrP_47.66</span></p>
         
         
         <p id="BrP_47.67">
            digdeśād āgatān rājño mahāsaṃgrāmaśālinaḥ <br />
            naṭanartakakādīṃś ca gītastutiviśāradān //
             <span class="ref">BrP_47.67</span></p>
         
         
         <p id="BrP_47.68">
            patnyo manoramās tasya pīnonnatapayodharāḥ <br />
            indīvarapalāśākṣyaḥ śaraccandranibhānanāḥ //
             <span class="ref">BrP_47.68</span></p>
         
         
         <p id="BrP_47.69">
            kulaśīlaguṇopetāḥ sahasraikaṃ śatādhikam <br />
            evaṃ tadbhūpaparamapatnīgaṇasamanvitam //
             <span class="ref">BrP_47.69</span></p>
         
         
         <p id="BrP_47.70">
            ratnamālākulaṃ divyaṃ patākādhvajasevitam <br />
            ratnahārayutaṃ ramyaṃ candrakāntisamaprabham //
             <span class="ref">BrP_47.70</span></p>
         
         
         <p id="BrP_47.71">
            kariṇaḥ parvatākārān madasiktān mahābalān <br />
            śataśaḥ koṭisaṃghātair dantibhir dantabhūṣaṇaiḥ //
             <span class="ref">BrP_47.71</span></p>
         
         
         <p id="BrP_47.72">
            vātavegajavair aśvaiḥ sindhujātaiḥ suśobhanaiḥ <br />
            śvetāśvaiḥ śyāmakarṇaiś ca koṭyanekair javānvitaiḥ //
             <span class="ref">BrP_47.72</span></p>
         
         
         <p id="BrP_47.73">
            saṃnaddhabaddhakakṣaiś ca nānāpraharaṇodyataiḥ <br />
            asaṃkhyeyaiḥ padātaiś ca devaputropamais tathā //
             <span class="ref">BrP_47.73</span></p>
         
         
         <p id="BrP_47.74">
            ity evaṃ dadṛśe rājā yajñasaṃbhāravistaram <br />
            mudaṃ lebhe tadā rājā saṃhṛṣṭo vākyam abravīt //
             <span class="ref">BrP_47.74</span></p>
         
         rājovāca
         
         
         <p id="BrP_47.75">
            ānayadhvaṃ hayaśreṣṭhaṃ sarvalakṣaṇalakṣitam <br />
            cārayadhvaṃ pṛthivyāṃ vai rājaputrāḥ susaṃyatāḥ //
             <span class="ref">BrP_47.75</span></p>
         
         
         <p id="BrP_47.76">
            vidvadbhir dharmavidbhiś ca atra homo vidhīyatām <br />
            kṛṣṇacchāgaṃ ca mahiṣaṃ kṛṣṇasāramṛgaṃ dvijān //
             <span class="ref">BrP_47.76</span></p>
         
         
         <p id="BrP_47.77">
            anaḍvāhaṃ ca gāś caiva sarvāṃś ca paśupālakān <br />
            iṣṭayaś ca pravartantāṃ prāsādaṃ vaiṣṇavaṃ tataḥ //
             <span class="ref">BrP_47.77</span></p>
         
         
         <p id="BrP_47.78">
            sarvam etac ca viprebhyo dīyatāṃ manasepsitam <br />
            striyaś ca ratnakoṭyaś ca grāmāś ca nagarāṇi ca //
             <span class="ref">BrP_47.78</span></p>
         
         
         <p id="BrP_47.79">
            samyak samṛddhabhūmyaś ca viṣayāś caivam arthinām <br />
            anyāni dravyajātāni manojñāni bahūni ca //
             <span class="ref">BrP_47.79</span></p>
         
         
         <p id="BrP_47.80">
            sarveṣāṃ yācamānānāṃ nāsti hy etan na bhāṣayet <br />
            tāvat pravartatāṃ yajño yāvad devaḥ purā tv iha <br />
            pratyakṣaṃ mama cābhyeti yajñasyāsya samīpataḥ //
             <span class="ref">BrP_47.80</span></p>
         
         brahmovāca
         
         
         <p id="BrP_47.81">
            evam uktvā tadā viprā rājasiṃho mahābhujaḥ <br />
            dadau suvarṇasaṃghātaṃ koṭīnāṃ caiva bhūṣaṇam //
             <span class="ref">BrP_47.81</span></p>
         
         
         <p id="BrP_47.82">
            kareṇuśatasāhasraṃ vājino niyutāni ca <br />
            arbudaṃ caiva vṛṣabhaṃ svarṇaśṛṅgīś ca dhenukāḥ //
             <span class="ref">BrP_47.82</span></p>
         
         
         <p id="BrP_47.83">
            surūpāḥ surabhīś caiva kāṃsyadohāḥ payasvinīḥ <br />
            prāyacchat sa tu viprebhyo vedavidbhyo mudā yutaḥ //
             <span class="ref">BrP_47.83</span></p>
         
         
         <p id="BrP_47.84">
            vāsāṃsi ca mahārhāṇi rāṅkavāstaraṇāni ca <br />
            suśuklāni ca śubhrāṇi pravālamaṇim uttamam //
             <span class="ref">BrP_47.84</span></p>
         
         
         <p id="BrP_47.85">
            adadāt sa mahāyajñe ratnāni vividhāni ca //
             <span class="ref">BrP_47.85</span></p>
         
         
         <p id="BrP_47.86">
            vajravaidūryamāṇikyamuktikādyāni yāni ca <br />
            alaṃkāravatīḥ śubhrāḥ kanyā rājīvalocanāḥ //
             <span class="ref">BrP_47.86</span></p>
         
         
         <p id="BrP_47.87">
            śatāni pañca viprebhyo rājā hṛṣṭaḥ pradattavān <br />
            striyaḥ pīnapayobhārāḥ kañcukaiḥ svastanāvṛtāḥ //
             <span class="ref">BrP_47.87</span></p>
         
         
         <p id="BrP_47.88">
            madhyahīnāś ca suśroṇyaḥ padmapattrāyatekṣaṇāḥ <br />
            hāvabhāvānvitagrīvā bahvyo valayabhūṣitāḥ //
             <span class="ref">BrP_47.88</span></p>
         
         
         <p id="BrP_47.89">
            pādanūpurasaṃyuktāḥ paṭṭadukūlavāsasaḥ <br />
            ekaikaśo 'dadāt tasmin kāmyāś ca kāminīr bahūḥ //
             <span class="ref">BrP_47.89</span></p>
         
         
         <p id="BrP_47.90">
            arthibhyo brāhmaṇādibhyo hayamedhe dvijottamāḥ <br />
            bhakṣyaṃ bhojyaṃ ca saṃpūrṇaṃ nānāsaṃbhārasaṃyutam //
             <span class="ref">BrP_47.90</span></p>
         
         
         <p id="BrP_47.91">
            khaṇḍakādyāny anekāni svinnapakvāṃś ca piṣṭakān <br />
            annāny anyāni medhyāṃś ca ghṛtapūrāṃś ca khāṇḍavān //
             <span class="ref">BrP_47.91</span></p>
         
         
         <p id="BrP_47.92">
            madhurāṃs tarjitān pūpān annaṃ mṛṣṭaṃ supākikam <br />
            prītyarthaṃ sarvasattvānāṃ dīyate 'nnaṃ punaḥ punaḥ //
             <span class="ref">BrP_47.92</span></p>
         
         
         <p id="BrP_47.93">
            dattasya dīyamānasya dhanasyānto na vidyate <br />
            evaṃ dṛṣṭvā mahāyajñaṃ devadaityāḥ savāraṇāḥ //
             <span class="ref">BrP_47.93</span></p>
         
         
         <p id="BrP_47.94">
            gandharvāpsarasaḥ siddhā ṛṣayaś ca prajeśvarāḥ <br />
            vismayaṃ paramaṃ yātā dṛṣṭvā kratuvaraṃ śubham //
             <span class="ref">BrP_47.94</span></p>
         
         
         <p id="BrP_47.95">
            purodhā mantriṇo rājā hṛṣṭās tatraiva sarvaśaḥ <br />
            na tatra malinaḥ kaścin na dīno na kṣudhānvitaḥ //
             <span class="ref">BrP_47.95</span></p>
         
         
         <p id="BrP_47.96">
            na vopasargo na glānir nādhayo vyādhayas tathā <br />
            nākālamaraṇaṃ tatra na daṃśo na grahā viṣam //
             <span class="ref">BrP_47.96</span></p>
         
         
         <p id="BrP_47.97">
            hṛṣṭapuṣṭajanāḥ sarve tasmin rājño mahotsave <br />
            ye ca tatra tapaḥsiddhā munayaś cirajīvinaḥ //
             <span class="ref">BrP_47.97</span></p>
         
         
         <p id="BrP_47.98">
            na jātaṃ tādṛśaṃ yajñaṃ dhanadhānyasamanvitam <br />
            evaṃ sa rājā vidhivad vājimedhaṃ dvijottamāḥ <br />
            kratuṃ samāpayām āsa prāsādaṃ vaiṣṇavaṃ tathā //
             <span class="ref">BrP_47.98</span></p>
         
         munaya ūcuḥ
         
         
         <p id="BrP_48.1">
            brūhi no devadeveśa yat pṛcchāmaḥ purātanam <br />
            yathā tāḥ pratimāḥ pūrvam indradyumnena nirmitāḥ //
             <span class="ref">BrP_48.1</span></p>
         
         
         <p id="BrP_48.2">
            kena caiva prakāreṇa tuṣṭas tasmai sa mādhavaḥ <br />
            tat sarvaṃ vada cāsmākaṃ paraṃ kautūhalaṃ hi naḥ //
             <span class="ref">BrP_48.2</span></p>
         
         brahmovāca
         
         
         <p id="BrP_48.3">
            śṛṇudhvaṃ muniśārdūlāḥ purāṇaṃ vedasaṃmitam <br />
            kathayāmi purā vṛttaṃ pratimānāṃ ca saṃbhavam //
             <span class="ref">BrP_48.3</span></p>
         
         
         <p id="BrP_48.4">
            pravṛtte ca mahāyajñe prāsāde caiva nirmite <br />
            cintā tasya babhūvātha pratimārtham aharniśam //
             <span class="ref">BrP_48.4</span></p>
         
         
         <p id="BrP_48.5">
            na vedmi kena deveśaṃ sarveśaṃ lokapāvanam <br />
            sargasthityantakartāraṃ paśyāmi puruṣottamam //
             <span class="ref">BrP_48.5</span></p>
         
         
         <p id="BrP_48.6">
            cintāviṣṭas tv abhūd rājā śete rātrau divāpi na <br />
            na bhuṅkte vividhān bhogān na ca snānaṃ prasādhanam //
             <span class="ref">BrP_48.6</span></p>
         
         
         <p id="BrP_48.7">
            naiva vādyena gandhena gāyanair varṇakair api <br />
            na gajair madayuktaiś ca na cānekair hayānvitaiḥ //
             <span class="ref">BrP_48.7</span></p>
         
         
         <p id="BrP_48.8">
            nendranīlair mahānīlaiḥ padmarāgamayair na ca <br />
            suvarṇarajatādyaiś ca vajrasphaṭikasaṃyutaiḥ //
             <span class="ref">BrP_48.8</span></p>
         
         
         <p id="BrP_48.9">
            bahurāgārthakāmair vā na vanyair antarikṣagaiḥ <br />
            babhūva tasya nṛpater manasas tuṣṭivardhanam //
             <span class="ref">BrP_48.9</span></p>
         
         
         <p id="BrP_48.10">
            śailamṛddārujāteṣu praśastaṃ kiṃ mahītale <br />
            viṣṇupratimāyogyaṃ ca sarvalakṣaṇalakṣitam //
             <span class="ref">BrP_48.10</span></p>
         
         
         <p id="BrP_48.11">
            etair eva trayāṇāṃ tu dayitaṃ syāt surārcitam <br />
            sthāpite prītim abhyeti iti cintāparo 'bhavat //
             <span class="ref">BrP_48.11</span></p>
         
         
         <p id="BrP_48.12">
            pañcarātravidhānena saṃpūjya puruṣottamam <br />
            cintāviṣṭo mahīpālaḥ saṃstotum upacakrame //
             <span class="ref">BrP_48.12</span></p>
         
         
         <p id="BrP_49.1">
            vāsudeva namas te 'stu namas te mokṣakāraṇa <br />
            trāhi māṃ sarvalokeśa janmasaṃsārasāgarāt //
             <span class="ref">BrP_49.1</span></p>
         
         
         <p id="BrP_49.2">
            nirmalāmbarasaṃkāśa namas te puruṣottama <br />
            saṃkarṣaṇa namas te 'stu trāhi māṃ dharaṇīdhara //
             <span class="ref">BrP_49.2</span></p>
         
         
         <p id="BrP_49.3">
            namas te hemagarbhābha namas te makaradhvaja <br />
            ratikānta namas te 'stu trāhi māṃ saṃvarāntaka //
             <span class="ref">BrP_49.3</span></p>
         
         
         <p id="BrP_49.4">
            namas te 'ñjanasaṃkāśa namas te bhaktavatsala <br />
            aniruddha namas te 'stu trāhi māṃ varado bhava //
             <span class="ref">BrP_49.4</span></p>
         
         
         <p id="BrP_49.5">
            namas te vibudhāvāsa namas te vibudhapriya <br />
            nārāyaṇa namas te 'stu trāhi māṃ śaraṇāgatam //
             <span class="ref">BrP_49.5</span></p>
         
         
         <p id="BrP_49.6">
            namas te balināṃ śreṣṭha namas te lāṅgalāyudha <br />
            caturmukha jagaddhāma trāhi māṃ prapitāmaha //
             <span class="ref">BrP_49.6</span></p>
         
         
         <p id="BrP_49.7">
            namas te nīlameghābha namas te tridaśārcita <br />
            trāhi viṣṇo jagannātha magnaṃ māṃ bhavasāgare //
             <span class="ref">BrP_49.7</span></p>
         
         
         <p id="BrP_49.8">
            pralayānalasaṃkāśa namas te ditijāntaka <br />
            narasiṃha mahāvīrya trāhi māṃ dīptalocana //
             <span class="ref">BrP_49.8</span></p>
         
         
         <p id="BrP_49.9">
            yathā rasātalād urvī tvayā daṃṣṭroddhṛtā purā <br />
            tathā mahāvarāhas tvaṃ trāhi māṃ duḥkhasāgarāt //
             <span class="ref">BrP_49.9</span></p>
         
         
         <p id="BrP_49.10">
            tavaitā mūrtayaḥ kṛṣṇa varadāḥ saṃstutā mayā <br />
            taveme baladevādyāḥ pṛthagrūpeṇa saṃsthitāḥ //
             <span class="ref">BrP_49.10</span></p>
         
         
         <p id="BrP_49.11">
            aṅgāni tava deveśa garutmādyās tathā prabho <br />
            dikpālāḥ sāyudhāś caiva keśavādyās tathācyuta //
             <span class="ref">BrP_49.11</span></p>
         
         
         <p id="BrP_49.12">
            ye cānye tava deveśa bhedāḥ proktā manīṣibhiḥ <br />
            te 'pi sarve jagannātha prasannāyatalocana //
             <span class="ref">BrP_49.12</span></p>
         
         
         <p id="BrP_49.13">
            mayārcitāḥ stutāḥ sarve tathā yūyaṃ namaskṛtāḥ <br />
            prayacchata varaṃ mahyaṃ dharmakāmārthamokṣadam //
             <span class="ref">BrP_49.13</span></p>
         
         
         <p id="BrP_49.14">
            bhedās te kīrtitā ye tu hare saṃkarṣaṇādayaḥ <br />
            tava pūjārthasaṃbhūtās tatas tvayi samāśritāḥ //
             <span class="ref">BrP_49.14</span></p>
         
         
         <p id="BrP_49.15">
            na bhedas tava deveśa vidyate paramārthataḥ <br />
            vividhaṃ tava yad rūpam uktaṃ tad upacārataḥ //
             <span class="ref">BrP_49.15</span></p>
         
         
         <p id="BrP_49.16">
            advaitaṃ tvāṃ kathaṃ dvaitaṃ vaktuṃ śaknoti mānavaḥ <br />
            ekas tvaṃ hi hare vyāpī citsvabhāvo nirañjanaḥ //
             <span class="ref">BrP_49.16</span></p>
         
         
         <p id="BrP_49.17">
            paramaṃ tava yad rūpaṃ bhāvābhāvavivarjitam <br />
            nirlepaṃ nirguṇaṃ śreṣṭhaṃ kūṭastham acalaṃ dhruvam //
             <span class="ref">BrP_49.17</span></p>
         
         
         <p id="BrP_49.18">
            sarvopādhivinirmuktaṃ sattāmātravyavasthitam <br />
            tad devāś ca na jānanti kathaṃ jānāmy ahaṃ prabho //
             <span class="ref">BrP_49.18</span></p>
         
         
         <p id="BrP_49.19">
            aparaṃ tava yad rūpaṃ pītavastraṃ caturbhujam <br />
            śaṅkhacakragadāpāṇimukuṭāṅgadadhāriṇam //
             <span class="ref">BrP_49.19</span></p>
         
         
         <p id="BrP_49.20">
            śrīvatsoraskasaṃyuktaṃ vanamālāvibhūṣitam <br />
            tad arcayanti vibudhā ye cānye tava saṃśrayāḥ //
             <span class="ref">BrP_49.20</span></p>
         
         
         <p id="BrP_49.21">
            devadeva suraśreṣṭha bhaktānām abhayaprada <br />
            trāhi māṃ padmapattrākṣa magnaṃ viṣayasāgare //
             <span class="ref">BrP_49.21</span></p>
         
         
         <p id="BrP_49.22">
            nānyaṃ paśyāmi lokeśa yasyāhaṃ śaraṇaṃ vraje <br />
            tvām ṛte kamalākānta prasīda madhusūdana //
             <span class="ref">BrP_49.22</span></p>
         
         
         <p id="BrP_49.23">
            jarāvyādhiśatair yukto nānāduḥkhair nipīḍitaḥ <br />
            harṣaśokānvito mūḍhaḥ karmapāśaiḥ suyantritaḥ //
             <span class="ref">BrP_49.23</span></p>
         
         
         <p id="BrP_49.24">
            patito 'haṃ mahāraudre ghore saṃsārasāgare <br />
            viṣamodakaduṣpāre rāgadveṣajhaṣākule //
             <span class="ref">BrP_49.24</span></p>
         
         
         <p id="BrP_49.25">
            indriyāvartagambhīre tṛṣṇāśokormisaṃkule <br />
            nirāśraye nirālambe niḥsāre 'tyantacañcale //
             <span class="ref">BrP_49.25</span></p>
         
         
         <p id="BrP_49.26">
            māyayā mohitas tatra bhramāmi suciraṃ prabho <br />
            nānājātisahasreṣu jāyamānaḥ punaḥ punaḥ //
             <span class="ref">BrP_49.26</span></p>
         
         
         <p id="BrP_49.27">
            mayā janmāny anekāni sahasrāṇy ayutāni ca <br />
            vividhāny anubhūtāni saṃsāre 'smiñ janārdana //
             <span class="ref">BrP_49.27</span></p>
         
         
         <p id="BrP_49.28">
            vedāḥ sāṅgā mayādhītāḥ śāstrāṇi vividhāni ca <br />
            itihāsapurāṇāni tathā śilpāny anekaśaḥ //
             <span class="ref">BrP_49.28</span></p>
         
         
         <p id="BrP_49.29">
            asaṃtoṣāś ca saṃtoṣāḥ saṃcayāpacayā vyayāḥ <br />
            mayā prāptā jagannātha kṣayavṛddhyakṣayetarāḥ //
             <span class="ref">BrP_49.29</span></p>
         
         
         <p id="BrP_49.30">
            bhāryārimitrabandhūnāṃ viyogāḥ saṃgamās tathā <br />
            pitaro vividhā dṛṣṭā mātaraś ca tathā mayā //
             <span class="ref">BrP_49.30</span></p>
         
         
         <p id="BrP_49.31">
            duḥkhāni cānubhūtāni yāni saukhyāny anekaśaḥ <br />
            prāptāś ca bāndhavāḥ putrā bhrātaro jñātayas tathā //
             <span class="ref">BrP_49.31</span></p>
         
         
         <p id="BrP_49.32">
            mayoṣitaṃ tathā strīṇāṃ koṣṭhe viṇmūtrapicchale <br />
            garbhavāse mahāduḥkham anubhūtaṃ tathā prabho //
             <span class="ref">BrP_49.32</span></p>
         
         
         <p id="BrP_49.33">
            duḥkhāni yāny anekāni bālyayauvanagocare <br />
            vārdhake ca hṛṣīkeśa tāni prāptāni vai mayā //
             <span class="ref">BrP_49.33</span></p>
         
         
         <p id="BrP_49.34">
            maraṇe yāni duḥkhāni yamamārge yamālaye <br />
            mayā tāny anubhūtāni narake yātanās tathā //
             <span class="ref">BrP_49.34</span></p>
         
         
         <p id="BrP_49.35">
            kṛmikīṭadrumāṇāṃ ca hastyaśvamṛgapakṣiṇām <br />
            mahiṣoṣṭragavāṃ caiva tathānyeṣāṃ vanaukasām //
             <span class="ref">BrP_49.35</span></p>
         
         
         <p id="BrP_49.36">
            dvijātīnāṃ ca sarveṣāṃ śūdrāṇāṃ caiva yoniṣu <br />
            dhanināṃ kṣatriyāṇāṃ ca daridrāṇāṃ tapasvinām //
             <span class="ref">BrP_49.36</span></p>
         
         
         <p id="BrP_49.37">
            nṛpāṇāṃ nṛpabhṛtyānāṃ tathānyeṣāṃ ca dehinām <br />
            gṛheṣu teṣām utpanno deva cāhaṃ punaḥ punaḥ //
             <span class="ref">BrP_49.37</span></p>
         
         
         <p id="BrP_49.38">
            gato 'smi dāsatāṃ nātha bhṛtyānāṃ bahuśo nṛṇām <br />
            daridratvaṃ ceśvaratvaṃ svāmitvaṃ ca tathā gataḥ //
             <span class="ref">BrP_49.38</span></p>
         
         
         <p id="BrP_49.39">
            hato mayā hatāś cānye ghātito ghātitās tathā <br />
            dattaṃ mamānyair anyebhyo mayā dattam anekaśaḥ //
             <span class="ref">BrP_49.39</span></p>
         
         
         <p id="BrP_49.40">
            pitṛmātṛsuhṛdbhrātṛkalatrāṇāṃ kṛtena ca <br />
            dhanināṃ śrotriyāṇāṃ ca daridrāṇāṃ tapasvinām //
             <span class="ref">BrP_49.40</span></p>
         
         
         <p id="BrP_49.41">
            uktaṃ dainyaṃ ca vividhaṃ tyaktvā lajjāṃ janārdana <br />
            devatiryaṅmanuṣyeṣu sthāvareṣu careṣu ca //
             <span class="ref">BrP_49.41</span></p>
         
         
         <p id="BrP_49.42">
            na vidyate tathā sthānaṃ yatrāhaṃ na gataḥ prabho <br />
            kadā me narake vāsaḥ kadā svarge jagatpate //
             <span class="ref">BrP_49.42</span></p>
         
         
         <p id="BrP_49.43">
            kadā manuṣyalokeṣu kadā tiryaggateṣu ca <br />
            jalayantre yathā cakre ghaṭī rajjunibandhanā //
             <span class="ref">BrP_49.43</span></p>
         
         
         <p id="BrP_49.44">
            yāti cordhvam adhaś caiva kadā madhye ca tiṣṭhati <br />
            tathā cāhaṃ suraśreṣṭha karmarajjusamāvṛtaḥ //
             <span class="ref">BrP_49.44</span></p>
         
         
         <p id="BrP_49.45">
            adhaś cordhvaṃ tathā madhye bhraman gacchāmi yogataḥ <br />
            evaṃ saṃsāracakre 'smin bhairave romaharṣaṇe //
             <span class="ref">BrP_49.45</span></p>
         
         
         <p id="BrP_49.46">
            bhramāmi suciraṃ kālaṃ nāntaṃ paśyāmi karhicit <br />
            na jāne kiṃ karomy adya hare vyākulitendriyaḥ //
             <span class="ref">BrP_49.46</span></p>
         
         
         <p id="BrP_49.47">
            śokatṛṣṇābhibhūto 'haṃ kāṃdiśīko vicetanaḥ <br />
            idānīṃ tvām ahaṃ deva vihvalaḥ śaraṇaṃ gataḥ //
             <span class="ref">BrP_49.47</span></p>
         
         
         <p id="BrP_49.48">
            trāhi māṃ duḥkhitaṃ kṛṣṇa magnaṃ saṃsārasāgare <br />
            kṛpāṃ kuru jagannātha bhaktaṃ māṃ yadi manyase //
             <span class="ref">BrP_49.48</span></p>
         
         
         <p id="BrP_49.49">
            tvadṛte nāsti me bandhur yo 'sau cintāṃ kariṣyati <br />
            deva tvāṃ nātham āsādya na bhayaṃ me 'sti kutracit //
             <span class="ref">BrP_49.49</span></p>
         
         
         <p id="BrP_49.50">
            jīvite maraṇe caiva yogakṣeme 'thavā prabho <br />
            ye tu tvāṃ vidhivad deva nārcayanti narādhamāḥ //
             <span class="ref">BrP_49.50</span></p>
         
         
         <p id="BrP_49.51">
            sugatis tu kathaṃ teṣāṃ bhavet saṃsārabandhanāt <br />
            kiṃ teṣāṃ kulaśīlena vidyayā jīvitena ca //
             <span class="ref">BrP_49.51</span></p>
         
         
         <p id="BrP_49.52">
            yeṣāṃ na jāyate bhaktir jagaddhātari keśave <br />
            prakṛtiṃ tv āsurīṃ prāpya ye tvāṃ nindanti mohitāḥ //
             <span class="ref">BrP_49.52</span></p>
         
         
         <p id="BrP_49.53">
            patanti narake ghore jāyamānāḥ punaḥ punaḥ <br />
            na teṣāṃ niṣkṛtis tasmād vidyate narakārṇavāt //
             <span class="ref">BrP_49.53</span></p>
         
         
         <p id="BrP_49.54">
            ye dūṣayanti durvṛttās tvāṃ deva puruṣādhamāḥ <br />
            yatra yatra bhavej janma mama karmanibandhanāt //
             <span class="ref">BrP_49.54</span></p>
         
         
         <p id="BrP_49.55">
            tatra tatra hare bhaktis tvayi cāstu dṛḍhā sadā <br />
            ārādhya tvāṃ surā daityā narāś cānye 'pi saṃyatāḥ //
             <span class="ref">BrP_49.55</span></p>
         
         
         <p id="BrP_49.56">
            avāpuḥ paramāṃ siddhiṃ kas tvāṃ deva na pūjayet <br />
            na śaknuvanti brahmādyāḥ stotuṃ tvāṃ tridaśā hare //
             <span class="ref">BrP_49.56</span></p>
         
         
         <p id="BrP_49.57">
            kathaṃ mānuṣabuddhyāhaṃ staumi tvāṃ prakṛteḥ param <br />
            tathā cājñānabhāvena saṃstuto 'si mayā prabho //
             <span class="ref">BrP_49.57</span></p>
         
         
         <p id="BrP_49.58">
            tat kṣamasvāparādhaṃ me yadi te 'sti dayā mayi <br />
            kṛtāparādhe 'pi hare kṣamāṃ kurvanti sādhavaḥ //
             <span class="ref">BrP_49.58</span></p>
         
         
         <p id="BrP_49.59">
            tasmāt prasīda deveśa bhaktasnehaṃ samāśritaḥ <br />
            stuto 'si yan mayā deva bhaktibhāvena cetasā <br />
            sāṅgaṃ bhavatu tat sarvaṃ vāsudeva namo 'stu te //
             <span class="ref">BrP_49.59</span></p>
         
         brahmovāca
         
         
         <p id="BrP_49.60">
            itthaṃ stutas tadā tena prasanno garuḍadhvajaḥ <br />
            dadau tasmai muniśreṣṭhāḥ sakalaṃ manasepsitam //
             <span class="ref">BrP_49.60</span></p>
         
         
         <p id="BrP_49.61">
            yaḥ saṃpūjya jagannāthaṃ pratyahaṃ stauti mānavaḥ <br />
            stotreṇānena matimān sa mokṣaṃ labhate dhruvam //
             <span class="ref">BrP_49.61</span></p>
         
         
         <p id="BrP_49.62">
            trisaṃdhyaṃ yo japed vidvān idaṃ stotravaraṃ śuciḥ <br />
            dharmaṃ cārthaṃ ca kāmaṃ ca mokṣaṃ ca labhate naraḥ //
             <span class="ref">BrP_49.62</span></p>
         
         
         <p id="BrP_49.63">
            yaḥ paṭhec chṛṇuyād vāpi śrāvayed vā samāhitaḥ <br />
            sa lokaṃ śāśvataṃ viṣṇor yāti nirdhūtakalmaṣaḥ //
             <span class="ref">BrP_49.63</span></p>
         
         
         <p id="BrP_49.64">
            dhanyaṃ pāpaharaṃ cedaṃ bhuktimuktipradaṃ śivam <br />
            guhyaṃ sudurlabhaṃ puṇyaṃ na deyaṃ yasya kasyacit //
             <span class="ref">BrP_49.64</span></p>
         
         
         <p id="BrP_49.65">
            na nāstikāya mūrkhāya na kṛtaghnāya mānine <br />
            na duṣṭamataye dadyān nābhaktāya kadācana //
             <span class="ref">BrP_49.65</span></p>
         
         
         <p id="BrP_49.66">
            dātavyaṃ bhaktiyuktāya guṇaśīlānvitāya ca <br />
            viṣṇubhaktāya śāntāya śraddhānuṣṭhānaśāline //
             <span class="ref">BrP_49.66</span></p>
         
         
         <p id="BrP_49.67">
            idaṃ samastāghavināśahetuḥ <br />kāruṇyasaṃjñaṃ sukhamokṣadaṃ ca<br />
            aśeṣavāñchāphaladaṃ variṣṭhaṃ <br />stotraṃ mayoktaṃ puruṣottamasya
             <span class="ref">BrP_49.67</span></p>
         
         
         <p id="BrP_49.68">
            ye taṃ susūkṣmaṃ vimalā murāriṃ <br />dhyāyanti nityaṃ puruṣaṃ purāṇam<br />
            te muktibhājaḥ praviśanti viṣṇuṃ <br />mantrair yathājyaṃ hutam adhvarāgnau
             <span class="ref">BrP_49.68</span></p>
         
         
         <p id="BrP_49.69">
            ekaḥ sa devo bhavaduḥkhahantā <br />paraḥ pareṣāṃ na tato 'sti cānyat<br />
            draṣṭā sa pātā sa tu nāśakartā <br />viṣṇuḥ samastākhilasārabhūtaḥ
             <span class="ref">BrP_49.69</span></p>
         
         
         <p id="BrP_49.70">
            kiṃ vidyayā kiṃ svaguṇaiś ca teṣāṃ <br />yajñaiś ca dānaiś ca tapobhir ugraiḥ<br />
            yeṣāṃ na bhaktir bhavatīha kṛṣṇe <br />jagadgurau mokṣasukhaprade ca
             <span class="ref">BrP_49.70</span></p>
         
         
         <p id="BrP_49.71">
            loke sa dhanyaḥ sa śuciḥ sa vidvān <br />makhais tapobhiḥ sa guṇair variṣṭhaḥ<br />
            jñātā sa dātā sa tu satyavaktā <br />yasyāsti bhaktiḥ puruṣottamākhye
             <span class="ref">BrP_49.71</span></p>
         
         brahmovāca
         
         
         <p id="BrP_50.1">
            stutvaivaṃ muniśārdūlāḥ praṇamya ca sanātanam <br />
            vāsudevaṃ jagannāthaṃ sarvakāmaphalapradam //
             <span class="ref">BrP_50.1</span></p>
         
         
         <p id="BrP_50.2">
            cintāviṣṭo mahīpālaḥ kuśān āstīrya bhūtale <br />
            vastraṃ ca tanmanā bhūtvā suṣvāpa dharaṇītale //
             <span class="ref">BrP_50.2</span></p>
         
         
         <p id="BrP_50.3">
            kathaṃ pratyakṣam abhyeti devadevo janārdanaḥ <br />
            mama cārtiharo devas tadāsāv iti cintayan //
             <span class="ref">BrP_50.3</span></p>
         
         
         <p id="BrP_50.4">
            suptasya tasya nṛpater vāsudevo jagadguruḥ <br />
            ātmānaṃ darśayām āsa śaṅkhacakragadābhṛtam //
             <span class="ref">BrP_50.4</span></p>
         
         
         <p id="BrP_50.5">
            sa dadarśa tu saprema devadevaṃ jagadgurum <br />
            śaṅkhacakradharaṃ devaṃ gadācakrograpāṇinam //
             <span class="ref">BrP_50.5</span></p>
         
         
         <p id="BrP_50.6">
            śārṅgabāṇadharaṃ devaṃ jvalattejotimaṇḍalam <br />
            yugāntādityavarṇābhaṃ nīlavaidūryasaṃnibham //
             <span class="ref">BrP_50.6</span></p>
         
         
         <p id="BrP_50.7">
            suparṇāṃse tam āsīnaṃ ṣoḍaśārdhabhujaṃ śubham <br />
            sa cāsmai prābravīd dhīrāḥ sādhu rājan mahāmate //
             <span class="ref">BrP_50.7</span></p>
         
         
         <p id="BrP_50.8">
            kratunānena divyena tathā bhaktyā ca śraddhayā <br />
            tuṣṭo 'smi te mahīpāla vṛthā kim anuśocasi //
             <span class="ref">BrP_50.8</span></p>
         
         
         <p id="BrP_50.9">
            yad atra pratimā rājañ jagatpūjyā sanātanī <br />
            yathā sā prāpyate bhūpa tadupāyaṃ bravīmi te //
             <span class="ref">BrP_50.9</span></p>
         
         
         <p id="BrP_50.10">
            gatāyām adya śarvaryāṃ nirmale bhāskarodite <br />
            sāgarasya jalasyānte nānādrumavibhūṣite //
             <span class="ref">BrP_50.10</span></p>
         
         
         <p id="BrP_50.11">
            jalaṃ tathaiva velāyāṃ dṛśyate tatra vai mahat <br />
            lavaṇasyodadhe rājaṃs taraṅgaiḥ samabhiplutam //
             <span class="ref">BrP_50.11</span></p>
         
         
         <p id="BrP_50.12">
            kūlānte hi mahāvṛkṣaḥ sthitaḥ sthalajaleṣu ca <br />
            velābhir hanyamānaś ca na cāsau kampate drumaḥ //
             <span class="ref">BrP_50.12</span></p>
         
         
         <p id="BrP_50.13">
            paraśum ādāya hastena ūrmer antas tato vraja <br />
            ekākī viharan rājan sa tvaṃ paśyasi pādapam //
             <span class="ref">BrP_50.13</span></p>
         
         
         <p id="BrP_50.14">
            īdṛk cihnaṃ samālokya chedaya tvam aśaṅkitaḥ <br />
            chedyamānaṃ tu taṃ vṛkṣaṃ prātar adbhutadarśanam //
             <span class="ref">BrP_50.14</span></p>
         
         
         <p id="BrP_50.15">
            dṛṣṭvā tenaiva saṃcintya tato bhūpāla darśanāt <br />
            kuru tāṃ pratimāṃ divyāṃ jahi cintāṃ vimohinīm //
             <span class="ref">BrP_50.15</span></p>
         
         brahmovāca
         
         
         <p id="BrP_50.16">
            evam uktvā mahābhāgo jagāmādarśanaṃ hariḥ <br />
            sa cāpi svapnam ālokya paraṃ vismayam āgataḥ //
             <span class="ref">BrP_50.16</span></p>
         
         
         <p id="BrP_50.17">
            tāṃ niśāṃ sa samudvīkṣya sthitas tadgatamānasaḥ <br />
            vyāharan vaiṣṇavān mantrān sūktaṃ caiva tadātmakam //
             <span class="ref">BrP_50.17</span></p>
         
         
         <p id="BrP_50.18">
            pragatāyāṃ rajanyāṃ tu utthito nānyamānasaḥ <br />
            sa snātvā sāgare samyag yathāvad vidhinā tataḥ //
             <span class="ref">BrP_50.18</span></p>
         
         
         <p id="BrP_50.19">
            dattvā dānaṃ ca viprebhyo grāmāṃś ca nagarāṇi ca <br />
            kṛtvā paurvāhṇikaṃ karma jagāma sa nṛpottamaḥ //
             <span class="ref">BrP_50.19</span></p>
         
         
         <p id="BrP_50.20">
            na cāśvo na padātiś ca na gajo na ca sārathiḥ <br />
            ekākī sa mahāvelāṃ praviveśa mahīpatiḥ //
             <span class="ref">BrP_50.20</span></p>
         
         
         <p id="BrP_50.21">
            taṃ dadarśa mahāvṛkṣaṃ tejasvantaṃ mahādrumam <br />
            mahātigamahārohaṃ puṇyaṃ vipulam eva ca //
             <span class="ref">BrP_50.21</span></p>
         
         
         <p id="BrP_50.22">
            mahotsedhaṃ mahākāyaṃ prasuptaṃ ca jalāntike <br />
            sāndramāñjiṣṭhavarṇābhaṃ nāmajātivivarjitam //
             <span class="ref">BrP_50.22</span></p>
         
         
         <p id="BrP_50.23">
            naranāthas tadā viprā drumaṃ dṛṣṭvā mudānvitaḥ <br />
            paraśunā śātayām āsa niśitena dṛḍhena ca //
             <span class="ref">BrP_50.23</span></p>
         
         
         <p id="BrP_50.24">
            dvaidhīkartumanās tatra babhūvendrasakhaḥ sa ca <br />
            nirīkṣyamāṇe kāṣṭhe tu babhūvādbhutadarśanam //
             <span class="ref">BrP_50.24</span></p>
         
         
         <p id="BrP_50.25">
            viśvakarmā ca viṣṇuś ca viprarūpadharāv ubhau <br />
            ājagmatur mahābhāgau tadā tulyāgrajanmanau //
             <span class="ref">BrP_50.25</span></p>
         
         
         <p id="BrP_50.26">
            jvalamānau svatejobhir divyasraganulepanau <br />
            atha tau taṃ samāgamya nṛpam indrasakhaṃ tadā //
             <span class="ref">BrP_50.26</span></p>
         
         
         <p id="BrP_50.27">
            tāv ūcatur mahārāja kim atra tvaṃ kariṣyasi <br />
            kimarthaṃ ca mahābāho śātitaś ca vanaspatiḥ //
             <span class="ref">BrP_50.27</span></p>
         
         
         <p id="BrP_50.28">
            asahāyo mahādurge nirjane gahane vane <br />
            mahāsindhutaṭe caiva kathaṃ vai śātito drumaḥ //
             <span class="ref">BrP_50.28</span></p>
         
         brahmovāca
         
         
         <p id="BrP_50.29">
            tayoḥ śrutvā vaco viprāḥ sa tu rājā mudānvitaḥ <br />
            babhāṣe vacanaṃ tābhyāṃ mṛdulaṃ madhuraṃ tathā //
             <span class="ref">BrP_50.29</span></p>
         
         
         <p id="BrP_50.30">
            dṛṣṭvā tau brāhmaṇau tatra candrasūryāv ivāgatau <br />
            namaskṛtya jagannāthāv avāṅmukham avasthitaḥ //
             <span class="ref">BrP_50.30</span></p>
         
         rājovāca
         
         
         <p id="BrP_50.31">
            devadevam anādyantam anantaṃ jagatāṃ patim <br />
            ārādhayituṃ pratimāṃ karomīti matir mama //
             <span class="ref">BrP_50.31</span></p>
         
         
         <p id="BrP_50.32">
            ahaṃ sa devadevena parameṇa mahātmanā <br />
            svapnānte ca samuddiṣṭo bhavadbhyāṃ śrāvitaṃ mayā //
             <span class="ref">BrP_50.32</span></p>
         
         brahmovāca
         
         
         <p id="BrP_50.33">
            rājñas tu vacanaṃ śrutvā devendrapratimasya ca <br />
            prahasya tasmai viśveśas tuṣṭo vacanam abravīt //
             <span class="ref">BrP_50.33</span></p>
         
         viṣṇur uvāca
         
         
         <p id="BrP_50.34">
            sādhu sādhu mahīpāla yad etan matam uttamam <br />
            saṃsārasāgare ghore kadalīdalasaṃnibhe //
             <span class="ref">BrP_50.34</span></p>
         
         
         <p id="BrP_50.35">
            niḥsāre duḥkhabahule kāmakrodhasamākule <br />
            indriyāvartakalile dustare romaharṣaṇe //
             <span class="ref">BrP_50.35</span></p>
         
         
         <p id="BrP_50.36">
            nānāvyādhiśatāvarte jalabudbudasaṃnibhe <br />
            yatas te matir utpannā viṣṇor ārādhanāya vai //
             <span class="ref">BrP_50.36</span></p>
         
         
         <p id="BrP_50.37">
            dhanyas tvaṃ nṛpaśārdūla guṇaiḥ sarvair alaṃkṛtaḥ <br />
            saprajā pṛthivī dhanyā saśailavanakānanā //
             <span class="ref">BrP_50.37</span></p>
         
         
         <p id="BrP_50.38">
            sapuragrāmanagarā caturvarṇair alaṃkṛtā <br />
            yatra tvaṃ nṛpaśārdūla prajāḥ pālayitā prabhuḥ //
             <span class="ref">BrP_50.38</span></p>
         
         
         <p id="BrP_50.39">
            ehy ehi sumahābhāga drume 'smin sukhaśītale <br />
            āvābhyāṃ saha tiṣṭha tvaṃ kathābhir dharmasaṃśritaḥ //
             <span class="ref">BrP_50.39</span></p>
         
         
         <p id="BrP_50.40">
            ayaṃ mama sahāyas tu āgataḥ śilpināṃ varaḥ <br />
            viśvakarmasamaḥ sākṣān nipuṇaḥ sarvakarmasu <br />
            mayoddiṣṭāṃ tu pratimāṃ karoty eṣa taṭaṃ tyaja //
             <span class="ref">BrP_50.40</span></p>
         
         brahmovāca
         
         
         <p id="BrP_50.41">
            śrutvaivaṃ vacanaṃ tasya tadā rājā dvijanmanaḥ <br />
            sāgarasya taṭaṃ tyaktvā gatvā tasya samīpataḥ //
             <span class="ref">BrP_50.41</span></p>
         
         
         <p id="BrP_50.42">
            tasthau sa nṛpatiśreṣṭho vṛkṣacchāye suśītale <br />
            tatas tasmai sa viśvātmā dadāv ājñāṃ dvijākṛtiḥ //
             <span class="ref">BrP_50.42</span></p>
         
         
         <p id="BrP_50.43">
            śilpimukhyāya viprendrāḥ kuruṣva pratimā iti <br />
            kṛṣṇarūpaṃ paraṃ śāntaṃ padmapattrāyatekṣaṇam //
             <span class="ref">BrP_50.43</span></p>
         
         
         <p id="BrP_50.44">
            śrīvatsakaustubhadharaṃ śaṅkhacakragadādharam <br />
            gaurāṅgaṃ kṣīravarṇābhaṃ dvitīyaṃ svastikāṅkitam //
             <span class="ref">BrP_50.44</span></p>
         
         
         <p id="BrP_50.45">
            lāṅgalāstradharaṃ devam anantākhyaṃ mahābalam <br />
            devadānavagandharvayakṣavidyādharoragaiḥ //
             <span class="ref">BrP_50.45</span></p>
         
         
         <p id="BrP_50.46">
            na vijñāto hi tasyāntas tenānanta iti smṛtaḥ <br />
            bhaginīṃ vāsudevasya rukmavarṇāṃ suśobhanām //
             <span class="ref">BrP_50.46</span></p>
         
         
         <p id="BrP_50.47">
            tṛtīyāṃ vai subhadrāṃ ca sarvalakṣaṇalakṣitām //
             <span class="ref">BrP_50.47</span></p>
         
         brahmovāca
         
         
         <p id="BrP_50.48">
            śrutvaitad vacanaṃ tasya viśvakarmā sukarmakṛt <br />
            tatkṣaṇāt kārayām āsa pratimāḥ śubhalakṣaṇāḥ //
             <span class="ref">BrP_50.48</span></p>
         
         
         <p id="BrP_50.49">
            prathamaṃ śuklavarṇābhaṃ śāradendusamaprabham <br />
            āraktākṣaṃ mahākāyaṃ sphaṭāvikaṭamastakam //
             <span class="ref">BrP_50.49</span></p>
         
         
         <p id="BrP_50.50">
            nīlāmbaradharaṃ cograṃ balaṃ balamadoddhatam <br />
            kuṇḍalaikadharaṃ divyaṃ gadāmuśaladhāriṇam //
             <span class="ref">BrP_50.50</span></p>
         
         
         <p id="BrP_50.51">
            dvitīyaṃ puṇḍarīkākṣaṃ nīlajīmūtasaṃnibham <br />
            atasīpuṣpasaṃkāśaṃ padmapattrāyatekṣaṇam //
             <span class="ref">BrP_50.51</span></p>
         
         
         <p id="BrP_50.52">
            pītavāsasam atyugraṃ śubhaṃ śrīvatsalakṣaṇam <br />
            cakrapūrṇakaraṃ divyaṃ sarvapāpaharaṃ harim //
             <span class="ref">BrP_50.52</span></p>
         
         
         <p id="BrP_50.53">
            tṛtīyāṃ svarṇavarṇābhāṃ padmapattrāyatekṣaṇām <br />
            vicitravastrasaṃchannāṃ hārakeyūrabhūṣitām //
             <span class="ref">BrP_50.53</span></p>
         
         
         <p id="BrP_50.54">
            vicitrābharaṇopetāṃ ratnahārāvalambitām <br />
            pīnonnatakucāṃ ramyāṃ viśvakarmā vinirmame //
             <span class="ref">BrP_50.54</span></p>
         
         
         <p id="BrP_50.55">
            sa tu rājādbhutaṃ dṛṣṭvā kṣaṇenaikena nirmitāḥ <br />
            divyavastrayugacchannā nānāratnair alaṃkṛtāḥ //
             <span class="ref">BrP_50.55</span></p>
         
         
         <p id="BrP_50.56">
            sarvalakṣaṇasaṃpannāḥ pratimāḥ sumanoharāḥ <br />
            vismayaṃ paramaṃ gatvā idaṃ vacanam abravīt //
             <span class="ref">BrP_50.56</span></p>
         
         indradyumna uvāca
         
         
         <p id="BrP_50.57">
            kiṃ devau samanuprāptau dvijarūpadharāv ubhau <br />
            ubhau cādbhutakarmāṇau devavṛttāv amānuṣau //
             <span class="ref">BrP_50.57</span></p>
         
         
         <p id="BrP_50.58">
            devau vā mānuṣau vāpi yakṣavidyādharau yuvām <br />
            kiṃ nu brahmahṛṣīkeśau kiṃ vasū kim utāśvinau //
             <span class="ref">BrP_50.58</span></p>
         
         
         <p id="BrP_50.59">
            na vedmi satyasadbhāvau māyārūpeṇa saṃsthitau <br />
            yuvāṃ gato 'smi śaraṇam ātmā tu me prakāśyatām //
             <span class="ref">BrP_50.59</span></p>
         
         śrībhagavān uvāca
         
         
         <p id="BrP_51.1">
            nāhaṃ devo na yakṣo vā na daityo na ca devarāṭ <br />
            na brahmā na ca rudro 'haṃ viddhi māṃ puruṣottamam //
             <span class="ref">BrP_51.1</span></p>
         
         
         <p id="BrP_51.2">
            artihā sarvalokānām anantabalapauruṣaḥ <br />
            ārādhanīyo bhūtānām anto yasya na vidyate //
             <span class="ref">BrP_51.2</span></p>
         
         
         <p id="BrP_51.3">
            paṭhyate sarvaśāstreṣu vedānteṣu nigadyate <br />
            yam āhur jñānagamyeti vāsudeveti yoginaḥ //
             <span class="ref">BrP_51.3</span></p>
         
         
         <p id="BrP_51.4">
            aham eva svayaṃ brahmā ahaṃ viṣṇuḥ śivo 'py aham <br />
            indro 'haṃ devarājaś ca jagatsaṃyamano yamaḥ //
             <span class="ref">BrP_51.4</span></p>
         
         
         <p id="BrP_51.5">
            pṛthivyādīni bhūtāni tretāgnir hutabhuṅ nṛpa <br />
            varuṇo 'pāṃ patiś cāhaṃ dharitrī ca mahīdharaḥ //
             <span class="ref">BrP_51.5</span></p>
         
         
         <p id="BrP_51.6">
            yat kiṃcid vāṅmayaṃ loke jagat sthāvarajaṅgamam <br />
            carācaraṃ ca yad viśvaṃ madanyan nāsti kiṃcana //
             <span class="ref">BrP_51.6</span></p>
         
         
         <p id="BrP_51.7">
            prīto 'haṃ te nṛpaśreṣṭha varaṃ varaya suvrata <br />
            yad iṣṭaṃ tat prayacchāmi hṛdi yat te vyavasthitam //
             <span class="ref">BrP_51.7</span></p>
         
         
         <p id="BrP_51.8">
            maddarśanam apuṇyānāṃ svapnānte 'pi na jāyate <br />
            tvaṃ punar dṛḍhabhaktitvāt pratyakṣaṃ dṛṣṭavān asi //
             <span class="ref">BrP_51.8</span></p>
         
         brahmovāca
         
         
         <p id="BrP_51.9">
            śrutvaivaṃ vāsudevasya vacanaṃ tasya bho dvijāḥ <br />
            romāñcitatanur bhūtvā idaṃ stotraṃ jagau nṛpaḥ //
             <span class="ref">BrP_51.9</span></p>
         
         rājovāca
         
         
         <p id="BrP_51.10">
            śriyaḥ kānta namas te 'stu śrīpate pītavāsase <br />
            śrīda śrīśa śrīnivāsa namas te śrīniketana //
             <span class="ref">BrP_51.10</span></p>
         
         
         <p id="BrP_51.11">
            ādyaṃ puruṣam īśānaṃ sarveśaṃ sarvatomukham <br />
            niṣkalaṃ paramaṃ devaṃ praṇato 'smi sanātanam //
             <span class="ref">BrP_51.11</span></p>
         
         
         <p id="BrP_51.12">
            śabdātītaṃ guṇātītaṃ bhāvābhāvavivarjitam <br />
            nirlepaṃ nirguṇaṃ sūkṣmaṃ sarvajñaṃ sarvabhāvanam //
             <span class="ref">BrP_51.12</span></p>
         
         
         <p id="BrP_51.13">
            prāvṛṇmeghapratīkāśaṃ gobrāhmaṇahite ratam <br />
            sarveṣām eva goptāraṃ vyāpinaṃ sarvabhāvinam //
             <span class="ref">BrP_51.13</span></p>
         
         
         <p id="BrP_51.14">
            śaṅkhacakradharaṃ devaṃ gadāmuśaladhāriṇam <br />
            namasye varadaṃ devaṃ nīlotpaladalacchavim //
             <span class="ref">BrP_51.14</span></p>
         
         
         <p id="BrP_51.15">
            nāgaparyaṅkaśayanaṃ kṣīrodārṇavaśāyinam <br />
            namasye 'haṃ hṛṣīkeśaṃ sarvapāpaharaṃ harim //
             <span class="ref">BrP_51.15</span></p>
         
         
         <p id="BrP_51.16">
            punas tvāṃ devadeveśaṃ namasye varadaṃ vibhum <br />
            sarvalokeśvaraṃ viṣṇuṃ mokṣakāraṇam avyayam //
             <span class="ref">BrP_51.16</span></p>
         
         brahmovāca
         
         
         <p id="BrP_51.17">
            evaṃ stutvā tu taṃ devaṃ praṇipatya kṛtāñjaliḥ <br />
            uvāca praṇato bhūtvā nipatya dharaṇītale //
             <span class="ref">BrP_51.17</span></p>
         
         rājovāca
         
         
         <p id="BrP_51.18">
            prīto 'si yadi me nātha vṛṇomi varam uttamam <br />
            devāsurāḥ sagandharvā yakṣarakṣomahoragāḥ //
             <span class="ref">BrP_51.18</span></p>
         
         
         <p id="BrP_51.19">
            siddhavidyādharāḥ sādhyāḥ kiṃnarā guhyakās tathā <br />
            ṛṣayo ye mahābhāgā nānāśāstraviśāradāḥ //
             <span class="ref">BrP_51.19</span></p>
         
         
         <p id="BrP_51.20">
            parivrāḍyogayuktāś ca vedatattvārthacintakāḥ <br />
            mokṣamārgavido ye 'nye dhyāyanti paramaṃ padam //
             <span class="ref">BrP_51.20</span></p>
         
         
         <p id="BrP_51.21">
            nirguṇaṃ nirmalaṃ śāntaṃ yat paśyanti manīṣinaḥ <br />
            tat padaṃ gantum icchāmi tvatprasādāt sudurlabham //
             <span class="ref">BrP_51.21</span></p>
         
         śrībhagavān uvāca
         
         
         <p id="BrP_51.22">
            sarvaṃ bhavatu bhadraṃ te yatheṣṭaṃ sarvam āpnuhi <br />
            bhaviṣyati yathākāmaṃ matprasādān na saṃśayaḥ //
             <span class="ref">BrP_51.22</span></p>
         
         
         <p id="BrP_51.23">
            daśa varṣasahasrāṇi tathā nava śatāni ca <br />
            avicchinnaṃ mahārājyaṃ kuru tvaṃ nṛpasattama //
             <span class="ref">BrP_51.23</span></p>
         
         
         <p id="BrP_51.24">
            prayāsyasi padaṃ divyaṃ durlabhaṃ yat surāsuraiḥ <br />
            pūrṇamanorathaṃ śāntaṃ guhyam avyaktam avyayam //
             <span class="ref">BrP_51.24</span></p>
         
         
         <p id="BrP_51.25">
            parāt parataraṃ sūkṣmaṃ nirlepaṃ niṣkalaṃ dhruvam <br />
            cintāśokavinirmuktaṃ kriyākāraṇavarjitam //
             <span class="ref">BrP_51.25</span></p>
         
         
         <p id="BrP_51.26">
            tad ahaṃ darśayiṣyāmi jñeyākhyaṃ paramaṃ padam <br />
            yaṃ prāpya paramānandaṃ prāpsyasi paramāṃ gatim //
             <span class="ref">BrP_51.26</span></p>
         
         
         <p id="BrP_51.27">
            kīrtiś ca tava rājendra bhavaty atra mahītale <br />
            yāvad ghanā nabho yāvad yāvac candrārkatārakam //
             <span class="ref">BrP_51.27</span></p>
         
         
         <p id="BrP_51.28">
            yāvat samudrāḥ saptaiva yāvan mervādiparvatāḥ <br />
            tiṣṭhanti divi devāś ca tāvat sarvatra cāvyayā //
             <span class="ref">BrP_51.28</span></p>
         
         
         <p id="BrP_51.29">
            indradyumnasaro nāma tīrthaṃ yajñāṅgasaṃbhavam <br />
            yatra snātvā sakṛl lokaḥ śakralokam avāpnuyāt //
             <span class="ref">BrP_51.29</span></p>
         
         
         <p id="BrP_51.30">
            dāpayiṣyati yaḥ piṇḍāṃs taṭe 'smin sarasaḥ śubhe <br />
            kulaikaviṃśam uddhṛtya śakralokaṃ gamiṣyati //
             <span class="ref">BrP_51.30</span></p>
         
         
         <p id="BrP_51.31">
            pūjyamāno 'psarobhiś ca gandharvair gītanisvanaiḥ <br />
            vimānena vaset tatra yāvad indrāś caturdaśa //
             <span class="ref">BrP_51.31</span></p>
         
         
         <p id="BrP_51.32">
            saraso dakṣiṇe bhāge nairṛtyāṃ tu samāśrite <br />
            nyagrodhas tiṣṭhate tatra tatsamīpe tu maṇḍapaḥ //
             <span class="ref">BrP_51.32</span></p>
         
         
         <p id="BrP_51.33">
            ketakīvanasaṃchanno nānāpādapasaṃkulaḥ <br />
            nārikelair asaṃkhyeyaiś campakair bakulāvṛtaiḥ //
             <span class="ref">BrP_51.33</span></p>
         
         
         <p id="BrP_51.34">
            aśokaiḥ karṇikāraiś ca puṃnāgair nāgakesaraiḥ <br />
            pāṭalāmrātasaralaiś candanair devadārubhiḥ //
             <span class="ref">BrP_51.34</span></p>
         
         
         <p id="BrP_51.35">
            nyagrodhāśvatthakhadiraiḥ pārijātaiḥ sahārjunaiḥ <br />
            hintālaiś caiva tālaiś ca śiṃśapair badarais tathā //
             <span class="ref">BrP_51.35</span></p>
         
         
         <p id="BrP_51.36">
            karañjair lakucaiḥ plakṣaiḥ panasair bilvadhātukaiḥ <br />
            anyair bahuvidhair vṛkṣaiḥ śobhitaḥ samalaṃkṛtaḥ //
             <span class="ref">BrP_51.36</span></p>
         
         
         <p id="BrP_51.37">
            āṣāḍhasya site pakṣe pañcamyāṃ pitṛdaivate <br />
            ṛkṣe neṣyanti nas tatra nītvā sapta dināni vai //
             <span class="ref">BrP_51.37</span></p>
         
         
         <p id="BrP_51.38">
            maṇḍape sthāpayiṣyanti suveśyābhiḥ suśobhanaiḥ <br />
            krīḍāviśeṣabahulair nṛtyagītamanoharaiḥ //
             <span class="ref">BrP_51.38</span></p>
         
         
         <p id="BrP_51.39">
            cāmaraiḥ svarṇadaṇḍaiś ca vyajanai ratnabhūṣaṇaiḥ <br />
            vījayantas tathāsmabhyaṃ sthāpayiṣyanti maṅgalāḥ //
             <span class="ref">BrP_51.39</span></p>
         
         
         <p id="BrP_51.40">
            brahmacārī yatiś caiva snātakāś ca dvijottamāḥ <br />
            vānaprasthā gṛhasthāś ca siddhāś cānye ca brāhmaṇāḥ //
             <span class="ref">BrP_51.40</span></p>
         
         
         <p id="BrP_51.41">
            nānāvarṇapadaiḥ stotrair ṛgyajuḥsāmanisvanaiḥ <br />
            kariṣyanti stutiṃ rājan rāmakeśavayoḥ punaḥ //
             <span class="ref">BrP_51.41</span></p>
         
         
         <p id="BrP_51.42">
            tataḥ stutvā ca dṛṣṭvā ca saṃpraṇamya ca bhaktitaḥ <br />
            naro varṣāyutaṃ divyaṃ śrīmaddharipure vaset //
             <span class="ref">BrP_51.42</span></p>
         
         
         <p id="BrP_51.43">
            pūjyamāno 'psarobhiś ca gandharvair gītanisvanaiḥ <br />
            harer anucaras tatra krīḍate keśavena vai //
             <span class="ref">BrP_51.43</span></p>
         
         
         <p id="BrP_51.44">
            vimānenārkavarṇena ratnahāreṇa bhrājatā <br />
            sarvakāmair mahābhogais tiṣṭhate bhuvanottame //
             <span class="ref">BrP_51.44</span></p>
         
         
         <p id="BrP_51.45">
            tapaḥkṣayādihāgatya manuṣyo brāhmaṇo bhavet <br />
            koṭīdhanapatiḥ śrīmāṃś caturvedī bhaved dhruvam //
             <span class="ref">BrP_51.45</span></p>
         
         brahmovāca
         
         
         <p id="BrP_51.46">
            evaṃ tasmai varaṃ dattvā kṛtvā ca samayaṃ hariḥ <br />
            jagāmādarśanaṃ viprāḥ sahito viśvakarmaṇā //
             <span class="ref">BrP_51.46</span></p>
         
         
         <p id="BrP_51.47">
            sa tu rājā tadā hṛṣṭo romāñcitatanūruhaḥ <br />
            kṛtakṛtyam ivātmānaṃ mene saṃdarśanād dhareḥ //
             <span class="ref">BrP_51.47</span></p>
         
         
         <p id="BrP_51.48">
            tataḥ kṛṣṇaṃ ca rāmaṃ ca subhadrāṃ ca varapradām <br />
            rathair vimānasaṃkāśair maṇikāñcanacitritaiḥ //
             <span class="ref">BrP_51.48</span></p>
         
         
         <p id="BrP_51.49">
            saṃvāhya tās tadā rājā mahāmaṅgalaniḥsvanaiḥ <br />
            ānayām āsa matimān sāmātyaḥ sapurohitaḥ //
             <span class="ref">BrP_51.49</span></p>
         
         
         <p id="BrP_51.50">
            nānāvāditranirghoṣair nānāvedasvanaiḥ śubhaiḥ <br />
            saṃsthāpya ca śubhe deśe pavitre sumanohare //
             <span class="ref">BrP_51.50</span></p>
         
         
         <p id="BrP_51.51">
            tataḥ śubhatithau kāle nakṣatre śubhalakṣaṇe <br />
            pratiṣṭhāṃ kārayām āsa sumuhūrte dvijaiḥ saha //
             <span class="ref">BrP_51.51</span></p>
         
         
         <p id="BrP_51.52">
            yathoktena vidhānena vidhidṛṣṭena karmaṇā <br />
            ācāryānumatenaiva sarvaṃ kṛtvā mahīpatiḥ //
             <span class="ref">BrP_51.52</span></p>
         
         
         <p id="BrP_51.53">
            ācāryāya tadā dattvā dakṣiṇāṃ vidhivat prabhuḥ <br />
            ṛtvigbhyaś ca vidhānena tathānyebhyo dhanaṃ dadau //
             <span class="ref">BrP_51.53</span></p>
         
         
         <p id="BrP_51.54">
            kṛtvā pratiṣṭhāṃ vidhivat prāsāde bhavanottame <br />
            sthāpayām āsa tān sarvān vidhidṛṣṭena karmaṇā //
             <span class="ref">BrP_51.54</span></p>
         
         
         <p id="BrP_51.55">
            tataḥ saṃpūjya vidhinā nānāpuṣpaiḥ sugandhibhiḥ <br />
            suvarṇamaṇimuktādyair nānāvastraiḥ suśobhanaiḥ //
             <span class="ref">BrP_51.55</span></p>
         
         
         <p id="BrP_51.56">
            ratnaiś ca vividhair divyair āsanair grāmapattanaiḥ <br />
            dadau cānyān sa viṣayān purāṇi nagarāṇi ca //
             <span class="ref">BrP_51.56</span></p>
         
         
         <p id="BrP_51.57">
            evaṃ bahuvidhaṃ dattvā rājyaṃ kṛtvā yathocitam <br />
            iṣṭvā ca vividhair yajñair dattvā dānāny anekaśaḥ //
             <span class="ref">BrP_51.57</span></p>
         
         
         <p id="BrP_51.58">
            kṛtakṛtyas tato rājā tyaktasarvaparigrahaḥ <br />
            jagāma paramaṃ sthānaṃ tad viṣṇoḥ paramaṃ padam //
             <span class="ref">BrP_51.58</span></p>
         
         
         <p id="BrP_51.59">
            evaṃ mayā muniśreṣṭhāḥ kathito vo nṛpottamaḥ <br />
            kṣetrasya caiva māhātmyaṃ kim anyac chrotum icchatha //
             <span class="ref">BrP_51.59</span></p>
         
         viṣṇur uvāca
         
         
         <p id="BrP_51.60">
            śrutvaivaṃ vacanaṃ tasya brahmaṇo 'vyaktajanmanaḥ <br />
            āścaryaṃ menire viprāḥ papracchuś ca punar mudā //
             <span class="ref">BrP_51.60</span></p>
         
         munaya ūcuḥ
         
         
         <p id="BrP_51.61">
            kasmin kāle suraśreṣṭha gantavyaṃ puruṣottamam <br />
            vidhinā kena kartavyaṃ pañcatīrtham iti prabho //
             <span class="ref">BrP_51.61</span></p>
         
         
         <p id="BrP_51.62">
            ekaikasya ca tīrthasya snānadānasya yat phalam <br />
            devatāprekṣaṇe caiva brūhi sarvaṃ pṛthak pṛthak //
             <span class="ref">BrP_51.62</span></p>
         
         brahmovāca
         
         
         <p id="BrP_51.63">
            nirāhāraḥ kurukṣetre pādenaikena yas tapet <br />
            jitendriyo jitakrodhaḥ saptasaṃvatsarāyutam //
             <span class="ref">BrP_51.63</span></p>
         
         
         <p id="BrP_51.64">
            dṛṣṭvā sadā jyeṣṭhaśukladvādaśyāṃ puruṣottamam <br />
            kṛtopavāsaḥ prāpnoti tato 'dhikataraṃ phalam //
             <span class="ref">BrP_51.64</span></p>
         
         
         <p id="BrP_51.65">
            tasmāj jyeṣṭhe muniśreṣṭhāḥ prayatnena susaṃyataiḥ <br />
            svargalokepsuviprādyair draṣṭavyaḥ puruṣottamaḥ //
             <span class="ref">BrP_51.65</span></p>
         
         
         <p id="BrP_51.66">
            pañcatīrthaṃ tu vidhivat kṛtvā jyeṣṭhe narottamaḥ <br />
            śuklapakṣasya dvādaśyāṃ paśyet taṃ puruṣottamam //
             <span class="ref">BrP_51.66</span></p>
         
         
         <p id="BrP_51.67">
            ye paśyanty avyayaṃ devaṃ dvādaśyāṃ puruṣottamam <br />
            te viṣṇulokam āsādya na cyavante kadācana //
             <span class="ref">BrP_51.67</span></p>
         
         
         <p id="BrP_51.68">
            tasmāj jyeṣṭhe prayatnena gantavyaṃ bho dvijottamāḥ <br />
            kṛtvā tasmin pañcatīrthaṃ draṣṭavyaḥ puruṣottamaḥ //
             <span class="ref">BrP_51.68</span></p>
         
         
         <p id="BrP_51.69">
            sudūrastho 'pi yo bhaktyā kīrtayet puruṣottamam <br />
            ahany ahani śuddhātmā so 'pi viṣṇupuraṃ vrajet //
             <span class="ref">BrP_51.69</span></p>
         
         
         <p id="BrP_51.70">
            yātrāṃ karoti kṛṣṇasya śraddhayā yaḥ samāhitaḥ <br />
            sarvapāpavinirmukto viṣṇulokaṃ vrajen naraḥ //
             <span class="ref">BrP_51.70</span></p>
         
         
         <p id="BrP_51.71">
            cakraṃ dṛṣṭvā harer dūrāt prāsādopari saṃsthitam <br />
            sahasā mucyate pāpān naro bhaktyā praṇamya tat //
             <span class="ref">BrP_51.71</span></p>
         
         brahmovāca
         
         
         <p id="BrP_52.1">
            āsīt kalpe muniśreṣṭhāḥ saṃpravṛtte mahākṣaye <br />
            naṣṭe 'rkacandre pavane naṣṭe sthāvarajaṅgame //
             <span class="ref">BrP_52.1</span></p>
         
         
         <p id="BrP_52.2">
            udite pralayāditye pracaṇḍe ghanagarjite <br />
            vidyudutpātasaṃghātaiḥ saṃbhagne taruparvate //
             <span class="ref">BrP_52.2</span></p>
         
         
         <p id="BrP_52.3">
            loke ca saṃhṛte sarve mahadulkānibarhaṇe <br />
            śuṣkeṣu sarvatoyeṣu saraḥsu ca saritsu ca //
             <span class="ref">BrP_52.3</span></p>
         
         
         <p id="BrP_52.4">
            tataḥ saṃvartako vahnir vāyunā saha bho dvijāḥ <br />
            lokaṃ tu prāviśat sarvam ādityair upaśobhitam //
             <span class="ref">BrP_52.4</span></p>
         
         
         <p id="BrP_52.5">
            paścāt sa pṛthivīṃ bhittvā praviśya ca rasātalam <br />
            devadānavayakṣāṇāṃ bhayaṃ janayate mahat //
             <span class="ref">BrP_52.5</span></p>
         
         
         <p id="BrP_52.6">
            nirdahan nāgalokaṃ ca yac ca kiṃcit kṣitāv iha <br />
            adhastān muniśārdūlāḥ sarvaṃ nāśayate kṣaṇāt //
             <span class="ref">BrP_52.6</span></p>
         
         
         <p id="BrP_52.7">
            tato yojanaviṃśānāṃ sahasrāṇi śatāni ca <br />
            nirdahaty āśugo vāyuḥ sa ca saṃvartako 'nalaḥ //
             <span class="ref">BrP_52.7</span></p>
         
         
         <p id="BrP_52.8">
            sadevāsuragandharvaṃ sayakṣoragarākṣasam <br />
            tato dahati saṃdīptaḥ sarvam eva jagat prabhuḥ //
             <span class="ref">BrP_52.8</span></p>
         
         
         <p id="BrP_52.9">
            pradīpto 'sau mahāraudraḥ kalpāgnir iti saṃśrutaḥ <br />
            mahājvālo mahārciṣmān saṃpradīptamahāsvanaḥ //
             <span class="ref">BrP_52.9</span></p>
         
         
         <p id="BrP_52.10">
            sūryakoṭipratīkāśo jvalann iva sa tejasā <br />
            trailokyaṃ cādahat tūrṇaṃ sasurāsuramānuṣam //
             <span class="ref">BrP_52.10</span></p>
         
         
         <p id="BrP_52.11">
            evaṃvidhe mahāghore mahāpralayadāruṇe <br />
            ṛṣiḥ paramadharmātmā dhyānayogaparo 'bhavat //
             <span class="ref">BrP_52.11</span></p>
         
         
         <p id="BrP_52.12">
            ekaḥ saṃtiṣṭhate viprā mārkaṇḍeyeti viśrutaḥ <br />
            mohapāśair nibaddho 'sau kṣuttṛṣṇākulitendriyāḥ //
             <span class="ref">BrP_52.12</span></p>
         
         
         <p id="BrP_52.13">
            sa dṛṣṭvā taṃ mahāvahniṃ śuṣkakaṇṭhauṣṭhatālukaḥ <br />
            tṛṣṇārtaḥ praskhalan viprās tadāsau bhayavihvalaḥ //
             <span class="ref">BrP_52.13</span></p>
         
         
         <p id="BrP_52.14">
            babhrāma pṛthivīṃ sarvāṃ kāṃdiśīko vicetanaḥ <br />
            trātāraṃ nādhigacchan vai itaś cetaś ca dhāvati //
             <span class="ref">BrP_52.14</span></p>
         
         
         <p id="BrP_52.15">
            na lebhe ca tadā śarma yatra viśrāmyatā dvijāḥ <br />
            karomi kiṃ na jānāmi yasyāhaṃ śaraṇaṃ vraje //
             <span class="ref">BrP_52.15</span></p>
         
         
         <p id="BrP_52.16">
            kathaṃ paśyāmi taṃ devaṃ puruṣeśaṃ sanātanam <br />
            iti saṃcintayan devam ekāgreṇa sanātanam //
             <span class="ref">BrP_52.16</span></p>
         
         
         <p id="BrP_52.17">
            prāptavāṃs tat padaṃ divyaṃ mahāpralayakāraṇam <br />
            puruṣeśam iti khyātaṃ vaṭarājaṃ sanātanam //
             <span class="ref">BrP_52.17</span></p>
         
         
         <p id="BrP_52.18">
            tvarāyukto muniś cāsau nyagrodhasyāntikaṃ yayau <br />
            āsādya taṃ muniśreṣṭhās tasya mūle samāviśat //
             <span class="ref">BrP_52.18</span></p>
         
         
         <p id="BrP_52.19">
            na kālāgnibhayaṃ tatra na cāṅgārapravarṣaṇam <br />
            na saṃvartāgamas tatra na ca vajrāśanis tathā //
             <span class="ref">BrP_52.19</span></p>
         
         brahmovāca
         
         
         <p id="BrP_53.1">
            tato gajakulaprakhyās taḍinmālāvibhūṣitāḥ <br />
            samuttasthur mahāmeghā nabhasy adbhutadarśanāḥ //
             <span class="ref">BrP_53.1</span></p>
         
         
         <p id="BrP_53.2">
            kecin nīlotpalaśyāmāḥ kecit kumudasaṃnibhāḥ <br />
            kecit kiñjalkasaṃkāśāḥ kecit pītāḥ payodharāḥ //
             <span class="ref">BrP_53.2</span></p>
         
         
         <p id="BrP_53.3">
            kecid dharitasaṃkāśāḥ kākāṇḍasaṃnibhās tathā <br />
            kecit kamalapattrābhāḥ kecid dhiṅgulasaṃnibhāḥ //
             <span class="ref">BrP_53.3</span></p>
         
         
         <p id="BrP_53.4">
            kecit puravarākārāḥ kecid girivaropamāḥ <br />
            kecid añjanasaṃkāśāḥ kecin marakataprabhāḥ //
             <span class="ref">BrP_53.4</span></p>
         
         
         <p id="BrP_53.5">
            vidyunmālāpinaddhāṅgāḥ samuttasthur mahāghanāḥ <br />
            ghorarūpā mahābhāgā ghorasvananināditāḥ //
             <span class="ref">BrP_53.5</span></p>
         
         
         <p id="BrP_53.6">
            tato jaladharāḥ sarve samāvṛṇvan nabhastalam <br />
            tair iyaṃ pṛthivī sarvā saparvatavanākarā //
             <span class="ref">BrP_53.6</span></p>
         
         
         <p id="BrP_53.7">
            āpūritā diśaḥ sarvāḥ salilaughapariplutāḥ <br />
            tatas te jaladā ghorā vāriṇā munisattamāḥ //
             <span class="ref">BrP_53.7</span></p>
         
         
         <p id="BrP_53.8">
            sarvataḥ plāvayām āsuś coditāḥ parameṣṭhinā <br />
            varṣamāṇā mahātoyaṃ pūrayanto vasuṃdharām //
             <span class="ref">BrP_53.8</span></p>
         
         
         <p id="BrP_53.9">
            sughoram aśivaṃ raudraṃ nāśayanti sma pāvakam <br />
            tato dvādaśa varṣāṇi payodāḥ samupaplave //
             <span class="ref">BrP_53.9</span></p>
         
         
         <p id="BrP_53.10">
            dhārābhiḥ pūrayanto vai codyamānā mahātmanā <br />
            tataḥ samudrāḥ svāṃ velām atikrāmanti bho dvijāḥ //
             <span class="ref">BrP_53.10</span></p>
         
         
         <p id="BrP_53.11">
            parvatāś ca vyaśīryanta mahī cāpsu nimajjati <br />
            sarvataḥ sumahābhrāntās te payodā nabhastalam //
             <span class="ref">BrP_53.11</span></p>
         
         
         <p id="BrP_53.12">
            saṃveṣṭayitvā naśyanti vāyuvegasamāhatāḥ <br />
            tatas taṃ mārutaṃ ghoraṃ sa viṣṇur munisattamāḥ //
             <span class="ref">BrP_53.12</span></p>
         
         
         <p id="BrP_53.13">
            ādipadmālayo devaḥ pītvā svapiti bho dvijāḥ <br />
            tasminn ekārṇave ghore naṣṭe sthāvarajaṅgame //
             <span class="ref">BrP_53.13</span></p>
         
         
         <p id="BrP_53.14">
            naṣṭe devāsuranare yakṣarākṣasavarjite <br />
            tato muniḥ sa viśrānto dhyātvā ca puruṣottamam //
             <span class="ref">BrP_53.14</span></p>
         
         
         <p id="BrP_53.15">
            dadarśa cakṣur unmīlya jalapūrṇāṃ vasuṃdharām <br />
            nāpaśyat taṃ vaṭaṃ norvīṃ na digādi na bhāskaram //
             <span class="ref">BrP_53.15</span></p>
         
         
         <p id="BrP_53.16">
            na candrārkāgnipavanaṃ na devāsurapannagam <br />
            tasminn ekārṇave ghore tamobhūte nirāśraye //
             <span class="ref">BrP_53.16</span></p>
         
         
         <p id="BrP_53.17">
            nimajjan sa tadā viprāḥ saṃtartum upacakrame <br />
            babhrāmāsau muniś cārta itaś cetaś ca saṃplavan //
             <span class="ref">BrP_53.17</span></p>
         
         
         <p id="BrP_53.18">
            nimamajja tadā viprās trātāraṃ nādhigacchati <br />
            evaṃ taṃ vihvalaṃ dṛṣṭvā kṛpayā puruṣottamaḥ <br />
            provāca muniśārdūlās tadā dhyānena toṣitaḥ //
             <span class="ref">BrP_53.18</span></p>
         
         śrībhagavān uvāca
         
         
         <p id="BrP_53.19">
            vatsa śrānto 'si bālas tvaṃ bhaktatra mama suvrata <br />
            āgacchāgaccha śīghraṃ tvaṃ mārkaṇḍeya mamāntikam //
             <span class="ref">BrP_53.19</span></p>
         
         
         <p id="BrP_53.20">
            mā tvayaiva ca bhetavyaṃ saṃprāpto 'si mamāgrataḥ <br />
            mārkaṇḍeya mune dhīra bālas tvaṃ śramapīḍitaḥ //
             <span class="ref">BrP_53.20</span></p>
         
         brahmovāca
         
         
         <p id="BrP_53.21">
            tasya tad vacanaṃ śrutvā muniḥ paramakopitaḥ <br />
            uvāca sa tadā viprā vismitaś cābhavan muhuḥ //
             <span class="ref">BrP_53.21</span></p>
         
         mārkaṇḍeya uvāca
         
         
         <p id="BrP_53.22">
            ko 'yaṃ nāmnā kīrtayati tapaḥ paribhavann iva <br />
            bahuvarṣasahasrākhyaṃ dharṣayann iva me vapuḥ //
             <span class="ref">BrP_53.22</span></p>
         
         
         <p id="BrP_53.23">
            na hy eṣa samudācāro deveṣv api samāhitaḥ <br />
            māṃ brahmā sa ca deveśo dīrghāyur iti bhāṣate //
             <span class="ref">BrP_53.23</span></p>
         
         
         <p id="BrP_53.24">
            kas tapo ghoraśiraso mamādya tyaktajīvitaḥ <br />
            mārkaṇḍeyeti coktvā manmṛtyuṃ gantum ihecchati //
             <span class="ref">BrP_53.24</span></p>
         
         brahmovāca
         
         
         <p id="BrP_53.25">
            evam uktvā tadā viprāś cintāviṣṭo 'bhavan muniḥ <br />
            kiṃ svapno 'yaṃ mayā dṛṣṭaḥ kiṃ vā moho 'yam āgataḥ //
             <span class="ref">BrP_53.25</span></p>
         
         
         <p id="BrP_53.26">
            itthaṃ cintayatas tasya utpannā duḥkhahā matiḥ <br />
            vrajāmi śaraṇaṃ devaṃ bhaktyāhaṃ puruṣottamam //
             <span class="ref">BrP_53.26</span></p>
         
         
         <p id="BrP_53.27">
            sa gatvā śaraṇaṃ devaṃ munis tadgatamānasaḥ <br />
            dadarśa taṃ vaṭaṃ bhūyo viśālaṃ salilopari //
             <span class="ref">BrP_53.27</span></p>
         
         
         <p id="BrP_53.28">
            śākhāyāṃ tasya sauvarṇaṃ vistīrṇāyāṃ mahādbhutam <br />
            ruciraṃ divyaparyaṅkaṃ racitaṃ viśvakarmaṇā //
             <span class="ref">BrP_53.28</span></p>
         
         
         <p id="BrP_53.29">
            vajravaidūryaracitaṃ maṇividrumaśobhitam <br />
            padmarāgādibhir juṣṭaṃ ratnair anyair alaṃkṛtam //
             <span class="ref">BrP_53.29</span></p>
         
         
         <p id="BrP_53.30">
            nānāstaraṇasaṃvītaṃ nānāratnopaśobhitam <br />
            nānāścaryasamāyuktaṃ prabhāmaṇḍalamaṇḍitam //
             <span class="ref">BrP_53.30</span></p>
         
         
         <p id="BrP_53.31">
            tasyopari sthitaṃ devaṃ kṛṣṇaṃ bālavapurdharam <br />
            sūryakoṭipratīkāśaṃ dīpyamānaṃ suvarcasam //
             <span class="ref">BrP_53.31</span></p>
         
         
         <p id="BrP_53.32">
            caturbhujaṃ sundarāṅgaṃ padmapattrāyatekṣaṇam <br />
            śrīvatsavakṣasaṃ devaṃ śaṅkhacakragadādharam //
             <span class="ref">BrP_53.32</span></p>
         
         
         <p id="BrP_53.33">
            vanamālāvṛtoraskaṃ divyakuṇḍaladhāriṇam <br />
            hārabhārārpitagrīvaṃ divyaratnavibhūṣitam //
             <span class="ref">BrP_53.33</span></p>
         
         
         <p id="BrP_53.34">
            dṛṣṭvā tadā munir devaṃ vismayotphullalocanaḥ <br />
            romāñcitatanur devaṃ praṇipatyedam abravīt //
             <span class="ref">BrP_53.34</span></p>
         
         mārkaṇḍeya uvāca
         
         
         <p id="BrP_53.35">
            aho caikārṇave ghore vinaṣṭe sacarācare <br />
            katham eko hy ayaṃ bālas tiṣṭhaty atra sunirbhayaḥ //
             <span class="ref">BrP_53.35</span></p>
         
         brahmovāca
         
         
         <p id="BrP_53.36">
            bhūtaṃ bhavyaṃ bhaviṣyaṃ ca jānann api mahāmuniḥ <br />
            na bubodha tadā devaṃ māyayā tasya mohitaḥ <br />
            yadā na bubudhe cainaṃ tadā khedād uvāca ha //
             <span class="ref">BrP_53.36</span></p>
         
         mārkaṇḍeya uvāca
         
         
         <p id="BrP_53.37">
            vṛthā me tapaso vīryaṃ vṛthā jñānaṃ vṛthā kriyā <br />
            vṛthā me jīvitaṃ dīrghaṃ vṛthā mānuṣyam eva ca //
             <span class="ref">BrP_53.37</span></p>
         
         
         <p id="BrP_53.38">
            yo 'haṃ suptaṃ na jānāmi paryaṅke divyabālakam //
             <span class="ref">BrP_53.38</span></p>
         
         brahmovāca
         
         
         <p id="BrP_53.39">
            evaṃ saṃcintayan vipraḥ plavamāno vicetanaḥ <br />
            trāṇārthaṃ vihvalaś cāsau nirvedaṃ gatavāṃs tadā //
             <span class="ref">BrP_53.39</span></p>
         
         
         <p id="BrP_53.40">
            tato bālārkasaṃkāśaṃ svamahimnā vyavasthitam <br />
            sarvatejomayaṃ viprā na śaśākābhivīkṣitum //
             <span class="ref">BrP_53.40</span></p>
         
         
         <p id="BrP_53.41">
            dṛṣṭvā taṃ munim āyāntaṃ sa bālaḥ prahasann iva <br />
            provāca muniśārdūlās tadā meghaughanisvanaḥ //
             <span class="ref">BrP_53.41</span></p>
         
         śrībhagavān uvāca
         
         
         <p id="BrP_53.42">
            vatsa jānāmi śrāntaṃ tvāṃ trāṇārthaṃ mām upasthitam <br />
            śarīraṃ viśa me kṣipraṃ viśrāmas te mayoditaḥ //
             <span class="ref">BrP_53.42</span></p>
         
         brahmovāca
         
         
         <p id="BrP_53.43">
            śrutvā sa vacanaṃ tasya kiṃcin novāca mohitaḥ <br />
            viveśa vadanaṃ tasya vivṛtaṃ cāvaśo muniḥ //
             <span class="ref">BrP_53.43</span></p>
         
         brahmovāca
         
         
         <p id="BrP_54.1">
            sa praviśyodare tasya bālasya munisattamaḥ <br />
            dadarśa pṛthivīṃ kṛtsnāṃ nānājanapadair vṛtām //
             <span class="ref">BrP_54.1</span></p>
         
         
         <p id="BrP_54.2">
            lavaṇekṣusurāsarpirdadhidugdhajalodadhīn <br />
            dadarśa tān samudrāṃś ca jambu plakṣaṃ ca śālmalam //
             <span class="ref">BrP_54.2</span></p>
         
         
         <p id="BrP_54.3">
            kuśaṃ krauñcaṃ ca śākaṃ ca puṣkaraṃ ca dadarśa saḥ <br />
            bhāratādīni varṣāṇi tathā sarvāṃś ca parvatān //
             <span class="ref">BrP_54.3</span></p>
         
         
         <p id="BrP_54.4">
            meruṃ ca sarvaratnāḍhyaṃ apaśyat kanakācalam <br />
            nānāratnānvitaiḥ śṛṅgair bhūṣitaṃ bahukandaram //
             <span class="ref">BrP_54.4</span></p>
         
         
         <p id="BrP_54.5">
            nānāmunijanākīrṇaṃ nānāvṛkṣavanākulam <br />
            nānāsattvasamāyuktaṃ nānāścaryasamanvitam //
             <span class="ref">BrP_54.5</span></p>
         
         
         <p id="BrP_54.6">
            vyāghraiḥ siṃhair varāhaiś ca cāmarair mahiṣair gajaiḥ <br />
            mṛgaiḥ śākhāmṛgaiś cānyair bhūṣitaṃ sumanoharam //
             <span class="ref">BrP_54.6</span></p>
         
         
         <p id="BrP_54.7">
            śakrādyair vividhair devaiḥ siddhacāraṇapannagaiḥ <br />
            muniyakṣāpsarobhiś ca vṛtaiś cānyaiḥ surālayaiḥ //
             <span class="ref">BrP_54.7</span></p>
         
         brahmovāca
         
         
         <p id="BrP_54.8">
            evaṃ sumeruṃ śrīmantam apaśyan munisattamaḥ <br />
            paryaṭan sa tadā vipras tasya bālasya codare //
             <span class="ref">BrP_54.8</span></p>
         
         
         <p id="BrP_54.9">
            himavantaṃ hemakūṭaṃ niṣadhaṃ gandhamādanam <br />
            śvetaṃ ca durdharaṃ nīlaṃ kailāsaṃ mandaraṃ girim //
             <span class="ref">BrP_54.9</span></p>
         
         
         <p id="BrP_54.10">
            mahendraṃ malayaṃ vindhyaṃ pāriyātraṃ tathārbudam <br />
            sahyaṃ ca śuktimantaṃ ca mainākaṃ vakraparvatam //
             <span class="ref">BrP_54.10</span></p>
         
         
         <p id="BrP_54.11">
            etāś cānyāś ca bahavo yāvantaḥ pṛthivīdharāḥ <br />
            tatas tāṃs tu muniśreṣṭhāḥ so 'paśyad ratnabhūṣitān //
             <span class="ref">BrP_54.11</span></p>
         
         
         <p id="BrP_54.12">
            kurukṣetraṃ ca pāñcālān matsyān madrān sakekayān <br />
            bāhlīkān śūrasenāṃś ca kāśmīrāṃs taṅgaṇān khasān //
             <span class="ref">BrP_54.12</span></p>
         
         
         <p id="BrP_54.13">
            pārvatīyān kirātāṃś ca karṇaprāvaraṇān marūn <br />
            antyajān antyajātīṃś ca so 'paśyat tasya codare //
             <span class="ref">BrP_54.13</span></p>
         
         
         <p id="BrP_54.14">
            mṛgāñ śākhāmṛgān siṃhān varāhān sṛmarāñ śaśān <br />
            gajāṃś cānyāṃs tathā sattvān so 'paśyat tasya codare //
             <span class="ref">BrP_54.14</span></p>
         
         
         <p id="BrP_54.15">
            pṛthivyāṃ yāni tīrthāni grāmāś ca nagarāṇi ca <br />
            kṛṣigorakṣavāṇijyaṃ krayavikrayaṇaṃ tathā //
             <span class="ref">BrP_54.15</span></p>
         
         
         <p id="BrP_54.16">
            śakrādīn vibudhāñ śreṣṭhāṃs tathānyāṃś ca divaukasaḥ <br />
            gandharvāpsaraso yakṣān ṛṣīṃś caiva sanātanān //
             <span class="ref">BrP_54.16</span></p>
         
         
         <p id="BrP_54.17">
            daityadānavasaṃghāṃś ca nāgāṃś ca munisattamāḥ <br />
            siṃhikātanayāṃś caiva ye cānye suraśatravaḥ //
             <span class="ref">BrP_54.17</span></p>
         
         
         <p id="BrP_54.18">
            yat kiṃcit tena loke 'smin dṛṣṭapūrvaṃ carācaram <br />
            apaśyat sa tadā sarvaṃ tasya kukṣau dvijottamāḥ //
             <span class="ref">BrP_54.18</span></p>
         
         
         <p id="BrP_54.19">
            athavā kiṃ bahūktena kīrtitena punaḥ punaḥ <br />
            brahmādistambaparyantaṃ yat kiṃcit sacarācaram //
             <span class="ref">BrP_54.19</span></p>
         
         
         <p id="BrP_54.20">
            bhūrlokaṃ ca bhuvarlokaṃ svarlokaṃ ca dvijottamāḥ <br />
            mahar janas tapaḥ satyam atalaṃ vitalaṃ tathā //
             <span class="ref">BrP_54.20</span></p>
         
         
         <p id="BrP_54.21">
            pātālaṃ sutalaṃ caiva vitalaṃ ca rasātalam <br />
            mahātalaṃ ca brahmāṇḍam apaśyat tasya codare //
             <span class="ref">BrP_54.21</span></p>
         
         
         <p id="BrP_54.22">
            avyāhatā gatis tasya tadābhūd dvijasattamāḥ <br />
            prasādāt tasya devasya smṛtilopaś ca nābhavat //
             <span class="ref">BrP_54.22</span></p>
         
         
         <p id="BrP_54.23">
            bhramamāṇas tadā kukṣau kṛtsnaṃ jagad idaṃ dvijāḥ <br />
            nāntaṃ jagāma dehasya tasya viṣṇoḥ kadācana //
             <span class="ref">BrP_54.23</span></p>
         
         
         <p id="BrP_54.24">
            yadāsau nāgataś cāntaṃ tasya dehasya bho dvijāḥ <br />
            tadā taṃ varadaṃ devaṃ śaraṇaṃ gatavān muniḥ //
             <span class="ref">BrP_54.24</span></p>
         
         
         <p id="BrP_54.25">
            tato 'sau sahasā viprā vāyuvegena niḥsṛtaḥ <br />
            mahātmano mukhāt tasya vivṛtāt puruṣasya saḥ //
             <span class="ref">BrP_54.25</span></p>
         
         brahmovāca
         
         
         <p id="BrP_55.1">
            sa niṣkramyodarāt tasya bālasya munisattamāḥ <br />
            punaś caikārṇavām urvīm apaśyaj janavarjitām //
             <span class="ref">BrP_55.1</span></p>
         
         
         <p id="BrP_55.2">
            pūrvadṛṣṭaṃ ca taṃ devaṃ dadarśa śiśurūpiṇam <br />
            śākhāyāṃ vaṭavṛkṣasya paryaṅkopari saṃsthitam //
             <span class="ref">BrP_55.2</span></p>
         
         
         <p id="BrP_55.3">
            śrīvatsavakṣasaṃ devaṃ pītavastraṃ caturbhujam <br />
            jagad ādāya tiṣṭhantaṃ padmapattrāyatekṣaṇam //
             <span class="ref">BrP_55.3</span></p>
         
         
         <p id="BrP_55.4">
            so 'pi taṃ munim āyāntaṃ plavamānam acetanam <br />
            dṛṣṭvā mukhād viniṣkrāntaṃ provāca prahasann iva //
             <span class="ref">BrP_55.4</span></p>
         
         śrībhagavān uvāca
         
         
         <p id="BrP_55.5">
            kaccit tvayoṣitaṃ vatsa viśrāntaṃ ca mamodare <br />
            bhramamāṇaś ca kiṃ tatra āścaryaṃ dṛṣṭavān asi //
             <span class="ref">BrP_55.5</span></p>
         
         
         <p id="BrP_55.6">
            bhakto 'si me muniśreṣṭha śrānto 'si ca mamāśritaḥ <br />
            tena tvām upakārāya saṃbhāṣe paśya mām iha //
             <span class="ref">BrP_55.6</span></p>
         
         brahmovāca
         
         
         <p id="BrP_55.7">
            śrutvā sa vacanaṃ tasya saṃprahṛṣṭatanūruhaḥ <br />
            dadarśa taṃ suduṣprekṣaṃ ratnair divyair alaṃkṛtam //
             <span class="ref">BrP_55.7</span></p>
         
         
         <p id="BrP_55.8">
            prasannā nirmalā dṛṣṭir muhūrtāt tasya bho dvijāḥ <br />
            prasādāt tasya devasya prādurbhūtā punar navā //
             <span class="ref">BrP_55.8</span></p>
         
         
         <p id="BrP_55.9">
            raktāṅgulitalau pādau tatas tasya surārcitau <br />
            praṇamya śirasā viprā harṣagadgadayā girā //
             <span class="ref">BrP_55.9</span></p>
         
         
         <p id="BrP_55.10">
            kṛtāñjalis tadā hṛṣṭo vismitaś ca punaḥ punaḥ <br />
            dṛṣṭvā taṃ paramātmānaṃ saṃstotum upacakrame //
             <span class="ref">BrP_55.10</span></p>
         
         mārkaṇḍeya uvāca
         
         
         <p id="BrP_55.11">
            devadeva jagannātha māyābālavapurdhara <br />
            trāhi māṃ cārupadmākṣa duḥkhitaṃ śaraṇāgatam //
             <span class="ref">BrP_55.11</span></p>
         
         
         <p id="BrP_55.12">
            saṃtapto 'smi suraśreṣṭha saṃvartākhyena vahninā <br />
            aṅgāravarṣabhītaṃ ca trāhi māṃ puruṣottama //
             <span class="ref">BrP_55.12</span></p>
         
         
         <p id="BrP_55.13">
            śoṣitaś ca pracaṇḍena vāyunā jagadāyunā <br />
            vihvalo 'haṃ tathā śrāntas trāhi māṃ puruṣottama //
             <span class="ref">BrP_55.13</span></p>
         
         
         <p id="BrP_55.14">
            tāpitaś ca taśāmātyaiḥ pralayāvartakādibhiḥ <br />
            na śāntim adhigacchāmi trāhi māṃ puruṣottama //
             <span class="ref">BrP_55.14</span></p>
         
         
         <p id="BrP_55.15">
            tṛṣitaś ca kṣudhāviṣṭo duḥkhitaś ca jagatpate <br />
            trātāraṃ nātra paśyāmi trāhi māṃ puruṣottama //
             <span class="ref">BrP_55.15</span></p>
         
         
         <p id="BrP_55.16">
            asminn ekārṇave ghore vinaṣṭe sacarācare <br />
            na cāntam adhigacchāmi trāhi māṃ puruṣottama //
             <span class="ref">BrP_55.16</span></p>
         
         
         <p id="BrP_55.17">
            tavodare ca deveśa mayā dṛṣṭaṃ carācaram <br />
            vismito 'haṃ viṣaṇṇaś ca trāhi māṃ puruṣottama //
             <span class="ref">BrP_55.17</span></p>
         
         
         <p id="BrP_55.18">
            saṃsāre 'smin nirālambe prasīda puruṣottama <br />
            prasīda vibudhaśreṣṭha prasīda vibudhapriya //
             <span class="ref">BrP_55.18</span></p>
         
         
         <p id="BrP_55.19">
            prasīda vibudhāṃ nātha prasīda vibudhālaya <br />
            prasīda sarvalokeśa jagatkāraṇakāraṇa //
             <span class="ref">BrP_55.19</span></p>
         
         
         <p id="BrP_55.20">
            prasīda sarvakṛd deva prasīda mama bhūdhara <br />
            prasīda salilāvāsa prasīda madhusūdana //
             <span class="ref">BrP_55.20</span></p>
         
         
         <p id="BrP_55.21">
            prasīda kamalākānta prasīda tridaśeśvara <br />
            prasīda kaṃsakeśīghna prasīdāriṣṭanāśana //
             <span class="ref">BrP_55.21</span></p>
         
         
         <p id="BrP_55.22">
            prasīda kṛṣṇa daityaghna prasīda danujāntaka <br />
            prasīda mathurāvāsa prasīda yadunandana //
             <span class="ref">BrP_55.22</span></p>
         
         
         <p id="BrP_55.23">
            prasīda śakrāvaraja prasīda varadāvyaya <br />
            tvaṃ mahī tvaṃ jalaṃ deva tvam agnis tvaṃ samīraṇaḥ //
             <span class="ref">BrP_55.23</span></p>
         
         
         <p id="BrP_55.24">
            tvaṃ nabhas tvaṃ manaś caiva tvam ahaṃkāra eva ca <br />
            tvaṃ buddhiḥ prakṛtiś caiva sattvādyās tvaṃ jagatpate //
             <span class="ref">BrP_55.24</span></p>
         
         
         <p id="BrP_55.25">
            puruṣas tvaṃ jagadvyāpī puruṣād api cottamaḥ <br />
            tvam indriyāṇi sarvāṇi śabdādyā viṣayāḥ prabho //
             <span class="ref">BrP_55.25</span></p>
         
         
         <p id="BrP_55.26">
            tvaṃ dikpālāś ca dharmāś ca vedā yajñāḥ sadakṣiṇāḥ <br />
            tvam indras tvaṃ śivo devas tvaṃ havis tvaṃ hutāśanaḥ //
             <span class="ref">BrP_55.26</span></p>
         
         
         <p id="BrP_55.27">
            tvaṃ yamaḥ pitṛrāṭ deva tvaṃ rakṣodhipatiḥ svayam <br />
            varuṇas tvam apāṃ nātha tvaṃ vāyus tvaṃ dhaneśvaraḥ //
             <span class="ref">BrP_55.27</span></p>
         
         
         <p id="BrP_55.28">
            tvam īśānas tvam anantas tvaṃ gaṇeśaś ca ṣaṇmukhaḥ <br />
            vasavas tvaṃ tathā rudrās tvam ādityāś ca khecarāḥ //
             <span class="ref">BrP_55.28</span></p>
         
         
         <p id="BrP_55.29">
            dānavās tvaṃ tathā yakṣās tvaṃ daityāḥ samarudgaṇāḥ <br />
            siddhāś cāpsaraso nāgā gandharvās tvaṃ sacāraṇāḥ //
             <span class="ref">BrP_55.29</span></p>
         
         
         <p id="BrP_55.30">
            pitaro vālakhilyāś ca prajānāṃ patayo 'cyuta <br />
            munayas tvam ṛṣigaṇās tvam aśvinau niśācarāḥ //
             <span class="ref">BrP_55.30</span></p>
         
         
         <p id="BrP_55.31">
            anyāś ca jātayas tvaṃ hi yat kiṃcij jīvasaṃjñitam <br />
            kiṃ cātra bahunoktena brahmādistambagocaram //
             <span class="ref">BrP_55.31</span></p>
         
         
         <p id="BrP_55.32">
            bhūtaṃ bhavyaṃ bhaviṣyaṃ ca tvaṃ jagat sacarācaram <br />
            yat te rūpaṃ paraṃ deva kūṭastham acalaṃ dhruvam //
             <span class="ref">BrP_55.32</span></p>
         
         
         <p id="BrP_55.33">
            brahmādyās tan na jānanti katham anye 'lpamedhasaḥ <br />
            deva śuddhasvabhāvo 'si nityas tvaṃ prakṛteḥ paraḥ //
             <span class="ref">BrP_55.33</span></p>
         
         
         <p id="BrP_55.34">
            avyaktaḥ śāśvato 'nantaḥ sarvavyāpī maheśvaraḥ <br />
            tvam ākāśaḥ paraḥ śānto ajas tvaṃ vibhur avyayaḥ //
             <span class="ref">BrP_55.34</span></p>
         
         
         <p id="BrP_55.35">
            evaṃ tvāṃ nirguṇaṃ stotuṃ kaḥ śaknoti nirañjanam <br />
            stuto 'si yan mayā deva vikalenālpacetasā <br />
            tat sarvaṃ devadeveśa kṣantum arhasi cāvyaya //
             <span class="ref">BrP_55.35</span></p>
         
         brahmovāca
         
         
         <p id="BrP_56.1">
            itthaṃ stutas tadā tena mārkaṇḍeyena bho dvijāḥ <br />
            prītaḥ provāca bhagavān meghagambhīrayā girā //
             <span class="ref">BrP_56.1</span></p>
         
         śrībhagavān uvāca
         
         
         <p id="BrP_56.2">
            brūhi kāmaṃ muniśreṣṭha yat te manasi vartate <br />
            dadāmi sarvaṃ viprarṣe matto yad abhivāñchasi //
             <span class="ref">BrP_56.2</span></p>
         
         brahmovāca
         
         
         <p id="BrP_56.3">
            śrutvā sa vacanaṃ viprāḥ śiśos tasya mahātmanaḥ <br />
            uvāca paramaprīto munis tadgatamānasaḥ //
             <span class="ref">BrP_56.3</span></p>
         
         mārkaṇḍeya uvāca
         
         
         <p id="BrP_56.4">
            jñātum icchāmi deva tvāṃ māyāṃ vai tava cottamām <br />
            tvatprasādāc ca deveśa smṛtir na parihīyate //
             <span class="ref">BrP_56.4</span></p>
         
         
         <p id="BrP_56.5">
            drutam antaḥ śarīreṇa satataṃ paryavartitam <br />
            icchāmi puṇḍarīkākṣa jñātuṃ tvām aham avyayam //
             <span class="ref">BrP_56.5</span></p>
         
         
         <p id="BrP_56.6">
            iha bhūtvā śiśuḥ sākṣāt kiṃ bhavān avatiṣṭhate <br />
            pītvā jagad idaṃ sarvam etad ākhyātum arhasi //
             <span class="ref">BrP_56.6</span></p>
         
         
         <p id="BrP_56.7">
            kimarthaṃ ca jagat sarvaṃ śarīrasthaṃ tavānagha <br />
            kiyantaṃ ca tvayā kālam iha stheyam ariṃdama //
             <span class="ref">BrP_56.7</span></p>
         
         
         <p id="BrP_56.8">
            jñātum icchāmi deveśa brūhi sarvam aśeṣataḥ <br />
            tvattaḥ kamalapattrākṣa vistareṇa yathātatham <br />
            mahad etad acintyaṃ ca yad ahaṃ dṛṣṭavān prabho //
             <span class="ref">BrP_56.8</span></p>
         
         brahmovāca
         
         
         <p id="BrP_56.9">
            ity uktaḥ sa tadā tena devadevo mahādyutiḥ <br />
            sāntvayan sa tadā vākyam uvāca vadatāṃ varaḥ //
             <span class="ref">BrP_56.9</span></p>
         
         śrībhagavān uvāca
         
         
         <p id="BrP_56.10">
            kāmaṃ devāś ca māṃ vipra nahi jānanti tattvataḥ <br />
            tava prītyā pravakṣyāmi yathedaṃ visṛjāmy aham //
             <span class="ref">BrP_56.10</span></p>
         
         
         <p id="BrP_56.11">
            pitṛbhakto 'si viprarṣe mām eva śaraṇaṃ gataḥ <br />
            tato dṛṣṭo 'smi te sākṣād brahmacaryaṃ ca te mahat //
             <span class="ref">BrP_56.11</span></p>
         
         
         <p id="BrP_56.12">
            āpo nārā iti purā saṃjñākarma kṛtaṃ mayā <br />
            tena nārāyaṇo 'smy ukto mama tās tv ayanaṃ sadā //
             <span class="ref">BrP_56.12</span></p>
         
         
         <p id="BrP_56.13">
            ahaṃ nārāyaṇo nāma prabhavaḥ śāśvato 'vyayaḥ <br />
            vidhātā sarvabhūtānāṃ saṃhartā ca dvijottama //
             <span class="ref">BrP_56.13</span></p>
         
         
         <p id="BrP_56.14">
            ahaṃ viṣṇur ahaṃ brahmā śakraś cāpi surādhipaḥ <br />
            ahaṃ vaiśravaṇo rājā yamaḥ pretādhipas tathā //
             <span class="ref">BrP_56.14</span></p>
         
         
         <p id="BrP_56.15">
            ahaṃ śivaś ca somaś ca kaśyapaś ca prajāpatiḥ <br />
            ahaṃ dhātā vidhātā ca yajñaś cāhaṃ dvijottama //
             <span class="ref">BrP_56.15</span></p>
         
         
         <p id="BrP_56.16">
            agnir āsyaṃ kṣitiḥ pādau candrādityau ca locane <br />
            dyaur mūrdhā khaṃ diśaḥ śrotre tathāpaḥ svedasaṃbhavāḥ //
             <span class="ref">BrP_56.16</span></p>
         
         
         <p id="BrP_56.17">
            sadiśaṃ ca nabhaḥ kāyo vāyur manasi me sthitaḥ <br />
            mayā kratuśatair iṣṭaṃ bahubhiś cāptadakṣiṇaiḥ //
             <span class="ref">BrP_56.17</span></p>
         
         
         <p id="BrP_56.18">
            yajante vedaviduṣo māṃ devayajane sthitam <br />
            pṛthivyāṃ kṣatriyendrāś ca pārthivāḥ svargakāṅkṣiṇaḥ //
             <span class="ref">BrP_56.18</span></p>
         
         
         <p id="BrP_56.19">
            yajante māṃ tathā vaiśyāḥ svargalokajigīṣavaḥ <br />
            catuḥsamudraparyantāṃ merumandarabhūṣaṇām //
             <span class="ref">BrP_56.19</span></p>
         
         
         <p id="BrP_56.20">
            śeṣo bhūtvāham eko hi dhārayāmi vasuṃdharām <br />
            vārāhaṃ rūpam āsthāya mameyaṃ jagatī purā //
             <span class="ref">BrP_56.20</span></p>
         
         
         <p id="BrP_56.21">
            majjamānā jale vipra vīryeṇāsmi samuddhṛtā <br />
            agniś ca vāḍavo vipra bhūtvāhaṃ dvijasattama //
             <span class="ref">BrP_56.21</span></p>
         
         
         <p id="BrP_56.22">
            pibāmy apaḥ samāviṣṭas tāś caiva visṛjāmy aham <br />
            brahma vaktraṃ bhujau kṣatram ūrū me saṃśritā viśaḥ //
             <span class="ref">BrP_56.22</span></p>
         
         
         <p id="BrP_56.23">
            pādau śūdrā bhavantīme vikrameṇa krameṇa ca <br />
            ṛgvedaḥ sāmavedaś ca yajurvedas tv atharvaṇaḥ //
             <span class="ref">BrP_56.23</span></p>
         
         
         <p id="BrP_56.24">
            mattaḥ prādurbhavanty ete mām eva praviśanti ca <br />
            yatayaḥ śāntiparamā yatātmāno bubhutsavaḥ //
             <span class="ref">BrP_56.24</span></p>
         
         
         <p id="BrP_56.25">
            kāmakrodhadveṣamuktā niḥsaṅgā vītakalmaṣāḥ <br />
            sattvasthā nirahaṃkārā nityam adhyātmakovidāḥ //
             <span class="ref">BrP_56.25</span></p>
         
         
         <p id="BrP_56.26">
            mām eva satataṃ viprāś cintayanta upāsate <br />
            ahaṃ saṃvartako jyotir ahaṃ saṃvartako 'nalaḥ //
             <span class="ref">BrP_56.26</span></p>
         
         
         <p id="BrP_56.27">
            ahaṃ saṃvartakaḥ sūryas tv ahaṃ saṃvartako 'nilaḥ <br />
            tārārūpāṇi dṛśyante yāny etāni nabhastale //
             <span class="ref">BrP_56.27</span></p>
         
         
         <p id="BrP_56.28">
            mama vai romakūpāṇi viddhi tvaṃ dvijasattama <br />
            ratnākarāḥ samudrāś ca sarva eva caturdiśaḥ //
             <span class="ref">BrP_56.28</span></p>
         
         
         <p id="BrP_56.29">
            vasanaṃ śayanaṃ caiva nilayaṃ caiva viddhi me <br />
            kāmaḥ krodhaś ca harṣaś ca bhayaṃ mohas tathaiva ca //
             <span class="ref">BrP_56.29</span></p>
         
         
         <p id="BrP_56.30">
            mamaiva viddhi rūpāṇi sarvāṇy etāni sattama <br />
            prāpnuvanti narā vipra yat kṛtvā karma śobhanam //
             <span class="ref">BrP_56.30</span></p>
         
         
         <p id="BrP_56.31">
            satyaṃ dānaṃ tapaś cogram ahiṃsāṃ sarvajantuṣu <br />
            madvidhānena vihitā mama dehavicāriṇaḥ //
             <span class="ref">BrP_56.31</span></p>
         
         
         <p id="BrP_56.32">
            mayābhibhūtavijñānāś ceṣṭayanti na kāmataḥ <br />
            samyag vedam adhīyānā yajanto vividhair makhaiḥ //
             <span class="ref">BrP_56.32</span></p>
         
         
         <p id="BrP_56.33">
            śāntātmāno jitakrodhāḥ prāpnuvanti dvijātayaḥ <br />
            prāptuṃ śakyo na caivāhaṃ narair duṣkṛtakarmabhiḥ //
             <span class="ref">BrP_56.33</span></p>
         
         
         <p id="BrP_56.34">
            lobhābhibhūtaiḥ kṛpaṇair anāryair akṛtātmabhiḥ <br />
            tan māṃ mahāphalaṃ viddhi narāṇāṃ bhāvitātmanām //
             <span class="ref">BrP_56.34</span></p>
         
         
         <p id="BrP_56.35">
            suduṣprāpaṃ vimūḍhānāṃ māṃ kuyoganiṣeviṇām <br />
            yadā yadā hi dharmasya glānir bhavati sattama //
             <span class="ref">BrP_56.35</span></p>
         
         
         <p id="BrP_56.36">
            abhyutthānam adharmasya tadātmānaṃ sṛjāmy aham <br />
            daityā hiṃsānuraktāś ca avadhyāḥ surasattamaiḥ //
             <span class="ref">BrP_56.36</span></p>
         
         
         <p id="BrP_56.37">
            rākṣasāś cāpi loke 'smin yadotpatsyanti dāruṇāḥ <br />
            tadāhaṃ saṃprasūyāmi gṛheṣu puṇyakarmaṇām //
             <span class="ref">BrP_56.37</span></p>
         
         
         <p id="BrP_56.38">
            praviṣṭo mānuṣaṃ dehaṃ sarvaṃ praśamayāmy aham <br />
            sṛṣṭvā devamanuṣyāṃś ca gandharvoragarākṣasān //
             <span class="ref">BrP_56.38</span></p>
         
         
         <p id="BrP_56.39">
            sthāvarāṇi ca bhūtāni saṃharāmy ātmamāyayā <br />
            karmakāle punar deham anucintya sṛjāmy aham //
             <span class="ref">BrP_56.39</span></p>
         
         
         <p id="BrP_56.40">
            āviśya mānuṣaṃ dehaṃ maryādābandhakāraṇāt <br />
            śvetaḥ kṛtayuge dharmaḥ śyāmas tretāyuge mama //
             <span class="ref">BrP_56.40</span></p>
         
         
         <p id="BrP_56.41">
            rakto dvāparam āsādya kṛṣṇaḥ kaliyuge tathā <br />
            trayo bhāgā hy adharmasya tasmin kāle bhavanti ca //
             <span class="ref">BrP_56.41</span></p>
         
         
         <p id="BrP_56.42">
            antakāle ca saṃprāpte kālo bhūtvātidāruṇaḥ <br />
            trailokyaṃ nāśayāmy ekaḥ sarvaṃ sthāvarajaṅgamam //
             <span class="ref">BrP_56.42</span></p>
         
         
         <p id="BrP_56.43">
            ahaṃ tridharmā viśvātmā sarvalokasukhāvahaḥ <br />
            abhinnaḥ sarvago 'nanto hṛṣīkeśa urukramaḥ //
             <span class="ref">BrP_56.43</span></p>
         
         
         <p id="BrP_56.44">
            kālacakraṃ nayāmy eko brahmarūpaṃ mamaiva tat <br />
            śamanaṃ sarvabhūtānāṃ sarvabhūtakṛtodyamam //
             <span class="ref">BrP_56.44</span></p>
         
         
         <p id="BrP_56.45">
            evaṃ praṇihitaḥ samyaṅ mamātmā munisattama <br />
            sarvabhūteṣu viprendra na ca māṃ vetti kaścana //
             <span class="ref">BrP_56.45</span></p>
         
         
         <p id="BrP_56.46">
            sarvaloke ca māṃ bhaktāḥ pūjayanti ca sarvaśaḥ <br />
            yac ca kiṃcit tvayā prāptaṃ mayi kleśātmakaṃ dvija //
             <span class="ref">BrP_56.46</span></p>
         
         
         <p id="BrP_56.47">
            sukhodayāya tat sarvaṃ śreyase ca tavānagha <br />
            yac ca kiṃcit tvayā loke dṛṣṭaṃ sthāvarajaṅgamam //
             <span class="ref">BrP_56.47</span></p>
         
         
         <p id="BrP_56.48">
            vihitaḥ sarva evāsau mayātmā bhūtabhāvanaḥ <br />
            ahaṃ nārāyaṇo nāma śaṅkhacakragadādharaḥ //
             <span class="ref">BrP_56.48</span></p>
         
         
         <p id="BrP_56.49">
            yāvad yugānāṃ viprarṣe sahasraṃ parivartate <br />
            tāvat svapimi viśvātmā sarvaviśvāni mohayan //
             <span class="ref">BrP_56.49</span></p>
         
         
         <p id="BrP_56.50">
            evaṃ sarvam ahaṃ kālam ihāse munisattama <br />
            aśiśuḥ śiśurūpeṇa yāvad brahmā na budhyate //
             <span class="ref">BrP_56.50</span></p>
         
         
         <p id="BrP_56.51">
            mayā ca datto viprendra varas te brahmarūpiṇā <br />
            asakṛt parituṣṭena viprarṣigaṇapūjita //
             <span class="ref">BrP_56.51</span></p>
         
         
         <p id="BrP_56.52">
            sarvam ekārṇavaṃ kṛtvā naṣṭe sthāvarajaṅgame <br />
            nirgato 'si mayājñātas tatas te darśitaṃ jagat //
             <span class="ref">BrP_56.52</span></p>
         
         
         <p id="BrP_56.53">
            abhyantaraṃ śarīrasya praviṣṭo 'si yadā mama <br />
            dṛṣṭvā lokaṃ samastaṃ hi vismito nāvabudhyase //
             <span class="ref">BrP_56.53</span></p>
         
         
         <p id="BrP_56.54">
            tato 'si vaktrād viprarṣe drutaṃ niḥsārito mayā <br />
            ākhyātas te mayā cātmā durjñeyo hi surāsuraiḥ //
             <span class="ref">BrP_56.54</span></p>
         
         
         <p id="BrP_56.55">
            yāvat sa bhagavān brahmā na budhyeta mahātapāḥ <br />
            tāvat tvam iha viprarṣe viśrabdhaś cara vai sukham //
             <span class="ref">BrP_56.55</span></p>
         
         
         <p id="BrP_56.56">
            tato vibuddhe tasmiṃs tu sarvalokapitāmahe <br />
            eko bhūtāni srakṣyāmi śarīrāṇi dvijottama //
             <span class="ref">BrP_56.56</span></p>
         
         
         <p id="BrP_56.57">
            ākāśaṃ pṛthivīṃ jyotir vāyuḥ salilam eva ca <br />
            loke yac ca bhavet kiṃcid iha sthāvarajaṅgamam //
             <span class="ref">BrP_56.57</span></p>
         
         brahmovāca
         
         
         <p id="BrP_56.58">
            evam uktvā tadā viprāḥ punas taṃ prāha mādhavaḥ <br />
            pūrṇe yugasahasre tu meghagambhīranisvanaḥ //
             <span class="ref">BrP_56.58</span></p>
         
         śrībhagavān uvāca
         
         
         <p id="BrP_56.59">
            mune brūhi yadarthaṃ māṃ stutavān paramārthataḥ <br />
            varaṃ vṛṇīṣva yac chreṣṭhaṃ dadāmi nacirād aham //
             <span class="ref">BrP_56.59</span></p>
         
         
         <p id="BrP_56.60">
            āyuṣmān asi devānāṃ madbhakto 'si dṛḍhavrataḥ <br />
            tena tvam asi viprendra punar dīrghāyur āpnuhi //
             <span class="ref">BrP_56.60</span></p>
         
         brahmovāca
         
         
         <p id="BrP_56.61">
            śrutvā vāṇīṃ śubhāṃ tasya vilokya sa tadā punaḥ <br />
            mūrdhnā nipatya sahasā praṇamya punar abravīt //
             <span class="ref">BrP_56.61</span></p>
         
         mārkaṇḍeya uvāca
         
         
         <p id="BrP_56.62">
            dṛṣṭaṃ paraṃ hi deveśa tava rūpaṃ dvijottama <br />
            moho 'yaṃ vigataḥ satyaṃ tvayi dṛṣṭe tu me hare //
             <span class="ref">BrP_56.62</span></p>
         
         
         <p id="BrP_56.63">
            evam evam ahaṃ nātha iccheyaṃ tvatprasādataḥ <br />
            lokānāṃ ca hitārthāya nānābhāvapraśāntaye //
             <span class="ref">BrP_56.63</span></p>
         
         
         <p id="BrP_56.64">
            śaivabhāgavatānāṃ ca vādārthapratiṣedhakam <br />
            asmin kṣetravare puṇye nirmale puruṣottame //
             <span class="ref">BrP_56.64</span></p>
         
         
         <p id="BrP_56.65">
            śivasyāyatanaṃ deva karomi paramaṃ mahat <br />
            pratiṣṭheya tathā tatra tava sthāne ca śaṃkaram //
             <span class="ref">BrP_56.65</span></p>
         
         
         <p id="BrP_56.66">
            tato jñāsyanti loke 'sminn ekamūrtī harīśvarau <br />
            pratyuvāca jagannāthaḥ sa punas taṃ mahāmunim //
             <span class="ref">BrP_56.66</span></p>
         
         śrībhagavān uvāca
         
         
         <p id="BrP_56.67">
            yad etat paramaṃ devaṃ kāraṇaṃ bhuvaneśvaram <br />
            liṅgam ārādhanārthāya nānābhāvapraśāntaye //
             <span class="ref">BrP_56.67</span></p>
         
         
         <p id="BrP_56.68">
            mamādiṣṭena viprendra kuru śīghraṃ śivālayam <br />
            tatprabhāvāc chivaloke tiṣṭha tvaṃ ca tathākṣayam //
             <span class="ref">BrP_56.68</span></p>
         
         
         <p id="BrP_56.69">
            śive saṃsthāpite vipra mama saṃsthāpanaṃ bhavet <br />
            nāvayor antaraṃ kiṃcid ekabhāvau dvidhā kṛtau //
             <span class="ref">BrP_56.69</span></p>
         
         
         <p id="BrP_56.70">
            yo rudraḥ sa svayaṃ viṣṇur yo viṣṇuḥ sa maheśvaraḥ <br />
            ubhayor antaraṃ nāsti pavanākāśayor iva //
             <span class="ref">BrP_56.70</span></p>
         
         
         <p id="BrP_56.71">
            mohito nābhijānāti ya eva garuḍadhvajaḥ <br />
            vṛṣadhvajaḥ sa eveti tripuraghnaṃ trilocanam //
             <span class="ref">BrP_56.71</span></p>
         
         
         <p id="BrP_56.72">
            tava nāmāṅkitaṃ tasmāt kuru vipra śivālayam <br />
            uttare devadevasya kuru tīrthaṃ suśobhanam //
             <span class="ref">BrP_56.72</span></p>
         
         
         <p id="BrP_56.73">
            mārkaṇḍeyahrado nāma naralokeṣu viśrutaḥ <br />
            bhaviṣyati dvijaśreṣṭha sarvapāpapraṇāśanaḥ //
             <span class="ref">BrP_56.73</span></p>
         
         brahmovāca
         
         
         <p id="BrP_56.74">
            ity uktvā sa tadā devas tatraivāntaradhīyata <br />
            mārkaṇḍeyaṃ muniśreṣṭhāḥ sarvavyāpī janārdanaḥ //
             <span class="ref">BrP_56.74</span></p>
         
         brahmovāca
         
         
         <p id="BrP_57.1">
            ataḥ paraṃ pravakṣyāmi pañcatīrthavidhiṃ dvijāḥ <br />
            yat phalaṃ snānadānena devatāprekṣaṇena ca //
             <span class="ref">BrP_57.1</span></p>
         
         
         <p id="BrP_57.2">
            mārkaṇḍeyahradaṃ gatvā naraś codaṅmukhaḥ śuciḥ <br />
            nimajjet tatra vārāṃs trīn imaṃ mantram udīrayet //
             <span class="ref">BrP_57.2</span></p>
         
         
         <p id="BrP_57.3">
            saṃsārasāgare magnaṃ pāpagrastam acetanam <br />
            trāhi māṃ bhaganetraghna tripurāre namo 'stu te //
             <span class="ref">BrP_57.3</span></p>
         
         
         <p id="BrP_57.4">
            namaḥ śivāya śāntāya sarvapāpaharāya ca <br />
            snānaṃ karomi deveśa mama naśyatu pātakam //
             <span class="ref">BrP_57.4</span></p>
         
         
         <p id="BrP_57.5">
            nābhimātre jale snātvā vidhivad devatā ṛṣīn <br />
            tilodakena matimān pitṝṃś cānyāṃś ca tarpayet //
             <span class="ref">BrP_57.5</span></p>
         
         
         <p id="BrP_57.6">
            snātvā tathaiva cācamya tato gacchec chivālayam <br />
            praviśya devatāgāraṃ kṛtvā taṃ triḥ pradakṣiṇam //
             <span class="ref">BrP_57.6</span></p>
         
         
         <p id="BrP_57.7">
            mūlamantreṇa saṃpūjya mārkaṇḍeyasya ceśvaram <br />
            aghoreṇa ca bho viprāḥ praṇipatya prasādayet //
             <span class="ref">BrP_57.7</span></p>
         
         
         <p id="BrP_57.8">
            trilocana namas te 'stu namas te śaśibhūṣaṇa <br />
            trāhi māṃ tvaṃ virūpākṣa mahādeva namo 'stu te //
             <span class="ref">BrP_57.8</span></p>
         
         
         <p id="BrP_57.9">
            mārkaṇḍeyahrade tv evaṃ snātvā dṛṣṭvā ca śaṃkaram <br />
            daśānām aśvamedhānāṃ phalaṃ prāpnoti mānavaḥ //
             <span class="ref">BrP_57.9</span></p>
         
         
         <p id="BrP_57.10">
            pāpaiḥ sarvair vinirmuktaḥ śivalokaṃ sa gacchati <br />
            tatra bhuktvā varān bhogān yāvad ābhūtasaṃplavam //
             <span class="ref">BrP_57.10</span></p>
         
         
         <p id="BrP_57.11">
            ihalokaṃ samāsādya bhaved vipro bahuśrutaḥ <br />
            śāṃkaraṃ yogam āsādya tato mokṣam avāpnuyāt //
             <span class="ref">BrP_57.11</span></p>
         
         
         <p id="BrP_57.12">
            kalpavṛkṣaṃ tato gatvā kṛtvā taṃ triḥ pradakṣiṇam <br />
            pūjayet parayā bhaktyā mantreṇānena taṃ vaṭam //
             <span class="ref">BrP_57.12</span></p>
         
         
         <p id="BrP_57.13">
            oṃ namo vyaktarūpāya mahāpralayakāriṇe <br />
            mahadrasopaviṣṭāya nyagrodhāya namo 'stu te //
             <span class="ref">BrP_57.13</span></p>
         
         
         <p id="BrP_57.14">
            amaras tvaṃ sadā kalpe hareś cāyatanaṃ vaṭa <br />
            nyagrodha hara me pāpaṃ kalpavṛkṣa namo 'stu te //
             <span class="ref">BrP_57.14</span></p>
         
         
         <p id="BrP_57.15">
            bhaktyā pradakṣiṇaṃ kṛtvā natvā kalpavaṭaṃ naraḥ <br />
            sahasā mucyate pāpāj jīrṇatvaca ivoragaḥ //
             <span class="ref">BrP_57.15</span></p>
         
         
         <p id="BrP_57.16">
            chāyāṃ tasya samākramya kalpavṛkṣasya bho dvijāḥ <br />
            brahmahatyāṃ naro jahyāt pāpeṣv anyeṣu kā kathā //
             <span class="ref">BrP_57.16</span></p>
         
         
         <p id="BrP_57.17">
            dṛṣṭvā kṛṣṇāṅgasaṃbhūtaṃ brahmatejomayaṃ param <br />
            nyagrodhākṛtikaṃ viṣṇuṃ praṇipatya ca bho dvijāḥ //
             <span class="ref">BrP_57.17</span></p>
         
         
         <p id="BrP_57.18">
            rājasūyāśvamedhābhyāṃ phalaṃ prāpnoti cādhikam <br />
            tathā svavaṃśam uddhṛtya viṣṇulokaṃ sa gacchati //
             <span class="ref">BrP_57.18</span></p>
         
         
         <p id="BrP_57.19">
            vainateyaṃ namaskṛtya kṛṣṇasya purataḥ sthitam <br />
            sarvapāpavinirmuktas tato viṣṇupuraṃ vrajet //
             <span class="ref">BrP_57.19</span></p>
         
         
         <p id="BrP_57.20">
            dṛṣṭvā vaṭaṃ vainateyaṃ yaḥ paśyet puruṣottamam <br />
            saṃkarṣaṇaṃ subhadrāṃ ca sa yāti paramāṃ gatim //
             <span class="ref">BrP_57.20</span></p>
         
         
         <p id="BrP_57.21">
            praviśyāyatanaṃ viṣṇoḥ kṛtvā taṃ triḥ pradakṣiṇam <br />
            saṃkarṣaṇaṃ svamantreṇa bhaktyāpūjya prasādayet //
             <span class="ref">BrP_57.21</span></p>
         
         
         <p id="BrP_57.22">
            namas te haladhṛg rāma namas te muśalāyudha <br />
            namas te revatīkānta namas te bhaktavatsala //
             <span class="ref">BrP_57.22</span></p>
         
         
         <p id="BrP_57.23">
            namas te balināṃ śreṣṭha namas te dharaṇīdhara <br />
            pralambāre namas te 'stu trāhi māṃ kṛṣṇapūrvaja //
             <span class="ref">BrP_57.23</span></p>
         
         
         <p id="BrP_57.24">
            evaṃ prasādya cānantam ajeyaṃ tridaśārcitam <br />
            kailāsaśikharākāraṃ candrāt kāntatarānanam //
             <span class="ref">BrP_57.24</span></p>
         
         
         <p id="BrP_57.25">
            nīlavastradharaṃ devaṃ phaṇāvikaṭamastakam <br />
            mahābalaṃ haladharaṃ kuṇḍalaikavibhūṣitam //
             <span class="ref">BrP_57.25</span></p>
         
         
         <p id="BrP_57.26">
            rauhiṇeyaṃ naro bhaktyā labhed abhimataṃ phalam <br />
            sarvapāpair vinirmukto viṣṇulokaṃ sa gacchati //
             <span class="ref">BrP_57.26</span></p>
         
         
         <p id="BrP_57.27">
            ābhūtasaṃplavaṃ yāvad bhuktvā tatra sukhaṃ naraḥ <br />
            puṇyakṣayād ihāgatya pravare yogināṃ kule //
             <span class="ref">BrP_57.27</span></p>
         
         
         <p id="BrP_57.28">
            brāhmaṇapravaro bhūtvā sarvaśāstrārthapāragaḥ <br />
            jñānaṃ tatra samāsādya muktiṃ prāpnoti durlabhām //
             <span class="ref">BrP_57.28</span></p>
         
         
         <p id="BrP_57.29">
            evam abhyarcya halinaṃ tataḥ kṛṣṇaṃ vicakṣaṇaḥ <br />
            dvādaśākṣaramantreṇa pūjayet susamāhitaḥ //
             <span class="ref">BrP_57.29</span></p>
         
         
         <p id="BrP_57.30">
            dviṣaṭkavarṇamantreṇa bhaktyā ye puruṣottamam <br />
            pūjayanti sadā dhīrās te mokṣaṃ prāpnuvanti vai //
             <span class="ref">BrP_57.30</span></p>
         
         
         <p id="BrP_57.31">
            na tāṃ gatiṃ surā yānti yogino naiva somapāḥ <br />
            yāṃ gatiṃ yānti bho viprā dvādaśākṣaratatparāḥ //
             <span class="ref">BrP_57.31</span></p>
         
         
         <p id="BrP_57.32">
            tasmāt tenaiva mantreṇa bhaktyā kṛṣṇaṃ jagadgurum <br />
            saṃpūjya gandhapuṣpādyaiḥ praṇipatya prasādayet //
             <span class="ref">BrP_57.32</span></p>
         
         
         <p id="BrP_57.33">
            jaya kṛṣṇa jagannātha jaya sarvāghanāśana <br />
            jaya cāṇūrakeśighna jaya kaṃsaniṣūdana //
             <span class="ref">BrP_57.33</span></p>
         
         
         <p id="BrP_57.34">
            jaya padmapalāśākṣa jaya cakragadādhara <br />
            jaya nīlāmbudaśyāma jaya sarvasukhaprada //
             <span class="ref">BrP_57.34</span></p>
         
         
         <p id="BrP_57.35">
            jaya deva jagatpūjya jaya saṃsāranāśana <br />
            jaya lokapate nātha jaya vāñchāphalaprada //
             <span class="ref">BrP_57.35</span></p>
         
         
         <p id="BrP_57.36">
            saṃsārasāgare ghore niḥsāre duḥkhaphenile <br />
            krodhagrāhākule raudre viṣayodakasaṃplave //
             <span class="ref">BrP_57.36</span></p>
         
         
         <p id="BrP_57.37">
            nānārogormikalile mohāvartasudustare <br />
            nimagno 'haṃ suraśreṣṭha trāhi māṃ puruṣottama //
             <span class="ref">BrP_57.37</span></p>
         
         
         <p id="BrP_57.38">
            evaṃ prasādya deveśaṃ varadaṃ bhaktavatsalam <br />
            sarvapāpaharaṃ devaṃ sarvakāmaphalapradam //
             <span class="ref">BrP_57.38</span></p>
         
         
         <p id="BrP_57.39">
            pīnāṃsaṃ dvibhujaṃ kṛṣṇaṃ padmapattrāyatekṣaṇam <br />
            mahoraskaṃ mahābāhuṃ pītavastraṃ śubhānanam //
             <span class="ref">BrP_57.39</span></p>
         
         
         <p id="BrP_57.40">
            śaṅkhacakragadāpāṇiṃ mukuṭāṅgadabhūṣaṇam <br />
            sarvalakṣaṇasaṃyuktaṃ vanamālāvibhūṣitam //
             <span class="ref">BrP_57.40</span></p>
         
         
         <p id="BrP_57.41">
            dṛṣṭvā naro 'ñjaliṃ kṛtvā daṇḍavat praṇipatya ca <br />
            aśvamedhasahasrāṇāṃ phalaṃ prāpnoti vai dvijāḥ //
             <span class="ref">BrP_57.41</span></p>
         
         
         <p id="BrP_57.42">
            yat phalaṃ sarvatīrtheṣu snāne dāne prakīrtitam <br />
            naras tat phalam āpnoti dṛṣṭvā kṛṣṇaṃ praṇamya ca //
             <span class="ref">BrP_57.42</span></p>
         
         
         <p id="BrP_57.43">
            yat phalaṃ sarvaratnādyair iṣṭe bahusuvarṇake <br />
            naras tat phalam āpnoti dṛṣṭvā kṛṣṇaṃ praṇamya ca //
             <span class="ref">BrP_57.43</span></p>
         
         
         <p id="BrP_57.44">
            yat phalaṃ sarvavedeṣu sarvayajñeṣu yat phalam <br />
            tat phalaṃ samavāpnoti naraḥ kṛṣṇaṃ praṇamya ca //
             <span class="ref">BrP_57.44</span></p>
         
         
         <p id="BrP_57.45">
            yat phalaṃ sarvadānena vratena niyamena ca <br />
            naras tat phalam āpnoti dṛṣṭvā kṛṣṇaṃ praṇamya ca //
             <span class="ref">BrP_57.45</span></p>
         
         
         <p id="BrP_57.46">
            tapobhir vividhair ugrair yat phalaṃ samudāhṛtam <br />
            naras tat phalam āpnoti dṛṣṭvā kṛṣṇaṃ praṇamya ca //
             <span class="ref">BrP_57.46</span></p>
         
         
         <p id="BrP_57.47">
            yat phalaṃ brahmacaryeṇa samyak cīrṇena tatkṛtam <br />
            naras tat phalam āpnoti dṛṣṭvā kṛṣṇaṃ praṇamya ca //
             <span class="ref">BrP_57.47</span></p>
         
         
         <p id="BrP_57.48">
            yat phalaṃ ca gṛhasthasya yathoktācāravartinaḥ <br />
            naras tat phalam āpnoti dṛṣṭvā kṛṣṇaṃ praṇamya ca //
             <span class="ref">BrP_57.48</span></p>
         
         
         <p id="BrP_57.49">
            yat phalaṃ vanavāsena vānaprasthasya kīrtitam <br />
            naras tat phalam āpnoti dṛṣṭvā kṛṣṇaṃ praṇamya ca //
             <span class="ref">BrP_57.49</span></p>
         
         
         <p id="BrP_57.50">
            saṃnyāsena yathoktena yat phalaṃ samudāhṛtam <br />
            naras tat phalam āpnoti dṛṣṭvā kṛṣṇaṃ praṇamya ca //
             <span class="ref">BrP_57.50</span></p>
         
         
         <p id="BrP_57.51">
            kiṃ cātra bahunoktena māhātmye tasya bho dvijāḥ <br />
            dṛṣṭvā kṛṣṇaṃ naro bhaktyā mokṣaṃ prāpnoti durlabham //
             <span class="ref">BrP_57.51</span></p>
         
         
         <p id="BrP_57.52">
            pāpair vimuktaḥ śuddhātmā kalpakoṭisamudbhavaiḥ <br />
            śriyā paramayā yuktaḥ sarvaiḥ samudito guṇaiḥ //
             <span class="ref">BrP_57.52</span></p>
         
         
         <p id="BrP_57.53">
            sarvakāmasamṛddhena vimānena suvarcasā <br />
            trisaptakulam uddhṛtya naro viṣṇupuraṃ vrajet //
             <span class="ref">BrP_57.53</span></p>
         
         
         <p id="BrP_57.54">
            tatra kalpaśataṃ yāvad bhuktvā bhogān manoramān <br />
            gandharvāpsarasaiḥ sārdhaṃ yathā viṣṇuś caturbhujaḥ //
             <span class="ref">BrP_57.54</span></p>
         
         
         <p id="BrP_57.55">
            cyutas tasmād ihāyāto viprāṇāṃ pravare kule <br />
            sarvajñaḥ sarvavedī ca jāyate gatamatsaraḥ //
             <span class="ref">BrP_57.55</span></p>
         
         
         <p id="BrP_57.56">
            svadharmanirataḥ śānto dātā bhūtahite rataḥ <br />
            āsādya vaiṣṇavaṃ jñānaṃ tato muktim avāpnuyāt //
             <span class="ref">BrP_57.56</span></p>
         
         
         <p id="BrP_57.57">
            tataḥ saṃpūjya mantreṇa subhadrāṃ bhaktavatsalām <br />
            prasādayet tato viprāḥ praṇipatya kṛtāñjaliḥ //
             <span class="ref">BrP_57.57</span></p>
         
         
         <p id="BrP_57.58">
            namas te sarvage devi namas te śubhasaukhyade <br />
            trāhi māṃ padmapattrākṣi kātyāyani namo 'stu te //
             <span class="ref">BrP_57.58</span></p>
         
         
         <p id="BrP_57.59">
            evaṃ prasādya tāṃ devīṃ jagaddhātrīṃ jagaddhitām <br />
            baladevasya bhaginīṃ subhadrāṃ varadāṃ śivām //
             <span class="ref">BrP_57.59</span></p>
         
         
         <p id="BrP_57.60">
            kāmagena vimānena naro viṣṇupuraṃ vrajet <br />
            ābhūtasaṃplavaṃ yāvat krīḍitvā tatra devavat //
             <span class="ref">BrP_57.60</span></p>
         
         
         <p id="BrP_57.61">
            iha mānuṣatāṃ prāpto brāhmaṇo vedavid bhavet <br />
            prāpya yogaṃ hares tatra mokṣaṃ ca labhate dhruvam //
             <span class="ref">BrP_57.61</span></p>
         
         brahmovāca
         
         
         <p id="BrP_58.1">
            evaṃ dṛṣṭvā balaṃ kṛṣṇaṃ subhadrāṃ praṇipatya ca <br />
            dharmaṃ cārthaṃ ca kāmaṃ ca mokṣaṃ ca labhate dhruvam //
             <span class="ref">BrP_58.1</span></p>
         
         
         <p id="BrP_58.2">
            niṣkramya devatāgārāt kṛtakṛtyo bhaven naraḥ <br />
            praṇamyāyatanaṃ paścād vrajet tatra samāhitaḥ //
             <span class="ref">BrP_58.2</span></p>
         
         
         <p id="BrP_58.3">
            indranīlamayo viṣṇur yatrāste vālukāvṛtaḥ <br />
            antardhānagataṃ natvā tato viṣṇupuraṃ vrajet //
             <span class="ref">BrP_58.3</span></p>
         
         
         <p id="BrP_58.4">
            sarvadevamayo yo 'sau hatavān asurottamam <br />
            sa āste tatra bho viprāḥ siṃhārdhakṛtavigrahaḥ //
             <span class="ref">BrP_58.4</span></p>
         
         
         <p id="BrP_58.5">
            bhaktyā dṛṣṭvā tu taṃ devaṃ praṇamya narakesarīm <br />
            mucyate pātakair martyaḥ samastair nātra saṃśayaḥ //
             <span class="ref">BrP_58.5</span></p>
         
         
         <p id="BrP_58.6">
            narasiṃhasya ye bhaktā bhavanti bhuvi mānavāḥ <br />
            na teṣāṃ duṣkṛtaṃ kiṃcit phalaṃ syād yad yad īpsitam //
             <span class="ref">BrP_58.6</span></p>
         
         
         <p id="BrP_58.7">
            tasmāt sarvaprayatnena narasiṃhaṃ samāśrayet <br />
            dharmārthakāmamokṣāṇāṃ phalaṃ yasmāt prayacchati //
             <span class="ref">BrP_58.7</span></p>
         
         munaya ūcuḥ
         
         
         <p id="BrP_58.8">
            māhātmyaṃ narasiṃhasya sukhadaṃ bhuvi durlabham <br />
            yathā kathayase deva tena no vismayo mahān //
             <span class="ref">BrP_58.8</span></p>
         
         
         <p id="BrP_58.9">
            prabhāvaṃ tasya devasya vistareṇa jagatpate <br />
            śrotum icchāmahe brūhi paraṃ kautūhalaṃ hi naḥ //
             <span class="ref">BrP_58.9</span></p>
         
         
         <p id="BrP_58.10">
            yathā prasīded devo 'sau narasiṃho mahābalaḥ <br />
            bhaktānām upakārāya brūhi deva namo 'stu te //
             <span class="ref">BrP_58.10</span></p>
         
         
         <p id="BrP_58.11">
            prasādān narasiṃhasya yā bhavanty atra siddhayaḥ <br />
            brūhi tāḥ kuru cāsmākaṃ prasādaṃ prapitāmaha //
             <span class="ref">BrP_58.11</span></p>
         
         brahmovāca
         
         
         <p id="BrP_58.12">
            śṛṇudhvaṃ tasya bho viprāḥ prabhāvaṃ gadato mama <br />
            ajitasyāprameyasya bhuktimuktipradasya ca //
             <span class="ref">BrP_58.12</span></p>
         
         
         <p id="BrP_58.13">
            kaḥ śaknoti guṇān vaktuṃ samastāṃs tasya bho dvijāḥ <br />
            siṃhārdhakṛtadehasya pravakṣyāmi samāsataḥ //
             <span class="ref">BrP_58.13</span></p>
         
         
         <p id="BrP_58.14">
            yāḥ kāścit siddhayaś cātra śrūyante daivamānuṣāḥ <br />
            prasādāt tasya tāḥ sarvāḥ sidhyanti nātra saṃśayaḥ //
             <span class="ref">BrP_58.14</span></p>
         
         
         <p id="BrP_58.15">
            svarge martye ca pātāle dikṣu toye pure nage <br />
            prasādāt tasya devasya bhavaty avyāhatā gatiḥ //
             <span class="ref">BrP_58.15</span></p>
         
         
         <p id="BrP_58.16">
            asādhyaṃ tasya devasya nāsty atra sacarācare <br />
            narasiṃhasya bho viprāḥ sadā bhaktānukampinaḥ //
             <span class="ref">BrP_58.16</span></p>
         
         
         <p id="BrP_58.17">
            vidhānaṃ tasya vakṣyāmi bhaktānām upakārakam <br />
            yena prasīdec caivāsau siṃhārdhakṛtavigrahaḥ //
             <span class="ref">BrP_58.17</span></p>
         
         
         <p id="BrP_58.18">
            śṛṇudhvaṃ muniśārdūlāḥ kalparājaṃ sanātanam <br />
            narasiṃhasya tattvaṃ ca yan na jñātaṃ surāsuraiḥ //
             <span class="ref">BrP_58.18</span></p>
         
         
         <p id="BrP_58.19">
            śākayāvakamūlais tu phalapiṇyākasaktukaiḥ <br />
            payobhakṣeṇa viprendrā vartayet sādhakottamaḥ //
             <span class="ref">BrP_58.19</span></p>
         
         
         <p id="BrP_58.20">
            kośakaupīnavāsāś ca dhyānayukto jitendriyaḥ <br />
            araṇye vijane deśe parvate sindhusaṃgame //
             <span class="ref">BrP_58.20</span></p>
         
         
         <p id="BrP_58.21">
            ūṣare siddhakṣetre ca narasiṃhāśrame tathā <br />
            pratiṣṭhāpya svayaṃ vāpi pūjāṃ kṛtvā vidhānataḥ //
             <span class="ref">BrP_58.21</span></p>
         
         
         <p id="BrP_58.22">
            dvādaśyāṃ śuklapakṣasya upoṣya munipuṃgavāḥ <br />
            japel lakṣāṇi vai viṃśan manasā saṃyatendriyaḥ //
             <span class="ref">BrP_58.22</span></p>
         
         
         <p id="BrP_58.23">
            upapātakayuktaś ca mahāpātakasaṃyutaḥ <br />
            mukto bhavet tato viprāḥ sādhako nātra saṃśayaḥ //
             <span class="ref">BrP_58.23</span></p>
         
         
         <p id="BrP_58.24">
            kṛtvā pradakṣiṇaṃ tatra narasiṃhaṃ prapūjayet <br />
            puṇyagandhādibhir dhūpaiḥ praṇamya śirasā prabhum //
             <span class="ref">BrP_58.24</span></p>
         
         
         <p id="BrP_58.25">
            karpūracandanāktāni jātīpuṣpāṇi mastake <br />
            pradadyān narasiṃhasya tataḥ siddhiḥ prajāyate //
             <span class="ref">BrP_58.25</span></p>
         
         
         <p id="BrP_58.26">
            bhagavān sarvakāryeṣu na kvacit pratihanyate <br />
            tejaḥ soḍhuṃ na śaktāḥ syur brahmarudrādayaḥ surāḥ //
             <span class="ref">BrP_58.26</span></p>
         
         
         <p id="BrP_58.27">
            kiṃ punar dānavā loke siddhagandharvamānuṣāḥ <br />
            vidyādharā yakṣagaṇāḥ sakiṃnaramahoragāḥ //
             <span class="ref">BrP_58.27</span></p>
         
         
         <p id="BrP_58.28">
            mantraṃ yān āsurān hantuṃ japanty eke 'nyasādhakāḥ <br />
            te sarve pralayaṃ yānti dṛṣṭvādityāgnivarcasaḥ //
             <span class="ref">BrP_58.28</span></p>
         
         
         <p id="BrP_58.29">
            sakṛjjaptaṃ tu kavacaṃ rakṣet sarvam upadravam <br />
            dvirjaptaṃ kavacaṃ divyaṃ rakṣate devadānavāt //
             <span class="ref">BrP_58.29</span></p>
         
         
         <p id="BrP_58.30">
            gandharvāḥ kiṃnarā yakṣā vidyādharamahoragāḥ <br />
            bhūtāḥ piśācā rakṣāṃsi ye cānye paripanthinaḥ //
             <span class="ref">BrP_58.30</span></p>
         
         
         <p id="BrP_58.31">
            trirjaptaṃ kavacaṃ divyam abhedyaṃ ca surāsuraiḥ <br />
            dvādaśābhyantare caiva yojanānāṃ dvijottamāḥ //
             <span class="ref">BrP_58.31</span></p>
         
         
         <p id="BrP_58.32">
            rakṣate bhagavān devo narasiṃho mahābalaḥ <br />
            tato gatvā biladvāram upoṣya rajanītrayam //
             <span class="ref">BrP_58.32</span></p>
         
         
         <p id="BrP_58.33">
            palāśakāṣṭhaiḥ prajvālya bhagavantaṃ hutāśanam <br />
            palāśasamidhas tatra juhuyāt trimadhuplutāḥ //
             <span class="ref">BrP_58.33</span></p>
         
         
         <p id="BrP_58.34">
            dve śate dvijaśārdūlā vaṣaṭkāreṇa sādhakaḥ <br />
            tato vivaradvāraṃ tu prakaṭaṃ jāyate kṣaṇāt //
             <span class="ref">BrP_58.34</span></p>
         
         
         <p id="BrP_58.35">
            tato viśet tu niḥśaṅkaṃ kavacī vivaraṃ budhaḥ <br />
            gacchataḥ saṃkaṭaṃ tasya tamomohaś ca naśyati //
             <span class="ref">BrP_58.35</span></p>
         
         
         <p id="BrP_58.36">
            rājamārgaḥ suvistīrṇo dṛśyate bhramarājitaḥ <br />
            narasiṃhaṃ smaraṃs tatra pātālaṃ viśate dvijāḥ //
             <span class="ref">BrP_58.36</span></p>
         
         
         <p id="BrP_58.37">
            gatvā tatra japet tattvaṃ narasiṃhākhyam avyayam <br />
            tataḥ strīṇāṃ sahasrāṇi vīṇāvādanakarmaṇām //
             <span class="ref">BrP_58.37</span></p>
         
         
         <p id="BrP_58.38">
            nirgacchanti puro viprāḥ svāgataṃ tā vadanti ca <br />
            praveśayanti tā haste gṛhītvā sādhakeśvaram //
             <span class="ref">BrP_58.38</span></p>
         
         
         <p id="BrP_58.39">
            tato rasāyanaṃ divyaṃ pāyayanti dvijottamāḥ <br />
            pītamātre divyadeho jāyate sumahābalaḥ //
             <span class="ref">BrP_58.39</span></p>
         
         
         <p id="BrP_58.40">
            krīḍate saha kanyābhir yāvad ābhūtasaṃplavam <br />
            bhinnadeho vāsudeve līyate nātra saṃśayaḥ //
             <span class="ref">BrP_58.40</span></p>
         
         
         <p id="BrP_58.41">
            yadā na rocate vāsas tasmān nirgacchate punaḥ <br />
            paṭṭaṃ śūlaṃ ca khaḍgaṃ ca rocanāṃ ca maṇiṃ tathā //
             <span class="ref">BrP_58.41</span></p>
         
         
         <p id="BrP_58.42">
            rasaṃ rasāyanaṃ caiva pādukāñjanam eva ca <br />
            kṛṣṇājinaṃ muniśreṣṭhā guṭikāṃ ca manoharām //
             <span class="ref">BrP_58.42</span></p>
         
         
         <p id="BrP_58.43">
            kamaṇḍaluṃ cākṣasūtraṃ yaṣṭiṃ saṃjīvanīṃ tathā <br />
            siddhavidyāṃ ca śāstrāṇi gṛhītvā sādhakeśvaraḥ //
             <span class="ref">BrP_58.43</span></p>
         
         
         <p id="BrP_58.44">
            jvaladvahnisphuliṅgormiveṣṭitaṃ triśikhaṃ hṛdi <br />
            sakṛn nyastaṃ dahet sarvaṃ vṛjinaṃ janmakoṭijam //
             <span class="ref">BrP_58.44</span></p>
         
         
         <p id="BrP_58.45">
            viṣe nyastaṃ viṣaṃ hanyāt kuṣṭhaṃ hanyāt tanau sthitam <br />
            svadehe bhrūṇahatyādi kṛtvā divyena śudhyati //
             <span class="ref">BrP_58.45</span></p>
         
         
         <p id="BrP_58.46">
            mahāgrahagṛhīteṣu jvalamānaṃ vicintayet <br />
            hṛdante vai tataḥ śīghraṃ naśyeyur dāruṇā grahāḥ //
             <span class="ref">BrP_58.46</span></p>
         
         
         <p id="BrP_58.47">
            bālānāṃ kaṇṭhake baddhaṃ rakṣā bhavati nityaśaḥ <br />
            gaṇḍapiṇḍakalūtānāṃ nāśanaṃ kurute dhruvam //
             <span class="ref">BrP_58.47</span></p>
         
         
         <p id="BrP_58.48">
            vyādhijāte samidbhiś ca ghṛtakṣīreṇa homayet <br />
            trisaṃdhyaṃ māsam ekaṃ tu sarvarogān vināśayet //
             <span class="ref">BrP_58.48</span></p>
         
         
         <p id="BrP_58.49">
            asādhyaṃ tu na paśyāmi trailokye sacarācare <br />
            yāṃ yāṃ kāmayate siddhiṃ tāṃ tāṃ prāpnoti sa dhruvam //
             <span class="ref">BrP_58.49</span></p>
         
         
         <p id="BrP_58.50">
            aṣṭottaraśataṃ tv eke pūjayitvā mṛgādhipam <br />
            mṛttikāḥ sapta valmīke śmaśāne ca catuṣpathe //
             <span class="ref">BrP_58.50</span></p>
         
         
         <p id="BrP_58.51">
            raktacandanasaṃmiśrā gavāṃ kṣīreṇa loḍayet <br />
            siṃhasya pratimāṃ kṛtvā pramāṇena ṣaḍaṅgulām //
             <span class="ref">BrP_58.51</span></p>
         
         
         <p id="BrP_58.52">
            limpet tathā bhūrjapattre rocanayā samālikhet <br />
            narasiṃhasya kaṇṭhe tu baddhvā caiva hi mantravit //
             <span class="ref">BrP_58.52</span></p>
         
         
         <p id="BrP_58.53">
            japet saṃkhyāvihīnaṃ tu pūjayitvā jalāśaye <br />
            yāvat saptāhamātraṃ tu japet saṃyamitendriyaḥ //
             <span class="ref">BrP_58.53</span></p>
         
         
         <p id="BrP_58.54">
            jalākīrṇā muhūrtena jāyate sarvamedinī <br />
            athavā śuṣkavṛkṣāgre narasiṃhaṃ tu pūjayet //
             <span class="ref">BrP_58.54</span></p>
         
         
         <p id="BrP_58.55">
            japtvā cāṣṭaśataṃ tattvaṃ varṣantaṃ vinivārayet <br />
            tam evaṃ piñjake baddhvā bhrāmayet sādhakottamaḥ //
             <span class="ref">BrP_58.55</span></p>
         
         
         <p id="BrP_58.56">
            mahāvāto muhūrtena āgacchen nātra saṃśayaḥ <br />
            punaś ca dhārayet kṣipraṃ saptasaptena vāriṇā //
             <span class="ref">BrP_58.56</span></p>
         
         
         <p id="BrP_58.57">
            atha tāṃ pratimāṃ dvāri nikhaned yasya sādhakaḥ <br />
            gotrotsādo bhavet tasya uddhṛte caiva śāntidaḥ //
             <span class="ref">BrP_58.57</span></p>
         
         
         <p id="BrP_58.58">
            tasmāt taṃ muniśārdūlā bhaktyā saṃpūjayet sadā <br />
            mṛgarājaṃ mahāvīryaṃ sarvakāmaphalapradam //
             <span class="ref">BrP_58.58</span></p>
         
         
         <p id="BrP_58.59">
            vimuktaḥ sarvapāpebhyo viṣṇulokaṃ sa gacchati <br />
            brāhmaṇāḥ kṣatriyā vaiśyāḥ striyaḥ śūdrāntyajātayaḥ //
             <span class="ref">BrP_58.59</span></p>
         
         
         <p id="BrP_58.60">
            saṃpūjya taṃ suraśreṣṭhaṃ bhaktyā siṃhavapurdharam <br />
            mucyante cāśubhair duḥkhair janmakoṭisamudbhavaiḥ //
             <span class="ref">BrP_58.60</span></p>
         
         
         <p id="BrP_58.61">
            saṃpūjya taṃ suraśreṣṭhaṃ prāpnuvanty abhivāñchitam <br />
            devatvam amareśatvaṃ gandharvatvaṃ ca bho dvijāḥ //
             <span class="ref">BrP_58.61</span></p>
         
         
         <p id="BrP_58.62">
            yakṣavidyādharatvaṃ ca tathānyac cābhivāñchitam <br />
            dṛṣṭvā stutvā namaskṛtvā saṃpūjya narakesarīm //
             <span class="ref">BrP_58.62</span></p>
         
         
         <p id="BrP_58.63">
            prāpnuvanti narā rājyaṃ svargaṃ mokṣaṃ ca durlabham <br />
            narasiṃhaṃ naro dṛṣṭvā labhed abhimataṃ phalam //
             <span class="ref">BrP_58.63</span></p>
         
         
         <p id="BrP_58.64">
            nirmuktaḥ sarvapāpebhyo viṣṇulokaṃ sa gacchati <br />
            sakṛd dṛṣṭvā tu taṃ devaṃ bhaktyā siṃhavapurdharam //
             <span class="ref">BrP_58.64</span></p>
         
         
         <p id="BrP_58.65">
            mucyate cāśubhair duḥkhair janmakoṭisamudbhavaiḥ <br />
            saṃgrāme saṃkaṭe durge coravyāghrādipīḍite //
             <span class="ref">BrP_58.65</span></p>
         
         
         <p id="BrP_58.66">
            kāntāre prāṇasaṃdehe viṣavahnijaleṣu ca <br />
            rājādibhyaḥ samudrebhyo graharogādipīḍite //
             <span class="ref">BrP_58.66</span></p>
         
         
         <p id="BrP_58.67">
            smṛtvā taṃ puruṣaḥ sarvai rājagrāmair vimucyate <br />
            sūryodaye yathā nāśaṃ tamo 'bhyeti mahattaram //
             <span class="ref">BrP_58.67</span></p>
         
         
         <p id="BrP_58.68">
            tathā saṃdarśane tasya vināśaṃ yānty upadravāḥ <br />
            guṭikāñjanapātālapāduke ca rasāyanam //
             <span class="ref">BrP_58.68</span></p>
         
         
         <p id="BrP_58.69">
            narasiṃhe prasanne tu prāpnoty anyāṃś ca vāñchitān <br />
            yān yān kāmān abhidhyāyan bhajate narakesarīm //
             <span class="ref">BrP_58.69</span></p>
         
         
         <p id="BrP_58.70">
            tāṃs tān kāmān avāpnoti naro nāsty atra saṃśayaḥ <br />
            dṛṣṭvā taṃ devadeveśaṃ bhaktyāpūjya praṇamya ca //
             <span class="ref">BrP_58.70</span></p>
         
         
         <p id="BrP_58.71">
            daśānām aśvamedhānāṃ phalaṃ daśaguṇaṃ labhet <br />
            pāpaiḥ sarvair vinirmukto guṇaiḥ sarvair alaṃkṛtaḥ //
             <span class="ref">BrP_58.71</span></p>
         
         
         <p id="BrP_58.72">
            sarvakāmasamṛddhātmā jarāmaraṇavarjitaḥ <br />
            sauvarṇena vimānena kiṅkiṇījālamālinā //
             <span class="ref">BrP_58.72</span></p>
         
         
         <p id="BrP_58.73">
            sarvakāmasamṛddhena kāmagena suvarcasā <br />
            taruṇādityavarṇena muktāhārāvalambinā //
             <span class="ref">BrP_58.73</span></p>
         
         
         <p id="BrP_58.74">
            divyastrīśatayuktena divyagandharvanādinā <br />
            kulaikaviṃśam uddhṛtya devavan muditaḥ sukhī //
             <span class="ref">BrP_58.74</span></p>
         
         
         <p id="BrP_58.75">
            stūyamāno 'psarobhiś ca viṣṇulokaṃ vrajen naraḥ <br />
            bhuktvā tatra varān bhogān viṣṇuloke dvijottamāḥ //
             <span class="ref">BrP_58.75</span></p>
         
         
         <p id="BrP_58.76">
            gandharvair apsarair yuktaḥ kṛtvā rūpaṃ caturbhujam <br />
            manohlādakaraṃ saukhyaṃ yāvad ābhūtasaṃplavam //
             <span class="ref">BrP_58.76</span></p>
         
         
         <p id="BrP_58.77">
            puṇyakṣayād ihāyātaḥ pravare yogināṃ kule <br />
            caturvedī bhaved vipro vedavedāṅgapāragaḥ <br />
            vaiṣṇavaṃ yogam āsthāya tato mokṣam avāpnuyāt //
             <span class="ref">BrP_58.77</span></p>
         
         brahmovāca
         
         
         <p id="BrP_59.1">
            anantākhyaṃ vāsudevaṃ dṛṣṭvā bhaktyā praṇamya ca <br />
            sarvapāpavinirmukto naro yāti paraṃ padam //
             <span class="ref">BrP_59.1</span></p>
         
         
         <p id="BrP_59.2">
            mayā cārādhitaś cāsau śakreṇa tadanantaram <br />
            vibhīṣaṇena rāmeṇa kas taṃ nārādhayet pumān //
             <span class="ref">BrP_59.2</span></p>
         
         
         <p id="BrP_59.3">
            śvetagaṅgāṃ naraḥ snātvā yaḥ paśyec chvetamādhavam <br />
            matsyākhyaṃ mādhavaṃ caiva śvetadvīpaṃ sa gacchati //
             <span class="ref">BrP_59.3</span></p>
         
         munaya ūcuḥ
         
         
         <p id="BrP_59.4">
            śvetamādhavamāhātmyaṃ vaktum arhasy aśeṣataḥ <br />
            vistareṇa jagannātha pratimāṃ tasya vai hareḥ //
             <span class="ref">BrP_59.4</span></p>
         
         
         <p id="BrP_59.5">
            tasmin kṣetravare puṇye vikhyāte jagatītale <br />
            śvetākhyaṃ mādhavaṃ devaṃ kas taṃ sthāpitavān purā //
             <span class="ref">BrP_59.5</span></p>
         
         brahmovāca
         
         
         <p id="BrP_59.6">
            abhūt kṛtayuge viprāḥ śveto nāma nṛpo balī <br />
            matimān dharmavic chūraḥ satyasaṃdho dṛḍhavrataḥ //
             <span class="ref">BrP_59.6</span></p>
         
         
         <p id="BrP_59.7">
            yasya rājye tu varṣāṇāṃ sahasraṃ daśa mānavāḥ <br />
            bhavanty āyuṣmanto lokā bālas tasmin na sīdati //
             <span class="ref">BrP_59.7</span></p>
         
         
         <p id="BrP_59.8">
            vartamāne tadā rājye kiṃcit kāle gate dvijāḥ <br />
            kapālagautamo nāma ṛṣiḥ paramadhārmikaḥ //
             <span class="ref">BrP_59.8</span></p>
         
         
         <p id="BrP_59.9">
            suto 'syājātadantaś ca mṛtaḥ kālavaśād dvijāḥ <br />
            tam ādāya ṛṣir dhīmān nṛpasyāntikam ānayat //
             <span class="ref">BrP_59.9</span></p>
         
         
         <p id="BrP_59.10">
            dṛṣṭvaivaṃ nṛpatiḥ suptaṃ kumāraṃ gatacetasam <br />
            pratijñām akarod viprā jīvanārthaṃ śiśos tadā //
             <span class="ref">BrP_59.10</span></p>
         
         rājovāca
         
         
         <p id="BrP_59.11">
            yāvad bālam ahaṃ tv enaṃ yamasya sadane gatam <br />
            nānaye saptarātreṇa citāṃ dīptāṃ samāruhe //
             <span class="ref">BrP_59.11</span></p>
         
         brahmovāca
         
         
         <p id="BrP_59.12">
            evam uktvāsitaiḥ padmaiḥ śatair daśaśatādikaiḥ <br />
            saṃpūjya ca mahādevaṃ rājā vidyāṃ punar japet //
             <span class="ref">BrP_59.12</span></p>
         
         
         <p id="BrP_59.13">
            atibhaktiṃ tu saṃcintya nṛpasya jagadīśvaraḥ <br />
            sāṃnidhyam agamat tuṣṭo śmīty uvāca sahomayā //
             <span class="ref">BrP_59.13</span></p>
         
         
         <p id="BrP_59.14">
            śrutvaivaṃ giram īśasya vilokya sahasā haram <br />
            bhasmadigdhaṃ virūpākṣaṃ śaratkundenduvarcasam //
             <span class="ref">BrP_59.14</span></p>
         
         
         <p id="BrP_59.15">
            śārdūlacarmavasanaṃ śaśāṅkāṅkitamūrdhajam <br />
            mahīṃ nipatya sahasā praṇamya sa tadābravīt //
             <span class="ref">BrP_59.15</span></p>
         
         śveta uvāca
         
         
         <p id="BrP_59.16">
            kāruṇyaṃ yadi me dṛṣṭvā prasanno 'si prabho yadi <br />
            kālasya vaśam āpanno bālako dvijaputrakaḥ //
             <span class="ref">BrP_59.16</span></p>
         
         
         <p id="BrP_59.17">
            jīvatv eṣa punar bāla ity evaṃ vratam āhitam <br />
            akasmāc ca mṛtaṃ bālaṃ niyamya bhagavan svayam <br />
            yathoktāyuṣyasaṃyuktaṃ kṣemaṃ kuru maheśvara //
             <span class="ref">BrP_59.17</span></p>
         
         brahmovāca
         
         
         <p id="BrP_59.18">
            śvetasyaitad vacaḥ śrutvā mudaṃ prāpa haras tadā <br />
            kālam ājñāpayām āsa sarvabhūtabhayaṃkaram //
             <span class="ref">BrP_59.18</span></p>
         
         
         <p id="BrP_59.19">
            niyamya kālaṃ durdharṣaṃ yamasyājñākaraṃ dvijāḥ <br />
            bālaṃ saṃjīvayām āsa mṛtyor mukhagataṃ punaḥ //
             <span class="ref">BrP_59.19</span></p>
         
         
         <p id="BrP_59.20">
            kṛtvā kṣemaṃ jagat sarvaṃ muneḥ putraṃ sa taṃ dvijāḥ <br />
            devyā sahomayā devas tatraivāntaradhīyata //
             <span class="ref">BrP_59.20</span></p>
         
         
         <p id="BrP_59.21">
            evaṃ saṃjīvayām āsa muneḥ putraṃ nṛpottamaḥ //
             <span class="ref">BrP_59.21</span></p>
         
         munaya ūcuḥ
         
         
         <p id="BrP_59.22">
            devadeva jagannātha trailokyaprabhavāvyaya <br />
            brūhi naḥ paramaṃ tathyaṃ śvetākhyasya ca sāṃpratam //
             <span class="ref">BrP_59.22</span></p>
         
         brahmovāca
         
         
         <p id="BrP_59.23">
            śṛṇudhvaṃ muniśārdūlāḥ sarvasattvahitāvaham <br />
            pravakṣyāmi yathātathyaṃ yat pṛcchatha mamānaghāḥ //
             <span class="ref">BrP_59.23</span></p>
         
         
         <p id="BrP_59.24">
            mādhavasya ca māhātmyaṃ sarvapāpapraṇāśanam <br />
            yac chrutvābhimatān kāmān dhruvaṃ prāpnoti mānavaḥ //
             <span class="ref">BrP_59.24</span></p>
         
         
         <p id="BrP_59.25">
            śrutavān ṛṣibhiḥ pūrvaṃ mādhavākhyasya bho dvijāḥ <br />
            śṛṇudhvaṃ tāṃ kathāṃ divyāṃ bhayaśokārtināśinīm //
             <span class="ref">BrP_59.25</span></p>
         
         
         <p id="BrP_59.26">
            sa kṛtvā rājyam ekāgryaṃ varṣāṇāṃ ca sahasraśaḥ <br />
            vicārya laukikān dharmān vaidikān niyamāṃs tathā //
             <span class="ref">BrP_59.26</span></p>
         
         
         <p id="BrP_59.27">
            keśavārādhane viprā niścitaṃ vratam āsthitaḥ <br />
            sa gatvā paramaṃ kṣetraṃ sāgaraṃ dakṣiṇāśrayam //
             <span class="ref">BrP_59.27</span></p>
         
         
         <p id="BrP_59.28">
            taṭe tasmiñ śubhe ramye deśe kṛṣṇasya cāntike <br />
            śveto 'tha kārayām āsa prāsādaṃ śubhalakṣaṇam //
             <span class="ref">BrP_59.28</span></p>
         
         
         <p id="BrP_59.29">
            dhanvantaraśataṃ caikaṃ devadevasya dakṣiṇe <br />
            tataḥ śvetena viprendrāḥ śvetaśailamayena ca //
             <span class="ref">BrP_59.29</span></p>
         
         
         <p id="BrP_59.30">
            kṛtaḥ sa bhagavāñ śveto mādhavaś candrasaṃnibhaḥ <br />
            pratiṣṭhāṃ vidhivac cakre yathoddiṣṭāṃ svayaṃ tu saḥ //
             <span class="ref">BrP_59.30</span></p>
         
         
         <p id="BrP_59.31">
            dattvā dānaṃ dvijātibhyo dīnānāthatapasvinām <br />
            athānantarato rājā mādhavasya ca saṃnidhau //
             <span class="ref">BrP_59.31</span></p>
         
         
         <p id="BrP_59.32">
            mahīṃ nipatya sahasā oṃkāraṃ dvādaśākṣaram <br />
            japan sa maunam āsthāya māsam ekaṃ samādhinā //
             <span class="ref">BrP_59.32</span></p>
         
         
         <p id="BrP_59.33">
            nirāhāro mahābhāgaḥ samyag viṣṇupade sthitaḥ <br />
            japānte sa tu deveśaṃ saṃstotum upacakrame //
             <span class="ref">BrP_59.33</span></p>
         
         śveta uvāca
         
         
         <p id="BrP_59.34">
            oṃ namo vāsudevāya namaḥ saṃkarṣaṇāya ca <br />
            pradyumnāyāniruddhāya namo nārāyaṇāya ca //
             <span class="ref">BrP_59.34</span></p>
         
         
         <p id="BrP_59.35">
            namo 'stu bahurūpāya viśvarūpāya vedhase <br />
            nirguṇāyāpratarkyāya śucaye śuklakarmaṇe //
             <span class="ref">BrP_59.35</span></p>
         
         
         <p id="BrP_59.36">
            oṃ namaḥ padmanābhāya padmagarbhodbhavāya ca <br />
            namo 'stu padmavarṇāya padmahastāya te namaḥ //
             <span class="ref">BrP_59.36</span></p>
         
         
         <p id="BrP_59.37">
            oṃ namaḥ puṣkarākṣāya sahasrākṣāya mīḍhuṣe <br />
            namaḥ sahasrapādāya sahasrabhujamanyave //
             <span class="ref">BrP_59.37</span></p>
         
         
         <p id="BrP_59.38">
            oṃ namo 'stu varāhāya varadāya sumedhase <br />
            variṣṭhāya vareṇyāya śaraṇyāyācyutāya ca //
             <span class="ref">BrP_59.38</span></p>
         
         
         <p id="BrP_59.39">
            oṃ namo bālarūpāya bālapadmaprabhāya ca <br />
            bālārkasomanetrāya muñjakeśāya dhīmate //
             <span class="ref">BrP_59.39</span></p>
         
         
         <p id="BrP_59.40">
            keśavāya namo nityaṃ namo nārāyaṇāya ca <br />
            mādhavāya variṣṭhāya govindāya namo namaḥ //
             <span class="ref">BrP_59.40</span></p>
         
         
         <p id="BrP_59.41">
            oṃ namo viṣṇave nityaṃ devāya vasuretase <br />
            madhusūdanāya namaḥ śuddhāyāṃśudharāya ca //
             <span class="ref">BrP_59.41</span></p>
         
         
         <p id="BrP_59.42">
            namo anantāya sūkṣmāya namaḥ śrīvatsadhāriṇe <br />
            trivikramāya ca namo divyapītāmbarāya ca //
             <span class="ref">BrP_59.42</span></p>
         
         
         <p id="BrP_59.43">
            sṛṣṭikartre namas tubhyaṃ goptre dhātre namo namaḥ <br />
            namo 'stu guṇabhūtāya nirguṇāya namo namaḥ //
             <span class="ref">BrP_59.43</span></p>
         
         
         <p id="BrP_59.44">
            namo vāmanarūpāya namo vāmanakarmaṇe <br />
            namo vāmananetrāya namo vāmanavāhine //
             <span class="ref">BrP_59.44</span></p>
         
         
         <p id="BrP_59.45">
            namo ramyāya pūjyāya namo 'stv avyaktarūpiṇe <br />
            apratarkyāya śuddhāya namo bhayaharāya ca //
             <span class="ref">BrP_59.45</span></p>
         
         
         <p id="BrP_59.46">
            saṃsārārṇavapotāya praśāntāya svarūpiṇe <br />
            śivāya saumyarūpāya rudrāyottāraṇāya ca //
             <span class="ref">BrP_59.46</span></p>
         
         
         <p id="BrP_59.47">
            bhavabhaṅgakṛte caiva bhavabhogapradāya ca <br />
            bhavasaṃghātarūpāya bhavasṛṣṭikṛte namaḥ //
             <span class="ref">BrP_59.47</span></p>
         
         
         <p id="BrP_59.48">
            oṃ namo divyarūpāya somāgniśvasitāya ca <br />
            somasūryāṃśukeśāya gobrāhmaṇahitāya ca //
             <span class="ref">BrP_59.48</span></p>
         
         
         <p id="BrP_59.49">
            oṃ nama ṛksvarūpāya padakramasvarūpiṇe <br />
            ṛkstutāya namas tubhyaṃ nama ṛksādhanāya ca //
             <span class="ref">BrP_59.49</span></p>
         
         
         <p id="BrP_59.50">
            oṃ namo yajuṣāṃ dhātre yajūrūpadharāya ca <br />
            yajuryājyāya juṣṭāya yajuṣāṃ pataye namaḥ //
             <span class="ref">BrP_59.50</span></p>
         
         
         <p id="BrP_59.51">
            oṃ namaḥ śrīpate deva śrīdharāya varāya ca <br />
            śriyaḥ kāntāya dāntāya yogicintyāya yogine //
             <span class="ref">BrP_59.51</span></p>
         
         
         <p id="BrP_59.52">
            oṃ namaḥ sāmarūpāya sāmadhvanivarāya ca <br />
            oṃ namaḥ sāmasaumyāya sāmayogavide namaḥ //
             <span class="ref">BrP_59.52</span></p>
         
         
         <p id="BrP_59.53">
            sāmne ca sāmagītāya oṃ namaḥ sāmadhāriṇe <br />
            sāmayajñavide caiva namaḥ sāmakarāya ca //
             <span class="ref">BrP_59.53</span></p>
         
         
         <p id="BrP_59.54">
            namas tv atharvaśirase namo 'tharvasvarūpiṇe <br />
            namo 'stv atharvapādāya namo 'tharvakarāya ca //
             <span class="ref">BrP_59.54</span></p>
         
         
         <p id="BrP_59.55">
            oṃ namo vajraśīrṣāya madhukaiṭabhaghātine <br />
            mahodadhijalasthāya vedāharaṇakāriṇe //
             <span class="ref">BrP_59.55</span></p>
         
         
         <p id="BrP_59.56">
            namo dīptasvarūpāya hṛṣīkeśāya vai namaḥ <br />
            namo bhagavate tubhyaṃ vāsudevāya te namaḥ //
             <span class="ref">BrP_59.56</span></p>
         
         
         <p id="BrP_59.57">
            nārāyaṇa namas tubhyaṃ namo lokahitāya ca <br />
            oṃ namo mohanāśāya bhavabhaṅgakarāya ca //
             <span class="ref">BrP_59.57</span></p>
         
         
         <p id="BrP_59.58">
            gatipradāya ca namo namo bandhaharāya ca <br />
            trailokyatejasāṃ kartre namas tejaḥsvarūpiṇe //
             <span class="ref">BrP_59.58</span></p>
         
         
         <p id="BrP_59.59">
            yogīśvarāya śuddhāya rāmāyottaraṇāya ca <br />
            sukhāya sukhanetrāya namaḥ sukṛtadhāriṇe //
             <span class="ref">BrP_59.59</span></p>
         
         
         <p id="BrP_59.60">
            vāsudevāya vandyāya vāmadevāya vai namaḥ <br />
            dehināṃ dehakartre ca bhedabhaṅgakarāya ca //
             <span class="ref">BrP_59.60</span></p>
         
         
         <p id="BrP_59.61">
            devair vanditadehāya namas te divyamauline <br />
            namo vāsanivāsāya vāsavyavaharāya ca //
             <span class="ref">BrP_59.61</span></p>
         
         
         <p id="BrP_59.62">
            oṃ namo vasukartre ca vasuvāsapradāya ca <br />
            namo yajñasvarūpāya yajñeśāya ca yogine //
             <span class="ref">BrP_59.62</span></p>
         
         
         <p id="BrP_59.63">
            yatiyogakareśāya namo yajñāṅgadhāriṇe <br />
            saṃkarṣaṇāya ca namaḥ pralambamathanāya ca //
             <span class="ref">BrP_59.63</span></p>
         
         
         <p id="BrP_59.64">
            meghaghoṣasvanottīrṇavegalāṅgaladhāriṇe <br />
            namo 'stu jñānināṃ jñāna nārāyaṇaparāyaṇa //
             <span class="ref">BrP_59.64</span></p>
         
         
         <p id="BrP_59.65">
            na me 'sti tvām ṛte bandhur narakottāraṇe prabho <br />
            atas tvāṃ sarvabhāvena praṇato natavatsala //
             <span class="ref">BrP_59.65</span></p>
         
         
         <p id="BrP_59.66">
            malaṃ yat kāyajaṃ vāpi mānasaṃ caiva keśava <br />
            na tasyānyo 'sti deveśa kṣālakas tvām ṛte 'cyuta //
             <span class="ref">BrP_59.66</span></p>
         
         
         <p id="BrP_59.67">
            saṃsargāṇi samastāni vihāya tvām upasthitaḥ <br />
            saṅgo me 'stu tvayā sārdham ātmalābhāya keśava //
             <span class="ref">BrP_59.67</span></p>
         
         
         <p id="BrP_59.68">
            kaṣṭam āpat suduṣpāraṃ saṃsāraṃ vedmi keśava <br />
            tāpatrayaparikliṣṭas tena tvāṃ śaraṇaṃ gataḥ //
             <span class="ref">BrP_59.68</span></p>
         
         
         <p id="BrP_59.69">
            eṣaṇābhir jagat sarvaṃ mohitaṃ māyayā tava <br />
            ākarṣitaṃ ca lobhādyair atas tvām aham āśritaḥ //
             <span class="ref">BrP_59.69</span></p>
         
         
         <p id="BrP_59.70">
            nāsti kiṃcit sukhaṃ viṣṇo saṃsārasthasya dehinaḥ <br />
            yathā yathā hi yajñeśa tvayi cetaḥ pravartate //
             <span class="ref">BrP_59.70</span></p>
         
         
         <p id="BrP_59.71">
            tathā phalavihīnaṃ tu sukham ātyantikaṃ labhet <br />
            naṣṭo vivekaśūnyo 'smi dṛśyate jagad āturam //
             <span class="ref">BrP_59.71</span></p>
         
         
         <p id="BrP_59.72">
            govinda trāhi saṃsārān mām uddhartuṃ tvam arhasi <br />
            magnasya mohasalile niruttāre bhavārṇave <br />
            uddhartā puṇḍarīkākṣa tvām ṛte 'nyo na vidyate //
             <span class="ref">BrP_59.72</span></p>
         
         brahmovāca
         
         
         <p id="BrP_59.73">
            itthaṃ stutas tatas tena rājñā śvetena bho dvijāḥ <br />
            tasmin kṣetravare divye vikhyāte puruṣottame //
             <span class="ref">BrP_59.73</span></p>
         
         
         <p id="BrP_59.74">
            bhaktiṃ tasya tu saṃcintya devadevo jagadguruḥ <br />
            ājagāma nṛpasyāgre sarvair devair vṛto hariḥ //
             <span class="ref">BrP_59.74</span></p>
         
         
         <p id="BrP_59.75">
            nīlajīmūtasaṃkāśaḥ padmapattrāyatekṣaṇaḥ <br />
            dadhat sudarśanaṃ dhīmān karāgre dīptamaṇḍalam //
             <span class="ref">BrP_59.75</span></p>
         
         
         <p id="BrP_59.76">
            kṣīrodajalasaṃkāśo vimalaś candrasaṃnibhaḥ <br />
            rarāja vāmahaste 'sya pāñcajanyo mahādyutiḥ //
             <span class="ref">BrP_59.76</span></p>
         
         
         <p id="BrP_59.77">
            pakṣirājadhvajaḥ śrīmān gadāśārṅgāsidhṛk prabhuḥ <br />
            uvāca sādhu bho rājan yasya te matir uttamā <br />
            yad iṣṭaṃ vara bhadraṃ te prasanno 'smi tavānagha //
             <span class="ref">BrP_59.77</span></p>
         
         brahmovāca
         
         
         <p id="BrP_59.78">
            śrutvaivaṃ devadevasya vākyaṃ tat paramāmṛtam <br />
            praṇamya śirasovāca śvetas tadgatamānasaḥ //
             <span class="ref">BrP_59.78</span></p>
         
         śveta uvāca
         
         
         <p id="BrP_59.79">
            yady ahaṃ bhagavan bhaktaḥ prayaccha varam uttamam <br />
            ābrahmabhavanād ūrdhvaṃ vaiṣṇavaṃ padam avyayam //
             <span class="ref">BrP_59.79</span></p>
         
         
         <p id="BrP_59.80">
            vimalaṃ virajaṃ śuddhaṃ saṃsārāsaṅgavarjitam <br />
            tat padaṃ gantum icchāmi tvatprasādāj jagatpate //
             <span class="ref">BrP_59.80</span></p>
         
         śrībhagavān uvāca
         
         
         <p id="BrP_59.81">
            yat padaṃ vibudhāḥ sarve munayaḥ siddhayoginaḥ <br />
            nābhigacchanti yad ramyaṃ paraṃ padam anāmayam //
             <span class="ref">BrP_59.81</span></p>
         
         
         <p id="BrP_59.82">
            yāsyasi paramaṃ sthānaṃ rājyāmṛtam upāsya ca <br />
            sarvāṃl lokān atikramya mama lokaṃ gamiṣyasi //
             <span class="ref">BrP_59.82</span></p>
         
         
         <p id="BrP_59.83">
            kīrtis tavātra rājendra trīṃl lokāṃś ca gamiṣyati <br />
            sāṃnidhyaṃ mama caivātra sarvadaiva bhaviṣyati //
             <span class="ref">BrP_59.83</span></p>
         
         
         <p id="BrP_59.84">
            śvetagaṅgeti gāsyanti sarve te devadānavāḥ <br />
            kuśāgreṇāpi rājendra śvetagāṅgeyam ambu ca //
             <span class="ref">BrP_59.84</span></p>
         
         
         <p id="BrP_59.85">
            spṛṣṭvā svargaṃ gamiṣyanti madbhaktā ye samāhitāḥ <br />
            yas tv imāṃ pratimāṃ gacchen mādhavākhyāṃ śaśiprabhām //
             <span class="ref">BrP_59.85</span></p>
         
         
         <p id="BrP_59.86">
            śaṅkhagokṣīrasaṃkāśām aśeṣāghavināśinīm <br />
            tāṃ praṇamya sakṛd bhaktyā puṇḍarīkanibhekṣaṇām //
             <span class="ref">BrP_59.86</span></p>
         
         
         <p id="BrP_59.87">
            vihāya sarvalokān vai mama loke mahīyate <br />
            manvantarāṇi tatraiva devakanyābhir āvṛtaḥ //
             <span class="ref">BrP_59.87</span></p>
         
         
         <p id="BrP_59.88">
            gīyamānaś ca madhuraṃ siddhagandharvasevitaḥ <br />
            bhunakti vipulān bhogān yatheṣṭaṃ māmakaiḥ saha //
             <span class="ref">BrP_59.88</span></p>
         
         
         <p id="BrP_59.89">
            cyutas tasmād ihāgatya manuṣyo brāhmaṇo bhavet <br />
            vedavedāṅgavic chrīmān bhogavāṃś cirajīvitaḥ //
             <span class="ref">BrP_59.89</span></p>
         
         
         <p id="BrP_59.90">
            gajāśvarathayānāḍhyo dhanadhānyāvṛtaḥ śuciḥ <br />
            rūpavān bahubhāgyaś ca putrapautrasamanvitaḥ //
             <span class="ref">BrP_59.90</span></p>
         
         
         <p id="BrP_59.91">
            puruṣottamaṃ punaḥ prāpya vaṭamūle 'tha sāgare <br />
            tyaktvā dehaṃ hariṃ smṛtvā tataḥ śāntapadaṃ vrajet //
             <span class="ref">BrP_59.91</span></p>
         
         brahmovāca
         
         
         <p id="BrP_60.1">
            śvetamādhavam ālokya samīpe matsyamādhavam <br />
            ekārṇavajale pūrvaṃ rohitaṃ rūpam āsthitam //
             <span class="ref">BrP_60.1</span></p>
         
         
         <p id="BrP_60.2">
            vedānāṃ haraṇārthāya rasātalatale sthitam <br />
            cintayitvā kṣitiṃ samyak tasmin sthāne pratiṣṭhitam //
             <span class="ref">BrP_60.2</span></p>
         
         
         <p id="BrP_60.3">
            ādyāvataraṇaṃ rūpaṃ mādhavaṃ matsyarūpiṇam <br />
            praṇamya praṇato bhūtvā sarvaduḥkhād vimucyate //
             <span class="ref">BrP_60.3</span></p>
         
         
         <p id="BrP_60.4">
            prayāti paramaṃ sthānaṃ yatra devo hariḥ svayam <br />
            kāle punar ihāyāto rājā syāt pṛthivītale //
             <span class="ref">BrP_60.4</span></p>
         
         
         <p id="BrP_60.5">
            vatsamādhavam āsādya durādharṣo bhaven naraḥ <br />
            dātā bhoktā bhaved yajvā vaiṣṇavaḥ satyasaṃgaraḥ //
             <span class="ref">BrP_60.5</span></p>
         
         
         <p id="BrP_60.6">
            yogaṃ prāpya hareḥ paścāt tato mokṣam avāpnuyāt <br />
            matsyamādhavamāhātmyaṃ mayā saṃparikīrtitam <br />
            yaṃ dṛṣṭvā muniśārdūlāḥ sarvān kāmān avāpnuyāt //
             <span class="ref">BrP_60.6</span></p>
         
         munaya ūcuḥ
         
         
         <p id="BrP_60.7">
            bhagavañ śrotum icchāmo mārjanaṃ varuṇālaye <br />
            kriyate snānadānādi tasyāśeṣaphalaṃ vada //
             <span class="ref">BrP_60.7</span></p>
         
         brahmovāca
         
         
         <p id="BrP_60.8">
            śṛṇudhvaṃ muniśārdūlā mārjanasya yathāvidhi <br />
            bhaktyā tu tanmanā bhūtvā saṃprāpya puṇyam uttamam //
             <span class="ref">BrP_60.8</span></p>
         
         
         <p id="BrP_60.9">
            mārkaṇḍeyahrade snānaṃ pūrvakāle praśasyate <br />
            caturdaśyāṃ viśeṣeṇa sarvapāpapraṇāśanam //
             <span class="ref">BrP_60.9</span></p>
         
         
         <p id="BrP_60.10">
            tadvat snānaṃ samudrasya sarvakālaṃ praśasyate <br />
            paurṇamāsyāṃ viśeṣeṇa hayamedhaphalaṃ labhet //
             <span class="ref">BrP_60.10</span></p>
         
         
         <p id="BrP_60.11">
            mārkaṇḍeyaṃ vaṭaṃ kṛṣṇaṃ rauhiṇeyaṃ mahodadhim <br />
            indradyumnasaraś caiva pañcatīrthīvidhiḥ smṛtaḥ //
             <span class="ref">BrP_60.11</span></p>
         
         
         <p id="BrP_60.12">
            pūrṇimā jyeṣṭhamāsasya jyeṣṭhā ṛkṣaṃ yadā bhavet <br />
            tadā gacched viśeṣeṇa tīrtharājaṃ paraṃ śubham //
             <span class="ref">BrP_60.12</span></p>
         
         
         <p id="BrP_60.13">
            kāyavāṅmānasaiḥ śuddhas tadbhāvo nānyamānasaḥ <br />
            sarvadvaṃdvavinirmukto vītarāgo vimatsaraḥ //
             <span class="ref">BrP_60.13</span></p>
         
         
         <p id="BrP_60.14">
            kalpavṛkṣavaṭaṃ ramyaṃ tatra snātvā janārdanam <br />
            pradakṣiṇaṃ prakurvīta trivāraṃ susamāhitaḥ //
             <span class="ref">BrP_60.14</span></p>
         
         
         <p id="BrP_60.15">
            yaṃ dṛṣṭvā mucyate pāpāt saptajanmasamudbhavāt <br />
            puṇyaṃ cāpnoti vipulaṃ gatim iṣṭāṃ ca bho dvijāḥ //
             <span class="ref">BrP_60.15</span></p>
         
         
         <p id="BrP_60.16">
            tasya nāmāni vakṣyāmi pramāṇaṃ ca yuge yuge <br />
            yathāsaṃkhyaṃ ca bho viprāḥ kṛtādiṣu yathākramam //
             <span class="ref">BrP_60.16</span></p>
         
         
         <p id="BrP_60.17">
            vaṭaṃ vaṭeśvaraṃ kṛṣṇaṃ purāṇapuruṣaṃ dvijāḥ <br />
            vaṭasyaitāni nāmāni kīrtitāni kṛtādiṣu //
             <span class="ref">BrP_60.17</span></p>
         
         
         <p id="BrP_60.18">
            yojanaṃ pādahīnaṃ ca yojanārdhaṃ tadardhakam <br />
            pramāṇaṃ kalpavṛkṣasya kṛtādau parikīrtitam //
             <span class="ref">BrP_60.18</span></p>
         
         
         <p id="BrP_60.19">
            yathoktena tu mantreṇa namaskṛtvā tu taṃ vaṭam <br />
            dakṣiṇābhimukho gacched dhanvantaraśatatrayam //
             <span class="ref">BrP_60.19</span></p>
         
         
         <p id="BrP_60.20">
            yatrāsau dṛśyate viṣṇuḥ svargadvāraṃ manoramam <br />
            sāgarāmbhaḥsamākṛṣṭaṃ kāṣṭhaṃ sarvaguṇānvitam //
             <span class="ref">BrP_60.20</span></p>
         
         
         <p id="BrP_60.21">
            praṇipatya tatas taṃ bhoḥ paripūjya tataḥ punaḥ <br />
            mucyate sarvarogādyais tathā pāpair grahādibhiḥ //
             <span class="ref">BrP_60.21</span></p>
         
         
         <p id="BrP_60.22">
            ugrasenaṃ purā dṛṣṭvā svargadvāreṇa sāgaram <br />
            gatvācamya śucis tatra dhyātvā nārāyaṇaṃ param //
             <span class="ref">BrP_60.22</span></p>
         
         
         <p id="BrP_60.23">
            nyased aṣṭākṣaraṃ mantraṃ paścād dhastaśarīrayoḥ <br />
            oṃ namo nārāyaṇāyeti yaṃ vadanti manīṣiṇaḥ //
             <span class="ref">BrP_60.23</span></p>
         
         
         <p id="BrP_60.24">
            kiṃ kāryaṃ bahubhir mantrair manovibhramakārakaiḥ <br />
            oṃ namo nārāyaṇāyeti mantraḥ sarvārthasādhakaḥ //
             <span class="ref">BrP_60.24</span></p>
         
         
         <p id="BrP_60.25">
            āpo narasya sūnutvān nārā itīha kīrtitāḥ <br />
            viṣṇos tās tv ayanaṃ pūrvaṃ tena nārāyaṇaḥ smṛtaḥ //
             <span class="ref">BrP_60.25</span></p>
         
         
         <p id="BrP_60.26">
            nārāyaṇaparā vedā nārāyaṇaparā dvijāḥ <br />
            nārāyaṇaparā yajñā nārāyaṇaparāḥ kriyāḥ //
             <span class="ref">BrP_60.26</span></p>
         
         
         <p id="BrP_60.27">
            nārāyaṇaparā pṛthvī nārāyaṇaparaṃ jalam <br />
            nārāyaṇaparo vahnir nārāyaṇaparaṃ nabhaḥ //
             <span class="ref">BrP_60.27</span></p>
         
         
         <p id="BrP_60.28">
            nārāyaṇaparo vāyur nārāyaṇaparaṃ manaḥ <br />
            ahaṃkāraś ca buddhiś ca ubhe nārāyaṇātmake //
             <span class="ref">BrP_60.28</span></p>
         
         
         <p id="BrP_60.29">
            bhūtaṃ bhavyaṃ bhaviṣyaṃ ca yat kiṃcij jīvasaṃjñitam <br />
            sthūlaṃ sūkṣmaṃ paraṃ caiva sarvaṃ nārāyaṇātmakam //
             <span class="ref">BrP_60.29</span></p>
         
         
         <p id="BrP_60.30">
            śabdādyā viṣayāḥ sarve śrotrādīnīndriyāṇi ca <br />
            prakṛtiḥ puruṣaś caiva sarve nārāyaṇātmakāḥ //
             <span class="ref">BrP_60.30</span></p>
         
         
         <p id="BrP_60.31">
            jale sthale ca pātāle svargaloke 'mbare nage <br />
            avaṣṭabhya idaṃ sarvam āste nārāyaṇaḥ prabhuḥ //
             <span class="ref">BrP_60.31</span></p>
         
         
         <p id="BrP_60.32">
            kiṃ cātra bahunoktena jagad etac carācaram <br />
            brahmādistambaparyantaṃ sarvaṃ nārāyaṇātmakam //
             <span class="ref">BrP_60.32</span></p>
         
         
         <p id="BrP_60.33">
            nārāyaṇāt paraṃ kiṃcin neha paśyāmi bho dvijāḥ <br />
            tena vyāptam idaṃ sarvaṃ dṛśyādṛśyaṃ carācaram //
             <span class="ref">BrP_60.33</span></p>
         
         
         <p id="BrP_60.34">
            āpo hy āyatanaṃ viṣṇoḥ sa ca evāmbhasāṃ patiḥ <br />
            tasmād apsu smaren nityaṃ nārāyaṇam aghāpaham //
             <span class="ref">BrP_60.34</span></p>
         
         
         <p id="BrP_60.35">
            snānakāle viśeṣeṇa copasthāya jale śuciḥ <br />
            smaren nārāyaṇaṃ dhyāyed dhaste kāye ca vinyaset //
             <span class="ref">BrP_60.35</span></p>
         
         
         <p id="BrP_60.36">
            oṃkāraṃ ca nakāraṃ ca aṅguṣṭhe hastayor nyaset <br />
            śeṣair hastatalaṃ yāvat tarjanyādiṣu vinyaset //
             <span class="ref">BrP_60.36</span></p>
         
         
         <p id="BrP_60.37">
            oṃkāraṃ vāmapāde tu nakāraṃ dakṣiṇe nyaset <br />
            mokāraṃ vāmakaṭyāṃ tu nākāraṃ dakṣiṇe nyaset //
             <span class="ref">BrP_60.37</span></p>
         
         
         <p id="BrP_60.38">
            rākāraṃ nābhideśe tu yakāraṃ vāmabāhuke <br />
            ṇākāraṃ dakṣiṇe nyasya yakāraṃ mūrdhni vinyaset //
             <span class="ref">BrP_60.38</span></p>
         
         
         <p id="BrP_60.39">
            adhaś cordhvaṃ ca hṛdaye pārśvataḥ pṛṣṭhato 'grataḥ <br />
            dhyātvā nārāyaṇaṃ paścād ārabhet kavacaṃ budhaḥ //
             <span class="ref">BrP_60.39</span></p>
         
         
         <p id="BrP_60.40">
            pūrve māṃ pātu govindo dakṣiṇe madhusūdanaḥ <br />
            paścime śrīdharo devaḥ keśavas tu tathottare //
             <span class="ref">BrP_60.40</span></p>
         
         
         <p id="BrP_60.41">
            pātu viṣṇus tathāgneye nairṛte mādhavo 'vyayaḥ <br />
            vāyavye tu hṛṣīkeśas tatheśāne ca vāmanaḥ //
             <span class="ref">BrP_60.41</span></p>
         
         
         <p id="BrP_60.42">
            bhūtale pātu vārāhas tathordhvaṃ ca trivikramaḥ <br />
            kṛtvaivaṃ kavacaṃ paścād ātmānaṃ cintayet tataḥ //
             <span class="ref">BrP_60.42</span></p>
         
         
         <p id="BrP_60.43">
            ahaṃ nārāyaṇo devaḥ śaṅkhacakragadādharaḥ <br />
            evaṃ dhyātvā tadātmānam imaṃ mantram udīrayet //
             <span class="ref">BrP_60.43</span></p>
         
         
         <p id="BrP_60.44">
            tvam agnir dvipadāṃ nātha retodhāḥ kāmadīpanaḥ <br />
            pradhānaḥ sarvabhūtānāṃ jīvānāṃ prabhur avyayaḥ //
             <span class="ref">BrP_60.44</span></p>
         
         
         <p id="BrP_60.45">
            amṛtasyāraṇis tvaṃ hi devayonir apāṃ pate <br />
            vṛjinaṃ hara me sarvaṃ tīrtharāja namo 'stu te //
             <span class="ref">BrP_60.45</span></p>
         
         
         <p id="BrP_60.46">
            evam uccārya vidhivat tataḥ snānaṃ samācaret <br />
            anyathā bho dvijaśreṣṭhāḥ snānaṃ tatra na śasyate //
             <span class="ref">BrP_60.46</span></p>
         
         
         <p id="BrP_60.47">
            kṛtvā tu vaidikair mantrair abhiṣekaṃ ca mārjanam <br />
            antar jale japet paścāt trir āvṛttyāghamarṣaṇam //
             <span class="ref">BrP_60.47</span></p>
         
         
         <p id="BrP_60.48">
            hayamedho yathā viprāḥ sarvapāpaharaḥ kratuḥ <br />
            tathāghamarṣaṇaṃ cātra sūktaṃ sarvāghanāśanam //
             <span class="ref">BrP_60.48</span></p>
         
         
         <p id="BrP_60.49">
            uttīrya vāsasī dhaute nirmale paridhāya vai <br />
            prāṇān āyamya cācamya saṃdhyāṃ copāsya bhāskaram //
             <span class="ref">BrP_60.49</span></p>
         
         
         <p id="BrP_60.50">
            upatiṣṭhet tataś cordhvaṃ kṣiptvā puṣpajalāñjalim <br />
            upasthāyordhvabāhuś ca talliṅgair bhāskaraṃ tataḥ //
             <span class="ref">BrP_60.50</span></p>
         
         
         <p id="BrP_60.51">
            gāyatrīṃ pāvanīṃ devīṃ japed aṣṭottaraṃ śatam <br />
            anyāṃś ca sauramantrāṃś ca japtvā tiṣṭhan samāhitaḥ //
             <span class="ref">BrP_60.51</span></p>
         
         
         <p id="BrP_60.52">
            kṛtvā pradakṣiṇaṃ sūryaṃ namaskṛtyopaviśya ca <br />
            svādhyāyaṃ prāṅmukhaḥ kṛtvā tarpayed daivatāny ṛṣīn //
             <span class="ref">BrP_60.52</span></p>
         
         
         <p id="BrP_60.53">
            manuṣyāṃś ca pitṝṃś cānyān nāmagotreṇa mantravit <br />
            toyena tilamiśreṇa vidhivat susamāhitaḥ //
             <span class="ref">BrP_60.53</span></p>
         
         
         <p id="BrP_60.54">
            tarpaṇaṃ devatānāṃ ca pūrvaṃ kṛtvā samāhitaḥ <br />
            adhikārī bhavet paścāt pitṝṇāṃ tarpaṇe dvijaḥ //
             <span class="ref">BrP_60.54</span></p>
         
         
         <p id="BrP_60.55">
            śrāddhe havanakāle ca pāṇinaikena nirvapet <br />
            tarpaṇe tūbhayaṃ kuryād eṣa eva vidhiḥ sadā //
             <span class="ref">BrP_60.55</span></p>
         
         
         <p id="BrP_60.56">
            anvārabdhena savyena pāṇinā dakṣiṇena tu <br />
            tṛpyatām iti siñcet tu nāmagotreṇa vāgyataḥ //
             <span class="ref">BrP_60.56</span></p>
         
         
         <p id="BrP_60.57">
            kāyasthair yas tilair mohāt karoti pitṛtarpaṇam <br />
            tarpitās tena pitaras tvaṅmāṃsarudhirāsthibhiḥ //
             <span class="ref">BrP_60.57</span></p>
         
         
         <p id="BrP_60.58">
            aṅgasthair na tilaiḥ kuryād devatāpitṛtarpaṇam <br />
            rudhiraṃ tad bhavet toyaṃ pradātā kilbiṣī bhavet //
             <span class="ref">BrP_60.58</span></p>
         
         
         <p id="BrP_60.59">
            bhūmyāṃ yad dīyate toyaṃ dātā caiva jale sthitaḥ <br />
            vṛthā tan muniśārdūlā nopatiṣṭhati kasyacit //
             <span class="ref">BrP_60.59</span></p>
         
         
         <p id="BrP_60.60">
            sthale sthitvā jale yas tu prayacched udakaṃ naraḥ <br />
            pitṝṇāṃ nopatiṣṭheta salilaṃ tan nirarthakam //
             <span class="ref">BrP_60.60</span></p>
         
         
         <p id="BrP_60.61">
            udake nodakaṃ kuryāt pitṛbhyaś ca kadācana <br />
            uttīrya tu śucau deśe kuryād udakatarpaṇam //
             <span class="ref">BrP_60.61</span></p>
         
         
         <p id="BrP_60.62">
            nodakeṣu na pātreṣu na kruddho naikapāṇinā <br />
            nopatiṣṭhati tat toyaṃ yad bhūmyāṃ na pradīyate //
             <span class="ref">BrP_60.62</span></p>
         
         
         <p id="BrP_60.63">
            pitṝṇām akṣayaṃ sthānaṃ mahī dattā mayā dvijāḥ <br />
            tasmāt tatraiva dātavyaṃ pitṝṇāṃ prītim icchatā //
             <span class="ref">BrP_60.63</span></p>
         
         
         <p id="BrP_60.64">
            bhūmipṛṣṭhe samutpannā bhūmyāṃ caiva ca saṃsthitāḥ <br />
            bhūmyāṃ caiva layaṃ yātā bhūmau dadyāt tato jalam //
             <span class="ref">BrP_60.64</span></p>
         
         
         <p id="BrP_60.65">
            āstīrya ca kuśān sāgrāṃs tān āvāhya svamantrataḥ <br />
            prācīnāgreṣu vai devān yāmyāgreṣu tathā pitṝn //
             <span class="ref">BrP_60.65</span></p>
         
         brahmovāca
         
         
         <p id="BrP_61.1">
            devān pitṝṃs tathā cānyān saṃtarpyācamya vāgyataḥ <br />
            hastamātraṃ catuṣkoṇaṃ caturdvāraṃ suśobhanam //
             <span class="ref">BrP_61.1</span></p>
         
         
         <p id="BrP_61.2">
            puraṃ vilikhya bho viprās tīre tasya mahodadheḥ <br />
            madhye tatra likhet padmam aṣṭapattraṃ sakarṇikam //
             <span class="ref">BrP_61.2</span></p>
         
         
         <p id="BrP_61.3">
            evaṃ maṇḍalam ālikhya pūjayet tatra bho dvijāḥ <br />
            aṣṭākṣaravidhānena nārāyaṇam ajaṃ vibhum //
             <span class="ref">BrP_61.3</span></p>
         
         
         <p id="BrP_61.4">
            ataḥ paraṃ pravakṣyāmi kāyaśodhanam uttamam <br />
            akāraṃ hṛdaye dhyātvā cakrarekhāsamanvitam //
             <span class="ref">BrP_61.4</span></p>
         
         
         <p id="BrP_61.5">
            jvalantaṃ triśikhaṃ caiva dahantaṃ pāpanāśanam <br />
            candramaṇḍalamadhyasthaṃ rākāraṃ mūrdhni cintayet //
             <span class="ref">BrP_61.5</span></p>
         
         
         <p id="BrP_61.6">
            śuklavarṇaṃ pravarṣantam amṛtaṃ plāvayan mahīm <br />
            evaṃ nirdhūtapāpas tu divyadehas tato bhavet //
             <span class="ref">BrP_61.6</span></p>
         
         
         <p id="BrP_61.7">
            aṣṭākṣaraṃ tato mantraṃ nyased evātmano budhaḥ <br />
            vāmapādaṃ samārabhya kramaśaś caiva vinyaset //
             <span class="ref">BrP_61.7</span></p>
         
         
         <p id="BrP_61.8">
            pañcāṅgaṃ vaiṣṇavaṃ caiva caturvyūhaṃ tathaiva ca <br />
            karaśuddhiṃ prakurvīta mūlamantreṇa sādhakaḥ //
             <span class="ref">BrP_61.8</span></p>
         
         
         <p id="BrP_61.9">
            ekaikaṃ caiva varṇaṃ tu aṅgulīṣu pṛthak pṛthak <br />
            oṃkāraṃ pṛthivīṃ śuklāṃ vāmapāde tu vinyaset //
             <span class="ref">BrP_61.9</span></p>
         
         
         <p id="BrP_61.10">
            nakāraḥ śāṃbhavaḥ śyāmo dakṣiṇe tu vyavasthitaḥ <br />
            mokāraṃ kālam evāhur vāmakaṭyāṃ nidhāpayet //
             <span class="ref">BrP_61.10</span></p>
         
         
         <p id="BrP_61.11">
            nākāraḥ sarvabījaṃ tu dakṣiṇasyāṃ vyavasthitaḥ <br />
            rākāras teja ity āhur nābhideśe vyavasthitaḥ //
             <span class="ref">BrP_61.11</span></p>
         
         
         <p id="BrP_61.12">
            vāyavyo 'yaṃ yakāras tu vāmaskandhe samāśritaḥ <br />
            ṇākāraḥ sarvago jñeyo dakṣiṇāṃse vyavasthitaḥ <br />
            yakāro 'yaṃ śirasthaś ca yatra lokāḥ pratiṣṭhitāḥ //
             <span class="ref">BrP_61.12</span></p>
         
         
         <p id="BrP_61.13">oṃ viṣṇave namaḥ śiraḥ oṃ jvalanāya namaḥ śikhā | oṃ viṣṇave namaḥ kavacam oṃ viṣṇave
            namaḥ sphuraṇaṃ diśobandhāya | oṃ huṃphaḍastram oṃ śirasi śuklo vāsudeva iti | oṃ
            āṃ lalāṭe raktaḥ saṃkarṣaṇo garutmān vahnis teja āditya iti | oṃ āṃ grīvāyāṃ pītaḥ
            pradyumno vāyumegha iti | oṃ āṃ hṛdaye kṛṣṇo 'niruddhaḥ sarvaśaktisamanvita iti |
            evaṃ caturvyūham ātmānaṃ kṛtvā tataḥ karma samācaret || <span class="ref">(BrP_61.13)</span></p>
         
         
         <p id="BrP_61.14">
            mamāgre 'vasthito viṣṇuḥ pṛṣṭhataś cāpi keśavaḥ <br />
            govindo dakṣiṇe pārśve vāme tu madhusūdanaḥ //
             <span class="ref">BrP_61.14</span></p>
         
         
         <p id="BrP_61.15">
            upariṣṭāt tu vaikuṇṭho vārāhaḥ pṛthivītale <br />
            avāntaradiśo yās tu tāsu sarvāsu mādhavaḥ //
             <span class="ref">BrP_61.15</span></p>
         
         
         <p id="BrP_61.16">
            gacchatas tiṣṭhato vāpi jāgrataḥ svapato 'pi vā <br />
            narasiṃhakṛtā guptir vāsudevamayo hy aham //
             <span class="ref">BrP_61.16</span></p>
         
         
         <p id="BrP_61.17">
            evaṃ viṣṇumayo bhūtvā tataḥ karma samārabhet <br />
            yathā dehe tathā deve sarvatattvāni yojayet //
             <span class="ref">BrP_61.17</span></p>
         
         
         <p id="BrP_61.18">
            tataś caiva prakurvīta prokṣaṇaṃ praṇavena tu <br />
            phaṭkārāntaṃ samuddiṣṭaṃ sarvavighnaharaṃ śubham //
             <span class="ref">BrP_61.18</span></p>
         
         
         <p id="BrP_61.19">
            tatrārkacandravahnīnāṃ maṇḍalāni vicintayet <br />
            padmamadhye nyased viṣṇuṃ pavanasyāmbarasya ca //
             <span class="ref">BrP_61.19</span></p>
         
         
         <p id="BrP_61.20">
            tato vicintya hṛdaya oṃkāraṃ jyotīrūpiṇam <br />
            karṇikāyāṃ samāsīnaṃ jyotīrūpaṃ sanātanam //
             <span class="ref">BrP_61.20</span></p>
         
         
         <p id="BrP_61.21">
            aṣṭākṣaraṃ tato mantraṃ vinyasec ca yathākramam <br />
            tena vyastasamastena pūjanaṃ paramaṃ smṛtam //
             <span class="ref">BrP_61.21</span></p>
         
         
         <p id="BrP_61.22">
            dvādaśākṣaramantreṇa yajed devaṃ sanātanam <br />
            tato 'vadhārya hṛdaye karṇikāyāṃ bahir nyaset //
             <span class="ref">BrP_61.22</span></p>
         
         
         <p id="BrP_61.23">
            caturbhujaṃ mahāsattvaṃ sūryakoṭisamaprabham <br />
            cintayitvā mahāyogaṃ jyotīrūpaṃ sanātanam <br />
            tataś cāvāhayen mantraṃ krameṇācintya mānase //
             <span class="ref">BrP_61.23</span></p>
         
         
         <p id="BrP_61.24">āvāhanamantraḥ: mīnarūpo varāhaś ca narasiṃho 'tha vāmanaḥ | āyātu devo varado mama
            nārāyaṇo 'grataḥ || <span class="ref">(BrP_61.24)</span></p> 
         
         <p id="BrP_61.24">oṃ namo nārāyaṇāya namaḥ || <span class="ref">(BrP_61.24)</span></p>
         
         sthāpanamantraḥ:
         
         
         <p id="BrP_61.25">
            karṇikāyāṃ supīṭhe 'tra padmakalpitam āsanam <br />
            sarvasattvahitārthāya tiṣṭha tvaṃ madhusūdana //
             <span class="ref">BrP_61.25</span></p>
         
         
         <p id="BrP_61.25">oṃ namo nārāyaṇāya namaḥ || <span class="ref">(BrP_61.25)</span></p>
         
         
         <p id="BrP_61.26">arghamantraḥ: oṃ trailokyapatīnāṃ pataye devadevāya hṛṣīkeśāya viṣṇave namaḥ | oṃ
            namo nārāyaṇāya namaḥ || <span class="ref">(BrP_61.26)</span></p>
         
         pādyamantraḥ:
         
         
         <p id="BrP_61.27">
            oṃ pādyaṃ pādayor deva padmanābha sanātana <br />
            viṣṇo kamalapattrākṣa gṛhāṇa madhusūdana //
             <span class="ref">BrP_61.27</span></p>
         
         
         <p id="BrP_61.27">oṃ namo nārāyaṇāya namaḥ || <span class="ref">(BrP_61.27)</span></p>
         
         madhuparkamantraḥ:
         
         
         <p id="BrP_61.28">
            madhuparkaṃ mahādeva brahmādyaiḥ kalpitaṃ tava <br />
            mayā niveditaṃ bhaktyā gṛhāṇa puruṣottama //
             <span class="ref">BrP_61.28</span></p>
         
         
         <p id="BrP_61.28">oṃ namo nārāyaṇāya namaḥ || <span class="ref">(BrP_61.28)</span></p>
         
         ācamanīyamantraḥ
         
         
         <p id="BrP_61.29">
            mandākinyāḥ sitaṃ vāri sarvapāpaharaṃ śivam <br />
            gṛhāṇācamanīyaṃ tvaṃ mayā bhaktyā niveditam //
             <span class="ref">BrP_61.29</span></p>
         
         
         <p id="BrP_61.29">oṃ namo nārāyaṇāya namaḥ || <span class="ref">(BrP_61.29)</span></p>
         
         snānamantraḥ
         
         
         <p id="BrP_61.30">
            tvam āpaḥ pṛthivī caiva jyotis tvaṃ vāyur eva ca <br />
            lokeśa vṛttimātreṇa vāriṇā snāpayāmy aham //
             <span class="ref">BrP_61.30</span></p>
         
         
         <p id="BrP_61.30">oṃ namo nārāyaṇāya namaḥ || <span class="ref">(BrP_61.30)</span></p>
         
         vastramantraḥ
         
         
         <p id="BrP_61.31">
            devatattvasamāyukta yajñavarṇasamanvita <br />
            svarṇavarṇaprabhe deva vāsasī tava keśava //
             <span class="ref">BrP_61.31</span></p>
         
         
         <p id="BrP_61.31">oṃ namo nārāyaṇāya namaḥ || <span class="ref">(BrP_61.31)</span></p>
         
         vilepanamantraḥ
         
         
         <p id="BrP_61.32">
            śarīraṃ te na jānāmi ceṣṭāṃ caiva ca keśava <br />
            mayā nivedito gandhaḥ pratigṛhya vilipyatām //
             <span class="ref">BrP_61.32</span></p>
         
         
         <p id="BrP_61.32">oṃ namo nārāyaṇāya namaḥ || <span class="ref">(BrP_61.32)</span></p>
         
         upavītamantraḥ
         
         
         <p id="BrP_61.33">
            ṛgyajuḥsāmamantreṇa trivṛtaṃ padmayoninā <br />
            sāvitrīgranthisaṃyuktam upavītaṃ tavārpaye //
             <span class="ref">BrP_61.33</span></p>
         
         
         <p id="BrP_61.33">oṃ namo nārāyaṇāya namaḥ || <span class="ref">(BrP_61.33)</span></p>
         
         alaṃkāramantraḥ
         
         
         <p id="BrP_61.34">
            divyaratnasamāyukta vahnibhānusamaprabha <br />
            gātrāṇi tava śobhantu sālaṃkārāṇi mādhava //
             <span class="ref">BrP_61.34</span></p>
         
         
         <p id="BrP_61.34">oṃ namo nārāyaṇāya namaḥ || <span class="ref">(BrP_61.34)</span></p>
         
         
         <p id="61.35">
            oṃ nama iti pratyakṣaraṃ samastena mūlamantreṇa vā pūjayet ||
             <span class="ref">61.35</span></p>
         
         dhūpamantraḥ
         
         
         <p id="BrP_61.36">
            vanaspatiraso divyo gandhāḍhyaḥ surabhiś ca te <br />
            mayā nivedito bhaktyā dhūpo 'yaṃ pratigṛhyatām //
             <span class="ref">BrP_61.36</span></p>
         
         
         <p id="BrP_61.36">oṃ namo nārāyaṇāya namaḥ || <span class="ref">(BrP_61.36)</span></p>
         
         dīpamantraḥ
         
         
         <p id="BrP_61.37">
            sūryacandrasamo jyotir vidyudagnyos tathaiva ca <br />
            tvam eva jyotiṣāṃ deva dīpo 'yaṃ pratigṛhyatām //
             <span class="ref">BrP_61.37</span></p>
         
         
         <p id="BrP_61.37">oṃ namo nārāyaṇāya namaḥ || <span class="ref">(BrP_61.37)</span></p>
         
         naivedyamantraḥ
         
         
         <p id="BrP_61.38">
            annaṃ caturvidhaṃ caiva rasaiḥ ṣaḍbhiḥ samanvitam <br />
            mayā niveditaṃ bhaktyā naivedyaṃ tava keśava //
             <span class="ref">BrP_61.38</span></p>
         
         
         <p id="BrP_61.38">oṃ namo nārāyaṇāya namaḥ || <span class="ref">(BrP_61.38)</span></p>
         
         
         <p id="BrP_61.39">
            pūrve dale vāsudevaṃ yāmye saṃkarṣaṇaṃ nyaset <br />
            pradyumnaṃ paścime kuryād aniruddhaṃ tathottare //
             <span class="ref">BrP_61.39</span></p>
         
         
         <p id="BrP_61.40">
            vārāhaṃ ca tathāgneye narasiṃhaṃ ca nairṛte <br />
            vāyavye mādhavaṃ caiva tathaiśāne trivikramam //
             <span class="ref">BrP_61.40</span></p>
         
         
         <p id="BrP_61.41">
            tathāṣṭākṣaradevasya garuḍaṃ purato nyaset <br />
            vāmapārśve tathā cakraṃ śaṅkhaṃ dakṣiṇato nyaset //
             <span class="ref">BrP_61.41</span></p>
         
         
         <p id="BrP_61.42">
            tathā mahāgadāṃ caiva nyased devasya dakṣiṇe <br />
            tataḥ śārṅgaṃ dhanur vidvān nyased devasya vāmataḥ //
             <span class="ref">BrP_61.42</span></p>
         
         
         <p id="BrP_61.43">
            dakṣiṇeneṣudhī divye khaḍgaṃ vāme ca vinyaset <br />
            śriyaṃ dakṣiṇataḥ sthāpya puṣṭim uttarato nyaset //
             <span class="ref">BrP_61.43</span></p>
         
         
         <p id="BrP_61.44">
            vanamālāṃ ca puratas tataḥ śrīvatsakaustubhau <br />
            vinyased dhṛdayādīni pūrvādiṣu caturdiśam //
             <span class="ref">BrP_61.44</span></p>
         
         
         <p id="BrP_61.45">
            tato 'straṃ devadevasya koṇe caiva tu vinyaset <br />
            indram agniṃ yamaṃ caiva nairṛtaṃ varuṇaṃ tathā //
             <span class="ref">BrP_61.45</span></p>
         
         
         <p id="BrP_61.46">
            vāyuṃ dhanadam īśānam anantaṃ brahmaṇā saha <br />
            pūjayet tāntrikair mantrair adhaś cordhvaṃ tathaiva ca //
             <span class="ref">BrP_61.46</span></p>
         
         
         <p id="BrP_61.47">
            evaṃ saṃpūjya deveśaṃ maṇḍalasthaṃ janārdanam <br />
            labhed abhimatān kāmān naro nāsty atra saṃśayaḥ //
             <span class="ref">BrP_61.47</span></p>
         
         
         <p id="BrP_61.48">
            anenaiva vidhānena maṇḍalasthaṃ janārdanam <br />
            pūjitaṃ yaḥ saṃpaśyeta sa viśed viṣṇum avyayam //
             <span class="ref">BrP_61.48</span></p>
         
         
         <p id="BrP_61.49">
            sakṛd apy arcito yena vidhinānena keśavaḥ <br />
            janmamṛtyujarāṃ tīrtvā sa viṣṇoḥ padam āpnuyāt //
             <span class="ref">BrP_61.49</span></p>
         
         
         <p id="BrP_61.50">
            yaḥ smaret satataṃ bhaktyā nārāyaṇam atandritaḥ <br />
            anvahaṃ tasya vāsāya śvetadvīpaḥ prakalpitaḥ //
             <span class="ref">BrP_61.50</span></p>
         
         
         <p id="BrP_61.51">
            oṃkārādisamāyuktaṃ namaḥkārāntadīpitam <br />
            tannāma sarvatattvānāṃ mantra ity abhidhīyate //
             <span class="ref">BrP_61.51</span></p>
         
         
         <p id="BrP_61.52">
            anenaiva vidhānena gandhapuṣpaṃ nivedayet <br />
            ekaikasya prakurvīta yathoddiṣṭaṃ krameṇa tu //
             <span class="ref">BrP_61.52</span></p>
         
         
         <p id="BrP_61.53">
            mudrās tato nibadhnīyād yathoktakramacoditāḥ <br />
            japaṃ caiva prakurvīta mūlamantreṇa mantravit //
             <span class="ref">BrP_61.53</span></p>
         
         
         <p id="BrP_61.54">
            aṣṭāviṃśatim aṣṭau vā śatam aṣṭottaraṃ tathā <br />
            kāmeṣu ca yathāproktaṃ yathāśakti samāhitaḥ //
             <span class="ref">BrP_61.54</span></p>
         
         
         <p id="BrP_61.55">
            padmaṃ śaṅkhaś ca śrīvatso gadā garuḍa eva ca <br />
            cakraṃ khaḍgaś ca śārṅgaṃ ca aṣṭau mudrāḥ prakīrtitāḥ //
             <span class="ref">BrP_61.55</span></p>
         
         visarjanamantraḥ
         
         
         <p id="BrP_61.56">
            gaccha gaccha paraṃ sthānaṃ purāṇapuruṣottama <br />
            yatra brahmādayo devā vindanti paramaṃ padam //
             <span class="ref">BrP_61.56</span></p>
         
         
         <p id="BrP_61.57">
            arcanaṃ ye na jānanti harer mantrair yathoditam <br />
            te tatra mūlamantreṇa pūjayantv acyutaṃ sadā //
             <span class="ref">BrP_61.57</span></p>
         
         brahmovāca
         
         
         <p id="BrP_62.1">
            evaṃ saṃpūjya vidhivad bhaktyā taṃ puruṣottamam <br />
            praṇamya śirasā paścāt sāgaraṃ ca prasādayet //
             <span class="ref">BrP_62.1</span></p>
         
         
         <p id="BrP_62.2">
            prāṇas tvaṃ sarvabhūtānāṃ yoniś ca saritāṃ pate <br />
            tīrtharāja namas te 'stu trāhi mām acyutapriya //
             <span class="ref">BrP_62.2</span></p>
         
         
         <p id="BrP_62.3">
            snātvaivaṃ sāgare samyak tasmin kṣetravare dvijāḥ <br />
            tīre cābhyarcya vidhivan nārāyaṇam anāmayam //
             <span class="ref">BrP_62.3</span></p>
         
         
         <p id="BrP_62.4">
            rāmaṃ kṛṣṇaṃ subhadrāṃ ca praṇipatya ca sāgaram <br />
            śatānām aśvamedhānāṃ phalaṃ prāpnoti mānavaḥ //
             <span class="ref">BrP_62.4</span></p>
         
         
         <p id="BrP_62.5">
            sarvapāpavinirmuktaḥ sarvaduḥkhavivarjitaḥ <br />
            vṛndāraka iva śrīmān rūpayauvanagarvitaḥ //
             <span class="ref">BrP_62.5</span></p>
         
         
         <p id="BrP_62.6">
            vimānenārkavarṇena divyagandharvanādinā <br />
            kulaikaviṃśam uddhṛtya viṣṇulokaṃ sa gacchati //
             <span class="ref">BrP_62.6</span></p>
         
         
         <p id="BrP_62.7">
            bhuktvā tatra varān bhogān krīḍitvā cāpsaraiḥ saha <br />
            manvantaraśataṃ sāgraṃ jarāmṛtyuvivarjitaḥ //
             <span class="ref">BrP_62.7</span></p>
         
         
         <p id="BrP_62.8">
            puṇyakṣayād ihāyātaḥ kule sarvaguṇānvite <br />
            rūpavān subhagaḥ śrīmān satyavādī jitendriyaḥ //
             <span class="ref">BrP_62.8</span></p>
         
         
         <p id="BrP_62.9">
            vedaśāstrārthavid vipro bhaved yajvā tu vaiṣṇavaḥ <br />
            yogaṃ ca vaiṣṇavaṃ prāpya tato mokṣam avāpnuyāt //
             <span class="ref">BrP_62.9</span></p>
         
         
         <p id="BrP_62.10">
            grahoparāge saṃkrāntyām ayane viṣuve tathā <br />
            yugādiṣu ṣaḍaśītyāṃ vyatīpāte dinakṣaye //
             <span class="ref">BrP_62.10</span></p>
         
         
         <p id="BrP_62.11">
            āṣāḍhyāṃ caiva kārttikyāṃ māghyāṃ vānye śubhe tithau <br />
            ye tatra dānaṃ viprebhyaḥ prayacchanti sumedhasaḥ //
             <span class="ref">BrP_62.11</span></p>
         
         
         <p id="BrP_62.12">
            phalaṃ sahasraguṇitam anyatīrthāl labhanti te <br />
            pitṝṇāṃ ye prayacchanti piṇḍaṃ tatra vidhānataḥ //
             <span class="ref">BrP_62.12</span></p>
         
         
         <p id="BrP_62.13">
            akṣayāṃ pitaras teṣāṃ tṛptiṃ saṃprāpnuvanti vai <br />
            evaṃ snānaphalaṃ samyak sāgarasya mayoditam //
             <span class="ref">BrP_62.13</span></p>
         
         
         <p id="BrP_62.14">
            dānasya ca phalaṃ viprāḥ piṇḍadānasya caiva hi <br />
            dharmārthamokṣaphaladam āyuṣkīrtiyaśaskaram //
             <span class="ref">BrP_62.14</span></p>
         
         
         <p id="BrP_62.15">
            bhuktimuktiphalaṃ nṝṇāṃ dhanyaṃ duḥsvapnanāśanam <br />
            sarvapāpaharaṃ puṇyaṃ sarvakāmaphalapradam //
             <span class="ref">BrP_62.15</span></p>
         
         
         <p id="BrP_62.16">
            nāstikāya na vaktavyaṃ purāṇaṃ ca dvijottamāḥ <br />
            tāvad garjanti tīrthāni māhātmyaiḥ svaiḥ pṛthak pṛthak //
             <span class="ref">BrP_62.16</span></p>
         
         
         <p id="BrP_62.17">
            yāvan na tīrtharājasya māhātmyaṃ varṇyate dvijāḥ <br />
            puṣkarādīni tīrthāni prayacchanti svakaṃ phalam //
             <span class="ref">BrP_62.17</span></p>
         
         
         <p id="BrP_62.18">
            tīrtharājas tu sa punaḥ sarvatīrthaphalapradaḥ <br />
            bhūtale yāni tīrthāni saritaś ca sarāṃsi ca //
             <span class="ref">BrP_62.18</span></p>
         
         
         <p id="BrP_62.19">
            viśanti sāgare tāni tenāsau śreṣṭhatāṃ gataḥ <br />
            rājā samastatīrthānāṃ sāgaraḥ saritāṃ patiḥ //
             <span class="ref">BrP_62.19</span></p>
         
         
         <p id="BrP_62.20">
            tasmāt samastatīrthebhyaḥ śreṣṭho 'sau sarvakāmadaḥ <br />
            tamo nāśaṃ yathābhyeti bhāskare 'bhyudite dvijāḥ //
             <span class="ref">BrP_62.20</span></p>
         
         
         <p id="BrP_62.21">
            snānena tīrtharājasya tathā pāpasya saṃkṣayaḥ <br />
            tīrtharājasamaṃ tīrthaṃ na bhūtaṃ na bhaviṣyati //
             <span class="ref">BrP_62.21</span></p>
         
         
         <p id="BrP_62.22">
            adhiṣṭhānaṃ yadā yatra prabhor nārāyaṇasya vai <br />
            kaḥ śaknoti guṇān vaktuṃ tīrtharājasya bho dvijāḥ //
             <span class="ref">BrP_62.22</span></p>
         
         
         <p id="BrP_62.23">
            koṭyo navanavatyas tu yatra tīrthāni santi vai <br />
            tasmāt snānaṃ ca dānaṃ ca homaṃ japyaṃ surārcanam <br />
            yat kiṃcit kriyate tatra cākṣayaṃ kriyate dvijāḥ //
             <span class="ref">BrP_62.23</span></p>
         
         brahmovāca
         
         
         <p id="BrP_63.1">
            tato gacched dvijaśreṣṭhās tīrthaṃ yajñāṅgasaṃbhavam <br />
            indradyumnasaro nāma yatrāste pāvanaṃ śubham //
             <span class="ref">BrP_63.1</span></p>
         
         
         <p id="BrP_63.2">
            gatvā tatra śucir dhīmān ācamya manasā harim <br />
            dhyātvopasthāya ca jalam imaṃ mantram udīrayet //
             <span class="ref">BrP_63.2</span></p>
         
         
         <p id="BrP_63.3">
            aśvamedhāṅgasaṃbhūta tīrtha sarvāghanāśana <br />
            snānaṃ tvayi karomy adya pāpaṃ hara namo 'stu te //
             <span class="ref">BrP_63.3</span></p>
         
         
         <p id="BrP_63.4">
            evam uccārya vidhivat snātvā devān ṛṣīn pitṝn <br />
            tilodakena cānyāṃś ca saṃtarpyācamya vāgyataḥ //
             <span class="ref">BrP_63.4</span></p>
         
         
         <p id="BrP_63.5">
            dattvā pitṝṇāṃ piṇḍāṃś ca saṃpūjya puruṣottamam <br />
            daśāśvamedhikaṃ samyak phalaṃ prāpnoti mānavaḥ //
             <span class="ref">BrP_63.5</span></p>
         
         
         <p id="BrP_63.6">
            saptāvarān sapta parān vaṃśān uddhṛtya devavat <br />
            kāmagena vimānena viṣṇulokaṃ sa gacchati //
             <span class="ref">BrP_63.6</span></p>
         
         
         <p id="BrP_63.7">
            bhuktvā tatra sukhān bhogān yāvac candrārkatārakam <br />
            cyutas tasmād ihāyāto mokṣaṃ ca labhate dhruvam //
             <span class="ref">BrP_63.7</span></p>
         
         
         <p id="BrP_63.8">
            evaṃ kṛtvā pañcatīrthīm ekādaśyām upoṣitaḥ <br />
            jyeṣṭhaśuklapañcadaśyāṃ yaḥ paśyet puruṣottamam //
             <span class="ref">BrP_63.8</span></p>
         
         
         <p id="BrP_63.9">
            sa pūrvoktaṃ phalaṃ prāpya krīḍitvā vācyutālaye <br />
            prayāti paramaṃ sthānaṃ yasmān nāvartate punaḥ //
             <span class="ref">BrP_63.9</span></p>
         
         munaya ūcuḥ
         
         
         <p id="BrP_63.10">
            māsān anyān parityajya māghādīn prapitāmaha <br />
            praśaṃsasi kathaṃ jyeṣṭhaṃ brūhi tatkāraṇaṃ prabho //
             <span class="ref">BrP_63.10</span></p>
         
         brahmovāca
         
         
         <p id="BrP_63.11">
            śṛṇudhvaṃ muniśārdūlāḥ pravakṣyāmi samāsataḥ <br />
            jyeṣṭhaṃ māsaṃ yathā tebhyaḥ praśaṃsāmi punaḥ punaḥ //
             <span class="ref">BrP_63.11</span></p>
         
         
         <p id="BrP_63.12">
            pṛthivyāṃ yāni tīrthāni saritaś ca sarāṃsi ca <br />
            puṣkariṇyas taḍāgāni vāpyaḥ kūpās tathā hradāḥ //
             <span class="ref">BrP_63.12</span></p>
         
         
         <p id="BrP_63.13">
            nānānadyaḥ samudrāś ca saptāhaṃ puruṣottame <br />
            jyeṣṭhaśukladaśamyādi pratyakṣaṃ yānti sarvadā //
             <span class="ref">BrP_63.13</span></p>
         
         
         <p id="BrP_63.14">
            snānadānādikaṃ tasmād devatāprekṣaṇaṃ dvijāḥ <br />
            yat kiṃcit kriyate tatra tasmin kāle 'kṣayaṃ bhavet //
             <span class="ref">BrP_63.14</span></p>
         
         
         <p id="BrP_63.15">
            śuklapakṣasya daśamī jyeṣṭhe māsi dvijottamāḥ <br />
            harate daśa pāpāni tasmād daśaharā smṛtā //
             <span class="ref">BrP_63.15</span></p>
         
         
         <p id="BrP_63.16">
            yas tasyāṃ halinaṃ kṛṣṇaṃ paśyed bhadrāṃ susaṃyataḥ <br />
            sarvapāpavinirmukto viṣṇulokaṃ vrajen naraḥ //
             <span class="ref">BrP_63.16</span></p>
         
         
         <p id="BrP_63.17">
            uttare dakṣiṇe viprās tv ayane puruṣottamam <br />
            dṛṣṭvā rāmaṃ subhadrāṃ ca viṣṇulokaṃ vrajen naraḥ //
             <span class="ref">BrP_63.17</span></p>
         
         
         <p id="BrP_63.18">
            naro dolāgataṃ dṛṣṭvā govindaṃ puruṣottamam <br />
            phālgunyāṃ prayato bhūtvā govindasya puraṃ vrajet //
             <span class="ref">BrP_63.18</span></p>
         
         
         <p id="BrP_63.19">
            viṣuvaddivase prāpte pañcatīrthīṃ vidhānataḥ <br />
            kṛtvā saṃkarṣaṇaṃ kṛṣṇaṃ dṛṣṭvā bhadrāṃ ca bho dvijāḥ //
             <span class="ref">BrP_63.19</span></p>
         
         
         <p id="BrP_63.20">
            naraḥ samastayajñānāṃ phalaṃ prāpnoti durlabham <br />
            vimuktaḥ sarvapāpebhyo viṣṇulokaṃ ca gacchati //
             <span class="ref">BrP_63.20</span></p>
         
         
         <p id="BrP_63.21">
            yaḥ paśyati tṛtīyāyāṃ kṛṣṇaṃ candanarūṣitam <br />
            vaiśākhasyāsite pakṣe sa yāty acyutamandiram //
             <span class="ref">BrP_63.21</span></p>
         
         
         <p id="BrP_63.22">
            jyaiṣṭhyāṃ jyeṣṭharkṣayuktāyāṃ yaḥ paśyet puruṣottamam <br />
            kulaikaviṃśam uddhṛtya viṣṇulokaṃ sa gacchati //
             <span class="ref">BrP_63.22</span></p>
         
         brahmovāca
         
         
         <p id="BrP_64.1">
            yadā bhaven mahājyaiṣṭhī rāśinakṣatrayogataḥ <br />
            prayatnena tadā martyair gantavyaṃ puruṣottamam //
             <span class="ref">BrP_64.1</span></p>
         
         
         <p id="BrP_64.2">
            kṛṣṇaṃ dṛṣṭvā mahājyaiṣṭhyāṃ rāmaṃ bhadrāṃ ca bho dvijāḥ <br />
            naro dvādaśayātrāyāḥ phalaṃ prāpnoti cādhikam //
             <span class="ref">BrP_64.2</span></p>
         
         
         <p id="BrP_64.3">
            prayāge ca kurukṣetre naimiṣe puṣkare gaye <br />
            gaṅgādvāre kuśāvarte gaṅgāsāgarasaṃgame //
             <span class="ref">BrP_64.3</span></p>
         
         
         <p id="BrP_64.4">
            kokāmukhe śūkare ca mathurāyāṃ marusthale <br />
            śālagrāme vāyutīrthe mandare sindhusāgare //
             <span class="ref">BrP_64.4</span></p>
         
         
         <p id="BrP_64.5">
            piṇḍārake citrakūṭe prabhāse kanakhale dvijāḥ <br />
            śaṅkhoddhāre dvārakāyāṃ tathā badarikāśrame //
             <span class="ref">BrP_64.5</span></p>
         
         
         <p id="BrP_64.6">
            lohakuṇḍe cāśvatīrthe sarvapāpapramocane <br />
            kāmālaye koṭitīrthe tathā cāmarakaṇṭake //
             <span class="ref">BrP_64.6</span></p>
         
         
         <p id="BrP_64.7">
            lohārgale jambumārge somatīrthe pṛthūdake <br />
            utpalāvartake caiva pṛthutuṅge sukubjake //
             <span class="ref">BrP_64.7</span></p>
         
         
         <p id="BrP_64.8">
            ekāmrake ca kedāre kāśyāṃ ca viraje dvijāḥ <br />
            kālañjare ca gokarṇe śrīśaile gandhamādane //
             <span class="ref">BrP_64.8</span></p>
         
         
         <p id="BrP_64.9">
            mahendre malaye vindhye pāriyātre himālaye <br />
            sahye ca śuktimante ca gomante cārbude tathā //
             <span class="ref">BrP_64.9</span></p>
         
         
         <p id="BrP_64.10">
            gaṅgāyāṃ sarvatīrtheṣu yāmuneṣu ca bho dvijāḥ <br />
            sārasvateṣu gomatyāṃ brahmaputreṣu saptasu //
             <span class="ref">BrP_64.10</span></p>
         
         
         <p id="BrP_64.11">
            godāvarī bhīmarathī tuṅgabhadrā ca narmadā <br />
            tāpī payouṣṇī kāverī śiprā carmaṇvatī dvijāḥ //
             <span class="ref">BrP_64.11</span></p>
         
         
         <p id="BrP_64.12">
            vitastā candrabhāgā ca śatadrur bāhudā tathā <br />
            ṛṣikulyā kumārī ca vipāśā ca dṛṣadvatī //
             <span class="ref">BrP_64.12</span></p>
         
         
         <p id="BrP_64.13">
            śarayūr nākagaṅgā ca gaṇḍakī ca mahānadī <br />
            kauśikī karatoyā ca trisrotā madhuvāhinī //
             <span class="ref">BrP_64.13</span></p>
         
         
         <p id="BrP_64.14">
            mahānadī vaitaraṇī yāś cānyā nānukīrtitāḥ <br />
            athavā kiṃ bahūktena bhāṣitena dvijottamāḥ //
             <span class="ref">BrP_64.14</span></p>
         
         
         <p id="BrP_64.15">
            pṛthivyāṃ sarvatīrtheṣu sarveṣv āyataneṣu ca <br />
            sāgareṣu ca śaileṣu nadīṣu ca saraḥsu ca //
             <span class="ref">BrP_64.15</span></p>
         
         
         <p id="BrP_64.16">
            yat phalaṃ snānadānena rāhugraste divākare <br />
            tat phalaṃ kṛṣṇam ālokya mahājyaiṣṭhyāṃ labhen naraḥ //
             <span class="ref">BrP_64.16</span></p>
         
         
         <p id="BrP_64.17">
            tasmāt sarvaprayatnena gantavyaṃ puruṣottame <br />
            mahājyaiṣṭhyāṃ muniśreṣṭhā sarvakāmaphalepsubhiḥ //
             <span class="ref">BrP_64.17</span></p>
         
         
         <p id="BrP_64.18">
            dṛṣṭvā rāmaṃ mahājyeṣṭhaṃ kṛṣṇaṃ subhadrayā saha <br />
            viṣṇulokaṃ naro yāti samuddhṛtya samaṃ kulam //
             <span class="ref">BrP_64.18</span></p>
         
         
         <p id="BrP_64.19">
            bhuktvā tatra varān bhogān yāvad ābhūtasaṃplavam <br />
            puṇyakṣayād ihāgatya caturvedī dvijo bhavet //
             <span class="ref">BrP_64.19</span></p>
         
         
         <p id="BrP_64.20">
            svadharmanirataḥ śāntaḥ kṛṣṇabhakto jitendriyaḥ <br />
            vaiṣṇavaṃ yogam āsthāya tato mokṣam avāpnuyāt //
             <span class="ref">BrP_64.20</span></p>
         
         munaya ūcuḥ
         
         
         <p id="BrP_65.1">
            kasmin kāle bhavet snānaṃ kṛṣṇasya kamalodbhava <br />
            vidhinā kena tad brūhi tato vidhividāṃ vara //
             <span class="ref">BrP_65.1</span></p>
         
         brahmovāca
         
         
         <p id="BrP_65.2">
            śṛṇudhvaṃ munayaḥ snānaṃ kṛṣṇasya vadato mama <br />
            rāmasya ca subhadrāyāḥ puṇyaṃ sarvāghanāśanam //
             <span class="ref">BrP_65.2</span></p>
         
         
         <p id="BrP_65.3">
            māsi jyeṣṭhe ca saṃprāpte nakṣatre candradaivate <br />
            paurṇamāsyāṃ tadā snānaṃ sarvakālaṃ harer dvijāḥ //
             <span class="ref">BrP_65.3</span></p>
         
         
         <p id="BrP_65.4">
            sarvatīrthamayaḥ kūpas tatrāste nirmalaḥ śuciḥ <br />
            tadā bhogavatī tatra pratyakṣā bhavati dvijāḥ //
             <span class="ref">BrP_65.4</span></p>
         
         
         <p id="BrP_65.5">
            tasmāj jyaiṣṭhyāṃ samuddhṛtya haimāḍhyaiḥ kalaśair jalam <br />
            kṛṣṇarāmābhiṣekārthaṃ subhadrāyāś ca bho dvijāḥ //
             <span class="ref">BrP_65.5</span></p>
         
         
         <p id="BrP_65.6">
            kṛtvā suśobhanaṃ mañcaṃ patākābhir alaṃkṛtam <br />
            sudṛḍhaṃ sukhasaṃcāraṃ vastraiḥ puṣpair alaṃkṛtam //
             <span class="ref">BrP_65.6</span></p>
         
         
         <p id="BrP_65.7">
            vistīrṇaṃ dhūpitaṃ dhūpaiḥ snānārthaṃ rāmakṛṣṇayoḥ <br />
            sitavastraparicchannaṃ muktāhārāvalambitam //
             <span class="ref">BrP_65.7</span></p>
         
         
         <p id="BrP_65.8">
            tatra nānāvidhair vādyaiḥ kṛṣṇaṃ nīlāmbaraṃ dvijāḥ <br />
            madhye subhadrāṃ cāsthāpya jayamaṅgalanisvanaiḥ //
             <span class="ref">BrP_65.8</span></p>
         
         
         <p id="BrP_65.9">
            brāhmaṇaiḥ kṣatriyair vaiśyaiḥ śūdraiś cānyaiś ca jātibhiḥ <br />
            anekaśatasāhasrair vṛtaṃ strīpuruṣair dvijāḥ //
             <span class="ref">BrP_65.9</span></p>
         
         
         <p id="BrP_65.10">
            gṛhasthāḥ snātakāś caiva yatayo brahmacāriṇaḥ <br />
            snāpayanti tadā kṛṣṇaṃ mañcasthaṃ sahalāyudham //
             <span class="ref">BrP_65.10</span></p>
         
         
         <p id="BrP_65.11">
            tathā samastatīrthāni pūrvoktāni dvijottamāḥ <br />
            svodakaiḥ puṣpamiśraiś ca snāpayanti pṛthak pṛthak //
             <span class="ref">BrP_65.11</span></p>
         
         
         <p id="BrP_65.12">
            paścāt paṭahaśaṅkhādyair bherīmurajanisvanaiḥ <br />
            kāhalais tālaśabdaiś ca mṛdaṅgair jharjharais tathā //
             <span class="ref">BrP_65.12</span></p>
         
         
         <p id="BrP_65.13">
            anyaiś ca vividhair vādyair ghaṇṭāsvanavibhūṣitaiḥ <br />
            strīṇāṃ maṅgalaśabdaiś ca stutiśabdair manoharaiḥ //
             <span class="ref">BrP_65.13</span></p>
         
         
         <p id="BrP_65.14">
            jayaśabdais tathā stotrair vīṇāveṇunināditaiḥ <br />
            śrūyate sumahāñ śabdaḥ sāgarasyeva garjataḥ //
             <span class="ref">BrP_65.14</span></p>
         
         
         <p id="BrP_65.15">
            munīnāṃ vedaśabdena mantraśabdais tathāparaiḥ <br />
            nānāstotraravaiḥ puṇyaiḥ sāmaśabdopabṛṃhitaiḥ //
             <span class="ref">BrP_65.15</span></p>
         
         
         <p id="BrP_65.16">
            yatibhiḥ snātakaiś caiva gṛhasthair brahmacāribhiḥ <br />
            snānakāle suraśreṣṭha stuvanti parayā mudā //
             <span class="ref">BrP_65.16</span></p>
         
         
         <p id="BrP_65.17">
            śyāmair veśyājanaiś caiva kucabhārāvanāmibhiḥ <br />
            pītaraktāmbarābhiś ca mālyadāmāvanāmibhiḥ //
             <span class="ref">BrP_65.17</span></p>
         
         
         <p id="BrP_65.18">
            saratnakuṇḍalair divyaiḥ suvarṇastabakānvitaiḥ <br />
            cāmarai ratnadaṇḍaiś ca vījyete rāmakeśavau //
             <span class="ref">BrP_65.18</span></p>
         
         
         <p id="BrP_65.19">
            yakṣavidyādharaiḥ siddhaiḥ kiṃnaraiś cāpsarogaṇaiḥ <br />
            parivāryāmbaragatair devagandharvacāraṇaiḥ //
             <span class="ref">BrP_65.19</span></p>
         
         
         <p id="BrP_65.20">
            ādityā vasavo rudrāḥ sādhyā viśve marudgaṇāḥ <br />
            lokapālās tathā cānye stuvanti puruṣottamam //
             <span class="ref">BrP_65.20</span></p>
         
         
         <p id="BrP_65.21">
            namas te devadeveśa purāṇa puruṣottama <br />
            sargasthityantakṛd deva lokanātha jagatpate //
             <span class="ref">BrP_65.21</span></p>
         
         
         <p id="BrP_65.22">
            trailokyadhāriṇaṃ devaṃ brahmaṇyaṃ mokṣakāraṇam <br />
            taṃ namasyāmahe bhaktyā sarvakāmaphalapradam //
             <span class="ref">BrP_65.22</span></p>
         
         
         <p id="BrP_65.23">
            stutvaivaṃ vibudhāḥ kṛṣṇaṃ rāmaṃ caiva mahābalam <br />
            subhadrāṃ ca muniśreṣṭhās tadākāśe vyavasthitāḥ //
             <span class="ref">BrP_65.23</span></p>
         
         
         <p id="BrP_65.24">
            gāyanti devagandharvā nṛtyanty apsarasas tathā <br />
            devatūryāṇy avādyanta vātā vānti suśītalāḥ //
             <span class="ref">BrP_65.24</span></p>
         
         
         <p id="BrP_65.25">
            puṣpamiśraṃ tadā meghā varṣanty ākāśagocarāḥ <br />
            jayaśabdaṃ ca kurvanti munayaḥ siddhacāraṇāḥ //
             <span class="ref">BrP_65.25</span></p>
         
         
         <p id="BrP_65.26">
            śakrādyā vibudhāḥ sarva ṛṣayaḥ pitaras tathā <br />
            prajānāṃ patayo nāgā ye cānye svargavāsinaḥ //
             <span class="ref">BrP_65.26</span></p>
         
         
         <p id="BrP_65.27">
            tato maṅgalasaṃbhārair vidhimantrapuraskṛtam <br />
            ābhiṣecanikaṃ dravyaṃ gṛhītvā devatāgaṇāḥ //
             <span class="ref">BrP_65.27</span></p>
         
         
         <p id="BrP_65.28">
            indro viṣṇur mahāvīryaḥ sūryācandramasau tathā <br />
            dhātā caiva vidhātā ca tathā caivānilānalau //
             <span class="ref">BrP_65.28</span></p>
         
         
         <p id="BrP_65.29">
            pūṣā bhago 'ryamā tvaṣṭā aṃśunaiva vivasvatā <br />
            patnībhyāṃ sahito dhīmān mitreṇa varuṇena ca //
             <span class="ref">BrP_65.29</span></p>
         
         
         <p id="BrP_65.30">
            rudrair vasubhir ādityair aśvibhyāṃ ca vṛtaḥ prabhuḥ <br />
            viśvair devair marudbhiś ca sādhyaiś ca pitṛbhiḥ saha //
             <span class="ref">BrP_65.30</span></p>
         
         
         <p id="BrP_65.31">
            gandharvair apsarobhiś ca yakṣarākṣasapannagaiḥ <br />
            devarṣibhir asaṃkhyeyais tathā brahmarṣibhir varaiḥ //
             <span class="ref">BrP_65.31</span></p>
         
         
         <p id="BrP_65.32">
            vaikhānasair vālakhilyair vāyvāhārair marīcipaiḥ <br />
            bhṛgubhiś cāṅgirobhiś ca sarvavidyāsuniṣṭhitaiḥ //
             <span class="ref">BrP_65.32</span></p>
         
         
         <p id="BrP_65.33">
            sarvavidyādharaiḥ puṇyair yogasiddhibhir āvṛtaḥ <br />
            pitāmahaḥ pulastyaś ca pulahaś ca mahātapāḥ //
             <span class="ref">BrP_65.33</span></p>
         
         
         <p id="BrP_65.34">
            aṅgirāḥ kaśyapo 'triś ca marīcir bhṛgur eva ca <br />
            kratur haraḥ pracetāś ca manur dakṣas tathaiva ca //
             <span class="ref">BrP_65.34</span></p>
         
         
         <p id="BrP_65.35">
            ṛtavaś ca grahāś caiva jyotīṃṣi ca dvijottamāḥ <br />
            mūrtimatyaś ca sarito devāś caiva sanātanāḥ //
             <span class="ref">BrP_65.35</span></p>
         
         
         <p id="BrP_65.36">
            samudrāś ca hradāś caiva tīrthāni vividhāni ca <br />
            pṛthivī dyaur diśaś caiva pādapāś ca dvijottamāḥ //
             <span class="ref">BrP_65.36</span></p>
         
         
         <p id="BrP_65.37">
            aditir devamātā ca hrīḥ śrīḥ svāhā sarasvatī <br />
            umā śacī sinīvālī tathā cānumatiḥ kuhūḥ //
             <span class="ref">BrP_65.37</span></p>
         
         
         <p id="BrP_65.38">
            rākā ca dhiṣaṇā caiva patnyaś cānyā divaukasām <br />
            himavāṃś caiva vindhyaś ca meruś cānekaśṛṅgavān //
             <span class="ref">BrP_65.38</span></p>
         
         
         <p id="BrP_65.39">
            airāvataḥ sānucaraḥ kalākāṣṭhās tathaiva ca <br />
            māsārdhaṃ māsa-ṛtavas tathā rātryahanī samāḥ //
             <span class="ref">BrP_65.39</span></p>
         
         
         <p id="BrP_65.40">
            uccaiḥśravā hayaśreṣṭho nāgarājaś ca vāmanaḥ <br />
            aruṇo garuḍaś caiva vṛkṣāś cauṣadhibhiḥ saha //
             <span class="ref">BrP_65.40</span></p>
         
         
         <p id="BrP_65.41">
            dharmaś ca bhagavān devaḥ samājagmur hi saṃgatāḥ <br />
            kālo yamaś ca mṛtyuś ca yamasyānucarāś ca ye //
             <span class="ref">BrP_65.41</span></p>
         
         
         <p id="BrP_65.42">
            bahulatvāc ca noktā ye vividhā devatāgaṇāḥ <br />
            te devasyābhiṣekārthaṃ samāyānti tatas tataḥ //
             <span class="ref">BrP_65.42</span></p>
         
         
         <p id="BrP_65.43">
            gṛhītvā te tadā viprāḥ sarve devā divaukasaḥ <br />
            ābhiṣecanikaṃ dravyaṃ maṅgalāni ca sarvaśaḥ //
             <span class="ref">BrP_65.43</span></p>
         
         
         <p id="BrP_65.44">
            divyasaṃbhārasaṃyuktaiḥ kalaśaiḥ kāñcanair dvijāḥ <br />
            sārasvatībhiḥ puṇyābhir divyatoyābhir eva ca //
             <span class="ref">BrP_65.44</span></p>
         
         
         <p id="BrP_65.45">
            toyenākāśagaṅgāyāḥ kṛṣṇaṃ rāmeṇa saṃgatam <br />
            sapuṣpaiḥ kāñcanaiḥ kumbhaiḥ snāpayanty avanisthitāḥ //
             <span class="ref">BrP_65.45</span></p>
         
         
         <p id="BrP_65.46">
            saṃcaranti vimānāni devānām ambare tathā <br />
            uccāvacāni divyāni kāmagāni sthirāṇi ca //
             <span class="ref">BrP_65.46</span></p>
         
         
         <p id="BrP_65.47">
            divyaratnavicitrāṇi sevitāny apsarogaṇaiḥ <br />
            gītair vādyaiḥ patākābhiḥ śobhitāni samantataḥ //
             <span class="ref">BrP_65.47</span></p>
         
         
         <p id="BrP_65.48">
            evaṃ tadā muniśreṣṭhāḥ kṛṣṇaṃ rāmeṇa saṃgatam <br />
            snāpayitvā subhadrāṃ ca saṃstuvanti mudānvitāḥ //
             <span class="ref">BrP_65.48</span></p>
         
         jaya jaya lokapāla bhaktarakṣaka jaya jaya praṇatavatsala jaya jaya bhūtacaraṇa jaya
         jayādideva bahukāraṇa jaya jaya vāsudeva jaya jayāsurasaṃharaṇa jaya jaya divyamīna
         jaya jaya tridaśavara jaya jaya jaladhiśayana | BrP_65.49/1 |
         
         jaya jaya yogivara jaya jaya sūryanetra jaya jaya devarāja jaya jaya kaiṭabhāre jaya
         jaya vedavara jaya jaya kūrmarūpa jaya jaya yajñavara jaya jaya kamalanābha jaya jaya
         śailacara | BrP_65.49/2 |
         
         jaya jaya yogaśāyiñ jaya jaya vegadhara jaya jaya viśvamūrte jaya jaya cakradhara
         jaya jaya bhūtanātha jaya jaya dharaṇīdhara jaya jaya śeṣaśāyiñ jaya jaya pītavāso
         jaya jaya somakānta | BrP_65.49/3 |
         
         jaya jaya yogavāsa jaya jaya dahanavaktra jaya jaya dharmavāsa jaya jaya guṇanidhāna
         jaya jaya śrīnivāsa jaya jaya garuḍagamana jaya jaya sukhanivāsa jaya jaya dharmaketo
         jaya jaya mahīnivāsa | BrP_65.49/4 |
         
         jaya jaya gahanacaritra jaya jaya yogigamya jaya jaya makhanivāsa jaya jaya vedavedya
         jaya śāntikara jaya jaya yogicintya jaya jaya puṣṭikara jaya jaya jñānamūrte jaya
         jaya kamalākara | BrP_65.49/5 |
         
         jaya jaya bhāvavedya jaya jaya muktikara jaya jaya vimaladeha jaya jaya sattvanilaya
         jaya jaya guṇasamṛddha jaya jaya yajñakara jaya jaya guṇavihīna jaya jaya mokṣakara
         jaya jaya bhūśaraṇya | BrP_65.49/6 |
         
         jaya jaya kāntiyuta jaya jaya lokaśaraṇa jaya jaya lakṣmīyuta jaya jaya paṅkajākṣa
         jaya jaya sṛṣṭikara jaya jaya yogayuta jaya jayātasīkusumaśyāmadeha jaya jaya samudrāviṣṭadeha
         jaya jaya lakṣmīpaṅkajaṣaṭcaraṇa | BrP_65.49/7 |
         
         jaya jaya bhaktavaśa jaya jaya lokakānta jaya jaya paramaśānta jaya jaya paramasāra
         jaya jaya cakradhara jaya jaya bhogiyuta jaya jaya nīlāmbara jaya jaya śāntikara jaya
         jaya mokṣakara jaya jaya kaluṣahara | BrP_65.49/8 |
         
         
         <p id="BrP_65.50">
            jaya kṛṣṇa jagannātha jaya saṃkarṣaṇānuja <br />
            jaya padmapalāśākṣa jaya vāñchāphalaprada //
             <span class="ref">BrP_65.50</span></p>
         
         
         <p id="BrP_65.51">
            jaya mālāvṛtoraska jaya cakragadādhara <br />
            jaya padmālayākānta jaya viṣṇo namo 'stu te //
             <span class="ref">BrP_65.51</span></p>
         
         brahmovāca
         
         
         <p id="BrP_65.52">
            evaṃ stutvā tadā devāḥ śakrādyā hṛṣṭamānasāḥ <br />
            siddhacāraṇasaṃghāś ca ye cānye svargavāsinaḥ //
             <span class="ref">BrP_65.52</span></p>
         
         
         <p id="BrP_65.53">
            munayo vālakhilyāś ca kṛṣṇaṃ rāmeṇa saṃgatam <br />
            subhadrāṃ ca muniśreṣṭhāḥ praṇipatyāmbare sthitāḥ //
             <span class="ref">BrP_65.53</span></p>
         
         
         <p id="BrP_65.54">
            dṛṣṭvā stutvā namaskṛtvā tadā te tridivaukasaḥ <br />
            kṛṣṇaṃ rāmaṃ subhadrāṃ ca yānti svaṃ svaṃ niveśanam //
             <span class="ref">BrP_65.54</span></p>
         
         
         <p id="BrP_65.55">
            saṃcaranti vimānāni devānām ambare tadā <br />
            uccāvacāni divyāni kāmagāni sthirāṇi ca //
             <span class="ref">BrP_65.55</span></p>
         
         
         <p id="BrP_65.56">
            divyaratnavicitrāṇi sevitāny apsarogaṇaiḥ <br />
            gītair vādyaiḥ patākābhiḥ śobhitāni samantataḥ //
             <span class="ref">BrP_65.56</span></p>
         
         
         <p id="BrP_65.57">
            tasmin kāle tu ye martyāḥ paśyanti puruṣottamam <br />
            balabhadraṃ subhadrāṃ ca te yānti padam avyayam //
             <span class="ref">BrP_65.57</span></p>
         
         
         <p id="BrP_65.58">
            subhadrārāmasahitaṃ mañcasthaṃ puruṣottamam <br />
            dṛṣṭvā nirāmayaṃ sthānaṃ yānti nāsty atra saṃśayaḥ //
             <span class="ref">BrP_65.58</span></p>
         
         
         <p id="BrP_65.59">
            kapilāśatadānena yat phalaṃ puṣkare smṛtam <br />
            tat phalaṃ kṛṣṇam ālokya mañcasthaṃ sahalāyudham <br />
            subhadrāṃ ca muniśreṣṭhāḥ prāpnoti śubhakṛn naraḥ //
             <span class="ref">BrP_65.59</span></p>
         
         
         <p id="BrP_65.60">
            kanyāśatapradānena yat phalaṃ samudāhṛtam <br />
            tat phalaṃ kṛṣṇam ālokya mañcasthaṃ labhate naraḥ //
             <span class="ref">BrP_65.60</span></p>
         
         
         <p id="BrP_65.61">
            suvarṇaśataniṣkāṇāṃ dānena yat phalaṃ smṛtam <br />
            tat phalaṃ kṛṣṇam ālokya mañcasthaṃ labhate naraḥ //
             <span class="ref">BrP_65.61</span></p>
         
         
         <p id="BrP_65.62">
            gosahasrapradānena yat phalaṃ parikīrtitam <br />
            tat phalaṃ kṛṣṇam ālokya mañcasthaṃ labhate naraḥ //
             <span class="ref">BrP_65.62</span></p>
         
         
         <p id="BrP_65.63">
            bhūmidānena vidhivad yat phalaṃ samudāhṛtam <br />
            tat phalaṃ kṛṣṇam ālokya mañcasthaṃ labhate naraḥ //
             <span class="ref">BrP_65.63</span></p>
         
         
         <p id="BrP_65.64">
            yat phalaṃ cānnadānena arghātithyena kīrtitam <br />
            tat phalaṃ kṛṣṇam ālokya mañcasthaṃ labhate naraḥ //
             <span class="ref">BrP_65.64</span></p>
         
         
         <p id="BrP_65.65">
            vṛṣotsargeṇa vidhivad yat phalaṃ samudāhṛtam <br />
            tat phalaṃ kṛṣṇam ālokya mañcasthaṃ labhate naraḥ //
             <span class="ref">BrP_65.65</span></p>
         
         
         <p id="BrP_65.66">
            yat phalaṃ toyadānena grīṣme vānyatra kīrtitam <br />
            tat phalaṃ kṛṣṇam ālokya mañcasthaṃ labhate naraḥ //
             <span class="ref">BrP_65.66</span></p>
         
         
         <p id="BrP_65.67">
            tiladhenupradānena yat phalaṃ saṃprakīrtitam <br />
            tat phalaṃ kṛṣṇam ālokya mañcasthaṃ labhate naraḥ //
             <span class="ref">BrP_65.67</span></p>
         
         
         <p id="BrP_65.68">
            gajāśvarathadānena yat phalaṃ samudāhṛtam <br />
            tat phalaṃ kṛṣṇam ālokya mañcasthaṃ labhate naraḥ //
             <span class="ref">BrP_65.68</span></p>
         
         
         <p id="BrP_65.69">
            suvarṇaśṛṅgīdānena yat phalaṃ samudāhṛtam <br />
            tat phalaṃ kṛṣṇam ālokya mañcasthaṃ labhate naraḥ //
             <span class="ref">BrP_65.69</span></p>
         
         
         <p id="BrP_65.70">
            jaladhenupradānena yat phalaṃ samudāhṛtam <br />
            tat phalaṃ kṛṣṇam ālokya mañcasthaṃ labhate naraḥ //
             <span class="ref">BrP_65.70</span></p>
         
         
         <p id="BrP_65.71">
            dānena ghṛtadhenvāś ca phalaṃ yat samudāhṛtam <br />
            tat phalaṃ kṛṣṇam ālokya mañcasthaṃ labhate naraḥ //
             <span class="ref">BrP_65.71</span></p>
         
         
         <p id="BrP_65.72">
            cāndrāyaṇena cīrṇena yat phalaṃ samudāhṛtam <br />
            tat phalaṃ kṛṣṇam ālokya mañcasthaṃ labhate naraḥ //
             <span class="ref">BrP_65.72</span></p>
         
         
         <p id="BrP_65.73">
            māsopavāsair vidhivad yat phalaṃ samudāhṛtam <br />
            tat phalaṃ kṛṣṇam ālokya mañcasthaṃ labhate naraḥ //
             <span class="ref">BrP_65.73</span></p>
         
         
         <p id="BrP_65.74">
            atha kiṃ bahunoktena bhāṣitena punaḥ punaḥ <br />
            tasya devasya māhātmyaṃ mañcasthasya dvijottamāḥ //
             <span class="ref">BrP_65.74</span></p>
         
         
         <p id="BrP_65.75">
            yat phalaṃ sarvatīrtheṣu vratair dānaiś ca kīrtitam <br />
            tat phalaṃ kṛṣṇam ālokya mañcasthaṃ sahalāyudham //
             <span class="ref">BrP_65.75</span></p>
         
         
         <p id="BrP_65.76">
            subhadrāṃ ca muniśreṣṭhāḥ prāpnoti śubhakṛn naraḥ <br />
            tasmān naro 'thavā nārī paśyet taṃ puruṣottamam //
             <span class="ref">BrP_65.76</span></p>
         
         
         <p id="BrP_65.77">
            tataḥ samastatīrthānāṃ labhet snānādikaṃ phalam <br />
            snānaśeṣeṇa kṛṣṇasya toyenātmābhiṣicyate //
             <span class="ref">BrP_65.77</span></p>
         
         
         <p id="BrP_65.78">
            vandhyā mṛtaprajā yā tu durbhagā grahapīḍitā <br />
            rākṣasādyair gṛhītā vā tathā rogaiś ca saṃhatāḥ //
             <span class="ref">BrP_65.78</span></p>
         
         
         <p id="BrP_65.79">
            sadyas tāḥ snānaśeṣeṇa udakenābhiṣecitāḥ <br />
            prāpnuvantīpsitān kāmān yān yān vāñchanti cepsitān //
             <span class="ref">BrP_65.79</span></p>
         
         
         <p id="BrP_65.80">
            putrārthinī labhet putrān saubhāgyaṃ ca sukhārthinī <br />
            rogārtā mucyate rogād dhanaṃ ca dhanakāṅkṣiṇī //
             <span class="ref">BrP_65.80</span></p>
         
         
         <p id="BrP_65.81">
            puṇyāni yāni toyāni tiṣṭhanti dharaṇītale <br />
            tāni snānāvaśeṣasya kalāṃ nārhanti ṣoḍaśīm //
             <span class="ref">BrP_65.81</span></p>
         
         
         <p id="BrP_65.82">
            tasmāt snānāvaśeṣaṃ yat kṛṣṇasya salilaṃ dvijāḥ <br />
            tenābhiṣiñced gātrāṇi sarvakāmapradaṃ hi tat //
             <span class="ref">BrP_65.82</span></p>
         
         
         <p id="BrP_65.83">
            snātaṃ paśyanti ye kṛṣṇaṃ vrajantaṃ dakṣiṇāmukham <br />
            brahmahatyādibhiḥ pāpair mucyante te na saṃśayaḥ //
             <span class="ref">BrP_65.83</span></p>
         
         
         <p id="BrP_65.84">
            śāstreṣu yat phalaṃ proktaṃ pṛthiv-yas tripradakṣiṇaiḥ <br />
            dṛṣṭvā naro labhet kṛṣṇaṃ vrajantaṃ dakṣiṇāmukham //
             <span class="ref">BrP_65.84</span></p>
         
         
         <p id="BrP_65.85">
            tīrthayātrāphalaṃ yat tu pṛthivyāṃ samudāhṛtam <br />
            dṛṣṭvā naro labhet kṛṣṇaṃ tat phalaṃ dakṣiṇāmukham //
             <span class="ref">BrP_65.85</span></p>
         
         
         <p id="BrP_65.86">
            badaryāṃ yat phalaṃ proktaṃ dṛṣṭvā nārāyaṇaṃ naram <br />
            dṛṣṭvā naro labhet kṛṣṇaṃ tat phalaṃ dakṣiṇāmukham //
             <span class="ref">BrP_65.86</span></p>
         
         
         <p id="BrP_65.87">
            gaṅgādvāre kurukṣetre snānadānena yat phalam <br />
            dṛṣṭvā naro labhet kṛṣṇaṃ tat phalaṃ dakṣiṇāmukham //
             <span class="ref">BrP_65.87</span></p>
         
         
         <p id="BrP_65.88">
            prayāge ca mahāmāghyāṃ yat phalaṃ samudāhṛtam <br />
            dṛṣṭvā naro labhet kṛṣṇaṃ tat phalaṃ dakṣiṇāmukham //
             <span class="ref">BrP_65.88</span></p>
         
         
         <p id="BrP_65.89">
            śālagrāme mahācaitryāṃ snānadānena yat phalam <br />
            dṛṣṭvā naro labhet kṛṣṇaṃ tat phalaṃ dakṣiṇāmukham //
             <span class="ref">BrP_65.89</span></p>
         
         
         <p id="BrP_65.90">
            mahābhidhānakārttikyāṃ puṣkare yat phalaṃ smṛtam <br />
            dṛṣṭvā naro labhet kṛṣṇaṃ tat phalaṃ dakṣiṇāmukham //
             <span class="ref">BrP_65.90</span></p>
         
         
         <p id="BrP_65.91">
            yat phalaṃ snānadānena gaṅgāsāgarasaṃgame <br />
            dṛṣṭvā naro labhet kṛṣṇaṃ tat phalaṃ dakṣiṇāmukham //
             <span class="ref">BrP_65.91</span></p>
         
         
         <p id="BrP_65.92">
            graste sūrye kurukṣetre snānadānena yat phalam <br />
            dṛṣṭvā naro labhet kṛṣṇaṃ tat phalaṃ dakṣiṇāmukham //
             <span class="ref">BrP_65.92</span></p>
         
         
         <p id="BrP_65.93">
            gaṅgāyāṃ sarvatīrtheṣu yāmuneṣu ca bho dvijāḥ <br />
            sārasvateṣu tīrtheṣu tathānyeṣu saraḥsu ca //
             <span class="ref">BrP_65.93</span></p>
         
         
         <p id="BrP_65.94">
            yat phalaṃ snānadānena vidhivat samudāhṛtam <br />
            dṛṣṭvā naro labhet kṛṣṇaṃ tat phalaṃ dakṣiṇāmukham //
             <span class="ref">BrP_65.94</span></p>
         
         
         <p id="BrP_65.95">
            puṣkare cātha tīrtheṣu gaye cāmarakaṇṭake <br />
            naimiṣādiṣu tīrtheṣu kṣetreṣv āyataneṣu ca //
             <span class="ref">BrP_65.95</span></p>
         
         
         <p id="BrP_65.96">
            yat phalaṃ snānadānena rāhugraste divākare <br />
            dṛṣṭvā naro labhet kṛṣṇaṃ tat phalaṃ dakṣiṇāmukham //
             <span class="ref">BrP_65.96</span></p>
         
         
         <p id="BrP_65.97">
            atha kiṃ punar uktena bhāṣitena punaḥ punaḥ <br />
            yat kiṃcit kathitaṃ cātra phalaṃ puṇyasya karmaṇaḥ //
             <span class="ref">BrP_65.97</span></p>
         
         
         <p id="BrP_65.98">
            vedaśāstre purāṇe ca bhārate ca dvijottamāḥ <br />
            dharmaśāstreṣu sarveṣu tathānyatra manīṣibhiḥ //
             <span class="ref">BrP_65.98</span></p>
         
         
         <p id="BrP_65.99">
            dṛṣṭvā naro labhet kṛṣṇaṃ tat phalaṃ sahalāyudham <br />
            sakalaṃ bhadrayā sārdhaṃ vrajantaṃ dakṣiṇāmukham //
             <span class="ref">BrP_65.99</span></p>
         
         brahmovāca
         
         
         <p id="BrP_66.1">
            guḍivāmaṇḍapaṃ yāntaṃ ye paśyanti rathe sthitam <br />
            kṛṣṇaṃ balaṃ subhadrāṃ ca te yānti bhavanaṃ hareḥ //
             <span class="ref">BrP_66.1</span></p>
         
         
         <p id="BrP_66.2">
            ye paśyanti tadā kṛṣṇaṃ saptāhaṃ maṇḍape sthitam <br />
            halinaṃ ca subhadrāṃ ca viṣṇulokaṃ vrajanti te //
             <span class="ref">BrP_66.2</span></p>
         
         munaya ūcuḥ
         
         
         <p id="BrP_66.3">
            kena sā nirmitā yātrā dakṣiṇasyāṃ jagatpate <br />
            yātrāphalaṃ ca kiṃ tatra prāpyate brūhi mānavaiḥ //
             <span class="ref">BrP_66.3</span></p>
         
         
         <p id="BrP_66.4">
            kimarthaṃ sarasas tīre rājñas tasya jagatpate <br />
            pavitre vijane deśe gatvā tatra ca maṇḍape //
             <span class="ref">BrP_66.4</span></p>
         
         
         <p id="BrP_66.5">
            kṛṣṇaḥ saṃkarṣaṇaś caiva subhadrā ca rathena te <br />
            svasthānaṃ saṃparityajya saptarātraṃ vasanti vai //
             <span class="ref">BrP_66.5</span></p>
         
         brahmovāca
         
         
         <p id="BrP_66.6">
            indradyumnena bho viprāḥ purā vai prārthito hariḥ <br />
            saptāhaṃ sarasas tīre mama yātrā bhavatv iti //
             <span class="ref">BrP_66.6</span></p>
         
         
         <p id="BrP_66.7">
            guḍivā nāma deveśa bhuktimuktiphalapradā <br />
            tasmai kila varaṃ cāsau dadau sa puruṣottamaḥ //
             <span class="ref">BrP_66.7</span></p>
         
         śrībhagavān uvāca
         
         
         <p id="BrP_66.8">
            saptāhaṃ sarasas tīre tava rājan bhaviṣyati <br />
            guḍivā nāma yātrā me sarvakāmaphalapradā //
             <span class="ref">BrP_66.8</span></p>
         
         
         <p id="BrP_66.9">
            ye māṃ tatrārcayiṣyanti śraddhayā maṇḍape sthitam <br />
            saṃkarṣaṇaṃ subhadrāṃ ca vidhivat susamāhitāḥ //
             <span class="ref">BrP_66.9</span></p>
         
         
         <p id="BrP_66.10">
            brāhmaṇāḥ kṣatriyā vaiśyāḥ striyaḥ śūdrāś ca vai nṛpa <br />
            puṣpair gandhais tathā dhūpair dīpair naivedyakair varaiḥ //
             <span class="ref">BrP_66.10</span></p>
         
         
         <p id="BrP_66.11">
            upahārair bahuvidhaiḥ praṇipātaiḥ pradakṣiṇaiḥ <br />
            jayaśabdais tathā stotrair gītair vādyair manoharaiḥ //
             <span class="ref">BrP_66.11</span></p>
         
         
         <p id="BrP_66.12">
            na teṣāṃ durlabhaṃ kiṃcit phalaṃ yasya yad īpsitam <br />
            bhaviṣyati nṛpaśreṣṭha matprasādād asaṃśayam //
             <span class="ref">BrP_66.12</span></p>
         
         brahmovāca
         
         
         <p id="BrP_66.13">
            evam uktvā tu taṃ devas tatraivāntaradhīyata <br />
            sa tu rājavaraḥ śrīmān kṛtakṛtyo 'bhavat tadā //
             <span class="ref">BrP_66.13</span></p>
         
         
         <p id="BrP_66.14">
            tasmāt sarvaprayatnena guḍivāyāṃ dvijottamāḥ <br />
            sarvakāmapradaṃ devaṃ paśyet taṃ puruṣottamam //
             <span class="ref">BrP_66.14</span></p>
         
         
         <p id="BrP_66.15">
            aputro labhate putrān nirdhano labhate dhanam <br />
            rogāc ca mucyate rogī kanyā prāpnoti satpatim //
             <span class="ref">BrP_66.15</span></p>
         
         
         <p id="BrP_66.16">
            āyuḥ kīrtiṃ yaśo medhāṃ balaṃ vidyāṃ dhṛtiṃ paśūn <br />
            naraḥ saṃtatim āpnoti rūpayauvanasaṃpadam //
             <span class="ref">BrP_66.16</span></p>
         
         
         <p id="BrP_66.17">
            yān yān samīhate bhogān dṛṣṭvā taṃ puruṣottamam <br />
            naro vāpy athavā nārī tāṃs tān prāpnoty asaṃśayam //
             <span class="ref">BrP_66.17</span></p>
         
         
         <p id="BrP_66.18">
            yātrāṃ kṛtvā guḍivākhyāṃ vidhivat susamāhitaḥ <br />
            āṣāḍhasya site pakṣe naro yoṣid athāpi vā //
             <span class="ref">BrP_66.18</span></p>
         
         
         <p id="BrP_66.19">
            dṛṣṭvā kṛṣṇaṃ ca rāmaṃ ca subhadrāṃ ca dvijottamāḥ <br />
            daśapañcāśvamedhānāṃ phalaṃ prāpnoti cādhikam //
             <span class="ref">BrP_66.19</span></p>
         
         
         <p id="BrP_66.20">
            saptāvarān sapta parān vaṃśān uddhṛtya cātmanaḥ <br />
            kāmagena vimānena sarvaratnair alaṃkṛtaḥ //
             <span class="ref">BrP_66.20</span></p>
         
         
         <p id="BrP_66.21">
            gandharvair apsarobhiś ca sevyamāno yathottaraiḥ <br />
            rūpavān subhagaḥ śūro naro viṣṇupuraṃ vrajet //
             <span class="ref">BrP_66.21</span></p>
         
         
         <p id="BrP_66.22">
            tatra bhuktvā varān bhogān yāvad ābhūtasaṃplavam <br />
            sarvakāmasamṛddhātmā jarāmaraṇavarjitaḥ //
             <span class="ref">BrP_66.22</span></p>
         
         
         <p id="BrP_66.23">
            puṇyakṣayād ihāgatya caturvedī dvijo bhavet <br />
            vaiṣṇavaṃ yogam āsthāya tato mokṣam avāpnuyāt //
             <span class="ref">BrP_66.23</span></p>
         
         munaya ūcuḥ
         
         
         <p id="BrP_67.1">
            ekaikasyās tu yātrāyāḥ phalaṃ brūhi pṛthak pṛthak <br />
            yat prāpnoti naraḥ kṛtvā nārī vā tatra saṃyatā //
             <span class="ref">BrP_67.1</span></p>
         
         brahmovāca
         
         
         <p id="BrP_67.2">
            pratiyātrāphalaṃ viprāḥ śṛṇudhvaṃ gadato mama <br />
            yat prāpnoti naraḥ kṛtvā tasmin kṣetre susaṃyataḥ //
             <span class="ref">BrP_67.2</span></p>
         
         
         <p id="BrP_67.3">
            guḍivāyāṃ tathotthāne phālgunyāṃ viṣuve tathā <br />
            yātrāṃ kṛtvā vidhānena dṛṣṭvā kṛṣṇaṃ praṇamya ca //
             <span class="ref">BrP_67.3</span></p>
         
         
         <p id="BrP_67.4">
            saṃkarṣaṇaṃ subhadrāṃ ca labhet sarvatra vai phalam <br />
            naro gacched viṣṇuloke yāvad indrāś caturdaśa //
             <span class="ref">BrP_67.4</span></p>
         
         
         <p id="BrP_67.5">
            yāvad yātrāṃ jyeṣṭhamāse karoti vidhivan naraḥ <br />
            tāvat kalpaṃ viṣṇuloke sukhaṃ bhuṅkte na saṃśayaḥ //
             <span class="ref">BrP_67.5</span></p>
         
         
         <p id="BrP_67.6">
            tasmin kṣetravare puṇye ramye śrīpuruṣottame <br />
            bhuktimuktiprade nṝṇāṃ sarvasattvasukhāvahe //
             <span class="ref">BrP_67.6</span></p>
         
         
         <p id="BrP_67.7">
            jyeṣṭhe yātrāṃ naraḥ kṛtvā nārī vā saṃyatendriyaḥ <br />
            yathoktena vidhānena daśa dve ca samāhitaḥ //
             <span class="ref">BrP_67.7</span></p>
         
         
         <p id="BrP_67.8">
            pratiṣṭhāṃ kurute yas tu śāṭhyadambhavivarjitaḥ <br />
            sa bhuktvā vividhān bhogān mokṣaṃ cānte labhed dhruvam //
             <span class="ref">BrP_67.8</span></p>
         
         munaya ūcuḥ
         
         
         <p id="BrP_67.9">
            śrotum icchāmahe deva pratiṣṭhāṃ vadatas tava <br />
            vidhānaṃ cārcanaṃ dānaṃ phalaṃ tatra jagatpateḥ //
             <span class="ref">BrP_67.9</span></p>
         
         brahmovāca
         
         
         <p id="BrP_67.10">
            śṛṇudhvaṃ muniśārdūlāḥ pratiṣṭhāṃ vidhicoditām <br />
            yāṃ kṛtvā tu naro bhaktyā nārī vā labhate phalam //
             <span class="ref">BrP_67.10</span></p>
         
         
         <p id="BrP_67.11">
            yātrā dvādaśa saṃpūrṇā yadā syāt tu dvijottamāḥ <br />
            tadā kurvīta vidhivat pratiṣṭhāṃ pāpanāśinīm //
             <span class="ref">BrP_67.11</span></p>
         
         
         <p id="BrP_67.12">
            jyeṣṭhe māsi site pakṣe tv ekādaśyāṃ samāhitaḥ <br />
            gatvā jalāśayaṃ puṇyam ācamya prayataḥ śuciḥ //
             <span class="ref">BrP_67.12</span></p>
         
         
         <p id="BrP_67.13">
            āvāhya sarvatīrthāni dhyātvā nārāyaṇaṃ tathā <br />
            tataḥ snānaṃ prakurvīta vidhivat susamāhitaḥ //
             <span class="ref">BrP_67.13</span></p>
         
         
         <p id="BrP_67.14">
            yasya yo vidhir uddiṣṭa ṛṣibhiḥ snānakarmaṇi <br />
            tenaiva tu vidhānena snānaṃ tasya vidhīyate //
             <span class="ref">BrP_67.14</span></p>
         
         
         <p id="BrP_67.15">
            snātvā samyag vidhānena tato devān ṛṣīn pitṝn <br />
            saṃtarpayet tathānyāṃś ca nāmagotravidhānavit //
             <span class="ref">BrP_67.15</span></p>
         
         
         <p id="BrP_67.16">
            uttīrya vāsasī dhaute nirmale paridhāya vai <br />
            upaspṛśya vidhānena bhāskarābhimukhas tataḥ //
             <span class="ref">BrP_67.16</span></p>
         
         
         <p id="BrP_67.17">
            gāyatrīṃ pāvanīṃ devīṃ manasā vedamātaram <br />
            sarvapāpaharāṃ puṇyāṃ japed aṣṭottaraṃ śatam //
             <span class="ref">BrP_67.17</span></p>
         
         
         <p id="BrP_67.18">
            puṇyāṃś ca sauramantrāṃś ca śraddhayā susamāhitaḥ <br />
            triḥ pradakṣiṇam āvṛtya bhāskaraṃ praṇamet tataḥ //
             <span class="ref">BrP_67.18</span></p>
         
         
         <p id="BrP_67.19">
            vedoktaṃ triṣu varṇeṣu snānaṃ jāpyam udāhṛtam <br />
            strīśūdrayoḥ snānajāpyaṃ vedoktavidhivarjitam //
             <span class="ref">BrP_67.19</span></p>
         
         
         <p id="BrP_67.20">
            tato gacched gṛhaṃ maunī pūjayet puruṣottamam <br />
            prakṣālya hastau pādau ca upaspṛśya yathāvidhi //
             <span class="ref">BrP_67.20</span></p>
         
         
         <p id="BrP_67.21">
            ghṛtena snāpayed devaṃ kṣīreṇa tadanantaram <br />
            madhugandhodakenaiva tīrthacandanavāriṇā //
             <span class="ref">BrP_67.21</span></p>
         
         
         <p id="BrP_67.22">
            tato vastrayugaṃ śreṣṭhaṃ bhaktyā taṃ paridhāpayet <br />
            candanāgarukarpūraiḥ kuṅkumena vilepayet //
             <span class="ref">BrP_67.22</span></p>
         
         
         <p id="BrP_67.23">
            pūjayet parayā bhaktyā padmaiś ca puruṣottamam <br />
            anyaiś ca vaiṣṇavaiḥ puṣpair arcayen mallikādibhiḥ //
             <span class="ref">BrP_67.23</span></p>
         
         
         <p id="BrP_67.24">
            saṃpūjyaivaṃ jagannāthaṃ bhuktimuktipradaṃ harim <br />
            dhūpaṃ cāgurusaṃyuktaṃ dahed devasya cāgrataḥ //
             <span class="ref">BrP_67.24</span></p>
         
         
         <p id="BrP_67.25">
            guggulaṃ ca muniśreṣṭhā dahed gandhasamanvitam <br />
            dīpaṃ prajvālayed bhaktyā yathāśaktyā ghṛtena vai //
             <span class="ref">BrP_67.25</span></p>
         
         
         <p id="BrP_67.26">
            anyāṃś ca dīpakān dadyād dvādaśaiva samāhitaḥ <br />
            ghṛtena ca muniśreṣṭhās tilatailena vā punaḥ //
             <span class="ref">BrP_67.26</span></p>
         
         
         <p id="BrP_67.27">
            naivedye pāyasāpūpaśaṣkulīvaṭakaṃ tathā <br />
            modakaṃ phāṇitaṃ vālpaṃ phalāni ca nivedayet //
             <span class="ref">BrP_67.27</span></p>
         
         
         <p id="BrP_67.28">
            evaṃ pañcopacāreṇa saṃpūjya puruṣottamam <br />
            namaḥ puruṣottamāyeti japed aṣṭottaraṃ śatam //
             <span class="ref">BrP_67.28</span></p>
         
         
         <p id="BrP_67.29">
            tataḥ prasādayed devaṃ bhaktyā taṃ puruṣottamam <br />
            namas te sarvalokeśa bhaktānām abhayaprada //
             <span class="ref">BrP_67.29</span></p>
         
         
         <p id="BrP_67.30">
            saṃsārasāgare magnaṃ trāhi māṃ puruṣottama <br />
            yās te mayā kṛtā yātrā dvādaśaiva jagatpate //
             <span class="ref">BrP_67.30</span></p>
         
         
         <p id="BrP_67.31">
            prasādāt tava govinda saṃpūrṇās tā bhavantu me <br />
            evaṃ prasādya taṃ devaṃ daṇḍavat praṇipatya ca //
             <span class="ref">BrP_67.31</span></p>
         
         
         <p id="BrP_67.32">
            tato 'rcayed guruṃ bhaktyā puṣpavastrānulepanaiḥ <br />
            nānayor antaraṃ yasmād vidyate munisattamāḥ //
             <span class="ref">BrP_67.32</span></p>
         
         
         <p id="BrP_67.33">
            devasyopari kurvīta śraddhayā susamāhitaḥ <br />
            nānāpuṣpair muniśreṣṭhā vicitraṃ puṣpamaṇḍapam //
             <span class="ref">BrP_67.33</span></p>
         
         
         <p id="BrP_67.34">
            kṛtvāvadhāraṇaṃ paścāj jāgaraṃ kārayen niśi <br />
            kathāṃ ca vāsudevasya gītikāṃ cāpi kārayet //
             <span class="ref">BrP_67.34</span></p>
         
         
         <p id="BrP_67.35">
            dhyāyan paṭhan stuvan devaṃ praṇayed rajanīṃ budhaḥ <br />
            tataḥ prabhāte vimale dvādaśyāṃ dvādaśaiva tu //
             <span class="ref">BrP_67.35</span></p>
         
         
         <p id="BrP_67.36">
            nimantrayed vratasnātān brāhmaṇān vedapāragān <br />
            itihāsapurāṇajñāñ śrotriyān saṃyatendriyān //
             <span class="ref">BrP_67.36</span></p>
         
         
         <p id="BrP_67.37">
            snātvā samyag vidhānena dhautavāsā jitendriyaḥ <br />
            snāpayet pūrvavat tatra pūjayet puruṣottamam //
             <span class="ref">BrP_67.37</span></p>
         
         
         <p id="BrP_67.38">
            gandhaiḥ puṣpair upahārair naivedyair dīpakais tathā <br />
            upacārair bahuvidhaiḥ praṇipātaiḥ pradakṣiṇaiḥ //
             <span class="ref">BrP_67.38</span></p>
         
         
         <p id="BrP_67.39">
            jāpyaiḥ stutinamaskārair gītavādyair manoharaiḥ <br />
            saṃpūjyaivaṃ jagannāthaṃ brāhmaṇān pūjayet tataḥ //
             <span class="ref">BrP_67.39</span></p>
         
         
         <p id="BrP_67.40">
            dvādaśaiva tu gās tebhyo dattvā kanakam eva ca <br />
            chattropānadyugaṃ caiva śraddhābhaktisamanvitaḥ //
             <span class="ref">BrP_67.40</span></p>
         
         
         <p id="BrP_67.41">
            bhaktyā tu sadhanaṃ tebhyo dadyād vastrādikaṃ dvijāḥ <br />
            sadbhāvena tu govindas toṣyate pūjito yataḥ //
             <span class="ref">BrP_67.41</span></p>
         
         
         <p id="BrP_67.42">
            ācāryāya tato dadyād govastraṃ kanakaṃ tathā <br />
            chattropānadyugaṃ cānyat kāṃsyapātraṃ ca bhaktitaḥ //
             <span class="ref">BrP_67.42</span></p>
         
         
         <p id="BrP_67.43">
            tatas tān bhojayed viprān bhojyaṃ pāyasapūrvakam <br />
            pakvānnaṃ bhakṣyabhojyaṃ ca guḍasarpiḥsamanvitam //
             <span class="ref">BrP_67.43</span></p>
         
         
         <p id="BrP_67.44">
            tatas tān annatṛptāṃś ca brāhmaṇān svasthamānasān <br />
            dvādaśaivodakumbhāṃś ca dadyāt tebhyaḥ samodakān //
             <span class="ref">BrP_67.44</span></p>
         
         
         <p id="BrP_67.45">
            dakṣiṇāṃ ca yathāśaktyā dadyāt tebhyo vimatsaraḥ <br />
            kumbhaṃ ca dakṣiṇāṃ caiva ācāryāya nivedayet //
             <span class="ref">BrP_67.45</span></p>
         
         
         <p id="BrP_67.46">
            evaṃ saṃpūjya tān viprān guruṃ jñānapradāyakam <br />
            pūjayet parayā bhaktyā viṣṇutulyaṃ dvijottamāḥ //
             <span class="ref">BrP_67.46</span></p>
         
         
         <p id="BrP_67.47">
            suvarṇavastragodhānyair dravyaiś cānyair varair budhaḥ <br />
            saṃpūjya taṃ namaskṛtya imaṃ mantram udīrayet //
             <span class="ref">BrP_67.47</span></p>
         
         
         <p id="BrP_67.48">
            sarvavyāpī jagannāthaḥ śaṅkhacakragadādharaḥ <br />
            anādinidhano devaḥ prīyatāṃ puruṣottamaḥ //
             <span class="ref">BrP_67.48</span></p>
         
         
         <p id="BrP_67.49">
            ity uccārya tato viprāṃs triḥ kṛtvā ca pradakṣiṇām <br />
            praṇamya śirasā bhaktyā ācāryaṃ tu visarjayet //
             <span class="ref">BrP_67.49</span></p>
         
         
         <p id="BrP_67.50">
            tatas tān brāhmaṇān bhaktyā cāsīmāntam anuvrajet <br />
            anuvrajya tu tān sarvān namaskṛtya nivartayet //
             <span class="ref">BrP_67.50</span></p>
         
         
         <p id="BrP_67.51">
            bāndhavaiḥ svajanair yuktas tato bhuñjīta vāgyataḥ <br />
            anyaiś copāsakair dīnair bhikṣukaiś cānnakāṅkṣibhiḥ //
             <span class="ref">BrP_67.51</span></p>
         
         
         <p id="BrP_67.52">
            evaṃ kṛtvā naraḥ samyaṅ nārī vā labhate phalam <br />
            aśvamedhasahasrāṇāṃ rājasūyaśatasya ca //
             <span class="ref">BrP_67.52</span></p>
         
         
         <p id="BrP_67.53">
            atītaṃ śatam ādāya puruṣāṇāṃ narottamāḥ <br />
            bhaviṣyaṃ ca śataṃ viprāḥ svargatyā divyarūpadhṛk //
             <span class="ref">BrP_67.53</span></p>
         
         
         <p id="BrP_67.54">
            sarvalakṣaṇasaṃpannaḥ sarvālaṃkārabhūṣitaḥ <br />
            sarvakāmasamṛddhātmā devavad vigatajvaraḥ //
             <span class="ref">BrP_67.54</span></p>
         
         
         <p id="BrP_67.55">
            rūpayauvanasaṃpanno guṇaiḥ sarvair alaṃkṛtaḥ <br />
            stūyamāno 'psarobhiś ca gandharvaiḥ samalaṃkṛtaḥ //
             <span class="ref">BrP_67.55</span></p>
         
         
         <p id="BrP_67.56">
            vimānenārkavarṇena kāmagena sthireṇa ca <br />
            patākādhvajayuktena sarvaratnair alaṃkṛtaḥ //
             <span class="ref">BrP_67.56</span></p>
         
         
         <p id="BrP_67.57">
            udyotayan diśaḥ sarvā ākāśe vigataklamaḥ <br />
            yuvā mahābalo dhīmān viṣṇulokaṃ sa gacchati //
             <span class="ref">BrP_67.57</span></p>
         
         
         <p id="BrP_67.58">
            tatra kalpaśataṃ yāvad bhuṅkte bhogān yathepsitān <br />
            siddhāpsarobhir gandharvaiḥ suravidyādharoragaiḥ //
             <span class="ref">BrP_67.58</span></p>
         
         
         <p id="BrP_67.59">
            stūyamāno munivarais tiṣṭhate vigatajvaraḥ <br />
            yathā devo jagannāthaḥ śaṅkhacakragadādharaḥ //
             <span class="ref">BrP_67.59</span></p>
         
         
         <p id="BrP_67.60">
            tathāsau mudito viprāḥ kṛtvā rūpaṃ caturbhujam <br />
            bhuktvā tatra varān bhogān krīḍāṃ kṛtvā suraiḥ saha //
             <span class="ref">BrP_67.60</span></p>
         
         
         <p id="BrP_67.61">
            tadante brahmasadanam āyāti sarvakāmadam <br />
            siddhavidyādharaiś cāpi śobhitaṃ surakiṃnaraiḥ //
             <span class="ref">BrP_67.61</span></p>
         
         
         <p id="BrP_67.62">
            kālaṃ navatikalpaṃ tu tatra bhuktvā sukhaṃ naraḥ <br />
            tasmād āyāti viprendrāḥ sarvakāmaphalapradam //
             <span class="ref">BrP_67.62</span></p>
         
         
         <p id="BrP_67.63">
            rudralokaṃ suragaṇaiḥ sevitaṃ sukhamokṣadam <br />
            anekaśatasāhasrair vimānaiḥ samalaṃkṛtam //
             <span class="ref">BrP_67.63</span></p>
         
         
         <p id="BrP_67.64">
            siddhavidyādharair yakṣair bhūṣitaṃ daityadānavaiḥ <br />
            aśītikalpakālaṃ tu tatra bhuktvā sukhaṃ naraḥ //
             <span class="ref">BrP_67.64</span></p>
         
         
         <p id="BrP_67.65">
            tadante yāti golokaṃ sarvabhogasamanvitam <br />
            surasiddhāpsarobhiś ca śobhitaṃ sumanoharam //
             <span class="ref">BrP_67.65</span></p>
         
         
         <p id="BrP_67.66">
            tatra saptatikalpāṃs tu bhuktvā bhogam anuttamam <br />
            durlabhaṃ triṣu lokeṣu svasthacitto yathāmaraḥ //
             <span class="ref">BrP_67.66</span></p>
         
         
         <p id="BrP_67.67">
            tasmād āgacchate lokaṃ prājāpatyam anuttamam <br />
            gandharvāpsarasaiḥ siddhair munividyādharair vṛtaḥ //
             <span class="ref">BrP_67.67</span></p>
         
         
         <p id="BrP_67.68">
            ṣaṣṭikalpān sukhaṃ tatra bhuktvā nānāvidhaṃ mudā <br />
            tadante śakrabhavanaṃ nānāścaryasamanvitam //
             <span class="ref">BrP_67.68</span></p>
         
         
         <p id="BrP_67.69">
            gandharvaiḥ kiṃnaraiḥ siddhaiḥ suravidyādharoragaiḥ <br />
            guhyakāpsarasaiḥ sādhyair vṛtaiś cānyaiḥ surottamaiḥ //
             <span class="ref">BrP_67.69</span></p>
         
         
         <p id="BrP_67.70">
            āgatya tatra pañcāśat kalpān bhuktvā sukhaṃ naraḥ <br />
            suralokaṃ tato gatvā vimānaiḥ samalaṃkṛtaḥ //
             <span class="ref">BrP_67.70</span></p>
         
         
         <p id="BrP_67.71">
            catvāriṃśat tu kalpāṃs tu bhuktvā bhogān sudurlabhān <br />
            āgacchate tato lokaṃ nakṣatrākhyaṃ sudurlabham //
             <span class="ref">BrP_67.71</span></p>
         
         
         <p id="BrP_67.72">
            tato bhogān varān bhuṅkte triṃśat kalpān yathepsitān <br />
            tasmād āgacchate lokaṃ śaśāṅkasya dvijottamāḥ //
             <span class="ref">BrP_67.72</span></p>
         
         
         <p id="BrP_67.73">
            yatrāsau tiṣṭhate somaḥ sarvair devair alaṃkṛtaḥ <br />
            tatra viṃśatikalpāṃs tu bhuktvā bhogaṃ sudurlabham //
             <span class="ref">BrP_67.73</span></p>
         
         
         <p id="BrP_67.74">
            ādityasya tato lokam āyāti surapūjitam <br />
            nānāścaryamayaṃ puṇyaṃ gandharvāpsaraḥsevitam //
             <span class="ref">BrP_67.74</span></p>
         
         
         <p id="BrP_67.75">
            tatra bhuktvā śubhān bhogān daśa kalpān dvijottamāḥ <br />
            tasmād āyāti bhuvanaṃ gandharvāṇāṃ sudurlabham //
             <span class="ref">BrP_67.75</span></p>
         
         
         <p id="BrP_67.76">
            tatra bhogān samastāṃś ca kalpam ekaṃ yathāsukham <br />
            bhuktvā cāyāti medinyāṃ rājā bhavati dhārmikaḥ //
             <span class="ref">BrP_67.76</span></p>
         
         
         <p id="BrP_67.77">
            cakravartī mahāvīryo guṇaiḥ sarvair alaṃkṛtaḥ <br />
            kṛtvā rājyaṃ svadharmeṇa yajñair iṣṭvā sudakṣiṇaiḥ //
             <span class="ref">BrP_67.77</span></p>
         
         
         <p id="BrP_67.78">
            tadante yogināṃ lokaṃ gatvā mokṣapradaṃ śivam <br />
            tatra bhuktvā varān bhogān yāvad ābhūtasaṃplavam //
             <span class="ref">BrP_67.78</span></p>
         
         
         <p id="BrP_67.79">
            tasmād āgacchate cātra jāyate yogināṃ kule <br />
            pravare vaiṣṇave viprā durlabhe sādhusaṃmate //
             <span class="ref">BrP_67.79</span></p>
         
         
         <p id="BrP_67.80">
            caturvedī vipravaro yajñair iṣṭvāptadakṣiṇaiḥ <br />
            vaiṣṇavaṃ yogam āsthāya tato mokṣam avāpnuyāt //
             <span class="ref">BrP_67.80</span></p>
         
         
         <p id="BrP_67.81">
            evaṃ yātrāphalaṃ viprā mayā samyag udāhṛtam <br />
            bhuktimuktipradaṃ nṝṇāṃ kim anyac chrotum icchatha //
             <span class="ref">BrP_67.81</span></p>
         
         munaya ūcuḥ
         
         
         <p id="BrP_68.1">
            śrotum icchāmahe deva viṣṇulokam anāmayam <br />
            lokānandakaraṃ kāntaṃ sarvāścaryasamanvitam //
             <span class="ref">BrP_68.1</span></p>
         
         
         <p id="BrP_68.2">
            pramāṇaṃ tasya lokasya bhogaṃ kāntiṃ balaṃ prabho <br />
            karmaṇā kena gacchanti tatra dharmaparāyaṇāḥ //
             <span class="ref">BrP_68.2</span></p>
         
         
         <p id="BrP_68.3">
            darśanāt sparśanād vāpi tīrthasnānādināpi vā <br />
            vistarād brūhi tattvena paraṃ kautūhalaṃ hi naḥ //
             <span class="ref">BrP_68.3</span></p>
         
         brahmovāca
         
         
         <p id="BrP_68.4">
            śṛṇudhvaṃ munayaḥ sarve yat paraṃ paramaṃ padam <br />
            bhaktānām īhitaṃ dhanyaṃ puṇyaṃ saṃsāranāśanam //
             <span class="ref">BrP_68.4</span></p>
         
         
         <p id="BrP_68.5">
            pravaraṃ sarvalokānāṃ viṣṇvākhyaṃ vadato mama <br />
            sarvāścaryamayaṃ puṇyaṃ sthānaṃ trailokyapūjitam //
             <span class="ref">BrP_68.5</span></p>
         
         
         <p id="BrP_68.6">
            aśokaiḥ pārijātaiś ca mandāraiś campakadrumaiḥ <br />
            mālatīmallikākundair bakulair nāgakesaraiḥ //
             <span class="ref">BrP_68.6</span></p>
         
         
         <p id="BrP_68.7">
            puṃnāgair atimuktaiś ca priyaṅgutagarārjunaiḥ <br />
            pāṭalācūtakhadiraiḥ karṇikāravanojjvalaiḥ //
             <span class="ref">BrP_68.7</span></p>
         
         
         <p id="BrP_68.8">
            nāraṅgaiḥ panasair lodhrair nimbadāḍimasarjakaiḥ <br />
            drākṣālakucakharjūrair madhukendraphalair drumaiḥ //
             <span class="ref">BrP_68.8</span></p>
         
         
         <p id="BrP_68.9">
            kapitthair nārikeraiś ca tālaiḥ śrīphalasaṃbhavaiḥ <br />
            kalpavṛkṣair asaṃkhyaiś ca vanyair anyaiḥ suśobhanaiḥ //
             <span class="ref">BrP_68.9</span></p>
         
         
         <p id="BrP_68.10">
            saralaiś candanair nīpair devadāruśubhāñjanaiḥ <br />
            jātīlavaṅgakaṅkolaiḥ karpūrāmodavāsibhiḥ //
             <span class="ref">BrP_68.10</span></p>
         
         
         <p id="BrP_68.11">
            tāmbūlapattranicayais tathā pūgīphaladrumaiḥ <br />
            anyaiś ca vividhair vṛkṣaiḥ sarvartuphalaśobhitaiḥ //
             <span class="ref">BrP_68.11</span></p>
         
         
         <p id="BrP_68.12">
            puṣpair nānāvidhaiś caiva latāgucchasamudbhavaiḥ <br />
            nānājalāśayaiḥ puṇyair nānāpakṣirutair varaiḥ //
             <span class="ref">BrP_68.12</span></p>
         
         
         <p id="BrP_68.13">
            dīrghikāśatasaṃghātais toyapūrṇair manoharaiḥ <br />
            kumudaiḥ śatapattraiś ca puṣpaiḥ kokanadair varaiḥ //
             <span class="ref">BrP_68.13</span></p>
         
         
         <p id="BrP_68.14">
            raktanīlotpalaiḥ kāntaiḥ kahlāraiś ca sugandhibhiḥ <br />
            anyaiś ca jalajaiḥ puṣpair nānāvarṇaiḥ suśobhanaiḥ //
             <span class="ref">BrP_68.14</span></p>
         
         
         <p id="BrP_68.15">
            haṃsakāraṇḍavākīrṇaiś cakravākopaśobhitaiḥ <br />
            koyaṣṭikaiś ca dātyūhaiḥ kāraṇḍavaravākulaiḥ //
             <span class="ref">BrP_68.15</span></p>
         
         
         <p id="BrP_68.16">
            cātakaiḥ priyaputraiś ca jīvaṃjīvakajātibhiḥ <br />
            anyair divyair jalacarair vihāramadhurasvanaiḥ //
             <span class="ref">BrP_68.16</span></p>
         
         
         <p id="BrP_68.17">
            evaṃ nānāvidhair divyair nānāścaryasamanvitaiḥ <br />
            vṛkṣair jalāśayaiḥ puṇyair bhūṣitaṃ sumanoharaiḥ //
             <span class="ref">BrP_68.17</span></p>
         
         
         <p id="BrP_68.18">
            tatra divyair vimānaiś ca nānāratnavibhūṣitaiḥ <br />
            kāmagaiḥ kāñcanaiḥ śubhrair divyagandharvanāditaiḥ //
             <span class="ref">BrP_68.18</span></p>
         
         
         <p id="BrP_68.19">
            taruṇādityasaṃkāśair apsarobhir alaṃkṛtaiḥ <br />
            hemaśayyāsanayutair nānābhogasamanvitaiḥ //
             <span class="ref">BrP_68.19</span></p>
         
         
         <p id="BrP_68.20">
            khecaraiḥ sapatākaiś ca muktāhārāvalambibhiḥ <br />
            nānāvarṇair asaṃkhyātair jātarūpaparicchadaiḥ //
             <span class="ref">BrP_68.20</span></p>
         
         
         <p id="BrP_68.21">
            nānākusumagandhāḍhyaiś candanāgurubhūṣitaiḥ <br />
            sukhapracārabahulair nānāvāditraniḥsvanaiḥ //
             <span class="ref">BrP_68.21</span></p>
         
         
         <p id="BrP_68.22">
            manomārutatulyaiś ca kiṅkiṇīstabakākulaiḥ <br />
            viharanti pure tasmin vaiṣṇave lokapūjite //
             <span class="ref">BrP_68.22</span></p>
         
         
         <p id="BrP_68.23">
            nānāṅganābhiḥ satataṃ gandharvāpsarasādibhiḥ <br />
            candrānanābhiḥ kāntābhir yoṣidbhiḥ sumanoharaiḥ //
             <span class="ref">BrP_68.23</span></p>
         
         
         <p id="BrP_68.24">
            pīnonnatakucāgrābhiḥ sumadhyābhiḥ samantataḥ <br />
            śyāmāvadātavarṇābhir mattamātaṅgagāmibhiḥ //
             <span class="ref">BrP_68.24</span></p>
         
         
         <p id="BrP_68.25">
            parivārya naraśreṣṭhaṃ vījayanti sma tāḥ striyaḥ <br />
            cāmarai rukmadaṇḍaiś ca nānāratnavibhūṣitaiḥ //
             <span class="ref">BrP_68.25</span></p>
         
         
         <p id="BrP_68.26">
            gītanṛtyais tathā vādyair modamānair madālasaiḥ <br />
            yakṣavidyādharaiḥ siddhair gandharvair apsarogaṇaiḥ //
             <span class="ref">BrP_68.26</span></p>
         
         
         <p id="BrP_68.27">
            surasaṃghaiś ca ṛṣibhiḥ śuśubhe bhuvanottamam <br />
            tatra prāpya mahābhogān prāpnuvanti manīṣiṇaḥ //
             <span class="ref">BrP_68.27</span></p>
         
         
         <p id="BrP_68.28">
            vaṭarājasamīpe tu dakṣiṇasyodadhes taṭe <br />
            dṛṣṭo yair bhagavān kṛṣṇaḥ puṣkarākṣo jagatpatiḥ //
             <span class="ref">BrP_68.28</span></p>
         
         
         <p id="BrP_68.29">
            krīḍanty apsarasaiḥ sārdhaṃ yāvad dyauś candratārakam <br />
            prataptahemasaṃkāśā jarāmaraṇavarjitāḥ //
             <span class="ref">BrP_68.29</span></p>
         
         
         <p id="BrP_68.30">
            sarvaduḥkhavihīnāś ca tṛṣṇāglānivivarjitāḥ <br />
            caturbhujā mahāvīryā vanamālāvibhūṣitāḥ //
             <span class="ref">BrP_68.30</span></p>
         
         
         <p id="BrP_68.31">
            śrīvatsalāñchanair yuktāḥ śaṅkhacakragadādharāḥ <br />
            kecin nīlotpalaśyāmāḥ kecit kāñcanasaṃnibhāḥ //
             <span class="ref">BrP_68.31</span></p>
         
         
         <p id="BrP_68.32">
            kecin marakataprakhyāḥ kecid vaidūryasaṃnibhāḥ <br />
            śyāmavarṇāḥ kuṇḍalinas tathānye vajrasaṃnibhāḥ //
             <span class="ref">BrP_68.32</span></p>
         
         
         <p id="BrP_68.33">
            na tādṛk sarvadevānāṃ bhānti lokā dvijottamāḥ <br />
            yādṛg bhāti harer lokaḥ sarvāścaryasamanvitaḥ //
             <span class="ref">BrP_68.33</span></p>
         
         
         <p id="BrP_68.34">
            na tatra punarāvṛttir gamanāj jāyate dvijāḥ <br />
            prabhāvāt tasya devasya yāvad ābhūtasaṃplavam //
             <span class="ref">BrP_68.34</span></p>
         
         
         <p id="BrP_68.35">
            vicaranti pure divye rūpayauvanagarvitāḥ <br />
            kṛṣṇaṃ rāmaṃ subhadrāṃ ca paśyanti puruṣottame //
             <span class="ref">BrP_68.35</span></p>
         
         
         <p id="BrP_68.36">
            prataptahemasaṃkāśaṃ taruṇādityasaṃnibham <br />
            puramadhye harer bhāti mandiraṃ ratnabhūṣitam //
             <span class="ref">BrP_68.36</span></p>
         
         
         <p id="BrP_68.37">
            anekaśatasāhasraiḥ patākaiḥ samalaṃkṛtam <br />
            yojanāyutavistīrṇaṃ hemaprākāraveṣṭitam //
             <span class="ref">BrP_68.37</span></p>
         
         
         <p id="BrP_68.38">
            nānāvarṇair dhvajaiś citraiḥ kalpitaiḥ sumanoharaiḥ <br />
            vibhāti śārado yadvan nakṣatraiḥ saha candramāḥ //
             <span class="ref">BrP_68.38</span></p>
         
         
         <p id="BrP_68.39">
            caturdvāraṃ suvistīrṇaṃ kañcukibhiḥ surakṣitam <br />
            purasaptakasaṃyuktaṃ mahotsekaṃ manoharam //
             <span class="ref">BrP_68.39</span></p>
         
         
         <p id="BrP_68.40">
            prathamaṃ kāñcanaṃ tatra dvitīyaṃ marakatair yutam <br />
            indranīlaṃ tṛtīyaṃ tu mahānīlaṃ tataḥ param //
             <span class="ref">BrP_68.40</span></p>
         
         
         <p id="BrP_68.41">
            puraṃ tu pañcamaṃ dīptaṃ padmarāgamayaṃ puram <br />
            ṣaṣṭhaṃ vajramayaṃ viprā vaidūryaṃ saptamaṃ puram //
             <span class="ref">BrP_68.41</span></p>
         
         
         <p id="BrP_68.42">
            nānāratnamayair hemapravālāṅkurabhūṣitaiḥ <br />
            stambhair adbhutasaṃkāśair bhāti tad bhavanaṃ mahat //
             <span class="ref">BrP_68.42</span></p>
         
         
         <p id="BrP_68.43">
            dṛśyante tatra siddhāś ca bhāsayanti diśo daśa <br />
            paurṇamāsyāṃ sanakṣatro yathā bhāti niśākaraḥ //
             <span class="ref">BrP_68.43</span></p>
         
         
         <p id="BrP_68.44">
            ārūḍhas tatra bhagavān salakṣmīko janārdanaḥ <br />
            pītāmbaradharaḥ śyāmaḥ śrīvatsalakṣmasaṃyutaḥ //
             <span class="ref">BrP_68.44</span></p>
         
         
         <p id="BrP_68.45">
            jvalat sudarśanaṃ cakraṃ ghoraṃ sarvāstranāyakam <br />
            dadhāra dakṣiṇe haste sarvatejomayaṃ hariḥ //
             <span class="ref">BrP_68.45</span></p>
         
         
         <p id="BrP_68.46">
            kundendurajataprakhyaṃ hāragokṣīrasaṃnibham <br />
            ādāya taṃ muniśreṣṭhāḥ savyahastena keśavaḥ //
             <span class="ref">BrP_68.46</span></p>
         
         
         <p id="BrP_68.47">
            yasya śabdena sakalaṃ saṃkṣobhaṃ jāyate jagat <br />
            viśrutaṃ pāñcajanyeti sahasrāvartabhūṣitam //
             <span class="ref">BrP_68.47</span></p>
         
         
         <p id="BrP_68.48">
            duṣkṛtāntakarīṃ raudrāṃ daityadānavanāśinīm <br />
            jvaladvahniśikhākārāṃ duḥsahāṃ tridaśair api //
             <span class="ref">BrP_68.48</span></p>
         
         
         <p id="BrP_68.49">
            kaumodakīṃ gadāṃ cāsau dhṛtavān dakṣiṇe kare <br />
            vāme visphurati hy asya śārṅgaṃ sūryasamaprabham //
             <span class="ref">BrP_68.49</span></p>
         
         
         <p id="BrP_68.50">
            śarair ādityasaṃkāśair jvālāmālākulair varaiḥ <br />
            yo 'sau saṃharate devas trailokyaṃ sacarācaram //
             <span class="ref">BrP_68.50</span></p>
         
         
         <p id="BrP_68.51">
            sarvānandakaraḥ śrīmān sarvaśāstraviśāradaḥ <br />
            sarvalokagurur devaḥ sarvair devair namaskṛtaḥ //
             <span class="ref">BrP_68.51</span></p>
         
         
         <p id="BrP_68.52">
            sahasramūrdhā deveśaḥ sahasracaraṇekṣaṇaḥ <br />
            sahasrākhyaḥ sahasrāṅgaḥ sahasrabhujavān prabhuḥ //
             <span class="ref">BrP_68.52</span></p>
         
         
         <p id="BrP_68.53">
            siṃhāsanagato devaḥ padmapattrāyatekṣaṇaḥ <br />
            vidyudvispaṣṭasaṃkāśo jagannātho jagadguruḥ //
             <span class="ref">BrP_68.53</span></p>
         
         
         <p id="BrP_68.54">
            parītaḥ surasiddhaiś ca gandharvāpsarasāṃ gaṇaiḥ <br />
            yakṣavidyādharair nāgair munisiddhaiḥ sacāraṇaiḥ //
             <span class="ref">BrP_68.54</span></p>
         
         
         <p id="BrP_68.55">
            suparṇair dānavair daityai rākṣasair guhyakiṃnaraiḥ <br />
            anyair devagaṇair divyaiḥ stūyamāno virājate //
             <span class="ref">BrP_68.55</span></p>
         
         
         <p id="BrP_68.56">
            tatrasthā satataṃ kīrtiḥ prajñā medhā sarasvatī <br />
            buddhir matis tathā kṣāntiḥ siddhimūrtis tathā dyutiḥ //
             <span class="ref">BrP_68.56</span></p>
         
         
         <p id="BrP_68.57">
            gāyatrī caiva sāvitrī maṅgalā sarvamaṅgalā <br />
            prabhā matis tathā kāntis tatra nārāyaṇī sthitā //
             <span class="ref">BrP_68.57</span></p>
         
         
         <p id="BrP_68.58">
            śraddhā ca kauśikī devī vidyut saudāminī tathā <br />
            nidrā rātris tathā māyā tathānyāmarayoṣitaḥ //
             <span class="ref">BrP_68.58</span></p>
         
         
         <p id="BrP_68.59">
            vāsudevasya sarvās tā bhavane saṃpratiṣṭhitāḥ <br />
            atha kiṃ bahunoktena sarvaṃ tatra pratiṣṭhitam //
             <span class="ref">BrP_68.59</span></p>
         
         
         <p id="BrP_68.60">
            ghṛtācī menakā rambhā sahajanyā tilottamā <br />
            urvaśī caiva nimlocā tathānyā vāmanā parā //
             <span class="ref">BrP_68.60</span></p>
         
         
         <p id="BrP_68.61">
            mandodarī ca subhagā viśvācī vipulānanā <br />
            bhadrāṅgī citrasenā ca pramlocā sumanoharā //
             <span class="ref">BrP_68.61</span></p>
         
         
         <p id="BrP_68.62">
            munisaṃmohinī rāmā candramadhyā śubhānanā <br />
            sukeśī nīlakeśā ca tathā manmathadīpinī //
             <span class="ref">BrP_68.62</span></p>
         
         
         <p id="BrP_68.63">
            alambuṣā miśrakeśī tathānyā muñjikasthalā <br />
            kratusthalā varāṅgī ca pūrvacittis tathā parā //
             <span class="ref">BrP_68.63</span></p>
         
         
         <p id="BrP_68.64">
            parāvatī mahārūpā śaśilekhā śubhānanā <br />
            haṃsalīlānugāminyo mattavāraṇagāminī //
             <span class="ref">BrP_68.64</span></p>
         
         
         <p id="BrP_68.65">
            bimbauṣṭhī navagarbhā ca vikhyātāḥ surayoṣitaḥ <br />
            etāś cānyā apsaraso rūpayauvanagarvitāḥ //
             <span class="ref">BrP_68.65</span></p>
         
         
         <p id="BrP_68.66">
            sumadhyāś cāruvadanāḥ sarvālaṃkārabhūṣitāḥ <br />
            gītamādhuryasaṃyuktāḥ sarvalakṣaṇasaṃyutāḥ //
             <span class="ref">BrP_68.66</span></p>
         
         
         <p id="BrP_68.67">
            gītavādye ca kuśalāḥ suragandharvayoṣitaḥ <br />
            nṛtyanty anudinaṃ tatra yatrāsau puruṣottamaḥ //
             <span class="ref">BrP_68.67</span></p>
         
         
         <p id="BrP_68.68">
            na tatra rogo no glānir na mṛtyur na himātapau <br />
            na kṣut pipāsā na jarā na vairūpyaṃ na cāsukham //
             <span class="ref">BrP_68.68</span></p>
         
         
         <p id="BrP_68.69">
            paramānandajananaṃ sarvakāmaphalapradam <br />
            viṣṇulokāt paraṃ lokaṃ nātra paśyāmi bho dvijāḥ //
             <span class="ref">BrP_68.69</span></p>
         
         
         <p id="BrP_68.70">
            ye lokāḥ svargaloke tu śrūyante puṇyakarmaṇām <br />
            viṣṇulokasya te viprāḥ kalāṃ nārhanti ṣoḍaśīm //
             <span class="ref">BrP_68.70</span></p>
         
         
         <p id="BrP_68.71">
            evaṃ hareḥ purasthānaṃ sarvabhogaguṇānvitam <br />
            sarvasaukhyakaraṃ puṇyaṃ sarvāścaryamayaṃ dvijāḥ //
             <span class="ref">BrP_68.71</span></p>
         
         
         <p id="BrP_68.72">
            na tatra nāstikā yānti puruṣā viṣayātmakāḥ <br />
            na kṛtaghnā na piśunā no stenā nājitendriyāḥ //
             <span class="ref">BrP_68.72</span></p>
         
         
         <p id="BrP_68.73">
            ye 'rcayanti sadā bhaktyā vāsudevaṃ jagadgurum <br />
            te tatra vaiṣṇavā yānti viṣṇulokaṃ na saṃśayaḥ //
             <span class="ref">BrP_68.73</span></p>
         
         
         <p id="BrP_68.74">
            dakṣiṇasyodadhes tīre kṣetre paramadurlabhe <br />
            dṛṣṭvā kṛṣṇaṃ ca rāmaṃ ca subhadrāṃ ca dvijottamāḥ //
             <span class="ref">BrP_68.74</span></p>
         
         
         <p id="BrP_68.75">
            kalpavṛkṣasamīpe tu ye tyajanti kalevaram <br />
            te tatra manujā yānti mṛtā ye puruṣottame //
             <span class="ref">BrP_68.75</span></p>
         
         
         <p id="BrP_68.76">
            vaṭasāgarayor madhye yaḥ smaret puruṣottamam <br />
            te 'pi tatra narā yānti ye mṛtāḥ puruṣottame //
             <span class="ref">BrP_68.76</span></p>
         
         
         <p id="BrP_68.77">
            te 'pi tatra paraṃ sthānaṃ yānti nāsty atra saṃśayaḥ <br />
            evaṃ mayā muniśreṣṭhā viṣṇulokaḥ sanātanaḥ <br />
            sarvānandakaraḥ prokto bhuktimuktiphalapradaḥ //
             <span class="ref">BrP_68.77</span></p>
         
         munaya ūcuḥ
         
         
         <p id="BrP_69.1">
            bahvāścaryas tvayā prokto viṣṇuloko jagatpate <br />
            nityānandakaraḥ śrīmān bhuktimuktiphalapradaḥ //
             <span class="ref">BrP_69.1</span></p>
         
         
         <p id="BrP_69.2">
            kṣetraṃ ca durlabhaṃ loke kīrtitaṃ puruṣottamam <br />
            tyaktvā yatra naro dehaṃ yāti sālokyatāṃ hareḥ //
             <span class="ref">BrP_69.2</span></p>
         
         
         <p id="BrP_69.3">
            samyak kṣetrasya māhātmyaṃ tvayā samyak prakīrtitam <br />
            yatra svadehasaṃtyāgād viṣṇulokaṃ vrajen naraḥ //
             <span class="ref">BrP_69.3</span></p>
         
         
         <p id="BrP_69.4">
            aho mokṣasya mārgo 'yaṃ dehatyāgas tvayoditaḥ <br />
            narāṇām upakārāya puruṣākhye na saṃśayaḥ //
             <span class="ref">BrP_69.4</span></p>
         
         
         <p id="BrP_69.5">
            anāyāsena deveśa dehaṃ tyaktvā narottamāḥ <br />
            tasmin kṣetre paraṃ viṣṇoḥ padaṃ yānti nirāmayam //
             <span class="ref">BrP_69.5</span></p>
         
         
         <p id="BrP_69.6">
            śrutvā kṣetrasya māhātmyaṃ vismayo no mahān abhūt <br />
            prayāgapuṣkarādīni kṣetrāṇy āyatanāni ca //
             <span class="ref">BrP_69.6</span></p>
         
         
         <p id="BrP_69.7">
            pṛthivyāṃ sarvatīrthāni saritaś ca sarāṃsi ca <br />
            na tathā tāni sarvāṇi praśaṃsasi surottama //
             <span class="ref">BrP_69.7</span></p>
         
         
         <p id="BrP_69.8">
            yathā praśaṃsasi kṣetraṃ puruṣākhyaṃ punaḥ punaḥ <br />
            jñāto 'smābhir abhiprāyas tavedānīṃ pitāmaha //
             <span class="ref">BrP_69.8</span></p>
         
         
         <p id="BrP_69.9">
            yena praśaṃsasi kṣetraṃ muktidaṃ puruṣottamam <br />
            puruṣākhyasamaṃ nūnaṃ kṣetraṃ nāsti mahītale <br />
            tena tvaṃ vibudhaśreṣṭha praśaṃsasi punaḥ punaḥ //
             <span class="ref">BrP_69.9</span></p>
         
         brahmovāca
         
         
         <p id="BrP_69.10">
            satyaṃ satyaṃ muniśreṣṭhā bhavadbhiḥ samudāhṛtam <br />
            puruṣākhyasamaṃ kṣetraṃ nāsty atra pṛthivītale //
             <span class="ref">BrP_69.10</span></p>
         
         
         <p id="BrP_69.11">
            santi yāni tu tīrthāni puṇyāny āyatanāni ca <br />
            tāni śrīpuruṣākhyasya kalāṃ nārhanti ṣoḍaśīm //
             <span class="ref">BrP_69.11</span></p>
         
         
         <p id="BrP_69.12">
            yathā sarveśvaro viṣṇuḥ sarvalokottamottamaḥ <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.12</span></p>
         
         
         <p id="BrP_69.13">
            ādityānāṃ yathā viṣṇuḥ śreṣṭhatve samudāhṛtaḥ <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.13</span></p>
         
         
         <p id="BrP_69.14">
            nakṣatrāṇāṃ yathā somaḥ sarasāṃ sāgaro yathā <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.14</span></p>
         
         
         <p id="BrP_69.15">
            vasūnāṃ pāvako yadvad rudrāṇāṃ śaṃkaro yathā <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.15</span></p>
         
         
         <p id="BrP_69.16">
            varṇānāṃ brāhmaṇo yadvad vainateyaś ca pakṣiṇām <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.16</span></p>
         
         
         <p id="BrP_69.17">
            śikhariṇāṃ yathā meruḥ parvatānāṃ himālayaḥ <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.17</span></p>
         
         
         <p id="BrP_69.18">
            pramadānāṃ yathā lakṣmīḥ saritāṃ jāhnavī yathā <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.18</span></p>
         
         
         <p id="BrP_69.19">
            airāvato gajendrāṇāṃ maharṣīṇāṃ bhṛgur yathā <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.19</span></p>
         
         
         <p id="BrP_69.20">
            senānīnāṃ yathā skandaḥ siddhānāṃ kapilo yathā <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.20</span></p>
         
         
         <p id="BrP_69.21">
            uccaiḥśravā yathāśvānāṃ kavīnām uśanā kaviḥ <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.21</span></p>
         
         
         <p id="BrP_69.22">
            munīnāṃ ca yathā vyāsaḥ kubero yakṣarakṣasām <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.22</span></p>
         
         
         <p id="BrP_69.23">
            indriyāṇāṃ mano yadvad bhūtānām avanī yathā <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.23</span></p>
         
         
         <p id="BrP_69.24">
            aśvatthaḥ sarvavṛkṣāṇāṃ pavanaḥ plavatāṃ yathā <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.24</span></p>
         
         
         <p id="BrP_69.25">
            bhūṣaṇānāṃ tu sarveṣāṃ yathā cūḍāmaṇir dvijāḥ <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.25</span></p>
         
         
         <p id="BrP_69.26">
            gandharvāṇāṃ citrarathaḥ śastrāṇāṃ kuliśo yathā <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.26</span></p>
         
         
         <p id="BrP_69.27">
            akāraḥ sarvavarṇānāṃ gāyatrī chandasāṃ yathā <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.27</span></p>
         
         
         <p id="BrP_69.28">
            sarvāṅgebhyo yathā śreṣṭham uttamāṅgaṃ dvijottamāḥ <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.28</span></p>
         
         
         <p id="BrP_69.29">
            arundhatī yathā strīṇāṃ satīnāṃ śreṣṭhatāṃ gatā <br />
            tathā samastatīrthānāṃ śreṣṭhaṃ tat puruṣottamam //
             <span class="ref">BrP_69.29</span></p>
         
         
         <p id="BrP_69.30">
            yathā samastavidyānāṃ mokṣavidyā parā smṛtā <br />
            tathā samastatīrthānāṃ śreṣṭhaṃ tat puruṣottamam //
             <span class="ref">BrP_69.30</span></p>
         
         
         <p id="BrP_69.31">
            manuṣyāṇāṃ yathā rājā dhenūnām api kāmadhuk <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.31</span></p>
         
         
         <p id="BrP_69.32">
            suvarṇaṃ sarvaratnānāṃ sarpāṇāṃ vāsukir yathā <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.32</span></p>
         
         
         <p id="BrP_69.33">
            prahlādaḥ sarvadaityānāṃ rāmaḥ śastrabhṛtāṃ yathā <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.33</span></p>
         
         
         <p id="BrP_69.34">
            jhaṣāṇāṃ makaro yadvan mṛgāṇāṃ mṛgarāḍ yathā <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.34</span></p>
         
         
         <p id="BrP_69.35">
            samudrāṇāṃ yathā śreṣṭhaḥ kṣīrodaḥ saritāṃ patiḥ <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.35</span></p>
         
         
         <p id="BrP_69.36">
            varuṇo yādasāṃ yadvad yamaḥ saṃyamināṃ yathā <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.36</span></p>
         
         
         <p id="BrP_69.37">
            devarṣīṇāṃ yathā śreṣṭho nārado munisattamāḥ <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.37</span></p>
         
         
         <p id="BrP_69.38">
            dhātūnāṃ kāñcanaṃ yadvat pavitrāṇāṃ ca dakṣiṇā <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.38</span></p>
         
         
         <p id="BrP_69.39">
            prajāpatir yathā dakṣa ṛṣīṇāṃ kaśyapo yathā <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.39</span></p>
         
         
         <p id="BrP_69.40">
            grahāṇāṃ bhāskaro yadvan mantrāṇāṃ praṇavo yathā <br />
            tathā samastatīrthānāṃ variṣṭhaṃ puruṣottamam //
             <span class="ref">BrP_69.40</span></p>
         
         
         <p id="BrP_69.41">
            aśvamedhas tu yajñānāṃ yathā śreṣṭhaḥ prakīrtitaḥ <br />
            tathā samastatīrthānāṃ kṣetraṃ ca tad dvijottamāḥ //
             <span class="ref">BrP_69.41</span></p>
         
         
         <p id="BrP_69.42">
            oṣadhīnāṃ yathā dhānyaṃ tṛṇeṣu tṛṇarāḍ yathā <br />
            tathā samastatīrthānām uttamaṃ puruṣottamam //
             <span class="ref">BrP_69.42</span></p>
         
         
         <p id="BrP_69.43">
            yathā samastatīrthānāṃ dharmaḥ saṃsāratārakaḥ <br />
            tathā samastatīrthānāṃ śreṣṭhaṃ tat puruṣottamam //
             <span class="ref">BrP_69.43</span></p>
         
         brahmovāca
         
         
         <p id="BrP_70.1">
            sarveṣāṃ caiva tīrthānāṃ kṣetrāṇāṃ ca dvijottamāḥ <br />
            japahomavratānāṃ ca tapodānaphalāni ca //
             <span class="ref">BrP_70.1</span></p>
         
         
         <p id="BrP_70.2">
            na tat paśyāmi bho viprā yat tena sadṛśaṃ bhuvi <br />
            kiṃ cātra bahunoktena bhāṣitena punaḥ punaḥ //
             <span class="ref">BrP_70.2</span></p>
         
         
         <p id="BrP_70.3">
            satyaṃ satyaṃ punaḥ satyaṃ kṣetraṃ tat paramaṃ mahat <br />
            puruṣākhyaṃ sakṛd dṛṣṭvā sāgarāmbhaḥsamāplutam //
             <span class="ref">BrP_70.3</span></p>
         
         
         <p id="BrP_70.4">
            brahmavidyāṃ sakṛj jñātvā garbhavāso na vidyate <br />
            hareḥ saṃnihite sthāna uttame puruṣottame //
             <span class="ref">BrP_70.4</span></p>
         
         
         <p id="BrP_70.5">
            saṃvatsaram upāsīta māsamātram athāpi vā <br />
            tena japtaṃ hutaṃ tena tena taptaṃ tapo mahat //
             <span class="ref">BrP_70.5</span></p>
         
         
         <p id="BrP_70.6">
            sa yāti paramaṃ sthānaṃ yatra yogeśvaro hariḥ <br />
            bhuktvā bhogān vicitrāṃś ca devayoṣitsamanvitaḥ //
             <span class="ref">BrP_70.6</span></p>
         
         
         <p id="BrP_70.7">
            kalpānte punar āgatya martyaloke narottamaḥ <br />
            jāyate yogināṃ viprā jñānajñeyodyato gṛhe //
             <span class="ref">BrP_70.7</span></p>
         
         
         <p id="BrP_70.8">
            saṃprāpya vaiṣṇavaṃ yogaṃ hareḥ svacchandatāṃ vrajet <br />
            kalpavṛkṣasya rāmasya kṛṣṇasya bhadrayā saha //
             <span class="ref">BrP_70.8</span></p>
         
         
         <p id="BrP_70.9">
            mārkaṇḍeyendradyumnasya māhātmyaṃ mādhavasya ca <br />
            svargadvārasya māhātmyaṃ sāgarasya vidhiḥ kramāt //
             <span class="ref">BrP_70.9</span></p>
         
         
         <p id="BrP_70.10">
            mārjanasya yathākāle bhāgīrathyāḥ samāgamam <br />
            sarvam etan mayā khyātaṃ yat paraṃ śrotum icchatha //
             <span class="ref">BrP_70.10</span></p>
         
         
         <p id="BrP_70.11">
            indradyumnasya māhātmyam etac ca kathitaṃ mayā <br />
            sarvāścaryaṃ samākhyātaṃ rahasyaṃ puruṣottamam <br />
            purāṇaṃ paramaṃ guhyaṃ dhanyaṃ saṃsāramocanam //
             <span class="ref">BrP_70.11</span></p>
         
         munaya ūcuḥ
         
         
         <p id="BrP_70.12">
            nahi nas tṛptir astīha śṛṇvatāṃ tīrthavistaram <br />
            punar eva paraṃ guhyaṃ vaktum arhasy aśeṣataḥ <br />
            paraṃ tīrthasya māhātmyaṃ sarvatīrthottamottamam //
             <span class="ref">BrP_70.12</span></p>
         
         brahmovāca
         
         
         <p id="BrP_70.13">
            imam eva purā praśnaṃ pṛṣṭo 'smi dvijasattamāḥ <br />
            nāradena prayatnena tadā taṃ proktavān aham //
             <span class="ref">BrP_70.13</span></p>
         
         nārada uvāca
         
         
         <p id="BrP_70.14">
            tapaso yajñadānānāṃ tīrthānāṃ pāvanaṃ smṛtam <br />
            sarvaṃ śrutaṃ mayā tvatto jagadyone jagatpate //
             <span class="ref">BrP_70.14</span></p>
         
         
         <p id="BrP_70.15">
            kiyanti santi tīrthāni svargamartyarasātale <br />
            sarveṣām eva tīrthānāṃ sarvadā kiṃ viśiṣyate //
             <span class="ref">BrP_70.15</span></p>
         
         brahmovāca
         
         
         <p id="BrP_70.16">
            caturvidhāni tīrthāni svarge martye rasātale <br />
            daivāni muniśārdūla āsurāṇy āruṣāṇi ca //
             <span class="ref">BrP_70.16</span></p>
         
         
         <p id="BrP_70.17">
            mānuṣāṇi trilokeṣu vikhyātāni surādibhiḥ <br />
            mānuṣebhyaś ca tīrthebhya ārṣaṃ tīrtham anuttamam //
             <span class="ref">BrP_70.17</span></p>
         
         
         <p id="BrP_70.18">
            ārṣebhyaś caiva tīrthebhya āsuraṃ bahupuṇyadam <br />
            āsurebhyas tathā puṇyaṃ daivaṃ tat sārvakāmikam //
             <span class="ref">BrP_70.18</span></p>
         
         
         <p id="BrP_70.19">
            brahmaviṣṇuśivaiś caiva nirmitaṃ daivam ucyate <br />
            tribhyo yad ekaṃ jāyeta tasmān nātaḥ paraṃ viduḥ //
             <span class="ref">BrP_70.19</span></p>
         
         
         <p id="BrP_70.20">
            trayāṇām api lokānāṃ tīrthaṃ medhyam udāhṛtam <br />
            tatrāpi jāmbavaṃ dvīpaṃ tīrthaṃ bahuguṇodayam //
             <span class="ref">BrP_70.20</span></p>
         
         
         <p id="BrP_70.21">
            jāmbave bhārataṃ varṣaṃ tīrthaṃ trailokyaviśrutam <br />
            karmabhūmir yataḥ putra tasmāt tīrthaṃ tad ucyate //
             <span class="ref">BrP_70.21</span></p>
         
         
         <p id="BrP_70.22">
            tatraiva yāni tīrthāni yāny uktāni mayā tava <br />
            himavadvindhyayor madhye ṣaṇnadyo devasaṃbhavāḥ //
             <span class="ref">BrP_70.22</span></p>
         
         
         <p id="BrP_70.23">
            tathaiva devajā brahman dakṣiṇārṇavavindhyayoḥ <br />
            etā dvādaśa nadyas tu prādhānyena prakīrtitāḥ //
             <span class="ref">BrP_70.23</span></p>
         
         
         <p id="BrP_70.24">
            abhisaṃpūjitaṃ yasmād bhārataṃ bahupuṇyadam <br />
            karmabhūmir ato devair varṣaṃ tasmāt prakīrtitam //
             <span class="ref">BrP_70.24</span></p>
         
         
         <p id="BrP_70.25">
            ārṣāṇi caiva tīrthāni devajāni kvacit kvacit <br />
            āsurair āvṛtāny āsaṃs tad evāsuram ucyate //
             <span class="ref">BrP_70.25</span></p>
         
         
         <p id="BrP_70.26">
            daiveṣv eva pradeśeṣu tapas taptvā maharṣayaḥ <br />
            daivaprabhāvāt tapasa ārṣāṇy api ca tāny api //
             <span class="ref">BrP_70.26</span></p>
         
         
         <p id="BrP_70.27">
            ātmanaḥ śreyase muktyai pūjāyai bhūtaye 'thavā <br />
            ātmanaḥ phalabhūtyarthaṃ yaśaso 'vāptaye punaḥ //
             <span class="ref">BrP_70.27</span></p>
         
         
         <p id="BrP_70.28">
            mānuṣaiḥ kāritāny āhur mānuṣāṇīti nārada <br />
            evaṃ caturvidho bhedas tīrthānāṃ munisattama //
             <span class="ref">BrP_70.28</span></p>
         
         
         <p id="BrP_70.29">
            bhedaṃ na kaścij jānāti śrotuṃ yukto 'si nārada <br />
            bahavaḥ paṇḍitaṃmanyāḥ śṛṇvanti kathayanti ca <br />
            sukṛtī ko 'pi jānāti vaktuṃ śrotuṃ nijair guṇaiḥ //
             <span class="ref">BrP_70.29</span></p>
         
         nārada uvāca
         
         
         <p id="BrP_70.30">
            teṣāṃ svarūpaṃ bhedaṃ ca śrotum icchāmi tattvataḥ <br />
            yac chrutvā sarvapāpebhyo mucyate nātra saṃśayaḥ //
             <span class="ref">BrP_70.30</span></p>
         
         
         <p id="BrP_70.31">
            brahman kṛtayugādau tu upāyo 'nyo na vidyate <br />
            tīrthasevāṃ vinā svalpāyāsenābhīṣṭadāyinīm //
             <span class="ref">BrP_70.31</span></p>
         
         
         <p id="BrP_70.32">
            na tvayā sadṛśo dhātar vaktā jñātāthavā kvacit <br />
            tvaṃ nābhikamale viṣṇoḥ saṃjāto 'khilapūrvajaḥ //
             <span class="ref">BrP_70.32</span></p>
         
         brahmovāca
         
         
         <p id="BrP_70.33">
            godāvarī bhīmarathī tuṅgabhadrā ca veṇikā <br />
            tāpī payouṣṇī vindhyasya dakṣiṇe tu prakīrtitāḥ //
             <span class="ref">BrP_70.33</span></p>
         
         
         <p id="BrP_70.34">
            bhāgīrathī narmadā tu yamunā ca sarasvatī <br />
            viśokā ca vitastā ca himavatparvatāśritāḥ //
             <span class="ref">BrP_70.34</span></p>
         
         
         <p id="BrP_70.35">
            etā nadyaḥ puṇyatamā devatīrthāny udāhṛtāḥ <br />
            gayaḥ kollāsuro vṛtras tripuro hy andhakas tathā //
             <span class="ref">BrP_70.35</span></p>
         
         
         <p id="BrP_70.36">
            hayamūrdhā ca lavaṇo namuciḥ śṛṅgakas tathā <br />
            yamaḥ pātālaketuś ca mayaḥ puṣkara eva ca //
             <span class="ref">BrP_70.36</span></p>
         
         
         <p id="BrP_70.37">
            etair āvṛtatīrthāni āsurāṇi śubhāni ca <br />
            prabhāso bhārgavo 'gastir naranārāyaṇau tathā //
             <span class="ref">BrP_70.37</span></p>
         
         
         <p id="BrP_70.38">
            vasiṣṭhaś ca bharadvājo gotamaḥ kaśyapo manuḥ <br />
            ityādimunijuṣṭāni ṛṣitīrthāni nārada //
             <span class="ref">BrP_70.38</span></p>
         
         
         <p id="BrP_70.39">
            ambarīṣo hariścandro māndhātā manur eva ca <br />
            kuruḥ kanakhalaś caiva bhadrāśvaḥ sagaras tathā //
             <span class="ref">BrP_70.39</span></p>
         
         
         <p id="BrP_70.40">
            aśvayūpo nāciketā vṛṣākapir ariṃdamaḥ <br />
            ityādimānuṣair vipra nirmitāni śubhāni ca //
             <span class="ref">BrP_70.40</span></p>
         
         
         <p id="BrP_70.41">
            yaśasaḥ phalabhūtyarthaṃ nirmitānīha nārada <br />
            svatoudbhūtāni daivāni yatra kvāpi jagattraye <br />
            puṇyatīrthāni tāny āhus tīrthabhedo mayoditaḥ //
             <span class="ref">BrP_70.41</span></p>
         
         nārada uvāca
         
         
         <p id="BrP_71.1">
            tridaivatyaṃ tu yat tīrthaṃ sarvebhyo hy uktam uttamam <br />
            tasya svarūpabhedaṃ ca vistareṇa bravītu me //
             <span class="ref">BrP_71.1</span></p>
         
         brahmovāca
         
         
         <p id="BrP_71.2">
            tāvad anyāni tīrthāni tāvat tāḥ puṇyabhūmayaḥ <br />
            tāvad yajñādayo yāvat tridaivatyaṃ na dṛśyate //
             <span class="ref">BrP_71.2</span></p>
         
         
         <p id="BrP_71.3">
            gaṅgeyaṃ saritāṃ śreṣṭhā sarvakāmapradāyinī <br />
            tridaivatyā muniśreṣṭha tadutpattim ataḥ śṛṇu //
             <span class="ref">BrP_71.3</span></p>
         
         
         <p id="BrP_71.4">
            varṣāṇām ayutāt pūrvaṃ devakārya upasthite <br />
            tārako balavān āsīn madvarād atigarvitaḥ //
             <span class="ref">BrP_71.4</span></p>
         
         
         <p id="BrP_71.5">
            devānāṃ paramaiśvaryaṃ hṛtaṃ tena balīyasā <br />
            tatas te śaraṇaṃ jagmur devāḥ sendrapurogamāḥ //
             <span class="ref">BrP_71.5</span></p>
         
         
         <p id="BrP_71.6">
            kṣīrodaśāyinaṃ devaṃ jagatāṃ prapitāmaham <br />
            kṛtāñjalipuṭā devā viṣṇum ūcur ananyagāḥ //
             <span class="ref">BrP_71.6</span></p>
         
         devā ūcuḥ
         
         
         <p id="BrP_71.7">
            tvaṃ trātā jagatāṃ nātha devānāṃ kīrtivardhana <br />
            sarveśvara jagadyone trayīmūrte namo 'stu te //
             <span class="ref">BrP_71.7</span></p>
         
         
         <p id="BrP_71.8">
            lokasraṣṭāsurān hantā tvam eva jagatāṃ patiḥ <br />
            sthityutpattivināśānāṃ kāraṇaṃ tvaṃ jaganmaya //
             <span class="ref">BrP_71.8</span></p>
         
         
         <p id="BrP_71.9">
            trātā na kopy asti jagattraye 'pi <br />śarīriṇāṃ sarvavipadgatānām<br />
            tvayā vinā vārijapattranetra <br />tāpatrayāṇāṃ śaraṇaṃ na cānyat
             <span class="ref">BrP_71.9</span></p>
         
         
         <p id="BrP_71.10">
            pitā ca mātā jagato 'khilasya <br />tvam eva sevāsulabho 'si viṣṇo<br />
            prasīda pāhīśa mahābhayebhyo <br />śmadārtihantā vada kas tvadanyaḥ
             <span class="ref">BrP_71.10</span></p>
         
         
         <p id="BrP_71.11">
            ādikartā varāhas tvaṃ matsyaḥ kūrmas tathaiva ca <br />
            ityādirūpabhedair no rakṣase bhaya āgate //
             <span class="ref">BrP_71.11</span></p>
         
         
         <p id="BrP_71.12">
            hṛtasvāmyān suragaṇān hṛtadārān gatāpadaḥ <br />
            kasmān na rakṣase deva ananyaśaraṇān hare //
             <span class="ref">BrP_71.12</span></p>
         
         brahmovāca
         
         
         <p id="BrP_71.13">
            tataḥ provāca bhagavāñ śeṣaśāyī jagatpatiḥ <br />
            kasmāc ca bhayam āpannaṃ tad bruvantu gatajvarāḥ <br />
            tataḥ śriyaḥ patiṃ prāhus taṃ tārakavadhaṃ prati //
             <span class="ref">BrP_71.13</span></p>
         
         devā ūcuḥ
         
         
         <p id="BrP_71.14">
            tārakād bhayam āpannaṃ bhīṣaṇaṃ romaharṣaṇam <br />
            na yuddhais tapasā śāpair hantuṃ naiva kṣamā vayam //
             <span class="ref">BrP_71.14</span></p>
         
         
         <p id="BrP_71.15">
            arvāgdaśāhād yo bālas tasmān mṛtyum avāpsyati <br />
            tasmād deva na cānyebhyas tatra nītir vidhīyatām //
             <span class="ref">BrP_71.15</span></p>
         
         brahmovāca
         
         
         <p id="BrP_71.16">
            punar nārāyaṇaḥ prāha nāhaṃ balotkaṭaḥ surāḥ <br />
            na matto madapatyāc ca na devebhyo vadho bhavet //
             <span class="ref">BrP_71.16</span></p>
         
         
         <p id="BrP_71.17">
            īśvarād yadi jāyeta apatyaṃ bahuśaktikam <br />
            tasmād vadham avāpnoti tārako lokadāruṇaḥ //
             <span class="ref">BrP_71.17</span></p>
         
         
         <p id="BrP_71.18">
            tad gacchāmaḥ surāḥ sarve yatitum ṛṣibhiḥ saha <br />
            bhāryārthaṃ prathamo yatnaḥ kartavyaḥ prabhaviṣṇubhiḥ //
             <span class="ref">BrP_71.18</span></p>
         
         
         <p id="BrP_71.19">
            tathety uktvā suragaṇā jagmus te ca nagottamam <br />
            himavantaṃ ratnamayaṃ menāṃ ca himavatpriyām //
             <span class="ref">BrP_71.19</span></p>
         
         
         <p id="BrP_71.20">
            idam ūcuḥ sarva eva sabhāryaṃ tuhinaṃ girim //
             <span class="ref">BrP_71.20</span></p>
         
         devā ūcuḥ
         
         
         <p id="BrP_71.21">
            dākṣāyaṇī lokamātā yā śaktiḥ saṃsthitā girau <br />
            buddhiḥ prajñā dhṛtir medhā lajjā puṣṭiḥ sarasvatī //
             <span class="ref">BrP_71.21</span></p>
         
         
         <p id="BrP_71.22">
            evaṃ tv anekadhā loke yā sthitā lokapāvanī <br />
            devānāṃ kāryasiddhyarthaṃ yuvayor garbham āviśat //
             <span class="ref">BrP_71.22</span></p>
         
         
         <p id="BrP_71.23">
            samutpannā jaganmātā śaṃbhoḥ patnī bhaviṣyati <br />
            asmākaṃ bhavatāṃ cāpi pālanī ca bhaviṣyati //
             <span class="ref">BrP_71.23</span></p>
         
         brahmovāca
         
         
         <p id="BrP_71.24">
            himavān api tad vākyaṃ surāṇām abhinandya ca <br />
            menā cāpi mahotsāhā astv ity evaṃ vaco 'bravīt //
             <span class="ref">BrP_71.24</span></p>
         
         
         <p id="BrP_71.25">
            tadotpannā jagaddhātrī gaurī himavato gṛhe <br />
            śivadhyānaratā nityaṃ tanniṣṭhā tanmanogatā //
             <span class="ref">BrP_71.25</span></p>
         
         
         <p id="BrP_71.26">
            tāṃ vai procuḥ suragaṇā īśārthe tapa āviśa <br />
            tathā himavataḥ pṛṣṭhe gaurī tepe tapo mahat //
             <span class="ref">BrP_71.26</span></p>
         
         
         <p id="BrP_71.27">
            punaḥ saṃmantrayām āsur īśo dhyāyati tāṃ śivām <br />
            ātmānaṃ vā tathānyad vā na jānīmaḥ kathaṃ bhavaḥ //
             <span class="ref">BrP_71.27</span></p>
         
         
         <p id="BrP_71.28">
            menakāyāḥ sutāyāṃ tu cittaṃ dadhyāt sureśvaraḥ <br />
            tatra nītir vidhātavyā tataḥ śraiṣṭhyam avāpsyatha <br />
            tataḥ prāha mahābuddhir vācaspatir udāradhīḥ //
             <span class="ref">BrP_71.28</span></p>
         
         bṛhaspatir uvāca
         
         
         <p id="BrP_71.29">
            yas tv ayaṃ madano dhīmān kandarpaḥ puṣpacāpadhṛk <br />
            sa vidhyatu śivaṃ śāntaṃ bāṇaiḥ puṣpamayaiḥ śubhaiḥ //
             <span class="ref">BrP_71.29</span></p>
         
         
         <p id="BrP_71.30">
            tena viddhas trinetro 'pi īśāyāṃ buddhim ādadhet <br />
            pariṇeṣyaty asau nūnaṃ tadā tāṃ girijāṃ haraḥ //
             <span class="ref">BrP_71.30</span></p>
         
         
         <p id="BrP_71.31">
            jayinaḥ pañcabāṇasya na bāṇāḥ kvāpi kuṇṭhitāḥ <br />
            tathoḍhāyāṃ jagaddhātryāṃ śaṃbhoḥ putro bhaviṣyati //
             <span class="ref">BrP_71.31</span></p>
         
         
         <p id="BrP_71.32">
            jātaḥ putras trinetrasya tārakaṃ sa haniṣyati <br />
            vasantaṃ ca sahāyārthaṃ śobhiṣṭhaṃ kusumākaram //
             <span class="ref">BrP_71.32</span></p>
         
         
         <p id="BrP_71.33">
            āhlādanaṃ ca manasā kāmāyainaṃ prayacchatha //
             <span class="ref">BrP_71.33</span></p>
         
         brahmovāca
         
         
         <p id="BrP_71.34">
            tathety uktvā suragaṇā madanaṃ kusumākaram <br />
            preṣayām āsur avyagrāḥ śivāntikam ariṃdamāḥ //
             <span class="ref">BrP_71.34</span></p>
         
         
         <p id="BrP_71.35">
            sa jagāma tvarā kāmo dhṛtacāpo samādhavaḥ <br />
            ratyā ca sahitaḥ kāmaḥ kartuṃ karma suduṣkaram //
             <span class="ref">BrP_71.35</span></p>
         
         
         <p id="BrP_71.36">
            gṛhītvā saśaraṃ cāpam idaṃ tasya mano 'bhavat <br />
            mayā vedhyas tv avedhyo vai śaṃbhur lokaguruḥ prabhuḥ //
             <span class="ref">BrP_71.36</span></p>
         
         
         <p id="BrP_71.37">
            trailokyajayino bāṇāḥ śaṃbhau me kiṃ dṛḍhā na vā <br />
            tenāsau cāgninetreṇa bhasmaśeṣas tadā kṛtaḥ //
             <span class="ref">BrP_71.37</span></p>
         
         
         <p id="BrP_71.38">
            tad eva karma sudṛḍham īkṣituṃ surasattamāḥ <br />
            ājagmus tatra yad vṛttaṃ śṛṇu vismayakārakam //
             <span class="ref">BrP_71.38</span></p>
         
         
         <p id="BrP_71.39">
            śaṃbhuṃ dṛṣṭvā suragaṇā yāvat paśyanti manmatham <br />
            tāvac ca bhasmasādbhūtaṃ kāmaṃ dṛṣṭvā bhayāturāḥ <br />
            tuṣṭuvus tridaśeśānaṃ kṛtāñjalipuṭāḥ surāḥ //
             <span class="ref">BrP_71.39</span></p>
         
         devā ūcuḥ
         
         
         <p id="BrP_71.40">
            tārakād bhayam āpannaṃ kuru patnīṃ gireḥ sutām //
             <span class="ref">BrP_71.40</span></p>
         
         brahmovāca
         
         
         <p id="BrP_71.41">
            viddhacitto haro 'py āśu mene vākyaṃ suroditam <br />
            arundhatīṃ vasiṣṭhaṃ ca māṃ tu cakradharaṃ tathā //
             <span class="ref">BrP_71.41</span></p>
         
         
         <p id="BrP_71.42">
            preṣayām āsur amarā vivāhāya parasparam <br />
            saṃbandho 'pi tathāpy āsīd dhimavallokanāthayoḥ //
             <span class="ref">BrP_71.42</span></p>
         
         brahmovāca
         
         
         <p id="BrP_72.1">
            himavatparvate śreṣṭhe nānāratnavicitrite <br />
            nānāvṛkṣalatākīrṇe nānādvijaniṣevite //
             <span class="ref">BrP_72.1</span></p>
         
         
         <p id="BrP_72.2">
            nadīnadasaraḥkūpataḍāgādibhir āvṛte <br />
            devagandharvayakṣādisiddhacāraṇasevite //
             <span class="ref">BrP_72.2</span></p>
         
         
         <p id="BrP_72.3">
            śubhamārutasaṃpanne harṣotkarṣaikakāraṇe <br />
            merumandarakailāsamainākādinagair vṛte //
             <span class="ref">BrP_72.3</span></p>
         
         
         <p id="BrP_72.4">
            vasiṣṭhāgastyapaulastyalomaśādibhir āvṛte <br />
            mahotsave vartamāne vivāhaḥ samajāyata //
             <span class="ref">BrP_72.4</span></p>
         
         
         <p id="BrP_72.5">
            tatra vedī ratnamayī śobhitā svarṇabhūṣitā <br />
            vajramāṇikyavaidūryatanmayastambhaśobhitā //
             <span class="ref">BrP_72.5</span></p>
         
         
         <p id="BrP_72.6">
            jayālakṣmīśubhākṣāntikīrtipuṣṭyādisaṃvṛtā <br />
            merumandarakailāsaraivataiḥ pariśobhitaiḥ //
             <span class="ref">BrP_72.6</span></p>
         
         
         <p id="BrP_72.7">
            pūjito lokanāthena viṣṇunā prabhaviṣṇunā <br />
            mainākaḥ parvataśreṣṭho reje 'tīva hiraṇmayaḥ //
             <span class="ref">BrP_72.7</span></p>
         
         
         <p id="BrP_72.8">
            ṛṣayo lokapālāś ca ādityāḥ samarudgaṇāḥ <br />
            vivāhe vedikāṃ cakrur devadevasya śūlinaḥ //
             <span class="ref">BrP_72.8</span></p>
         
         
         <p id="BrP_72.9">
            viśvakarmā svayaṃ tvaṣṭā vedīṃ cakre satoraṇām <br />
            surabhī nandinī nandā sunandā kāmadohinī //
             <span class="ref">BrP_72.9</span></p>
         
         
         <p id="BrP_72.10">
            ābhis tu śobhiteśānyā vivāhaḥ samajāyata <br />
            samudrāḥ sarito nāgā oṣadhyo lokamātaraḥ //
             <span class="ref">BrP_72.10</span></p>
         
         
         <p id="BrP_72.11">
            savanaspatibījāś ca sarve tatra samāyayuḥ <br />
            bhuvaḥ karma ilā cakre oṣadhyas tv annakarma ca //
             <span class="ref">BrP_72.11</span></p>
         
         
         <p id="BrP_72.12">
            varuṇaḥ pānakarmāṇi dānakarma dhanādhipaḥ <br />
            agniś cakāra tatrānnaṃ yac ceṣṭaṃ lokanāthayoḥ //
             <span class="ref">BrP_72.12</span></p>
         
         
         <p id="BrP_72.13">
            tatra tatra pṛthak pūjāṃ cakre viṣṇuḥ sanātanaḥ <br />
            vedāś ca sarahasyā vai gāyanti ca hasanti ca //
             <span class="ref">BrP_72.13</span></p>
         
         
         <p id="BrP_72.14">
            nṛtyanty apsarasaḥ sarvā jagur gandharvakiṃnarāḥ <br />
            lājādhṛk cāpi maināko babhūva munisattama //
             <span class="ref">BrP_72.14</span></p>
         
         
         <p id="BrP_72.15">
            puṇyāhavācanaṃ vṛttam antarveśmani nārada <br />
            vedikāyām upāviṣṭau daṃpatī surasattamau //
             <span class="ref">BrP_72.15</span></p>
         
         
         <p id="BrP_72.16">
            pratiṣṭhāpyāgniṃ vidhivad aśmānaṃ cāpi putraka <br />
            hutvā lājāṃś ca vidhivat pradakṣiṇam athākarot //
             <span class="ref">BrP_72.16</span></p>
         
         
         <p id="BrP_72.17">
            aśmanaḥ sparśahetoś ca devyaṅguṣṭhaṃ kare 'spṛśat <br />
            viṣṇunā preritaḥ śaṃbhur dakṣiṇasya padasya ca //
             <span class="ref">BrP_72.17</span></p>
         
         
         <p id="BrP_72.18">
            tām adarśam ahaṃ tatra homaṃ kurvan harāntike <br />
            dṛṣṭe 'ṅguṣṭhe duṣṭabuddhyā vīryaṃ susrāva me tadā //
             <span class="ref">BrP_72.18</span></p>
         
         
         <p id="BrP_72.19">
            lajjayā kaluṣībhūtaḥ skannaṃ vīryam acūrṇayam <br />
            madvīryāc cūrṇitāt sūkṣmād vālakhilyās tu jajñire //
             <span class="ref">BrP_72.19</span></p>
         
         
         <p id="BrP_72.20">
            tato mahān abhūt tatra hāhākāraḥ suroditaḥ <br />
            lajjayā paribhūto 'haṃ nirgatas tu tadāsanāt //
             <span class="ref">BrP_72.20</span></p>
         
         
         <p id="BrP_72.21">
            paśyatsu devasaṃgheṣu tūṣṇīṃbhūteṣu nārada <br />
            gacchantaṃ māṃ mahādevo dṛṣṭvā nandinam abravīt //
             <span class="ref">BrP_72.21</span></p>
         
         śiva uvāca
         
         
         <p id="BrP_72.22">
            brahmāṇam āhvayasveha gatapāpaṃ karomy aham <br />
            kṛtāparādhe 'pi jane santaḥ sakṛpamānasāḥ <br />
            mohayanty api vidvāṃsaṃ viṣayāṇām iyaṃ sthitiḥ //
             <span class="ref">BrP_72.22</span></p>
         
         brahmovāca
         
         
         <p id="BrP_72.23">
            evam uktvā sa bhagavān umayā sahitaḥ śivaḥ <br />
            mamānukampayā caiva lokānāṃ hitakāmyayā //
             <span class="ref">BrP_72.23</span></p>
         
         
         <p id="BrP_72.24">
            etac cakāra lokeśaḥ śṛṇu nārada yatnataḥ <br />
            pāpināṃ pāpamokṣāya bhūmir āpo bhaviṣyati //
             <span class="ref">BrP_72.24</span></p>
         
         
         <p id="BrP_72.25">
            tayoś ca sārasarvasvam āhariṣyāmi pāvanam <br />
            evaṃ niścitya bhagavāṃs tayoḥ sāraṃ samāharat //
             <span class="ref">BrP_72.25</span></p>
         
         
         <p id="BrP_72.26">
            bhūmiṃ kamaṇḍaluṃ kṛtvā tatrāpaḥ saṃniveśya ca <br />
            pāvamānyādibhiḥ sūktair abhimantrya ca yatnataḥ //
             <span class="ref">BrP_72.26</span></p>
         
         
         <p id="BrP_72.27">
            trijagatpāvanīṃ śaktiṃ tatra sasmāra pāpahā <br />
            mām uvāca sa lokeśo gṛhāṇemaṃ kamaṇḍalum //
             <span class="ref">BrP_72.27</span></p>
         
         
         <p id="BrP_72.28">
            āpo vai mātaro devyo bhūmir mātā tathāparā <br />
            sthityutpattivināśānāṃ hetutvam ubhayoḥ sthitam //
             <span class="ref">BrP_72.28</span></p>
         
         
         <p id="BrP_72.29">
            atra pratiṣṭhito dharmo hy atra yajñaḥ sanātanaḥ <br />
            atra bhuktiś ca muktiś ca sthāvaraṃ jaṅgamaṃ tathā //
             <span class="ref">BrP_72.29</span></p>
         
         
         <p id="BrP_72.30">
            smaraṇān mānasaṃ pāpaṃ vacanād vācikaṃ tathā <br />
            snānapānābhiṣekāc ca praṇaśyaty api kāyikam //
             <span class="ref">BrP_72.30</span></p>
         
         
         <p id="BrP_72.31">
            etad evāmṛtaṃ loke naitasmāt pāvanaṃ param <br />
            mayābhimantritaṃ brahman gṛhāṇemaṃ kamaṇḍalum //
             <span class="ref">BrP_72.31</span></p>
         
         
         <p id="BrP_72.32">
            atratyaṃ vāri yaḥ kaścit smared api paṭhed api <br />
            sa sarvakāmān āpnoti gṛhāṇemaṃ kamaṇḍalum //
             <span class="ref">BrP_72.32</span></p>
         
         
         <p id="BrP_72.33">
            bhūtebhyaś cāpi pañcabhya āpo bhūtaṃ mahoditam <br />
            tāsām utkṛṣṭam etasmād gṛhāṇemaṃ kamaṇḍalum //
             <span class="ref">BrP_72.33</span></p>
         
         
         <p id="BrP_72.34">
            atra yad vāri śobhiṣṭhaṃ puṇyaṃ pāvanam eva ca <br />
            spṛṣṭvā smṛtvā ca dṛṣṭvā ca brahman pāpād vimokṣyase //
             <span class="ref">BrP_72.34</span></p>
         
         
         <p id="BrP_72.35">
            evam uktvā mahādevaḥ prādān mama kamaṇḍalum <br />
            tataḥ suragaṇāḥ sarve bhaktyā procuḥ sureśvaram <br />
            āhlādaś ca mahāṃs tatra jayaśabdo vyavartata //
             <span class="ref">BrP_72.35</span></p>
         
         
         <p id="BrP_72.38">
            devotsave mātur ajaḥ padāgraṃ <br />samīkṣya pāpāt patitatvam āpa<br />
            prādāt kṛpāluḥ smaraṇāt pavitrāṃ <br />gaṅgāṃ pitā puṇyakamaṇḍalusthām
             <span class="ref">BrP_72.38</span></p>
         
         nārada uvāca
         
         
         <p id="BrP_73.1">
            kamaṇḍalusthitā devī tava puṇyavivardhinī <br />
            yathā martyaṃ gatā nātha tan me vistarato vada //
             <span class="ref">BrP_73.1</span></p>
         
         brahmovāca
         
         
         <p id="BrP_73.2">
            balir nāma mahādaityo devārir aparājitaḥ <br />
            dharmeṇa yaśasā caiva prajāsaṃrakṣaṇena ca //
             <span class="ref">BrP_73.2</span></p>
         
         
         <p id="BrP_73.3">
            gurubhaktyā ca satyena vīryeṇa ca balena ca <br />
            tyāgena kṣamayā caiva trailokye nopamīyate //
             <span class="ref">BrP_73.3</span></p>
         
         
         <p id="BrP_73.4">
            tasyarddhim unnatāṃ dṛṣṭvā devāś cintāparāyaṇāḥ <br />
            mithaḥ samūcur amarā jeṣyāmo vai kathaṃ balim //
             <span class="ref">BrP_73.4</span></p>
         
         
         <p id="BrP_73.5">
            tasmiñ śāsati rājyaṃ tu trailokyaṃ hatakaṇṭakam <br />
            nārayo vyādhayo vāpi nādhayo vā kathaṃcana //
             <span class="ref">BrP_73.5</span></p>
         
         
         <p id="BrP_73.6">
            anāvṛṣṭir adharmo vā nāstiśabdo na durjanaḥ <br />
            svapne 'pi naiva dṛśyeta balau rājyaṃ praśāsati //
             <span class="ref">BrP_73.6</span></p>
         
         
         <p id="BrP_73.7">
            tasyonnatiśarair bhagnāḥ kīrtikhaḍgadvidhākṛtāḥ <br />
            tasyājñāśaktibhinnāṅgā devāḥ śarma na lebhire //
             <span class="ref">BrP_73.7</span></p>
         
         
         <p id="BrP_73.8">
            tataḥ saṃmantrayām āsuḥ kṛtvā mātsaryam agrataḥ <br />
            tadyaśognipradīptāṅgā viṣṇuṃ jagmuḥ suvihvalāḥ //
             <span class="ref">BrP_73.8</span></p>
         
         devā ūcuḥ
         
         
         <p id="BrP_73.9">
            ārtāḥ sma gatasattvāḥ sma śaṅkhacakragadādhara <br />
            asmadarthe bhavān nityam āyudhāni bibharti ca //
             <span class="ref">BrP_73.9</span></p>
         
         
         <p id="BrP_73.10">
            tvayi nāthe jagannātha asmākaṃ duḥkham īdṛśam <br />
            tvāṃ tu praṇamatī vāṇī kathaṃ daityaṃ namasyati //
             <span class="ref">BrP_73.10</span></p>
         
         
         <p id="BrP_73.11">
            manasā karmaṇā vācā tvām eva śaraṇaṃ gatāḥ <br />
            tvadaṅghriśaraṇāḥ santaḥ kathaṃ daityaṃ namemahi //
             <span class="ref">BrP_73.11</span></p>
         
         
         <p id="BrP_73.12">
            yajāmas tvāṃ mahāyajñair vadāmo vāgbhir acyuta <br />
            tvadekaśaraṇāḥ santaḥ kathaṃ daityaṃ namemahi //
             <span class="ref">BrP_73.12</span></p>
         
         
         <p id="BrP_73.13">
            tvadvīryam āśritā nityaṃ devāḥ sendrapurogamāḥ <br />
            tvayā dattaṃ padaṃ prāpya kathaṃ daityaṃ namemahi //
             <span class="ref">BrP_73.13</span></p>
         
         
         <p id="BrP_73.14">
            sraṣṭā tvaṃ brahmamūrtyā tu viṣṇur bhūtvā tu rakṣasi <br />
            saṃhartā rudraśaktyā tvaṃ kathaṃ daityaṃ namemahi //
             <span class="ref">BrP_73.14</span></p>
         
         
         <p id="BrP_73.15">
            aiśvaryaṃ kāraṇaṃ loke vinaiśvaryaṃ tu kiṃ phalam <br />
            hataiśvaryāḥ sureśāna kathaṃ daityaṃ namemahi //
             <span class="ref">BrP_73.15</span></p>
         
         
         <p id="BrP_73.16">
            anādis tvaṃ jagaddhātar anantas tvaṃ jagadguruḥ <br />
            antavantam amuṃ śatruṃ kathaṃ daityaṃ namemahi //
             <span class="ref">BrP_73.16</span></p>
         
         
         <p id="BrP_73.17">
            tavaiśvaryeṇa puṣṭāṅgā jitvā trailokyam ojasā <br />
            sthirāḥ syāmaḥ sureśāna kathaṃ daityaṃ namemahi //
             <span class="ref">BrP_73.17</span></p>
         
         brahmovāca
         
         
         <p id="BrP_73.18">
            ity etad eva vacanaṃ śrutvā daiteyasūdanaḥ <br />
            uvāca sarvān amarān devānāṃ kāryasiddhaye //
             <span class="ref">BrP_73.18</span></p>
         
         śrībhagavān uvāca
         
         
         <p id="BrP_73.19">
            madbhakto 'sau balir daityo hy avadhyo 'sau surāsuraiḥ <br />
            yathā bhavanto matpoṣyās tathā poṣyo balir mama //
             <span class="ref">BrP_73.19</span></p>
         
         
         <p id="BrP_73.20">
            vinā tu saṃgaraṃ devā hatvā rājyaṃ triviṣṭape <br />
            baliṃ nibadhya mantroktyā rājyaṃ vaḥ pradadāmy aham //
             <span class="ref">BrP_73.20</span></p>
         
         brahmovāca
         
         
         <p id="BrP_73.21">
            tathety uktvā suragaṇāḥ saṃjagmur divam eva hi <br />
            bhagavān api deveśo hy adityā garbham āviśat //
             <span class="ref">BrP_73.21</span></p>
         
         
         <p id="BrP_73.22">
            tasminn utpadyamāne tu utsavāś ca babhūvire <br />
            jāto 'sau vāmano brahman yajñeśo yajñapūruṣaḥ //
             <span class="ref">BrP_73.22</span></p>
         
         
         <p id="BrP_73.23">
            etasminn antare brahman hayamedhāya dīkṣitaḥ <br />
            balir balavatāṃ śreṣṭha ṛṣimukhyaiḥ samāhitaḥ //
             <span class="ref">BrP_73.23</span></p>
         
         
         <p id="BrP_73.24">
            purodhasā ca śukreṇa vedavedāṅgavedinā <br />
            makhe tasmin vartamāne yajamāne balau tathā //
             <span class="ref">BrP_73.24</span></p>
         
         
         <p id="BrP_73.25">
            ārtvijya ṛṣimukhye tu śukre tatra purodhasi <br />
            havirbhāgārtham āsannadevagandharvapannage //
             <span class="ref">BrP_73.25</span></p>
         
         
         <p id="BrP_73.26">
            dīyatāṃ bhujyatāṃ pūjā kriyatāṃ ca pṛthak pṛthak <br />
            paripūrṇaṃ punaḥ pūrṇam evaṃ vākye pravartati //
             <span class="ref">BrP_73.26</span></p>
         
         
         <p id="BrP_73.27">
            śanais taddeśam abhyāgād vāmanaḥ sāmagāyanaḥ <br />
            yajñavāṭam anuprāpto vāmanaś citrakuṇḍalaḥ //
             <span class="ref">BrP_73.27</span></p>
         
         
         <p id="BrP_73.28">
            praśaṃsamānas taṃ yajñaṃ vāmanaṃ prekṣya bhārgavaḥ <br />
            brahmarūpadharaṃ devaṃ vāmanaṃ daityasūdanam //
             <span class="ref">BrP_73.28</span></p>
         
         
         <p id="BrP_73.29">
            dātāraṃ yajñatapasāṃ phalaṃ hantāraṃ rakṣasām <br />
            jñātvā tvarann athovāca rājānaṃ bhūritejasam //
             <span class="ref">BrP_73.29</span></p>
         
         
         <p id="BrP_73.30">
            jetāraṃ kṣatradharmeṇa dātāraṃ bhaktito dhanam <br />
            baliṃ balavatāṃ śreṣṭhaṃ sabhāryaṃ dīkṣitaṃ makhe //
             <span class="ref">BrP_73.30</span></p>
         
         
         <p id="BrP_73.31">
            dhyāyantaṃ yajñapuruṣam utsṛjantaṃ haviḥ pṛthak <br />
            tam āha bhṛguśārdūlaḥ śukraḥ paramabuddhimān //
             <span class="ref">BrP_73.31</span></p>
         
         śukra uvāca
         
         
         <p id="BrP_73.32">
            yo 'sau tava makhaṃ prāpto brāhmaṇo vāmanākṛtiḥ <br />
            nāsau vipro bale satyaṃ yajñeśo yajñavāhanaḥ //
             <span class="ref">BrP_73.32</span></p>
         
         
         <p id="BrP_73.33">
            śiśus tvāṃ yācituṃ prāpto nūnaṃ devahitāya hi <br />
            mayā ca saha saṃmantrya paścād deyaṃ tvayā prabho //
             <span class="ref">BrP_73.33</span></p>
         
         brahmovāca
         
         
         <p id="BrP_73.34">
            balis tu bhārgavaṃ prāha purodhasam ariṃdamaḥ //
             <span class="ref">BrP_73.34</span></p>
         
         balir uvāca
         
         
         <p id="BrP_73.35">
            dhanyo 'haṃ mama yajñeśo gṛham āyāti mūrtimān <br />
            āgatya yācate kiṃcit kiṃ mantryam avaśiṣyate //
             <span class="ref">BrP_73.35</span></p>
         
         brahmovāca
         
         
         <p id="BrP_73.36">
            evam uktvā sabhāryo 'sau śukreṇa ca purodhasā <br />
            jagāma yatra viprendro vāmano 'ditinandanaḥ //
             <span class="ref">BrP_73.36</span></p>
         
         
         <p id="BrP_73.37">
            kṛtāñjalipuṭo bhūtvā kenārthitvaṃ tad ucyatām <br />
            vāmano 'pi tadā prāha padatrayamitāṃ bhuvam //
             <span class="ref">BrP_73.37</span></p>
         
         
         <p id="BrP_73.38">
            dehi rājendra nānyena kāryam asti dhanena kim <br />
            tathety uktvā tu kalaśān nānāratnavibhūṣitāt //
             <span class="ref">BrP_73.38</span></p>
         
         
         <p id="BrP_73.39">
            vāridhārāṃ puraskṛtya vāmanāya bhuvaṃ dadau <br />
            paśyatsu ṛṣimukhyeṣu śukre caiva purodhasi //
             <span class="ref">BrP_73.39</span></p>
         
         
         <p id="BrP_73.40">
            paśyatsu lokanātheṣu vāmanāya bhuvaṃ dadau <br />
            paśyatsu daityasaṃgheṣu jayaśabde pravartati //
             <span class="ref">BrP_73.40</span></p>
         
         
         <p id="BrP_73.41">
            śanais tu vāmanaḥ prāha svasti rājan sukhī bhava <br />
            dehi me saṃmitāṃ bhūmiṃ tripadām āśu gamyate //
             <span class="ref">BrP_73.41</span></p>
         
         
         <p id="BrP_73.42">
            tathety uvāca daityeśo yāvat paśyati vāmanam <br />
            yajñeśo yajñapuruṣaś candrādityau stanāntare //
             <span class="ref">BrP_73.42</span></p>
         
         
         <p id="BrP_73.43">
            yathā syātāṃ surā mūrdhni vavṛdhe vikramākṛtiḥ <br />
            anantaś cācyuto devo vikrānto vikramākṛtiḥ <br />
            taṃ dṛṣṭvā daityarāṭ prāha sabhāryo vinayānvitaḥ //
             <span class="ref">BrP_73.43</span></p>
         
         balir uvāca
         
         
         <p id="BrP_73.44">
            kramasva viṣṇo lokeśa yāvacchaktyā jaganmaya <br />
            jitaṃ mayā sureśāna sarvabhāvena viśvakṛt //
             <span class="ref">BrP_73.44</span></p>
         
         brahmovāca
         
         
         <p id="BrP_73.45">
            tadvākyasamakālaṃ tu viṣṇuḥ prāha mahākratuḥ //
             <span class="ref">BrP_73.45</span></p>
         
         viṣṇur uvāca
         
         
         <p id="BrP_73.46">
            daityeśvara mahābāho kramiṣye paśya daityarāṭ //
             <span class="ref">BrP_73.46</span></p>
         
         brahmovāca
         
         
         <p id="BrP_73.47">
            evaṃ vadantaṃ sa prāha krama viṣṇo punaḥ punaḥ //
             <span class="ref">BrP_73.47</span></p>
         
         brahmovāca
         
         
         <p id="BrP_73.48">
            kūrmapṛṣṭhe padaṃ nyasya baliyajñe padaṃ nyasat <br />
            dvitīyaṃ tu padaṃ prāpa brahmalokaṃ sanātanam //
             <span class="ref">BrP_73.48</span></p>
         
         
         <p id="BrP_73.49">
            tṛtīyasya padasyātra sthānaṃ nāsty asureśvara <br />
            kva kramiṣye bhuvaṃ dehi baliṃ taṃ harir abravīt <br />
            vihasya balir apy āha sabhāryaḥ sa kṛtāñjaliḥ //
             <span class="ref">BrP_73.49</span></p>
         
         balir uvāca
         
         
         <p id="BrP_73.50">
            tvayā sṛṣṭaṃ jagat sarvaṃ na sraṣṭāhaṃ sureśvara <br />
            tvaddoṣād alpam abhavat kiṃ karomi jaganmaya //
             <span class="ref">BrP_73.50</span></p>
         
         
         <p id="BrP_73.51">
            tathāpi nānṛtapūrvaṃ kadācid vacmi keśava <br />
            satyavākyaṃ ca māṃ kurvan matpṛṣṭhe hi padaṃ nyasa //
             <span class="ref">BrP_73.51</span></p>
         
         brahmovāca
         
         
         <p id="BrP_73.52">
            tataḥ prasanno bhagavāṃs trayīmūrtiḥ surārcitaḥ //
             <span class="ref">BrP_73.52</span></p>
         
         bhagavān uvāca
         
         
         <p id="BrP_73.53">
            varaṃ vṛṇīṣva bhadraṃ te bhaktyā prīto 'smi daityarāṭ //
             <span class="ref">BrP_73.53</span></p>
         
         brahmovāca
         
         
         <p id="BrP_73.54">
            sa tu prāha jagannāthaṃ na yāce tvāṃ trivikramam <br />
            sa tu prādāt svayaṃ viṣṇuḥ prītaḥ san manasepsitam //
             <span class="ref">BrP_73.54</span></p>
         
         
         <p id="BrP_73.55">
            rasātalapatitvaṃ ca bhāvi cendrapadaṃ punaḥ <br />
            ātmādhipatyaṃ ca harir avināśi yaśo vibhuḥ //
             <span class="ref">BrP_73.55</span></p>
         
         
         <p id="BrP_73.56">
            evaṃ dattvā baleḥ sarvaṃ sasutaṃ bhāryayānvitam <br />
            rasātale hariḥ sthāpya baliṃ tv amaravairiṇam //
             <span class="ref">BrP_73.56</span></p>
         
         
         <p id="BrP_73.57">
            śatakratos tathā prādāt surarājyaṃ yathābhavam <br />
            etasminn antare tatra padaṃ prāgāt surārcitam //
             <span class="ref">BrP_73.57</span></p>
         
         
         <p id="BrP_73.58">
            dvitīyaṃ tat padaṃ viṣṇoḥ pitur mama mahāmate <br />
            yat padaṃ samanuprāptaṃ gṛhaṃ dṛṣṭvāpy acintayam //
             <span class="ref">BrP_73.58</span></p>
         
         
         <p id="BrP_73.59">
            kiṃ kṛtyaṃ yac chubhaṃ me syāt pade viṣṇoḥ samāgate <br />
            sarvasvaṃ ca samālokya śreṣṭho me syāt kamaṇḍaluḥ //
             <span class="ref">BrP_73.59</span></p>
         
         
         <p id="BrP_73.60">
            tad vāri yat puṇyatamaṃ dattaṃ ca tripurāriṇā <br />
            varaṃ vareṇyaṃ varadaṃ varaṃ śāntikaraṃ param //
             <span class="ref">BrP_73.60</span></p>
         
         
         <p id="BrP_73.61">
            śubhaṃ ca śubhadaṃ nityaṃ bhuktimuktipradāyakam <br />
            mātṛsvarūpaṃ lokānām amṛtaṃ bheṣajaṃ śuci //
             <span class="ref">BrP_73.61</span></p>
         
         
         <p id="BrP_73.62">
            pavitraṃ pāvanaṃ pūjyaṃ jyeṣṭhaṃ śreṣṭhaṃ guṇānvitam <br />
            smaraṇād eva lokānāṃ pāvanaṃ kiṃ nu darśanāt //
             <span class="ref">BrP_73.62</span></p>
         
         
         <p id="BrP_73.63">
            tādṛg vāri śucir bhūtvā kalpaye 'rghāya me pituḥ <br />
            iti saṃcintya tad vāri gṛhītvārghāya kalpitam //
             <span class="ref">BrP_73.63</span></p>
         
         
         <p id="BrP_73.64">
            viṣṇoḥ pāde tu patitam arghavāri sumantritam <br />
            tad vāri patitaṃ merau caturdhā vyagamad bhuvam //
             <span class="ref">BrP_73.64</span></p>
         
         
         <p id="BrP_73.65">
            pūrve tu dakṣiṇe caiva paścime cottare tathā <br />
            dakṣiṇe yat tu patitaṃ jaṭābhiḥ śaṃkaro mune //
             <span class="ref">BrP_73.65</span></p>
         
         
         <p id="BrP_73.66">
            jagrāha paścime yat tu punaḥ prāyāt kamaṇḍalum <br />
            uttare patitaṃ yat tu viṣṇur jagrāha taj jalam //
             <span class="ref">BrP_73.66</span></p>
         
         
         <p id="BrP_73.67">
            pūrvasminn ṛṣayo devā pitaro lokapālakāḥ <br />
            jagṛhuḥ śubhadaṃ vāri tasmāc chreṣṭhaṃ tad ucyate //
             <span class="ref">BrP_73.67</span></p>
         
         
         <p id="BrP_73.68">
            yā dakṣiṇāṃ diśaṃ prāptā āpo vai lokamātaraḥ <br />
            viṣṇupādaprasūtās tā brahmaṇyā lokamātaraḥ //
             <span class="ref">BrP_73.68</span></p>
         
         
         <p id="BrP_73.69">
            maheśvarajaṭāsaṃsthāḥ parvajātaśubhodayāḥ <br />
            tāsāṃ prabhāvasmaraṇāt sarvakāmān avāpnuyāt //
             <span class="ref">BrP_73.69</span></p>
         
         nārada uvāca
         
         
         <p id="BrP_74.1">
            kamaṇḍalusthitā devī maheśvarajaṭāgatā <br />
            śrutā deva yathā martyam āgatā tad bravītu me //
             <span class="ref">BrP_74.1</span></p>
         
         brahmovāca
         
         
         <p id="BrP_74.2">
            maheśvarajaṭāsthā yā āpo devyo mahāmate <br />
            tāsāṃ ca dvividho bheda āhartur dvayakāraṇāt //
             <span class="ref">BrP_74.2</span></p>
         
         
         <p id="BrP_74.3">
            ekāṃśo brāhmaṇenātra vratadānasamādhinā <br />
            gotamena śivaṃ pūjya āhṛto lokaviśrutaḥ //
             <span class="ref">BrP_74.3</span></p>
         
         
         <p id="BrP_74.4">
            aparas tu mahāprājña kṣatriyeṇa balīyasā <br />
            ārādhya śaṃkaraṃ devaṃ tapobhir niyamais tathā //
             <span class="ref">BrP_74.4</span></p>
         
         
         <p id="BrP_74.5">
            bhagīrathena bhūpena āhṛto 'ṃśo 'paras tathā <br />
            evaṃ dvairūpyam abhavad gaṅgāyā munisattama //
             <span class="ref">BrP_74.5</span></p>
         
         nārada uvāca
         
         
         <p id="BrP_74.6">
            maheśvarajaṭāsthā yā hetunā kena gautamaḥ <br />
            āhartā kṣatriyeṇāpi āhṛtā kena tad vada //
             <span class="ref">BrP_74.6</span></p>
         
         brahmovāca
         
         
         <p id="BrP_74.7">
            yathānītā purā vatsa brāhmaṇenetareṇa vā <br />
            tat sarvaṃ vistareṇāhaṃ vadiṣye prītaye tava //
             <span class="ref">BrP_74.7</span></p>
         
         
         <p id="BrP_74.8">
            yasmin kāle sureśasya umā patny abhavat priyā <br />
            tasminn evābhavad gaṅgā priyā śaṃbhor mahāmate //
             <span class="ref">BrP_74.8</span></p>
         
         
         <p id="BrP_74.9">
            mama doṣāpanodāya cintayānaḥ śivas tadā <br />
            umayā sahitaḥ śrīmān devīṃ prekṣya viśeṣataḥ //
             <span class="ref">BrP_74.9</span></p>
         
         
         <p id="BrP_74.10">
            rasavṛttau sthito yasmān nirmame rasam uttamam <br />
            rasikatvāt priyatvāc ca straiṇatvāt pāvanatvataḥ //
             <span class="ref">BrP_74.10</span></p>
         
         
         <p id="BrP_74.12">
            sarvābhyo hy adhikaprītir gaṅgābhūd dvijasattama <br />
            saivodbhūtā jaṭāmārgāt kasmiṃścit kāraṇāntare <br />
            sa tu saṃgopayām āsa gaṅgāṃ śaṃbhur jaṭāgatām //
             <span class="ref">BrP_74.12</span></p>
         
         
         <p id="BrP_74.13">
            śirasā ca dhṛtāṃ jñātvā na śaśāka umā tadā <br />
            soḍhuṃ brahmañ jaṭājūṭe sthitāṃ dṛṣṭvā punaḥ punaḥ //
             <span class="ref">BrP_74.13</span></p>
         
         
         <p id="BrP_74.14">
            amarṣeṇa bhavaṃ gorī prerayasvety abhāṣata <br />
            naivāsau prairayac chaṃbhū rasiko rasam uttamam //
             <span class="ref">BrP_74.14</span></p>
         
         
         <p id="BrP_74.15">
            jaṭāsv eva tadā devīṃ gopāyantaṃ vimṛśya sā <br />
            vināyakaṃ jayāṃ skandaṃ raho vacanam abravīt //
             <span class="ref">BrP_74.15</span></p>
         
         
         <p id="BrP_74.16">
            naivāyaṃ tridaśeśāno gaṅgāṃ tyajati kāmukaḥ <br />
            sāpi priyā śivasyādya kathaṃ tyajati tāṃ priyām //
             <span class="ref">BrP_74.16</span></p>
         
         
         <p id="BrP_74.17">
            evaṃ vimṛśya bahuśo gaurī cāha vināyakam //
             <span class="ref">BrP_74.17</span></p>
         
         pārvaty uvāca
         
         
         <p id="BrP_74.18">
            na devair nāsurair yakṣair na siddhair bhavatāpi ca <br />
            na rājabhir athānyair vā na gaṅgāṃ tyajati prabhuḥ //
             <span class="ref">BrP_74.18</span></p>
         
         
         <p id="BrP_74.19">
            punas tapsyāmi vā gatvā himavantaṃ nagottamam <br />
            athavā brāhmaṇaiḥ puṇyais tapobhir hatakalmaṣaiḥ //
             <span class="ref">BrP_74.19</span></p>
         
         
         <p id="BrP_74.20">
            tair vā jaṭāsthitā gaṅgā prārthitā bhuvam āpnuyāt //
             <span class="ref">BrP_74.20</span></p>
         
         brahmovāca
         
         
         <p id="BrP_74.21">
            etac chrutvā mātṛvākyaṃ mātaraṃ prāha vighnarāṭ <br />
            bhrātrā skandena jayayā saṃmantryeha ca yujyate //
             <span class="ref">BrP_74.21</span></p>
         
         
         <p id="BrP_74.22">
            tat kurmo mastakād gaṅgāṃ yathā tyajati me pitā <br />
            etasminn antare brahmann anāvṛṣṭir ajāyata //
             <span class="ref">BrP_74.22</span></p>
         
         
         <p id="BrP_74.23">
            dvir dvādaśa samā martye sarvaprāṇibhayāvahā <br />
            tato vinaṣṭam abhavaj jagat sthāvarajaṅgamam //
             <span class="ref">BrP_74.23</span></p>
         
         
         <p id="BrP_74.24">
            vinā tu gautamaṃ puṇyam āśramaṃ sarvakāmadam <br />
            sraṣṭukāmaḥ purā putra sthāvaraṃ jaṅgamaṃ tathā //
             <span class="ref">BrP_74.24</span></p>
         
         
         <p id="BrP_74.25">
            kṛto yajño mayā pūrvaṃ sa devayajano giriḥ <br />
            mannāmā tatra vikhyātas tato brahmagiriḥ sadā //
             <span class="ref">BrP_74.25</span></p>
         
         
         <p id="BrP_74.26">
            tam āśritya nagaśreṣṭhaṃ sarvadāste sa gautamaḥ <br />
            tasyāśrame mahāpuṇye śreṣṭhe brahmagirau śubhe //
             <span class="ref">BrP_74.26</span></p>
         
         
         <p id="BrP_74.27">
            ādhayo vyādhayo vāpi durbhikṣaṃ vāpy avarṣaṇam <br />
            bhayaśokau ca dāridryaṃ na śrūyante kadācana //
             <span class="ref">BrP_74.27</span></p>
         
         
         <p id="BrP_74.28">
            tadāśramaṃ vinānyatra havyaṃ vā kavyam eva ca <br />
            nāsti putra tathā dātā hotā yaṣṭā tathaiva ca //
             <span class="ref">BrP_74.28</span></p>
         
         
         <p id="BrP_74.29">
            yadaiva gautamo vipro dadāti ca juhoti ca <br />
            tadaivāpy ayanaṃ svarge surāṇām api nānyataḥ //
             <span class="ref">BrP_74.29</span></p>
         
         
         <p id="BrP_74.30">
            devaloke 'pi martye vā śrūyate gautamo muniḥ <br />
            hotā dātā ca bhoktā ca sa eveti janā viduḥ //
             <span class="ref">BrP_74.30</span></p>
         
         
         <p id="BrP_74.31">
            tac chrutvā munayaḥ sarve nānāśramanivāsinaḥ <br />
            gautamāśramam āpṛcchann āgacchantas tapodhanāḥ //
             <span class="ref">BrP_74.31</span></p>
         
         
         <p id="BrP_74.32">
            teṣāṃ munīnāṃ sarveṣām āgatānāṃ sa gautamaḥ <br />
            śiṣyavat putravad bhaktyā pitṛvat poṣako 'bhavat //
             <span class="ref">BrP_74.32</span></p>
         
         
         <p id="BrP_74.33">
            yasya yathepsitaṃ kāmaṃ yathāyogyaṃ yathākramam <br />
            yathānurūpaṃ sarveṣāṃ śuśrūṣām akaron muniḥ //
             <span class="ref">BrP_74.33</span></p>
         
         
         <p id="BrP_74.34">
            ājñayā gautamasyāsann oṣadhyo lokamātaraḥ <br />
            ārādhitāḥ punas tena brahmaviṣṇumaheśvarāḥ //
             <span class="ref">BrP_74.34</span></p>
         
         
         <p id="BrP_74.35">
            jāyante ca tadauṣadhyo lūyante ca tadaiva hi <br />
            saṃpatsyante tadopyante gautamasya tapobalāt //
             <span class="ref">BrP_74.35</span></p>
         
         
         <p id="BrP_74.36">
            sarvāḥ samṛddhayas tasya saṃsidhyante manogatāḥ <br />
            pratyahaṃ vakti vinayād gautamas tv āgatān munīn //
             <span class="ref">BrP_74.36</span></p>
         
         
         <p id="BrP_74.37">
            putravac chiṣyavac caiva preṣyavat karavāṇi kim <br />
            pitṛvat poṣayām āsa saṃvatsaragaṇān bahūn //
             <span class="ref">BrP_74.37</span></p>
         
         
         <p id="BrP_74.38">
            evaṃ vasatsu muniṣu trailokye khyātir āśrayāt <br />
            tato vināyakaḥ prāha mātaraṃ bhrātaraṃ jayām //
             <span class="ref">BrP_74.38</span></p>
         
         vināyaka uvāca
         
         
         <p id="BrP_74.39">
            devānāṃ sadane mātar gīyate gautamo dvijaḥ <br />
            yan na sādhyaṃ suragaṇair gautamaḥ kṛtavān iti //
             <span class="ref">BrP_74.39</span></p>
         
         
         <p id="BrP_74.40">
            evaṃ śrutaṃ mayā devi brāhmaṇasya tapobalam <br />
            sa vipraś cālayed enāṃ mātar gaṅgāṃ jaṭāgatām //
             <span class="ref">BrP_74.40</span></p>
         
         
         <p id="BrP_74.41">
            tapasā vānyato vāpi pūjayitvā trilocanam <br />
            sa eva cyāvayed enāṃ jaṭāsthāṃ me pitṛpriyām //
             <span class="ref">BrP_74.41</span></p>
         
         
         <p id="BrP_74.42">
            tatra nītir vidhātavyā tāṃ vipro yācayed yathā <br />
            tatprabhāvāt saricchreṣṭhā śiraso 'vataraty api //
             <span class="ref">BrP_74.42</span></p>
         
         brahmovāca
         
         
         <p id="BrP_74.43">
            ity uktvā mātaraṃ bhrātrā jayayā saha vighnarāṭ <br />
            jagāma gautamo yatra brahmasūtradharaḥ kṛśaḥ //
             <span class="ref">BrP_74.43</span></p>
         
         
         <p id="BrP_74.44">
            vasan katipayāhaḥsu gautamāśramamaṇḍale <br />
            uvāca brāhmaṇān sarvāṃs tatra tatra ca vighnarāṭ //
             <span class="ref">BrP_74.44</span></p>
         
         
         <p id="BrP_74.45">
            gacchāmaḥ svam adhiṣṭhānam āśramāṇi śucīni ca <br />
            puṣṭāḥ sma gautamānnena pṛcchāmo gautamaṃ munim //
             <span class="ref">BrP_74.45</span></p>
         
         
         <p id="BrP_74.46">
            iti saṃmantrya pṛcchanti munayo munisattamāḥ <br />
            sa tān nivārayām āsa snehabuddhyā munīn pṛthak //
             <span class="ref">BrP_74.46</span></p>
         
         gautama uvāca
         
         
         <p id="BrP_74.47">
            kṛtāñjaliḥ savinayam āsadhvam iha caiva hi <br />
            yuṣmaccaraṇaśuśrūṣāṃ karomi munipuṃgavāḥ //
             <span class="ref">BrP_74.47</span></p>
         
         
         <p id="BrP_74.48">
            śuśrūṣau putravan nityaṃ mayi tiṣṭhati nocitam <br />
            bhavatāṃ bhūmidevānām āśramāntarasevanam //
             <span class="ref">BrP_74.48</span></p>
         
         
         <p id="BrP_74.49">
            idam evāśramaṃ puṇyaṃ sarveṣām iti me matiḥ <br />
            alam anyena munaya āśrameṇa gatena vā //
             <span class="ref">BrP_74.49</span></p>
         
         brahmovāca
         
         
         <p id="BrP_74.50">
            iti śrutvā muner vākyaṃ vighnakṛtyam anusmaran <br />
            uvāca prāñjalir bhūtvā brāhmaṇān sa gaṇādhipaḥ //
             <span class="ref">BrP_74.50</span></p>
         
         gaṇādhipa uvāca
         
         
         <p id="BrP_74.51">
            annakrītā vayaṃ kiṃ no nivārayata gautamaḥ <br />
            sāmnā naiva vayaṃ śaktā gantuṃ svaṃ svaṃ niveśanam //
             <span class="ref">BrP_74.51</span></p>
         
         
         <p id="BrP_74.52">
            nāyam arhati daṇḍaṃ vā upakārī dvijottamaḥ <br />
            tasmād buddhyā vyavasyāmi tat sarvair anumanyatām //
             <span class="ref">BrP_74.52</span></p>
         
         brahmovāca
         
         
         <p id="BrP_74.53">
            tataḥ sarve dvijaśreṣṭhāḥ kriyatām ity anubruvan <br />
            etasya tūpakārāya lokānāṃ hitakāmyayā //
             <span class="ref">BrP_74.53</span></p>
         
         
         <p id="BrP_74.54">
            brāhmaṇānāṃ ca sarveṣāṃ śreyo yat syāt tathā kuru <br />
            brāhmaṇānāṃ vacaḥ śrutvā mene vākyaṃ gaṇādhipaḥ //
             <span class="ref">BrP_74.54</span></p>
         
         vināyaka uvāca
         
         
         <p id="BrP_74.55">
            kriyate guṇarūpaṃ yad gautamasya viśeṣataḥ //
             <span class="ref">BrP_74.55</span></p>
         
         brahmovāca
         
         
         <p id="BrP_74.56">
            anumānya dvijān sarvān punaḥ punar udāradhīḥ <br />
            svayaṃ ca brāhmaṇo bhūtvā praṇamya brāhmaṇān punaḥ <br />
            mātur mate sthito vidvāñ jayāṃ prāha gaṇeśvaraḥ //
             <span class="ref">BrP_74.56</span></p>
         
         vināyaka uvāca
         
         
         <p id="BrP_74.57">
            yathā nānyo vijānīte tathā kuru śubhānane <br />
            gorūpadhāriṇī gaccha gautamo yatra tiṣṭhati //
             <span class="ref">BrP_74.57</span></p>
         
         
         <p id="BrP_74.58">
            śālīn khāda vināśyātha vikāraṃ kuru bhāmini <br />
            kṛte prahāre huṃkāre prekṣite cāpi kiṃcana <br />
            pata dīnaṃ svanaṃ kṛtvā na mriyasva na jīva ca //
             <span class="ref">BrP_74.58</span></p>
         
         brahmovāca
         
         
         <p id="BrP_74.59">
            tathā cakāra vijayā vighneśvaramate sthitā <br />
            yatrāsīd gautamo vipro jayā gorūpadhāriṇī //
             <span class="ref">BrP_74.59</span></p>
         
         
         <p id="BrP_74.60">
            jagāma śālīn khādantī tāṃ dadarśa sa gautamaḥ <br />
            gāṃ dṛṣṭvā vikṛtāṃ vipras tāṃ tṛṇena nyavārayat //
             <span class="ref">BrP_74.60</span></p>
         
         
         <p id="BrP_74.61">
            nivāryamāṇā sā tena svanaṃ kṛtvā papāta gauḥ <br />
            tasyāṃ tu patitāyāṃ ca hāhākāro mahān abhūt //
             <span class="ref">BrP_74.61</span></p>
         
         
         <p id="BrP_74.62">
            svanaṃ śrutvā ca dṛṣṭvā ca gautamasya viceṣṭitam <br />
            vyathitā brāhmaṇāḥ prāhur vighnarājapuraskṛtāḥ //
             <span class="ref">BrP_74.62</span></p>
         
         brāhmaṇā ūcuḥ
         
         
         <p id="BrP_74.63">
            ito gacchāmahe sarve na sthātavyaṃ tavāśrame <br />
            putravat poṣitāḥ sarve pṛṣṭo 'si munipuṃgava //
             <span class="ref">BrP_74.63</span></p>
         
         brahmovāca
         
         
         <p id="BrP_74.64">
            iti śrutvā munir vākyaṃ viprāṇāṃ gacchatāṃ tadā <br />
            vajrāhata ivāsīt sa viprāṇāṃ purato 'patat //
             <span class="ref">BrP_74.64</span></p>
         
         
         <p id="BrP_74.65">
            tam ūcur brāhmaṇāḥ sarve paśyemāṃ patitāṃ bhuvi <br />
            rudrāṇāṃ mātaraṃ devīṃ jagatāṃ pāvanīṃ priyām //
             <span class="ref">BrP_74.65</span></p>
         
         
         <p id="BrP_74.66">
            tīrthadevasvarūpiṇyām asyāṃ gavi vidher balāt <br />
            patitāyāṃ muniśreṣṭha gantavyam avaśiṣyate //
             <span class="ref">BrP_74.66</span></p>
         
         
         <p id="BrP_74.67">
            cīrṇaṃ vrataṃ kṣayaṃ yāti yathā vāsas tvadāśrame <br />
            vayaṃ nānyadhanā brahman kevalaṃ tu tapodhanāḥ //
             <span class="ref">BrP_74.67</span></p>
         
         brahmovāca
         
         
         <p id="BrP_74.68">
            viprāṇāṃ purataḥ sthitvā vinītaḥ prāha gautamaḥ //
             <span class="ref">BrP_74.68</span></p>
         
         gautama uvāca
         
         
         <p id="BrP_74.69">
            bhavanta eva śaraṇaṃ pūtaṃ māṃ kartum arhatha //
             <span class="ref">BrP_74.69</span></p>
         
         brahmovāca
         
         
         <p id="BrP_74.70">
            tataḥ provāca bhagavān vighnarāḍ brāhmaṇair vṛtaḥ //
             <span class="ref">BrP_74.70</span></p>
         
         vighnarāja uvāca
         
         
         <p id="BrP_74.71">
            naiveyaṃ mriyate tatra naiva jīvati tatra kim <br />
            vadāmo 'smin susaṃdigdhe niṣkṛtiṃ gatim eva vā //
             <span class="ref">BrP_74.71</span></p>
         
         gautama uvāca
         
         
         <p id="BrP_74.72">
            katham utthāsyatīyaṃ gaur atha cāsmiṃś ca niṣkṛtim <br />
            vaktum arhatha tat sarvaṃ kariṣye 'ham asaṃśayam //
             <span class="ref">BrP_74.72</span></p>
         
         brāhmaṇā ūcuḥ
         
         
         <p id="BrP_74.73">
            sarveṣāṃ ca matenāyaṃ vadiṣyati ca buddhimān <br />
            etad vākyam athāsmākaṃ pramāṇaṃ tava gautama //
             <span class="ref">BrP_74.73</span></p>
         
         brahmovāca
         
         
         <p id="BrP_74.74">
            brāhmaṇaiḥ preryamāṇo 'sau gautamena balīyasā <br />
            vighnakṛd brahmavapuṣā prāha sarvān idaṃ vacaḥ //
             <span class="ref">BrP_74.74</span></p>
         
         vighnarāja uvāca
         
         
         <p id="BrP_74.75">
            sarveṣāṃ ca matenāhaṃ vadiṣyāmi yathārthavat <br />
            anumanyantu munayo madvākyaṃ gautamo 'pi ca //
             <span class="ref">BrP_74.75</span></p>
         
         
         <p id="BrP_74.76">
            maheśvarajaṭājūṭe brahmaṇo 'vyaktajanmanaḥ <br />
            kamaṇḍalusthitaṃ vāri tiṣṭhatīti hi śuśruma //
             <span class="ref">BrP_74.76</span></p>
         
         
         <p id="BrP_74.77">
            tad ānayasva tarasā tapasā niyamena ca <br />
            tenābhiṣiñca gām etāṃ bhagavan bhuvam āśritām <br />
            tato vatsyāmahe sarve pūrvavat tava veśmani //
             <span class="ref">BrP_74.77</span></p>
         
         brahmovāca
         
         
         <p id="BrP_74.78">
            ity uktavati viprendre brāhmaṇānāṃ ca saṃsadi <br />
            tatrāpatat puṣpavṛṣṭir jayaśabdo vyavardhata <br />
            tataḥ kṛtāñjalir namro gautamo vākyam abravīt //
             <span class="ref">BrP_74.78</span></p>
         
         gautama uvāca
         
         
         <p id="BrP_74.79">
            tapasāgniprasādena devabrahmaprasādataḥ <br />
            bhavatāṃ ca prasādena matsaṃkalpo 'nusidhyatām //
             <span class="ref">BrP_74.79</span></p>
         
         brahmovāca
         
         
         <p id="BrP_74.80">
            evam astv iti taṃ viprā āpṛcchan munipuṃgavam <br />
            svāni sthānāni te jagmuḥ samṛddhāny annavāribhiḥ //
             <span class="ref">BrP_74.80</span></p>
         
         
         <p id="BrP_74.81">
            yāteṣu teṣu vipreṣu bhrātrā saha gaṇeśvaraḥ <br />
            jayayā saha suprītaḥ kṛtakṛtyo nyavartata //
             <span class="ref">BrP_74.81</span></p>
         
         
         <p id="BrP_74.82">
            gateṣu brahmavṛndeṣu gaṇeśe ca gate tathā <br />
            gautamo 'pi muniśreṣṭhas tapasā hatakalmaṣaḥ //
             <span class="ref">BrP_74.82</span></p>
         
         
         <p id="BrP_74.83">
            dhyāyaṃs tadarthaṃ sa muniḥ kim idaṃ mama saṃsthitam <br />
            ity evaṃ bahuśo dhyāyañ jñānena jñātavān dvija //
             <span class="ref">BrP_74.83</span></p>
         
         
         <p id="BrP_74.84">
            niścitya devakāryārtham ātmanaḥ kilbiṣāṃ gatim <br />
            lokānām upakāraṃ ca śaṃbhoḥ prīṇanam eva ca //
             <span class="ref">BrP_74.84</span></p>
         
         
         <p id="BrP_74.85">
            umāyāḥ prīṇanaṃ cāpi gaṅgānayanam eva ca <br />
            sarvaṃ śreyaskaraṃ manye mayi naiva ca kilbiṣam //
             <span class="ref">BrP_74.85</span></p>
         
         
         <p id="BrP_74.86">
            ity evaṃ manasā dhyāyan suprīto 'bhūd dvijottamaḥ <br />
            ārādhya jagatām īśaṃ trinetraṃ vṛṣabhadhvajam //
             <span class="ref">BrP_74.86</span></p>
         
         
         <p id="BrP_74.87">
            ānayiṣye saricchreṣṭhāṃ prītā 'stu girijā mama <br />
            sapatnī jagadambāyā maheśvarajaṭāsthitā //
             <span class="ref">BrP_74.87</span></p>
         
         
         <p id="BrP_74.88">
            evaṃ hi saṃkalpya munipravīraḥ <br />sa gautamo brahmagirer jagāma<br />
            kailāsam ādhiṣṭhitam ugradhanvanā <br />surārcitaṃ priyayā brahmavṛndaiḥ
             <span class="ref">BrP_74.88</span></p>
         
         nārada uvāca
         
         
         <p id="BrP_75.1">
            kailāsaśikharaṃ gatvā gautamo bhagavān ṛṣiḥ <br />
            kiṃ cakāra tapo vāpi kāṃ cakre stutim uttamām //
             <span class="ref">BrP_75.1</span></p>
         
         brahmovāca
         
         
         <p id="BrP_75.2">
            giriṃ gatvā tato vatsa vācaṃ saṃyamya gautamaḥ <br />
            āstīrya sa kuśān prājñaḥ kailāse parvatottame //
             <span class="ref">BrP_75.2</span></p>
         
         
         <p id="BrP_75.3">
            upaviśya śucir bhūtvā stotraṃ cedaṃ tato jagau <br />
            apatat puṣpavṛṣṭiś ca stūyamāne maheśvare //
             <span class="ref">BrP_75.3</span></p>
         
         gautama uvāca
         
         
         <p id="BrP_75.4">
            bhogārthināṃ bhogam abhīpsitaṃ ca <br />dātuṃ mahānty aṣṭavapūṃṣi dhatte<br />
            somo janānāṃ guṇavanti nityaṃ <br />devaṃ mahādevam iti stuvanti
             <span class="ref">BrP_75.4</span></p>
         
         
         <p id="BrP_75.5">
            kartuṃ svakīyair viṣayaiḥ sukhāni <br />bhartuṃ samastaṃ sacarācaraṃ ca<br />
            saṃpattaye hy asya vivṛddhaye ca <br />mahīmayaṃ rūpam itīśvarasya
             <span class="ref">BrP_75.5</span></p>
         
         
         <p id="BrP_75.6">
            sṛṣṭeḥ sthiteḥ saṃharaṇāya bhūmer <br />ādhāram ādhātum apāṃ svarūpam<br />
            bheje śivaḥ śāntatanur janānāṃ <br />sukhāya dharmāya jagat pratiṣṭhitam
             <span class="ref">BrP_75.6</span></p>
         
         
         <p id="BrP_75.7">
            kālavyavasthām amṛtasravaṃ ca <br />jīvasthitiṃ sṛṣṭim atho vināśanam<br />
            mudaṃ prajānāṃ sukham unnatiṃ ca <br />cakre 'rkacandrāgnimayaṃ śarīram
             <span class="ref">BrP_75.7</span></p>
         
         
         <p id="BrP_75.8">
            vṛddhiṃ gatiṃ śaktim athākṣarāṇi <br />jīvavyavasthāṃ mudam apy anekām<br />
            sraṣṭuṃ kṛtaṃ vāyur itīśarūpaṃ <br />tvaṃ vetsi nūnaṃ bhagavan bhavantam
             <span class="ref">BrP_75.8</span></p>
         
         
         <p id="BrP_75.9">
            bhedair vinā naiva kṛtir na dharmo <br />nātmīyam anyan na diśo 'ntarikṣam<br />
            dyāvāpṛthivyau na ca bhuktimuktī <br />tasmād idaṃ vyomavapus taveśa
             <span class="ref">BrP_75.9</span></p>
         
         
         <p id="BrP_75.10">
            dharmaṃ vyavasthāpayituṃ vyavasya <br />ṛksāmaśāstrāṇi yajuś ca śākhāḥ<br />
            loke ca gāthāḥ smṛtayaḥ purāṇam <br />ityādiśabdātmakatām upaiti
             <span class="ref">BrP_75.10</span></p>
         
         
         <p id="BrP_75.11">
            yaṣṭā kratur yāny api sādhanāni <br />ṛtvikpradeśaṃ phaladeśakālāḥ<br />
            tvam eva śaṃbho paramārthatattvaṃ <br />vadanti yajñāṅgamayaṃ vapus te
             <span class="ref">BrP_75.11</span></p>
         
         
         <p id="BrP_75.12">
            kartā pradātā pratibhūḥ pradānaṃ <br />sarvajñasākṣī puruṣaḥ paraś ca<br />
            pratyātmabhūtaḥ paramārtharūpas <br />tvam eva sarvaṃ kim u vāgvilāsaiḥ
             <span class="ref">BrP_75.12</span></p>
         
         
         <p id="BrP_75.13">
            na vedaśāstrair gurubhiḥ pradiṣṭo <br />na nāsi buddhyādibhir apradhṛṣyaḥ<br />
            ajo 'prameyaḥ śivaśabdavācyas <br />tvam asti satyaṃ bhagavan namas te
             <span class="ref">BrP_75.13</span></p>
         
         
         <p id="BrP_75.14">
            ātmaikatāṃ svaprakṛtiṃ kadācid <br />aikṣac chivaḥ saṃpad iyaṃ mameti<br />
            pṛthak tadaivābhavad apratarkya <br />acintyaprabhāvo bahuviśvamūrtiḥ
             <span class="ref">BrP_75.14</span></p>
         
         
         <p id="BrP_75.15">
            bhāve 'bhivṛddhā ca bhave bhave ca <br />svakāraṇaṃ kāraṇam āsthitā ca<br />
            nityā śivā sarvasulakṣaṇā vā <br />vilakṣaṇā viśvakarasya śaktiḥ
             <span class="ref">BrP_75.15</span></p>
         
         
         <p id="BrP_75.16">
            utpādanaṃ saṃsthitir annavṛddhi <br />layāḥ satāṃ yatra sanātanās te<br />
            ekaiva mūrtir na samasti kiṃcid <br />asādhyam asyā dayitā harasya
             <span class="ref">BrP_75.16</span></p>
         
         
         <p id="BrP_75.17">
            yadartham annāni dhanāni jīvā <br />yacchanti kurvanti tapāṃsi dharmān<br />
            sāpīyam ambā jagato janitrī <br />priyā tu somasya mahāsukīrtiḥ
             <span class="ref">BrP_75.17</span></p>
         
         
         <p id="BrP_75.18">
            yad īkṣitaṃ kāṅkṣati vāsavo 'pi <br />yannāmato maṅgalam āpnuyāc ca<br />
            yā vyāpya viśvaṃ vimalīkaroti <br />somā sadā somasamānarūpā
             <span class="ref">BrP_75.18</span></p>
         
         
         <p id="BrP_75.19">
            brahmādijīvasya carācarasya <br />buddhyakṣicaitanyamanaḥsukhāni<br />
            yasyāḥ prasādāt phalavanti nityaṃ <br />vāgīśvarī lokaguroḥ suramyā
             <span class="ref">BrP_75.19</span></p>
         
         
         <p id="BrP_75.20">
            caturmukhasyāpi mano malīnaṃ <br />kim anyajantor iti cintya mātā<br />
            gaṅgāvatāraṃ vividhair upāyaiḥ <br />sarvaṃ jagat pāvayituṃ cakāra
             <span class="ref">BrP_75.20</span></p>
         
         
         <p id="BrP_75.21">
            śrutīḥ samālakṣya haraprabhutvaṃ <br />viśvasya lokaḥ sakalaiḥ pramāṇaiḥ<br />
            kṛtvā ca dharmān bubhuje ca bhogān <br />vibhūtir eṣā tu sadāśivasya
             <span class="ref">BrP_75.21</span></p>
         
         
         <p id="BrP_75.22">
            kāryakriyākārakasādhanānāṃ <br />vedoditānām atha laukikānām<br />
            yat sādhyam utkṛṣṭatamaṃ priyaṃ ca <br />proktā ca sā siddhir anādikartuḥ
             <span class="ref">BrP_75.22</span></p>
         
         
         <p id="BrP_75.23">
            dhyātvā varaṃ brahma paraṃ pradhānaṃ <br />yat sārabhūtaṃ yad upāsitavyam<br />
            yat prāpya muktā na punar bhavanti <br />sadyogino muktir umāpatiḥ saḥ
             <span class="ref">BrP_75.23</span></p>
         
         
         <p id="BrP_75.24">
            yathā yathā śaṃbhur ameyamāyā <br />rūpāṇi dhatte jagato hitāya<br />
            tadyogayogyāni tathaiva dhatse <br />pativratātvaṃ tvayi mātar evam
             <span class="ref">BrP_75.24</span></p>
         
         brahmovāca
         
         
         <p id="BrP_75.25">
            ity evaṃ stuvatas tasya purastād vṛṣabhadhvajaḥ <br />
            umayā sahitaḥ śrīmān gaṇeśādigaṇair vṛtaḥ //
             <span class="ref">BrP_75.25</span></p>
         
         
         <p id="BrP_75.26">
            sākṣād āgatya taṃ śaṃbhuḥ prasanno vākyam abravīt //
             <span class="ref">BrP_75.26</span></p>
         
         śiva uvāca
         
         
         <p id="BrP_75.27">
            kiṃ te gautama dāsyāmi bhaktistotravrataiḥ śubhaiḥ <br />
            parituṣṭo 'smi yācasva devānām api duṣkaram //
             <span class="ref">BrP_75.27</span></p>
         
         brahmovāca
         
         
         <p id="BrP_75.28">
            iti śrutvā jaganmūrter vākyaṃ vākyaviśāradaḥ <br />
            harṣabāṣpaparītāṅgo gautamaḥ paryacintayat //
             <span class="ref">BrP_75.28</span></p>
         
         
         <p id="BrP_75.29">
            aho daivam aho dharmo hy aho vai viprapūjanam <br />
            aho lokagatiś citrā aho dhātar namo 'stu te //
             <span class="ref">BrP_75.29</span></p>
         
         gautama uvāca
         
         
         <p id="BrP_75.30">
            jaṭāsthitāṃ śubhāṃ gaṅgāṃ dehi me tridaśārcita <br />
            yadi tuṣṭo 'si deveśa trayīdhāma namo 'stu te //
             <span class="ref">BrP_75.30</span></p>
         
         īśvara uvāca
         
         
         <p id="BrP_75.31">
            trayāṇām upakārārthaṃ lokānāṃ yācitaṃ tvayā <br />
            ātmanas tūpakārāya tad yācasvākutobhayaḥ //
             <span class="ref">BrP_75.31</span></p>
         
         gautama uvāca
         
         
         <p id="BrP_75.32">
            stotreṇānena ye bhaktās tvāṃ ca devīṃ stuvanti vai <br />
            sarvakāmasamṛddhāḥ syur etad dhi varayāmy aham //
             <span class="ref">BrP_75.32</span></p>
         
         brahmovāca
         
         
         <p id="BrP_75.33">
            evam astv iti deveśaḥ parituṣṭo 'bravīd vacaḥ <br />
            anyān api varān matto yācasva vigatajvaraḥ //
             <span class="ref">BrP_75.33</span></p>
         
         
         <p id="BrP_75.34">
            evam uktas tu harṣeṇa gautamaḥ prāha śaṃkaram //
             <span class="ref">BrP_75.34</span></p>
         
         gautama uvāca
         
         
         <p id="BrP_75.35">
            imāṃ devīṃ jaṭāsaṃsthāṃ pāvanīṃ lokapāvanīm <br />
            tava priyāṃ jagannātha utsṛja brahmaṇo girau //
             <span class="ref">BrP_75.35</span></p>
         
         
         <p id="BrP_75.36">
            sarvāsāṃ tīrthabhūtā tu yāvad gacchati sāgaram <br />
            brahmahatyādipāpāni manovākkāyikāni ca //
             <span class="ref">BrP_75.36</span></p>
         
         
         <p id="BrP_75.37">
            snānamātreṇa sarvāṇi vilayaṃ yāntu śaṃkara <br />
            candrasūryoparāge ca ayane viṣuve tathā //
             <span class="ref">BrP_75.37</span></p>
         
         
         <p id="BrP_75.38">
            saṃkrāntau vaidhṛtau puṇyatīrtheṣv anyeṣu yat phalam <br />
            asyās tu smaraṇād eva tat puṇyaṃ jāyatāṃ hara //
             <span class="ref">BrP_75.38</span></p>
         
         
         <p id="BrP_75.39">
            ślāghyaṃ kṛte tapaḥ proktaṃ tretāyāṃ yajñakarma ca <br />
            dvāpare yajñadāne ca dānam eva kalau yuge //
             <span class="ref">BrP_75.39</span></p>
         
         
         <p id="BrP_75.40">
            yugadharmāś ca ye sarve deśadharmās tathaiva ca <br />
            deśakālādisaṃyoge yo dharmo yatra śasyate //
             <span class="ref">BrP_75.40</span></p>
         
         
         <p id="BrP_75.41">
            yad anyatra kṛtaṃ puṇyaṃ snānadānādisaṃyamaiḥ <br />
            asyās tu smaraṇād eva tat puṇyaṃ jāyatāṃ hara //
             <span class="ref">BrP_75.41</span></p>
         
         
         <p id="BrP_75.42">
            yatra yatra tv iyaṃ yāti yāvat sāgaragāminī <br />
            tatra tatra tvayā bhāvyam eṣa cāstu varo varaḥ //
             <span class="ref">BrP_75.42</span></p>
         
         
         <p id="BrP_75.43">
            yojanānāṃ tūpari tu daśa yāvac ca saṃkhyayā <br />
            tadantarapraviṣṭānāṃ mahāpātakinām api //
             <span class="ref">BrP_75.43</span></p>
         
         
         <p id="BrP_75.44">
            tat pitṝṇāṃ ca teṣāṃ ca snānāyāgacchatāṃ śiva <br />
            snāne cāpy antare mṛtyor muktibhājo bhavantu vai //
             <span class="ref">BrP_75.44</span></p>
         
         
         <p id="BrP_75.45">
            ekataḥ sarvatīrthāni svargamartyarasātale <br />
            eṣā tebhyo viśiṣṭā tu alaṃ śaṃbho namo 'stu te //
             <span class="ref">BrP_75.45</span></p>
         
         brahmovāca
         
         
         <p id="BrP_75.46">
            tad gautamavacaḥ śrutvā tathāstv ity abravīc chivaḥ <br />
            asyāḥ parataraṃ tīrthaṃ na bhūtaṃ na bhaviṣyati //
             <span class="ref">BrP_75.46</span></p>
         
         
         <p id="BrP_75.47">
            satyaṃ satyaṃ punaḥ satyaṃ vede ca pariniṣṭhitam <br />
            sarveṣāṃ gautamī puṇyā ity uktvāntaradhīyata //
             <span class="ref">BrP_75.47</span></p>
         
         
         <p id="BrP_75.48">
            tato gate bhagavati lokapūjite <br />tadājñayā pūrṇabalaḥ sa gautamaḥ<br />
            jaṭāṃ samādāya saridvarāṃ tāṃ <br />surair vṛto brahmagiriṃ viveśa
             <span class="ref">BrP_75.48</span></p>
         
         
         <p id="BrP_75.49">
            tatas tu gautame prāpte jaṭām ādāya nārada <br />
            puṣpavṛṣṭir abhūt tatra samājagmuḥ sureśvarāḥ //
             <span class="ref">BrP_75.49</span></p>
         
         
         <p id="BrP_75.50">
            ṛṣayaś ca mahābhāgā brāhmaṇāḥ kṣatriyās tathā <br />
            jayaśabdena taṃ vipraṃ pūjayanto mudānvitāḥ //
             <span class="ref">BrP_75.50</span></p>
         
         nārada uvāca
         
         
         <p id="BrP_76.1">
            maheśvarajaṭājuṭād gaṅgām ādāya gautamaḥ <br />
            āgatya brahmaṇaḥ puṇye tataḥ kim akarod girau //
             <span class="ref">BrP_76.1</span></p>
         
         brahmovāca
         
         
         <p id="BrP_76.2">
            ādāya gautamo gaṅgāṃ śuciḥ prayatamānasaḥ <br />
            pūjito devagandharvais tathā girinivāsibhiḥ //
             <span class="ref">BrP_76.2</span></p>
         
         
         <p id="BrP_76.3">
            girer mūrdhni jaṭāṃ sthāpya smaran devaṃ trilocanam <br />
            uvāca prāñjalir bhūtvā gaṅgāṃ sa dvijasattamaḥ //
             <span class="ref">BrP_76.3</span></p>
         
         gautama uvāca
         
         
         <p id="BrP_76.4">
            trilocanajaṭodbhūte sarvakāmapradāyini <br />
            kṣamasva mātaḥ śāntāsi sukhaṃ yāhi hitaṃ kuru //
             <span class="ref">BrP_76.4</span></p>
         
         brahmovāca
         
         
         <p id="BrP_76.5">
            evam uktā gautamena gaṅgā provāca gautamam <br />
            divyarūpadharā devī divyasraganulepanā //
             <span class="ref">BrP_76.5</span></p>
         
         gaṅgovāca
         
         
         <p id="BrP_76.6">
            gaccheyaṃ devasadanam athavāpi kamaṇḍalum <br />
            rasātalaṃ vā gaccheyaṃ jātas tvaṃ satyavāg asi //
             <span class="ref">BrP_76.6</span></p>
         
         gautama uvāca
         
         
         <p id="BrP_76.7">
            trayāṇām upakārārthaṃ lokānāṃ yācitā mayā <br />
            śaṃbhunā ca tathā dattā devi tan nānyathā bhavet //
             <span class="ref">BrP_76.7</span></p>
         
         brahmovāca
         
         
         <p id="BrP_76.8">
            tad gautamavacaḥ śrutvā gaṅgā mene dvijeritam <br />
            tredhātmānaṃ vibhajyātha svargamartyarasātale //
             <span class="ref">BrP_76.8</span></p>
         
         
         <p id="BrP_76.9">
            svarge caturdhā vyagamat saptadhā martyamaṇḍale <br />
            rasātale caturdhaiva saivaṃ pañcadaśākṛtiḥ //
             <span class="ref">BrP_76.9</span></p>
         
         
         <p id="BrP_76.10">
            sarvatra sarvabhūtaiva sarvapāpavināśinī <br />
            sarvakāmapradā nityaṃ saiva vede pragīyate //
             <span class="ref">BrP_76.10</span></p>
         
         
         <p id="BrP_76.11">
            martyā martyagatām eva paśyanti na talaṃ gatām <br />
            naiva svargagatāṃ martyāḥ paśyanty ajñānabuddhayaḥ //
             <span class="ref">BrP_76.11</span></p>
         
         
         <p id="BrP_76.12">
            yāvat sāgaragā devī tāvad devamayī smṛtā <br />
            utsṛṣṭā gautamenaiva prāyāt pūrvārṇavaṃ prati //
             <span class="ref">BrP_76.12</span></p>
         
         
         <p id="BrP_76.13">
            tato devarṣibhir juṣṭāṃ mātaraṃ jagataḥ śubhām <br />
            gautamo muniśārdūlaḥ pradakṣiṇam athākarot //
             <span class="ref">BrP_76.13</span></p>
         
         
         <p id="BrP_76.14">
            trilocanaṃ sureśānaṃ prathamaṃ pūjya gautamaḥ <br />
            ubhayos tīrayoḥ snānaṃ karomīti dadhe matim //
             <span class="ref">BrP_76.14</span></p>
         
         
         <p id="BrP_76.15">
            smṛtamātras tadā tatrāvirāsīt karuṇārṇavaḥ <br />
            tatra snānaṃ kathaṃ sidhyed ity evaṃ śarvam abravīt //
             <span class="ref">BrP_76.15</span></p>
         
         
         <p id="BrP_76.16">
            kṛtāñjalipuṭo bhūtvā bhaktinamras trilocanam //
             <span class="ref">BrP_76.16</span></p>
         
         gautama uvāca
         
         
         <p id="BrP_76.17">
            devadeva maheśāna tīrthasnānavidhiṃ mama <br />
            brūhi samyaṅ maheśāna lokānāṃ hitakāmyayā //
             <span class="ref">BrP_76.17</span></p>
         
         śiva uvāca
         
         
         <p id="BrP_76.18">
            maharṣe śṛṇu sarvaṃ ca vidhiṃ godāvarībhavam <br />
            pūrvaṃ nāndīmukhaṃ kṛtvā dehaśuddhiṃ vidhāya ca //
             <span class="ref">BrP_76.18</span></p>
         
         
         <p id="BrP_76.19">
            brāhmaṇān bhojayitvā ca teṣām ājñāṃ pragṛhya ca <br />
            brahmacaryeṇa gacchanti patitālāpavarjitāḥ //
             <span class="ref">BrP_76.19</span></p>
         
         
         <p id="BrP_76.20">
            yasya hastau ca pādau ca manaś caiva susaṃyatam <br />
            vidyā tapaś ca kīrtiś ca sa tīrthaphalam aśnute //
             <span class="ref">BrP_76.20</span></p>
         
         
         <p id="BrP_76.21">
            bhāvaduṣṭiṃ parityajya svadharmapariniṣṭhitaḥ <br />
            śrāntasaṃvāhanaṃ kurvan dadyād annaṃ yathocitam //
             <span class="ref">BrP_76.21</span></p>
         
         
         <p id="BrP_76.22">
            akiṃcanebhyaḥ sādhubhyo dadyād vastrāṇi kambalān <br />
            śṛṇvan harikathāṃ divyāṃ tathā gaṅgāsamudbhavām <br />
            anena vidhinā gacchan samyak tīrthaphalaṃ labhet //
             <span class="ref">BrP_76.22</span></p>
         
         brahmovāca
         
         
         <p id="BrP_77.1">
            tryambakaś ca iti prāha gautamaṃ munibhir vṛtam //
             <span class="ref">BrP_77.1</span></p>
         
         śiva uvāca
         
         
         <p id="BrP_77.2">
            dvihastamātre tīrthāni saṃbhaviṣyanti gautama <br />
            sarvatrāhaṃ saṃnihitaḥ sarvakāmapradas tathā //
             <span class="ref">BrP_77.2</span></p>
         
         brahmovāca
         
         
         <p id="BrP_7.3">
            gaṅgādvāre prayāge ca tathā sāgarasaṃgame <br />
            eteṣu puṇyadā puṃsāṃ muktidā sā bhagīrathī //
             <span class="ref">BrP_7.3</span></p>
         
         
         <p id="BrP_77.4">
            narmadā tu saricchreṣṭhā parvate 'marakaṇṭake <br />
            yamunā saṃgatā tatra prabhāse tu sarasvatī //
             <span class="ref">BrP_77.4</span></p>
         
         
         <p id="BrP_77.5">
            kṛṣṇā bhīmarathī caiva tuṅgabhadrā tu nārada <br />
            tisṛṇāṃ saṃgamo yatra tat tīrthaṃ muktidaṃ nṛṇām //
             <span class="ref">BrP_77.5</span></p>
         
         
         <p id="BrP_77.6">
            payouṣṇī saṃgatā yatra tatratyā tac ca muktidam <br />
            iyaṃ tu gautamī vatsa yatra kvāpi mamājñayā //
             <span class="ref">BrP_77.6</span></p>
         
         
         <p id="BrP_77.7">
            sarveṣāṃ sarvadā nṝṇāṃ snānān muktiṃ pradāsyati <br />
            kiṃcitkāle puṇyatamaṃ kiṃcittīrthaṃ surāgame //
             <span class="ref">BrP_77.7</span></p>
         
         
         <p id="BrP_77.8">
            sarveṣāṃ sarvadā tīrthaṃ gautamī nātra saṃśayaḥ <br />
            tisraḥ koṭyo 'rdhakoṭī ca yojanānāṃ śatadvaye //
             <span class="ref">BrP_77.8</span></p>
         
         
         <p id="BrP_77.9">
            tīrthāni muniśārdūla saṃbhaviṣyanti gautama <br />
            iyaṃ māheśvarī gaṅgā gautamī vaiṣṇavīti ca //
             <span class="ref">BrP_77.9</span></p>
         
         
         <p id="BrP_77.10">
            brāhmī godāvarī nandā sunandā kāmadāyinī <br />
            brahmatejaḥsamānītā sarvapāpapraṇāśanī //
             <span class="ref">BrP_77.10</span></p>
         
         
         <p id="BrP_77.11">
            smaraṇād eva pāpaughahantrī mama sadā priyā <br />
            pañcānām api bhūtānām āpaḥ śreṣṭhatvam āgatāḥ //
             <span class="ref">BrP_77.11</span></p>
         
         
         <p id="BrP_77.12">
            tatrāpi tīrthabhūtās tu tasmād āpaḥ parāḥ smṛtāḥ <br />
            tāsāṃ bhāgīrathī śreṣṭhā tābhyo 'pi gautamī tathā //
             <span class="ref">BrP_77.12</span></p>
         
         
         <p id="BrP_77.13">
            ānītā sajaṭā gaṅgā asyā nānyac chubhāvaham <br />
            svarge bhuvi tale vāpi tīrthaṃ sarvārthadaṃ mune //
             <span class="ref">BrP_77.13</span></p>
         
         brahmovāca
         
         
         <p id="BrP_77.14">
            ity etat kathitaṃ putra gautamāya mahātmane <br />
            sākṣād dhareṇa tuṣṭena mayā tava niveditam //
             <span class="ref">BrP_77.14</span></p>
         
         
         <p id="BrP_77.15">
            evaṃ sā gautamī gaṅgā sarvebhyo 'py adhikā matā <br />
            tatsvarūpaṃ ca kathitaṃ kuto 'nyā śravaṇaspṛhā //
             <span class="ref">BrP_77.15</span></p>
         
         nārada uvāca
         
         
         <p id="BrP_78.1">
            dvividhā saiva gaditā ekāpi surasattama <br />
            eko bhedas tu kathito brāhmaṇenāhṛto yataḥ //
             <span class="ref">BrP_78.1</span></p>
         
         
         <p id="BrP_78.2">
            kṣatriyeṇāparo 'py aṃśo jaṭāsv eva vyavasthitaḥ <br />
            bhavasya devadevasya āhṛtas tad vadasva me //
             <span class="ref">BrP_78.2</span></p>
         
         brahmovāca
         
         
         <p id="BrP_78.3">
            vaivasvatānvaye jāta ikṣvākukulasaṃbhavaḥ <br />
            purā vai sagaro nāma rājāsīd atidhārmikaḥ //
             <span class="ref">BrP_78.3</span></p>
         
         
         <p id="BrP_78.4">
            yajvā dānaparo nityaṃ dharmācāravicāravān <br />
            tasya bhāryādvayaṃ cāsīt patibhaktiparāyaṇam //
             <span class="ref">BrP_78.4</span></p>
         
         
         <p id="BrP_78.5">
            tasya vai saṃtatir nābhūd iti cintāparo 'bhavat <br />
            vasiṣṭhaṃ gṛham āhūya saṃpūjya vidhivat tataḥ //
             <span class="ref">BrP_78.5</span></p>
         
         
         <p id="BrP_78.6">
            uvāca vacanaṃ rājā saṃtateḥ kāraṇaṃ prati <br />
            iti tadvacanaṃ śrutvā dhyātvā rājānam abravīt //
             <span class="ref">BrP_78.6</span></p>
         
         vasiṣṭha uvāca
         
         
         <p id="BrP_78.7">
            sapatnīkaḥ sadā rājann ṛṣipūjāparo bhava //
             <span class="ref">BrP_78.7</span></p>
         
         brahmovāca
         
         
         <p id="BrP_78.8">
            ity uktvā sa munir vipra yathāsthānaṃ jagāma ha <br />
            ekadā tasya rājarṣer gṛham āgāt taponidhiḥ //
             <span class="ref">BrP_78.8</span></p>
         
         
         <p id="BrP_78.9">
            tasyarṣeḥ pūjanaṃ cakre sa saṃtuṣṭo 'bravīd vacam <br />
            varaṃ brūhi mahābhāgety ukte putrān sa cāvṛṇot //
             <span class="ref">BrP_78.9</span></p>
         
         
         <p id="BrP_78.10">
            sa muniḥ prāha rājānam ekasyāṃ vaṃśadhārakaḥ <br />
            putro bhūyāt tathānyasyāṃ ṣaṣṭisāhasrakaṃ sutāḥ //
             <span class="ref">BrP_78.10</span></p>
         
         
         <p id="BrP_78.11">
            varaṃ dattvā munau yāte putrā jātāḥ sahasraśaḥ <br />
            sa yajñān subahūṃś cakre hayamedhān sudakṣiṇān //
             <span class="ref">BrP_78.11</span></p>
         
         
         <p id="BrP_78.12">
            ekasmin hayamedhe vai dīkṣito vidhivan nṛpaḥ <br />
            putrān nyayojayad rājā sasainyān hayarakṣaṇe //
             <span class="ref">BrP_78.12</span></p>
         
         
         <p id="BrP_78.13">
            kvacid antaram āsādya hayaṃ jahre śatakratuḥ <br />
            mārgamāṇāś ca te putrā naivāpaśyan hayaṃ tadā //
             <span class="ref">BrP_78.13</span></p>
         
         
         <p id="BrP_78.14">
            sahasrāṇāṃ tathā ṣaṣṭir nānāyuddhaviśāradāḥ <br />
            teṣu paśyatsu rakṣāṃsi putreṣu sagarasya hi //
             <span class="ref">BrP_78.14</span></p>
         
         
         <p id="BrP_78.15">
            prokṣitaṃ tad dhayaṃ nītvā te rasātalam āgaman <br />
            rākṣasān māyayā yuktān naivāpaśyanta sāgarāḥ //
             <span class="ref">BrP_78.15</span></p>
         
         
         <p id="BrP_78.16">
            na dṛṣṭvā te hayaṃ putrāḥ sagarasya balīyasaḥ <br />
            itaś cetaś carantas te naivāpaśyan hayaṃ tadā //
             <span class="ref">BrP_78.16</span></p>
         
         
         <p id="BrP_78.17">
            devalokaṃ tadā jagmuḥ parvatāṃś ca sarāṃsi ca <br />
            vanāni ca vicinvanto naivāpaśyan hayaṃ tadā //
             <span class="ref">BrP_78.17</span></p>
         
         
         <p id="BrP_78.18">
            kṛtasvastyayano rājā ṛtvigbhiḥ kṛtamaṅgalaḥ <br />
            adṛṣṭvā tu paśuṃ ramyaṃ rājā cintām upeyivān //
             <span class="ref">BrP_78.18</span></p>
         
         
         <p id="BrP_78.19">
            aṭantaḥ sāgarāḥ sarve devalokam upāgaman <br />
            hayaṃ tam anucinvantas tatrāpi na hayo 'bhavat //
             <span class="ref">BrP_78.19</span></p>
         
         
         <p id="BrP_78.20">
            tato mahīṃ samājagmuḥ parvatāṃś ca vanāni ca <br />
            tatrāpi ca hayaṃ naiva dṛṣṭavanto nṛpātmajāḥ //
             <span class="ref">BrP_78.20</span></p>
         
         
         <p id="BrP_78.21">
            etasminn antare tatra daivī vāg abhavat tadā <br />
            rasātale hayo baddha āste nānyatra sāgarāḥ //
             <span class="ref">BrP_78.21</span></p>
         
         
         <p id="BrP_78.22">
            iti śrutvā tato vākyaṃ gantukāmā rasātalam <br />
            akhanan pṛthivīṃ sarvāṃ paritaḥ sāgarās tataḥ //
             <span class="ref">BrP_78.22</span></p>
         
         
         <p id="BrP_78.23">
            te kṣudhārtā mṛdaṃ śuṣkāṃ bhakṣayantas tv aharniśam <br />
            nyakhanaṃś cāpi jagmuś ca satvarās te rasātalam //
             <span class="ref">BrP_78.23</span></p>
         
         
         <p id="BrP_78.24">
            tān āgatān bhūpasutān sāgarān balinaḥ kṛtīn <br />
            śrutvā rakṣāṃsi saṃtrastā vyagaman kapilāntikam //
             <span class="ref">BrP_78.24</span></p>
         
         
         <p id="BrP_78.25">
            kapilo 'pi mahāprājñas tatra śete rasātale <br />
            purā ca sādhitaṃ tena devānāṃ kāryam uttamam //
             <span class="ref">BrP_78.25</span></p>
         
         
         <p id="BrP_78.26">
            vinidreṇa tataḥ śrāntaḥ siddhe kārye surān prati <br />
            abravīt kapilaḥ śrīmān nidrāsthānaṃ prayacchatha //
             <span class="ref">BrP_78.26</span></p>
         
         
         <p id="BrP_78.27">
            rasātalaṃ dadus tasmai punar āha surān muniḥ <br />
            yo mām utthāpayen mando bhasmī bhūyāc ca satvaram //
             <span class="ref">BrP_78.27</span></p>
         
         
         <p id="BrP_78.28">
            tataḥ śaye talagato no cen na svapna eva hi <br />
            tathety uktaḥ suragaṇais tatra śete rasātale //
             <span class="ref">BrP_78.28</span></p>
         
         
         <p id="BrP_78.29">
            tasya prabhāvaṃ te jñātvā rākṣasā māyayā yutāḥ <br />
            sāgarāṇāṃ ca sarveṣāṃ vadhopāyaṃ pracakrire //
             <span class="ref">BrP_78.29</span></p>
         
         
         <p id="BrP_78.30">
            vinā yuddhena te bhītā rākṣasāḥ satvarās tadā <br />
            āgatya yatra sa muniḥ kapilaḥ kopano mahān //
             <span class="ref">BrP_78.30</span></p>
         
         
         <p id="BrP_78.31">
            śirodeśe hayaṃ te vai baddhvātha tvarayānvitāḥ <br />
            dūre sthitvā mauninaś ca prekṣantaḥ kiṃ bhaved iti //
             <span class="ref">BrP_78.31</span></p>
         
         
         <p id="BrP_78.32">
            tatas tu sāgarāḥ sarve nirviśanto rasātalam <br />
            dadṛśus te hayaṃ baddhaṃ śayānaṃ puruṣaṃ tathā //
             <span class="ref">BrP_78.32</span></p>
         
         
         <p id="BrP_78.33">
            taṃ menire ca hartāraṃ kratuhantāram eva ca <br />
            enaṃ hatvā mahāpāpaṃ nayāmo 'śvaṃ nṛpāntikam //
             <span class="ref">BrP_78.33</span></p>
         
         
         <p id="BrP_78.34">
            kecid ūcuḥ paśuṃ baddhaṃ nayāmo 'nena kiṃ phalam <br />
            tadāhur apare śūrā rājānaḥ śāsakā vayam //
             <span class="ref">BrP_78.34</span></p>
         
         
         <p id="BrP_78.35">
            utthāpyainaṃ mahāpāpaṃ hanmaḥ kṣātreṇa varcasā <br />
            te taṃ jaghnur muniṃ pādair bruvanto niṣṭhurāṇi ca //
             <span class="ref">BrP_78.35</span></p>
         
         
         <p id="BrP_78.36">
            tataḥ kopena mahatā kapilo munisattamaḥ <br />
            sāgarān īkṣayām āsa tān kopād bhasmasāt karot //
             <span class="ref">BrP_78.36</span></p>
         
         
         <p id="BrP_78.37">
            jajvalus te tatas tatra sāgarāḥ sarva eva hi <br />
            tat tu sarvaṃ na jānāti dīkṣitaḥ sagaro nṛpaḥ //
             <span class="ref">BrP_78.37</span></p>
         
         
         <p id="BrP_78.38">
            nāradaḥ kathayām āsa sagarāya mahātmane <br />
            kapilasya tu saṃsthānaṃ hayasyāpi tu saṃsthitim //
             <span class="ref">BrP_78.38</span></p>
         
         
         <p id="BrP_78.39">
            rākṣasānāṃ tu vikṛtiṃ sāgarāṇāṃ ca nāśanam <br />
            tataś cintāparo rājā kartavyaṃ nāvabudhyata //
             <span class="ref">BrP_78.39</span></p>
         
         
         <p id="BrP_78.40">
            aparo 'pi sutaś cāsīd asamañjā iti śrutaḥ <br />
            sa tu bālāṃs tathā paurān maurkhyāt kṣipati cāmbhasi //
             <span class="ref">BrP_78.40</span></p>
         
         
         <p id="BrP_78.41">
            sagaro 'py atha vijñaptaḥ pauraiḥ saṃmilitais tadā <br />
            durnayaṃ tasya taṃ jñātvā tataḥ kruddho 'bravīn nṛpaḥ //
             <span class="ref">BrP_78.41</span></p>
         
         
         <p id="BrP_78.42">
            svān amātyāṃs tadā rājā deśatyāgaṃ karotv ayam <br />
            asamañjāḥ kṣatradharmatyāgī vai bālaghātakaḥ //
             <span class="ref">BrP_78.42</span></p>
         
         
         <p id="BrP_78.43">
            sagarasya tu tad vākyaṃ śrutvāmātyās tvarānvitāḥ <br />
            tatyajur nṛpateḥ putram asamañjā gato vanam //
             <span class="ref">BrP_78.43</span></p>
         
         
         <p id="BrP_78.44">
            sāgarā brahmaśāpena naṣṭāḥ sarve rasātale <br />
            eko 'pi ca vanaṃ prāpta idānīṃ kā gatir mama //
             <span class="ref">BrP_78.44</span></p>
         
         
         <p id="BrP_78.45">
            aṃśumān iti vikhyātaḥ putras tasyāsamañjasaḥ <br />
            ānāyya bālakaṃ rājā kāryaṃ tasmai nyavedayat //
             <span class="ref">BrP_78.45</span></p>
         
         
         <p id="BrP_78.46">
            kapilaṃ ca samārādhya aṃśumān api bālakaḥ <br />
            sagarāya hayaṃ prādāt tataḥ pūrṇo 'bhavat kratuḥ //
             <span class="ref">BrP_78.46</span></p>
         
         
         <p id="BrP_78.47">
            tasyāpi putras tejasvī dilīpa iti dhārmikaḥ <br />
            tasyāpi putro matimān bhagīratha iti śrutaḥ //
             <span class="ref">BrP_78.47</span></p>
         
         
         <p id="BrP_78.48">
            pitāmahānāṃ sarveṣāṃ gatiṃ śrutvā suduḥkhitaḥ <br />
            sagaraṃ nṛpaśārdūlaṃ papraccha vinayānvitaḥ //
             <span class="ref">BrP_78.48</span></p>
         
         
         <p id="BrP_78.49">
            sāgarāṇāṃ tu sarveṣāṃ niṣkṛtis tu kathaṃ bhavet <br />
            bhagīrathaṃ nṛpaḥ prāha kapilo vetti putraka //
             <span class="ref">BrP_78.49</span></p>
         
         
         <p id="BrP_78.50">
            tasya tad vacanaṃ śrutvā bālaḥ prāyād rasātalam <br />
            kapilaṃ ca namaskṛtvā sarvaṃ tasmai nyavedayat //
             <span class="ref">BrP_78.50</span></p>
         
         
         <p id="BrP_78.51">
            sa munis tu ciraṃ dhyātvā tapasārādhya śaṃkaram <br />
            jaṭājalena svapitṝn āplāvya nṛpasattama //
             <span class="ref">BrP_78.51</span></p>
         
         
         <p id="BrP_78.52">
            tataḥ kṛtārtho bhavitā tvaṃ ca te pitaras tathā <br />
            tathā karomīti muniṃ praṇamya punar abravīt //
             <span class="ref">BrP_78.52</span></p>
         
         
         <p id="BrP_78.53">
            kva gacche 'haṃ muniśreṣṭha kartavyaṃ cāpi tad vada //
             <span class="ref">BrP_78.53</span></p>
         
         kapila uvāca
         
         
         <p id="BrP_78.54">
            kailāsaṃ taṃ naraśreṣṭha gatvā stuhi maheśvaram <br />
            tapaḥ kuru yathāśakti tataś cepsitam āpsyasi //
             <span class="ref">BrP_78.54</span></p>
         
         brahmovāca
         
         
         <p id="BrP_78.55">
            tac chrutvā sa muner vākyaṃ muniṃ natvā tv agān nagam <br />
            kailāsaṃ sa śucir bhūtvā bālo bālakriyānvitaḥ <br />
            tapase niścayaṃ kṛtvā uvāca sa bhagīrathaḥ //
             <span class="ref">BrP_78.55</span></p>
         
         bhagīratha uvāca
         
         
         <p id="BrP_78.56">
            bālo 'haṃ bālabuddhiś ca bālacandradhara prabho <br />
            nāhaṃ kimapi jānāmi tataḥ prīto bhava prabho //
             <span class="ref">BrP_78.56</span></p>
         
         
         <p id="BrP_78.57">
            vāgbhir manobhiḥ kṛtibhiḥ kadācin <br />mamopakurvanti hite ratā ye<br />
            tebhyo hitārthaṃ tv iha cāmareśa <br />somaṃ namasyāmi surādipūjyam
             <span class="ref">BrP_78.57</span></p>
         
         
         <p id="BrP_78.58">
            utpādito yair abhivardhitaś ca <br />samānagotraś ca samānadharmā<br />
            teṣām abhīṣṭāni śivaḥ karotu <br />bālendumauliṃ praṇato 'smi nityam
             <span class="ref">BrP_78.58</span></p>
         
         brahmovāca
         
         
         <p id="BrP_78.59">
            evaṃ tu bruvatas tasya purastād abhavac chivaḥ <br />
            vareṇa cchandayāno vai bhagīratham uvāca ha //
             <span class="ref">BrP_78.59</span></p>
         
         śiva uvāca
         
         
         <p id="BrP_78.60">
            yan na sādhyaṃ suragaṇair deyaṃ tat te mayā dhruvam <br />
            vadasva nirbhayo bhūtvā bhagīratha mahāmate //
             <span class="ref">BrP_78.60</span></p>
         
         brahmovāca
         
         
         <p id="BrP_78.61">
            bhagīrathaḥ praṇamyeśaṃ hṛṣṭaḥ provāca śaṃkaram //
             <span class="ref">BrP_78.61</span></p>
         
         bhagīratha uvāca
         
         
         <p id="BrP_78.62">
            jaṭāsthitāṃ pitṝṇāṃ me pāvanāya saridvarām <br />
            tām eva dehi deveśa sarvam āptaṃ tato bhavet //
             <span class="ref">BrP_78.62</span></p>
         
         brahmovāca
         
         
         <p id="BrP_78.63">
            maheśo 'pi vihasyātha bhagīratham uvāca ha //
             <span class="ref">BrP_78.63</span></p>
         
         śiva uvāca
         
         
         <p id="BrP_78.64">
            dattā mayeyaṃ te putra punas tāṃ stuhi suvrata //
             <span class="ref">BrP_78.64</span></p>
         
         brahmovāca
         
         
         <p id="BrP_78.65">
            tad devavacanaṃ śrutvā tadarthaṃ tu tapo mahat <br />
            stutiṃ cakāra gaṅgāyā bhaktyā prayatamānasaḥ //
             <span class="ref">BrP_78.65</span></p>
         
         
         <p id="BrP_78.66">
            tasyā api prasādaṃ ca prāpya bālo 'py abālavat <br />
            gaṅgāṃ maheśvarāt prāptām ādāyāgād rasātalam //
             <span class="ref">BrP_78.66</span></p>
         
         
         <p id="BrP_78.67">
            nyavedayat sa munaye kapilāya mahātmane <br />
            yathoditaprakāreṇa gaṅgāṃ saṃsthāpya yatnataḥ //
             <span class="ref">BrP_78.67</span></p>
         
         
         <p id="BrP_78.68">
            pradakṣiṇam athāvartya kṛtāñjalipuṭo 'bravīt //
             <span class="ref">BrP_78.68</span></p>
         
         bhagīratha uvāca
         
         
         <p id="BrP_78.69">
            devi me pitaraḥ śāpāt kapilasya mahāmuneḥ <br />
            prāptās te vigatiṃ mātas tasmāt tān pātum arhasi //
             <span class="ref">BrP_78.69</span></p>
         
         brahmovāca
         
         
         <p id="BrP_78.70">
            tathety uktvā suranadī sarveṣām upakārikā <br />
            lokānām upakārārthaṃ pitṝṇāṃ pāvanāya ca //
             <span class="ref">BrP_78.70</span></p>
         
         
         <p id="BrP_78.71">
            agastyapītasyāmbhodheḥ pūraṇāya viśeṣataḥ <br />
            smaraṇād eva pāpānāṃ nāśāya suranimnagā //
             <span class="ref">BrP_78.71</span></p>
         
         
         <p id="BrP_78.72">
            bhagīrathoditaṃ cakre rasātalatale sthitān <br />
            bhasmībhūtān nṛpasutān sāgarāṃś ca viśeṣataḥ //
             <span class="ref">BrP_78.72</span></p>
         
         
         <p id="BrP_78.73">
            vinirdagdhān athāplāvya khātapūram athākarot <br />
            tato meruṃ samāplāvya sthitāṃ bālo 'bravīn nṛpaḥ //
             <span class="ref">BrP_78.73</span></p>
         
         
         <p id="BrP_78.74">
            karmabhūmau tvayā bhāvyaṃ tathety āgād dhimālayam <br />
            himavatparvatāt puṇyād bhārataṃ varṣam abhyagāt //
             <span class="ref">BrP_78.74</span></p>
         
         
         <p id="BrP_78.75">
            tanmadhyataḥ puṇyanadī prāyāt pūrvārṇavaṃ prati <br />
            evam eṣāpi te proktā gaṅgā kṣātrā mahāmune //
             <span class="ref">BrP_78.75</span></p>
         
         
         <p id="BrP_78.76">
            māheśvarī vaiṣṇavī ca saiva brāhmī ca pāvanī <br />
            bhāgīrathī devanadī himavacchikharāśrayā //
             <span class="ref">BrP_78.76</span></p>
         
         
         <p id="BrP_78.77">
            maheśvarajaṭāvāri evaṃ dvaividhyam āgatam <br />
            vindhyasya dakṣiṇe gaṅgā gautamī sā nigadyate <br />
            uttare sāpi vindhyasya bhāgīrathy abhidhīyate //
             <span class="ref">BrP_78.77</span></p>
         
         nārada uvāca
         
         
         <p id="BrP_79.1">
            na manas tṛptim ādhatte kathāḥ śṛṇvat tvayeritāḥ <br />
            pṛthak tīrthaphalaṃ śrotuṃ pravṛttaṃ mama mānasam //
             <span class="ref">BrP_79.1</span></p>
         
         
         <p id="BrP_79.2">
            kramaśo brāhmaṇānītāṃ gaṅgāṃ me prathamaṃ vada <br />
            pṛthak tīrthaphalaṃ puṇyaṃ setihāsaṃ yathākramam //
             <span class="ref">BrP_79.2</span></p>
         
         brahmovāca
         
         
         <p id="BrP_79.3">
            tīrthānāṃ ca pṛthag bhāvaṃ phalaṃ māhātmyam eva ca <br />
            sarvaṃ vaktuṃ na śaknomi na ca tvaṃ śravaṇe kṣamaḥ //
             <span class="ref">BrP_79.3</span></p>
         
         
         <p id="BrP_79.4">
            tathāpi kiṃcid vakṣyāmi śṛṇu nārada yatnataḥ <br />
            yāny uktāni ca tīrthāni śrutivākyāni yāni ca //
             <span class="ref">BrP_79.4</span></p>
         
         
         <p id="BrP_79.5">
            tāni vakṣyāmi saṃkṣepān namaskṛtvā trilocanam <br />
            yatrāsau bhagavān āsīt pratyakṣas tryambako mune //
             <span class="ref">BrP_79.5</span></p>
         
         
         <p id="BrP_79.6">
            tryambakaṃ nāma tat tīrthaṃ bhuktimuktipradāyakam <br />
            vārāham aparaṃ tīrthaṃ triṣu lokeṣu viśrutam //
             <span class="ref">BrP_79.6</span></p>
         
         
         <p id="BrP_79.7">
            tasya rūpaṃ pravakṣyāmi nāma viṣṇor yathābhavat <br />
            purā devān parābhūya yajñam ādāya rākṣasaḥ //
             <span class="ref">BrP_79.7</span></p>
         
         
         <p id="BrP_79.8">
            rasātalam anuprāptaḥ sindhusena iti śrutaḥ <br />
            yajñe talam anuprāpte niryajñā hy abhavan mahī //
             <span class="ref">BrP_79.8</span></p>
         
         
         <p id="BrP_79.9">
            nāyaṃ loko 'sti na paro yajñe naṣṭa itītvarāḥ <br />
            surās tam eva viviśū rasātalam anudviṣam //
             <span class="ref">BrP_79.9</span></p>
         
         
         <p id="BrP_79.10">
            nāśaknuvaṃs tu taṃ jetuṃ devā indrapurogamāḥ <br />
            viṣṇuṃ purāṇapuruṣaṃ gatvā tasmai nyavedayan //
             <span class="ref">BrP_79.10</span></p>
         
         
         <p id="BrP_79.11">
            rākṣasasya tu tat karma yajñabhraṃśam aśeṣataḥ <br />
            tataḥ provāca bhagavān vārāhaṃ vapur āsthitaḥ //
             <span class="ref">BrP_79.11</span></p>
         
         
         <p id="BrP_79.12">
            śaṅkhacakragadāpāṇir gatvā caiva rasātalam <br />
            ānayiṣye makhaṃ puṇyaṃ hatvā rākṣasapuṃgavān //
             <span class="ref">BrP_79.12</span></p>
         
         
         <p id="BrP_79.13">
            svaḥ prayāntu surāḥ sarve vyetu vo mānaso jvaraḥ <br />
            yena gaṅgā talaṃ prāptā pathā tenaiva cakradhṛk //
             <span class="ref">BrP_79.13</span></p>
         
         
         <p id="BrP_79.14">
            jagāma tarasā putra bhuvaṃ bhittvā rasātalam <br />
            sa varāhavapuḥ śrīmān rasātalanivāsinaḥ //
             <span class="ref">BrP_79.14</span></p>
         
         
         <p id="BrP_79.15">
            rākṣasān dānavān hatvā mukhe dhṛtvā mahādhvaram <br />
            vārāharūpī bhagavān makham ādāya yajñabhuk //
             <span class="ref">BrP_79.15</span></p>
         
         
         <p id="BrP_79.16">
            yena prāpa talaṃ viṣṇuḥ pathā tenaiva śatrujit <br />
            mukhe nyasya mahāyajñaṃ niścakrāma rasātalāt //
             <span class="ref">BrP_79.16</span></p>
         
         
         <p id="BrP_79.17">
            tatra brahmagirau devāḥ pratīkṣāṃ cakrire hareḥ <br />
            pathas tasmād viniḥsṛtya gaṅgāsravaṇam abhyagāt //
             <span class="ref">BrP_79.17</span></p>
         
         
         <p id="BrP_79.18">
            prākṣālayac ca svāṅgāni asṛgliptāni nārada <br />
            gaṅgāmbhasā tatra kuṇḍaṃ vārāham abhavat tataḥ //
             <span class="ref">BrP_79.18</span></p>
         
         
         <p id="BrP_79.19">
            mukhe nyastaṃ mahāyajñaṃ devānāṃ purato hariḥ <br />
            dattavāṃs tridaśaśreṣṭho mukhād yajño 'bhyajāyata //
             <span class="ref">BrP_79.19</span></p>
         
         
         <p id="BrP_79.20">
            tataḥ prabhṛti yajñāṅgaṃ pradhānaṃ sruva ucyate <br />
            vārāharūpam abhavad evaṃ vai kāraṇāntarāt //
             <span class="ref">BrP_79.20</span></p>
         
         
         <p id="BrP_79.21">
            tasmāt puṇyatamaṃ tīrthaṃ vārāhaṃ sarvakāmadam <br />
            tatra snānaṃ ca dānaṃ ca sarvakratuphalapradam //
             <span class="ref">BrP_79.21</span></p>
         
         
         <p id="BrP_79.22">
            tatra sthito 'pi yaḥ kaścit pitṝn smarati puṇyakṛt <br />
            vimuktāḥ sarvapāpebhyaḥ pitaraḥ svargam āpnuyuḥ //
             <span class="ref">BrP_79.22</span></p>
         
         brahmovāca
         
         
         <p id="BrP_80.1">
            kuśāvartasya māhātmyam ahaṃ vaktuṃ na te kṣamaḥ <br />
            tasya smaraṇamātreṇa kṛtakṛtyo bhaven naraḥ //
             <span class="ref">BrP_80.1</span></p>
         
         
         <p id="BrP_80.2">
            kuśāvartam iti khyātaṃ narāṇāṃ sarvakāmadam <br />
            kuśenāvartitaṃ yatra gautamena mahātmanā //
             <span class="ref">BrP_80.2</span></p>
         
         
         <p id="BrP_80.3">
            kuśenāvartayitvā tu ānayām āsa tāṃ muniḥ <br />
            tatra snānaṃ ca dānaṃ ca pitṝṇāṃ tṛptidāyakam //
             <span class="ref">BrP_80.3</span></p>
         
         
         <p id="BrP_80.4">
            nīlagaṅgā saricchreṣṭhā niḥsṛtā nīlaparvatāt <br />
            tatra snānādi yat kiṃcit karoti prayato naraḥ //
             <span class="ref">BrP_80.4</span></p>
         
         
         <p id="BrP_80.5">
            sarvaṃ tad akṣayaṃ vidyāt pitṝṇāṃ tṛptidāyakam <br />
            viśrutaṃ triṣu lokeṣu kapotaṃ tīrtham uttamam //
             <span class="ref">BrP_80.5</span></p>
         
         
         <p id="BrP_80.6">
            tasya rūpaṃ ca vakṣyāmi mune śṛṇu mahāphalam <br />
            tatra brahmagirau kaścid vyādhaḥ paramadāruṇaḥ //
             <span class="ref">BrP_80.6</span></p>
         
         
         <p id="BrP_80.7">
            hinasti brāhmaṇān sādhūn yatīn gopakṣiṇo mṛgān <br />
            evaṃbhūtaḥ sa pāpātmā krodhano 'nṛtabhāṣaṇaḥ //
             <span class="ref">BrP_80.7</span></p>
         
         
         <p id="BrP_80.8">
            bhīṣaṇākṛtir atyugro nīlākṣo hrasvabāhukaḥ <br />
            danturo naṣṭanāsākṣo hrasvapāt pṛthukukṣikaḥ //
             <span class="ref">BrP_80.8</span></p>
         
         
         <p id="BrP_80.9">
            hrasvodaro hrasvabhujo vikṛto gardabhasvanaḥ <br />
            pāśahastaḥ pāpacittaḥ pāpiṣṭhaḥ sadhanuḥ sadā //
             <span class="ref">BrP_80.9</span></p>
         
         
         <p id="BrP_80.10">
            tasya bhāryā tathābhūtā apatyāny api nārada <br />
            tayā tu preryamāṇo 'sau viveśa gahanaṃ vanam //
             <span class="ref">BrP_80.10</span></p>
         
         
         <p id="BrP_80.11">
            sa jaghāna mṛgān pāpaḥ pakṣiṇo bahurūpiṇaḥ <br />
            pañjare prākṣipat kāṃścij jīvamānāṃs tathetarān //
             <span class="ref">BrP_80.11</span></p>
         
         
         <p id="BrP_80.12">
            kṣudhayā paritaptāṅgo vihvalas tṛṣayā tathā <br />
            bhrāntadeśo bahutaraṃ nyavartata gṛhaṃ prati //
             <span class="ref">BrP_80.12</span></p>
         
         
         <p id="BrP_80.13">
            tato 'parāhṇe saṃprāpte nivṛtte madhumādhave <br />
            kṣaṇāt taḍid garjitaṃ ca sābhraṃ caivābhavat tadā //
             <span class="ref">BrP_80.13</span></p>
         
         
         <p id="BrP_80.14">
            vavau vāyuḥ sāśmavarṣo vāridhārātibhīṣaṇaḥ <br />
            sa gacchaṃl lubdhakaḥ śrāntaḥ panthānaṃ nāvabudhyata //
             <span class="ref">BrP_80.14</span></p>
         
         
         <p id="BrP_80.15">
            jalaṃ sthalaṃ gartam atho panthānam athavā diśaḥ <br />
            na bubodha tadā pāpaḥ śrāntaḥ śaraṇam apy atha //
             <span class="ref">BrP_80.15</span></p>
         
         
         <p id="BrP_80.16">
            kva gacchāmi kva tiṣṭheyaṃ kiṃ karomīty acintayat <br />
            sarveṣāṃ prāṇināṃ prāṇān āhartāhaṃ yathāntakaḥ //
             <span class="ref">BrP_80.16</span></p>
         
         
         <p id="BrP_80.17">
            mamāpy antakaraṃ bhūtaṃ saṃprāptaṃ cāśmavarṣaṇam <br />
            trātāraṃ naiva paśyāmi śilāṃ vā vṛkṣam antike //
             <span class="ref">BrP_80.17</span></p>
         
         
         <p id="BrP_80.18">
            evaṃ bahuvidhaṃ vyādho vicintyāpaśyad antike <br />
            vane vanaspatim iva nakṣatrāṇāṃ yathātrijam //
             <span class="ref">BrP_80.18</span></p>
         
         
         <p id="BrP_80.19">
            mṛgāṇāṃ ca yathā siṃham āśramāṇāṃ gṛhādhipam <br />
            indriyāṇāṃ mana iva trātāraṃ prāṇināṃ nagam //
             <span class="ref">BrP_80.19</span></p>
         
         
         <p id="BrP_80.20">
            śreṣṭhaṃ viṭapinaṃ śubhraṃ śākhāpallavamaṇḍitam <br />
            tam āśrityopaviṣṭo 'bhūt klinnavāsā sa lubdhakaḥ //
             <span class="ref">BrP_80.20</span></p>
         
         
         <p id="BrP_80.21">
            smaran bhāryām apatyāni jīveyur athavā na vā <br />
            etasminn antare tatra cāstaṃ prāpto divākaraḥ //
             <span class="ref">BrP_80.21</span></p>
         
         
         <p id="BrP_80.22">
            tam eva nagam āśritya kapoto bhāryayā saha <br />
            putrapautraiḥ parivṛto hy āste tatra nagottame //
             <span class="ref">BrP_80.22</span></p>
         
         
         <p id="BrP_80.23">
            sukhena nirbhayo bhūtvā sutṛptaḥ prīta eva ca <br />
            bahavo vatsarā yātā vasatas tasya pakṣiṇaḥ //
             <span class="ref">BrP_80.23</span></p>
         
         
         <p id="BrP_80.24">
            pativratā tasya bhāryā suprītā tena caiva hi <br />
            koṭare tannage śreṣṭhe jalavāyvagnivarjite //
             <span class="ref">BrP_80.24</span></p>
         
         
         <p id="BrP_80.25">
            bhāryāputraiḥ parivṛtaḥ sarvadāste kapotakaḥ <br />
            tasmin dine daivavaśāt kapotaś ca kapotakī //
             <span class="ref">BrP_80.25</span></p>
         
         
         <p id="BrP_80.26">
            bhakṣyārthaṃ tu ubhau yātau kapoto nagam abhyagāt <br />
            sāpi daivavaśāt putra pañjarasthaiva vartate //
             <span class="ref">BrP_80.26</span></p>
         
         
         <p id="BrP_80.27">
            gṛhītā lubdhakenātha jīvamāneva vartate <br />
            kapotako 'py apatyāni mātṛhīnāny udīkṣya ca //
             <span class="ref">BrP_80.27</span></p>
         
         
         <p id="BrP_80.28">
            varṣaṃ ca bhīṣaṇaṃ prāptam astaṃ yāto divākaraḥ <br />
            svakoṭaraṃ tayā hīnam ālokya vilalāpa saḥ //
             <span class="ref">BrP_80.28</span></p>
         
         
         <p id="BrP_80.29">
            tāṃ baddhāṃ pañjarasthāṃ vā na bubodha kapotarāṭ <br />
            anvārebhe kapoto vai priyāyā guṇakīrtanam //
             <span class="ref">BrP_80.29</span></p>
         
         
         <p id="BrP_80.30">
            nādyāpy āyāti kalyāṇī mama harṣavivardhinī <br />
            mama dharmasya jananī mama dehasya ceśvarī //
             <span class="ref">BrP_80.30</span></p>
         
         
         <p id="BrP_80.31">
            dharmārthakāmamokṣāṇāṃ saiva nityaṃ sahāyinī <br />
            tuṣṭe hasantī ruṣṭe ca mama duḥkhapramārjanī //
             <span class="ref">BrP_80.31</span></p>
         
         
         <p id="BrP_80.32">
            sakhī mantreṣu sā nityaṃ mama vākyaratā sadā <br />
            nādyāpy āyāti kalyāṇī saṃprayāte 'pi bhāskare //
             <span class="ref">BrP_80.32</span></p>
         
         
         <p id="BrP_80.33">
            na jānāti vrataṃ mantraṃ daivaṃ dharmārtham eva ca <br />
            pativratā patiprāṇā patimantrā patipriyā //
             <span class="ref">BrP_80.33</span></p>
         
         
         <p id="BrP_80.34">
            nādyāpy āyāti kalyāṇī kiṃ karomi kva yāmi vā <br />
            kiṃ me gṛhaṃ kānanaṃ ca tayā hīnaṃ hi dṛśyate //
             <span class="ref">BrP_80.34</span></p>
         
         
         <p id="BrP_80.35">
            tayā yuktaṃ śriyā yuktaṃ bhīṣaṇaṃ vāpi śobhanam <br />
            nādyāpy āyāti me kāntā yayā gṛham udīritam //
             <span class="ref">BrP_80.35</span></p>
         
         
         <p id="BrP_80.36">
            vinānayā na jīviṣye tyaje vāpi priyāṃ tanum <br />
            kiṃ kurvantu tv apatyāni luptadharmas tv ahaṃ punaḥ //
             <span class="ref">BrP_80.36</span></p>
         
         
         <p id="BrP_80.37">
            evaṃ vilapatas tasya bhartur vākyaṃ niśamya sā <br />
            pañjarasthaiva sā vākyaṃ bhartāram idam abravīt //
             <span class="ref">BrP_80.37</span></p>
         
         kapotaky uvāca
         
         
         <p id="BrP_80.38">
            atrāham asmi baddhaiva vivaśāsmi khagottama <br />
            ānītāhaṃ lubdhakena baddhā pāśair mahāmate //
             <span class="ref">BrP_80.38</span></p>
         
         
         <p id="BrP_80.39">
            dhanyāsmy anugṛhītāsmi patir vakti guṇān mama <br />
            sato vāpy asato vāpi kṛtārthāhaṃ na saṃśayaḥ //
             <span class="ref">BrP_80.39</span></p>
         
         
         <p id="BrP_80.40">
            tuṣṭe bhartari nārīṇāṃ tuṣṭāḥ syuḥ sarvadevatāḥ <br />
            viparyaye tu nārīṇām avaśyaṃ nāśam āpnuyāt //
             <span class="ref">BrP_80.40</span></p>
         
         
         <p id="BrP_80.41">
            tvaṃ daivaṃ tvaṃ prabhur mahyaṃ tvaṃ suhṛt tvaṃ parāyaṇam <br />
            tvaṃ vrataṃ tvaṃ paraṃ brahma svargo mokṣas tvam eva ca //
             <span class="ref">BrP_80.41</span></p>
         
         
         <p id="BrP_80.43">
            mā cintāṃ kuru kalyāṇa dharme buddhiṃ sthirāṃ kuru <br />
            tvatprasādāc ca bhuktā hi bhogāś ca vividhā mayā <br />
            alaṃ khedena majjena dharme buddhiṃ kuru sthirām //
             <span class="ref">BrP_80.43</span></p>
         
         brahmovāca
         
         
         <p id="BrP_80.44">
            iti śrutvā priyāvākyam uttatāra nagottamāt <br />
            yatra sā pañjarasthā tu kapotī vartate tvaram //
             <span class="ref">BrP_80.44</span></p>
         
         
         <p id="BrP_80.45">
            tām āgatya priyāṃ dṛṣṭvā mṛtavac cāpi lubdhakam <br />
            mocayāmīti tām āha niśceṣṭo lubdhako 'dhunā //
             <span class="ref">BrP_80.45</span></p>
         
         
         <p id="BrP_80.46">
            mā muñcasva mahābhāga jñātvā saṃbandham asthiram <br />
            lubdhānāṃ khecarā hy annaṃ jīvo jīvasya cāśanam //
             <span class="ref">BrP_80.46</span></p>
         
         
         <p id="BrP_80.47">
            nāparādhaṃ smarāmy asya dharmabuddhiṃ sthirāṃ kuru <br />
            gurur agnir dvijātīnāṃ varṇānāṃ brāhmaṇo guruḥ //
             <span class="ref">BrP_80.47</span></p>
         
         
         <p id="BrP_80.48">
            patir eva guruḥ strīṇāṃ sarvasyābhyāgato guruḥ <br />
            abhyāgatam anuprāptaṃ vacanais toṣayanti ye //
             <span class="ref">BrP_80.48</span></p>
         
         
         <p id="BrP_80.49">
            teṣāṃ vāgīśvarī devī tṛptā bhavati niścitam <br />
            tasyānnasya pradānena śakras tṛptim avāpnuyāt //
             <span class="ref">BrP_80.49</span></p>
         
         
         <p id="BrP_80.50">
            pitaraḥ pādaśaucena annādyena prajāpatiḥ <br />
            tasyopacārād vai lakṣmīr viṣṇunā prītim āpnuyāt //
             <span class="ref">BrP_80.50</span></p>
         
         
         <p id="BrP_80.51">
            śayane sarvadevās tu tasmāt pūjyatamo 'tithiḥ <br />
            abhyāgatam anuśrāntaṃ sūryoḍhaṃ gṛham āgatam <br />
            taṃ vidyād devarūpeṇa sarvakratuphalo hy asau //
             <span class="ref">BrP_80.51</span></p>
         
         
         <p id="BrP_80.52">
            abhyāgataṃ śrāntam anuvrajanti <br />devāś ca sarve pitaro 'gnayaś ca<br />
            tasmin hi tṛpte mudam āpnuvanti <br />gate nirāśe 'pi ca te nirāśāḥ
             <span class="ref">BrP_80.52</span></p>
         
         
         <p id="BrP_80.53">
            tasmāt sarvātmanā kānta duḥkhaṃ tyaktvā śamaṃ vraja <br />
            kṛtvā tiṣṭha śubhāṃ buddhiṃ dharmakṛtyaṃ samācara //
             <span class="ref">BrP_80.53</span></p>
         
         
         <p id="BrP_80.54">
            upakāro 'pakāraś ca pravarāv iti saṃmatau <br />
            upakāriṣu sarvo 'pi karoty upakṛtiṃ punaḥ //
             <span class="ref">BrP_80.54</span></p>
         
         
         <p id="BrP_80.55">
            apakāriṣu yaḥ sādhuḥ puṇyabhāk sa udāhṛtaḥ //
             <span class="ref">BrP_80.55</span></p>
         
         kapota uvāca
         
         
         <p id="BrP_80.56">
            āvayor anurūpaṃ ca tvayoktaṃ sādhu manyase <br />
            kiṃtu vaktavyam apy asti tac chṛṇuṣva varānane //
             <span class="ref">BrP_80.56</span></p>
         
         
         <p id="BrP_80.57">
            sahasraṃ bharate kaścic chatam anyo daśāparaḥ <br />
            ātmānaṃ ca sukhenānyo vayaṃ kaṣṭodaraṃbharāḥ //
             <span class="ref">BrP_80.57</span></p>
         
         
         <p id="BrP_80.58">
            gartadhānyadhanāḥ kecit kuśūladhanino 'pare <br />
            ghaṭakṣiptadhanāḥ kecic cañcukṣiptadhanā vayam //
             <span class="ref">BrP_80.58</span></p>
         
         
         <p id="BrP_80.59">
            pūjayāmi kathaṃ śrāntam abhyāgatam imaṃ śubhe //
             <span class="ref">BrP_80.59</span></p>
         
         kapoty uvāca
         
         
         <p id="BrP_80.60">
            agnir āpaḥ śubhā vāṇī tṛṇakāṣṭhādikaṃ ca yat <br />
            etad apy arthine deyaṃ śītārto lubdhakas tv ayam //
             <span class="ref">BrP_80.60</span></p>
         
         brahmovāca
         
         
         <p id="BrP_80.61">
            etac chrutvā priyāvākyaṃ vṛkṣam āruhya pakṣirāṭ <br />
            ālokayām āsa tadā vahniṃ dūraṃ dadarśa ha //
             <span class="ref">BrP_80.61</span></p>
         
         
         <p id="BrP_80.62">
            sa tu gatvā vahnideśaṃ cañcunolmukam āharat <br />
            puro 'gniṃ jvālayām āsa lubdhakasya kapotakaḥ //
             <span class="ref">BrP_80.62</span></p>
         
         
         <p id="BrP_80.63">
            śuṣkakāṣṭhāni parṇāni tṛṇāni ca punaḥ punaḥ <br />
            agnau nikṣepayām āsa niśīthe sa kapotarāṭ //
             <span class="ref">BrP_80.63</span></p>
         
         
         <p id="BrP_80.64">
            tam agniṃ jvalitaṃ dṛṣṭvā lubdhakaḥ śītaduḥkhitaḥ <br />
            avaśāni svakāṅgāni pratāpya sukham āptavān //
             <span class="ref">BrP_80.64</span></p>
         
         
         <p id="BrP_80.65">
            kṣudhāgninā dahyamānaṃ vyādhaṃ dṛṣṭvā kapotakī <br />
            mā muñcasva mahābhāga iti bhartāram abravīt //
             <span class="ref">BrP_80.65</span></p>
         
         
         <p id="BrP_80.66">
            svaśarīreṇa duḥkhārtaṃ lubdhakaṃ prīṇayāmi tam <br />
            iṣṭātithīnāṃ ye lokās tāṃs tvaṃ prāpnuhi suvrata //
             <span class="ref">BrP_80.66</span></p>
         
         kapota uvāca
         
         
         <p id="BrP_80.67">
            mayi tiṣṭhati naivāyaṃ tava dharmo vidhīyate <br />
            iṣṭātithir bhavāmīha anujānīhi māṃ śubhe //
             <span class="ref">BrP_80.67</span></p>
         
         brahmovāca
         
         
         <p id="BrP_80.68">
            ity uktvāgniṃ trir āvartya smaran devaṃ caturbhujam <br />
            viśvātmakaṃ mahāviṣṇuṃ śaraṇyaṃ bhaktavatsalam //
             <span class="ref">BrP_80.68</span></p>
         
         
         <p id="BrP_80.69">
            yathāsukhaṃ juṣasveti vadann agniṃ tathāviśat <br />
            taṃ dṛṣṭvāgnau kṣiptajīvaṃ lubdhako vākyam abravīt //
             <span class="ref">BrP_80.69</span></p>
         
         lubdhaka uvāca
         
         
         <p id="BrP_80.70">
            aho mānuṣadehasya dhig jīvitam idaṃ mama <br />
            yad idaṃ pakṣirājena madarthe sāhasaṃ kṛtam //
             <span class="ref">BrP_80.70</span></p>
         
         brahmovāca
         
         
         <p id="BrP_80.71">
            evaṃ bruvantaṃ taṃ lubdhaṃ pakṣiṇī vākyam abravīt //
             <span class="ref">BrP_80.71</span></p>
         
         kapotaky uvāca
         
         
         <p id="BrP_80.72">
            māṃ tvaṃ muñca mahābhāga dūraṃ yāty eṣa me patiḥ //
             <span class="ref">BrP_80.72</span></p>
         
         brahmovāca
         
         
         <p id="BrP_80.73">
            tasyās tad vacanaṃ śrutvā pañjarasthāṃ kapotakīm <br />
            lubdhako mocayām āsa tarasā bhītavat tadā //
             <span class="ref">BrP_80.73</span></p>
         
         
         <p id="BrP_80.74">
            sāpi pradakṣiṇaṃ kṛtvā patim agniṃ tadā jagau //
             <span class="ref">BrP_80.74</span></p>
         
         kapoty uvāca
         
         
         <p id="BrP_80.75">
            strīṇām ayaṃ paro dharmo yad bhartur anuveśanam <br />
            vede ca vihito mārgaḥ sarvalokeṣu pūjitaḥ //
             <span class="ref">BrP_80.75</span></p>
         
         
         <p id="BrP_80.76">
            vyālagrāhī yathā vyālaṃ bilād uddharate balāt <br />
            evaṃ tv anugatā nārī saha bhartrā divaṃ vrajet //
             <span class="ref">BrP_80.76</span></p>
         
         
         <p id="BrP_80.77">
            tisraḥ koṭyo 'rdhakoṭī ca yāni romāṇi mānuṣe <br />
            tāvatkālaṃ vaset svarge bhartāraṃ yānugacchati //
             <span class="ref">BrP_80.77</span></p>
         
         
         <p id="BrP_80.78">
            namaskṛtvā bhuvaṃ devān gaṅgāṃ cāpi vanaspatīn <br />
            āśvāsya tāny apatyāni lubdhakaṃ vākyam abravīt //
             <span class="ref">BrP_80.78</span></p>
         
         kapoty uvāca
         
         
         <p id="BrP_80.79">
            tvatprasādān mahābhāga upapannaṃ mamedṛśam <br />
            apatyānāṃ kṣamasveha bhartrā yāmi triviṣṭapam //
             <span class="ref">BrP_80.79</span></p>
         
         brahmovāca
         
         
         <p id="BrP_80.80">
            ity uktvā pakṣiṇī sādhvī praviveśa hutāśanam <br />
            praviṣṭāyāṃ hutavahe jayaśabdo nyavartata //
             <span class="ref">BrP_80.80</span></p>
         
         
         <p id="BrP_80.81">
            gagane sūryasaṃkāśaṃ vimānam atiśobhanam <br />
            tadārūḍhau suranibhau daṃpatī dadṛśe tataḥ //
             <span class="ref">BrP_80.81</span></p>
         
         
         <p id="BrP_80.82">
            harṣeṇa procatur ubhau lubdhakaṃ vismayānvitam //
             <span class="ref">BrP_80.82</span></p>
         
         daṃpatī ūcatuḥ
         
         
         <p id="BrP_80.83">
            gacchāvas tridaśasthānam āpṛṣṭo 'si mahāmate <br />
            āvayoḥ svargasopānam atithis tvaṃ namo 'stu te //
             <span class="ref">BrP_80.83</span></p>
         
         brahmovāca
         
         
         <p id="BrP_80.84">
            vimānavaram ārūḍhau tau dṛṣṭvā lubdhako 'pi saḥ <br />
            sadhanuḥ pañjaraṃ tyaktvā kṛtāñjalir abhāṣata //
             <span class="ref">BrP_80.84</span></p>
         
         lubdhaka uvāca
         
         
         <p id="BrP_80.85">
            na tyaktavyo mahābhāgau deyaṃ kiṃcid ajānate <br />
            aham atrātithir mānyo niṣkṛtiṃ vaktum arhathaḥ //
             <span class="ref">BrP_80.85</span></p>
         
         daṃpatī ūcatuḥ
         
         
         <p id="BrP_80.86">
            gautamīṃ gaccha bhadraṃ te tasyāḥ pāpaṃ nivedaya <br />
            tatraivāplavanāt pakṣaṃ sarvapāpair vimokṣyase //
             <span class="ref">BrP_80.86</span></p>
         
         
         <p id="BrP_80.87">
            muktapāpaḥ punas tatra gaṅgāyām avagāhane <br />
            aśvamedhaphalaṃ puṇyaṃ prāpya puṇyo bhaviṣyasi //
             <span class="ref">BrP_80.87</span></p>
         
         
         <p id="BrP_80.88">
            saridvarāyāṃ gautamyāṃ brahmaviṣṇvīśasaṃbhuvi <br />
            punar āplavanād eva tyaktvā dehaṃ malīmasam //
             <span class="ref">BrP_80.88</span></p>
         
         
         <p id="BrP_80.89">
            vimānavaram ārūḍhaḥ svargaṃ gantāsy asaṃśayam //
             <span class="ref">BrP_80.89</span></p>
         
         brahmovāca
         
         
         <p id="BrP_80.90">
            tac chrutvā vacanaṃ tābhyāṃ tathā cakre sa lubdhakaḥ <br />
            vimānavaram ārūḍho divyarūpadharo 'bhavat //
             <span class="ref">BrP_80.90</span></p>
         
         
         <p id="BrP_80.91">
            divyamālyāmbaradharaḥ pūjyamāno 'psarogaṇaiḥ <br />
            kapotaś ca kapotī ca tṛtīyo lubdhakas tathā <br />
            gaṅgāyāś ca prabhāveṇa sarve vai divam ākraman //
             <span class="ref">BrP_80.91</span></p>
         
         
         <p id="BrP_80.92">
            tataḥ prabhṛti tat tīrthaṃ kāpotam iti viśrutam <br />
            tatra snānaṃ ca dānaṃ ca pitṛpūjanam eva ca //
             <span class="ref">BrP_80.92</span></p>
         
         
         <p id="BrP_80.93">
            japayajñādikaṃ karma tad ānantyāya kalpate //
             <span class="ref">BrP_80.93</span></p>
         
         brahmovāca
         
         
         <p id="BrP_81.1">
            kārttikeyaṃ paraṃ tīrthaṃ kaumāram iti viśrutam <br />
            yannāmaśravaṇād eva kulavān rūpavān bhavet //
             <span class="ref">BrP_81.1</span></p>
         
         
         <p id="BrP_81.2">
            nihate tārake daitye svasthe jāte triviṣṭape <br />
            kārttikeyaṃ sutaṃ jyeṣṭhaṃ prītyā provāca pārvatī //
             <span class="ref">BrP_81.2</span></p>
         
         
         <p id="BrP_81.3">
            yathāsukhaṃ bhuṅkṣva bhogāṃs trailokye manasaḥ priyān <br />
            mamājñayā prītamanāḥ pituś caiva prasādataḥ //
             <span class="ref">BrP_81.3</span></p>
         
         
         <p id="BrP_81.4">
            evam uktaḥ sa vai mātrā viśākho devatāstriyaḥ <br />
            yathāsukhaṃ balād reme devapatnyo 'pi remire //
             <span class="ref">BrP_81.4</span></p>
         
         
         <p id="BrP_81.5">
            tataḥ saṃbhujyamānāsu devapatnīṣu nārada <br />
            nāśaknuvan vārayituṃ kārttikeyaṃ divaukasaḥ //
             <span class="ref">BrP_81.5</span></p>
         
         
         <p id="BrP_81.6">
            tato nivedayām āsuḥ pārvatyai putrakarma tat <br />
            asakṛd vāryamāṇo 'pi mātrā devaiḥ sa śaktidhṛk //
             <span class="ref">BrP_81.6</span></p>
         
         
         <p id="BrP_81.7">
            naivāsāv akarod vākyaṃ strīṣv āsaktas tu ṣaṇmukhaḥ <br />
            abhiśāpabhayād bhītā pārvatī paryacintayat //
             <span class="ref">BrP_81.7</span></p>
         
         
         <p id="BrP_81.8">
            putrasnehāt tathaiveśā devānāṃ kāryasiddhaye <br />
            devapatnyaś ciraṃ rakṣyā iti matvā punaḥ punaḥ //
             <span class="ref">BrP_81.8</span></p>
         
         
         <p id="BrP_81.9">
            yasyāṃ tu ramate skandaḥ pārvatī tv api tādṛśī <br />
            tadrūpam ātmanaḥ kṛtvā vartayām āsa pārvatī //
             <span class="ref">BrP_81.9</span></p>
         
         
         <p id="BrP_81.10">
            indrasya varuṇasyāpi bhāryām āhūya ṣaṇmukhaḥ <br />
            yāvat paśyati tasyāṃ tu mātṛrūpam apaśyata //
             <span class="ref">BrP_81.10</span></p>
         
         
         <p id="BrP_81.11">
            tām apāsya namasyātha punar anyām athāhvayat <br />
            tasyāṃ tu mātṛrūpaṃ sa prekṣya lajjām upeyivān //
             <span class="ref">BrP_81.11</span></p>
         
         
         <p id="BrP_81.12">
            evaṃ bahvīṣu tad rūpaṃ dṛṣṭvā mātṛmayaṃ jagat <br />
            iti saṃcintya gāṅgeyo vairāgyam agamat tadā //
             <span class="ref">BrP_81.12</span></p>
         
         
         <p id="BrP_81.13">
            sa tu mātṛkṛtaṃ jñātvā pravṛttasya nivartanam <br />
            nivāryaś ced ahaṃ bhogāt kiṃtu pūrvaṃ pravartitaḥ //
             <span class="ref">BrP_81.13</span></p>
         
         
         <p id="BrP_81.14">
            tasmān mātṛkṛtaṃ sarvaṃ mama hāsyāspadaṃ tv iti <br />
            lajjayā parayā yukto gautamīm agamat tadā //
             <span class="ref">BrP_81.14</span></p>
         
         
         <p id="BrP_81.15">
            iyaṃ ca mātṛrūpā me śṛṇotu mama bhāṣitam <br />
            itaḥ strīnāmadheyaṃ yan mama mātṛsamaṃ matam //
             <span class="ref">BrP_81.15</span></p>
         
         
         <p id="BrP_81.16">
            evaṃ jñātvā lokanāthaḥ pārvatyā saha śaṃkaraḥ <br />
            putraṃ nivārayām āsa vṛttam ity abravīd guruḥ //
             <span class="ref">BrP_81.16</span></p>
         
         
         <p id="BrP_81.17">
            tataḥ surapatiḥ prītaḥ kiṃ dadāmīti cintayan <br />
            kṛtāñjalipuṭaḥ skandaḥ pitaraṃ punar abravīt //
             <span class="ref">BrP_81.17</span></p>
         
         skanda uvāca
         
         
         <p id="BrP_81.18">
            senāpatiḥ surapatis tava putro 'ham ity api <br />
            alam etena deveśa kiṃ varaiḥ surapūjita //
             <span class="ref">BrP_81.18</span></p>
         
         
         <p id="BrP_81.19">
            athavā dātukāmo 'si lokānāṃ hitakāmyayā <br />
            yāce 'haṃ nātmanā deva tad anujñātum arhasi //
             <span class="ref">BrP_81.19</span></p>
         
         
         <p id="BrP_81.20">
            mahāpātakinaḥ kecid gurudārābhigāminaḥ <br />
            atrāplavanamātreṇa dhautapāpā bhavantu te //
             <span class="ref">BrP_81.20</span></p>
         
         
         <p id="BrP_81.21">
            āpnuvantūttamāṃ jātiṃ tiryañco 'pi sureśvara <br />
            kurūpo rūpasaṃpattim atra snānād avāpnuyāt //
             <span class="ref">BrP_81.21</span></p>
         
         brahmovāca
         
         
         <p id="BrP_81.22">
            evam astv iti taṃ śaṃbhuḥ pratyanandat suteritam <br />
            tataḥ prabhṛti tat tīrthaṃ kārttikeyam iti śrutam <br />
            tatra snānaṃ ca dānaṃ ca sarvakratuphalapradam //
             <span class="ref">BrP_81.22</span></p>
         
         brahmovāca
         
         
         <p id="BrP_82.1">
            yat khyātaṃ kṛttikātīrthaṃ kārttikeyād anantaram <br />
            tasya śravaṇamātreṇa somapānaphalaṃ labhet //
             <span class="ref">BrP_82.1</span></p>
         
         
         <p id="BrP_82.2">
            purā tārakanāśāya bhavareto 'pibat kaviḥ <br />
            retogarbhaṃ kaviṃ dṛṣṭvā ṛṣipatnyo 'spṛhan mune //
             <span class="ref">BrP_82.2</span></p>
         
         
         <p id="BrP_82.3">
            saptarṣīṇām ṛtusnātāṃ varjayitvā tv arundhatīm <br />
            tāsu garbhaḥ samabhavat ṣaṭsu strīṣu tadāgnitaḥ //
             <span class="ref">BrP_82.3</span></p>
         
         
         <p id="BrP_82.4">
            tapyamānās tu śobhiṣṭhā ṛtusnātās tu tā mune <br />
            kiṃ kurmaḥ kva nu gacchāmaḥ kiṃ kṛtvā sukṛtaṃ bhavet //
             <span class="ref">BrP_82.4</span></p>
         
         
         <p id="BrP_82.5">
            ity uktvā tā mitho gaṅgāṃ vyagrā gatvā vyapīḍayan <br />
            tābhyas te niḥsṛtā garbhāḥ phenarūpās tadāmbhasi //
             <span class="ref">BrP_82.5</span></p>
         
         
         <p id="BrP_82.6">
            ambhasā tv ekatāṃ prāptā vāyunā sarva eva hi <br />
            ekarūpas tadā tābhyaḥ ṣaṇmukhaḥ samajāyata //
             <span class="ref">BrP_82.6</span></p>
         
         
         <p id="BrP_82.7">
            srāvayitvā tu tān garbhān ṛṣipatnyo gṛhān yayuḥ <br />
            tāsāṃ vikṛtarūpāṇi dṛṣṭvā te ṛṣayo 'bruvan //
             <span class="ref">BrP_82.7</span></p>
         
         
         <p id="BrP_82.8">
            gamyatāṃ gamyatāṃ śīghraṃ svairī vṛttir na yujyate <br />
            strīṇām iti tato vatsa nirastāḥ patibhis tu tāḥ //
             <span class="ref">BrP_82.8</span></p>
         
         
         <p id="BrP_82.9">
            tato duḥkhaṃ samāviṣṭās tyaktāḥ svapatibhiś ca ṣaṭ <br />
            tā dṛṣṭvā nāradaḥ prāha kārttikeyo harodbhavaḥ //
             <span class="ref">BrP_82.9</span></p>
         
         
         <p id="BrP_82.10">
            gāṅgeyo 'gnibhavaś ceti vikhyātas tārakāntakaḥ <br />
            taṃ yāntu na cirād eva prīto bhogaṃ pradāsyati //
             <span class="ref">BrP_82.10</span></p>
         
         
         <p id="BrP_82.11">
            devarṣer vacanād eva samabhyetya ca ṣaṇmukham <br />
            kṛttikāḥ svayam evaitad yathāvṛttaṃ nyavedayat //
             <span class="ref">BrP_82.11</span></p>
         
         
         <p id="BrP_82.12">
            tābhyo vākyaṃ kṛttikābhyaḥ kārttikeyo 'numanya ca <br />
            gautamīṃ yāntu sarvāś ca snātvāpūjya maheśvaram //
             <span class="ref">BrP_82.12</span></p>
         
         
         <p id="BrP_82.13">
            eṣyāmi cāhaṃ tatraiva yāsyāmi suramandiram <br />
            tathety uktvā kṛttikāś ca snātvā gaṅgāṃ ca gautamīm //
             <span class="ref">BrP_82.13</span></p>
         
         
         <p id="BrP_82.14">
            deveśvaraṃ ca saṃpūjya kārttikeyānuśāsanāt <br />
            deveśvaraprasādena prayayuḥ suramandiram //
             <span class="ref">BrP_82.14</span></p>
         
         
         <p id="BrP_82.15">
            tataḥ prabhṛti tat tīrthaṃ kṛttikātīrtham ucyate <br />
            kārttikyāṃ kṛttikāyoge tatra yaḥ snānam ācaret //
             <span class="ref">BrP_82.15</span></p>
         
         
         <p id="BrP_82.16">
            sarvakratuphalaṃ prāpya rājā bhavati dhārmikaḥ <br />
            tattīrthasmaraṇaṃ vāpi yaḥ karoti śṛṇoti ca <br />
            sarvapāpavinirmukto dīrgham āyur avāpnuyāt //
             <span class="ref">BrP_82.16</span></p>
         
         brahmovāca
         
         
         <p id="BrP_83.1">
            daśāśvamedhikaṃ tīrthaṃ tac chṛṇuṣva mahāmune <br />
            yasya śravaṇamātreṇa hayamedhaphalaṃ labhet //
             <span class="ref">BrP_83.1</span></p>
         
         
         <p id="BrP_83.2">
            viśvakarmasutaḥ śrīmān viśvarūpo mahābalaḥ <br />
            tasyāpi prathamaḥ putras tatputro bhauvano vibhuḥ //
             <span class="ref">BrP_83.2</span></p>
         
         
         <p id="BrP_83.3">
            purodhāḥ kaśyapas tasya sarvajñānaviśāradaḥ <br />
            tam apṛcchan mahābāhur bhauvanaḥ sārvabhauvanaḥ //
             <span class="ref">BrP_83.3</span></p>
         
         
         <p id="BrP_83.4">
            yakṣye 'haṃ hayamedhaiś ca yugapad daśabhir mune <br />
            ity apṛcchad guruṃ vipraṃ kva yakṣyāmi surān iti //
             <span class="ref">BrP_83.4</span></p>
         
         
         <p id="BrP_83.5">
            so 'vadad devayajanaṃ tatra tatra nṛpottama <br />
            yatra yatra dvijaśreṣṭhāḥ prāvartanta mahākratūn //
             <span class="ref">BrP_83.5</span></p>
         
         
         <p id="BrP_83.6">
            tatrābhavann ṛṣigaṇā ārtvijye makhamaṇḍale <br />
            yugapad daśamedhāni pravṛttāni purodhasā //
             <span class="ref">BrP_83.6</span></p>
         
         
         <p id="BrP_83.7">
            pūrṇatāṃ nāyayus tāni dṛṣṭvā cintāparo nṛpaḥ <br />
            vihāya devayajanaṃ punar anyatra tān kratūn //
             <span class="ref">BrP_83.7</span></p>
         
         
         <p id="BrP_83.8">
            upākrāmat tathā tatra vighnadoṣās tam āyayuḥ <br />
            dṛṣṭvāpūrṇāṃs tato yajñān rājā gurum abhāṣata //
             <span class="ref">BrP_83.8</span></p>
         
         rājovāca
         
         
         <p id="BrP_83.9">
            deśadoṣāt kāladoṣān mama doṣāt tavāpi vā <br />
            pūrṇatāṃ nāpnuvanti sma daśamedhāni vājinaḥ //
             <span class="ref">BrP_83.9</span></p>
         
         brahmovāca
         
         
         <p id="BrP_83.10">
            tataś ca duḥkhito rājā kaśyapena purodhasā <br />
            gīṣpater bhrātaraṃ jyeṣṭhaṃ gatvā saṃvartam ūcatuḥ //
             <span class="ref">BrP_83.10</span></p>
         
         kaśyapabhauvanāv ūcatuḥ
         
         
         <p id="BrP_83.11">
            bhagavan yugapat kāryāṇy aśvamedhāni mānada <br />
            daśa saṃpūrṇatāṃ yānti taṃ deśaṃ taṃ guruṃ vada //
             <span class="ref">BrP_83.11</span></p>
         
         brahmovāca
         
         
         <p id="BrP_83.12">
            tato dhyātvā ṛṣiśreṣṭhaḥ saṃvarto bhauvanaṃ tadā <br />
            abravīd gaccha brahmāṇaṃ guruṃ deśaṃ vadiṣyati //
             <span class="ref">BrP_83.12</span></p>
         
         
         <p id="BrP_83.13">
            bhauvano 'pi mahāprājñaḥ kaśyapena mahātmanā <br />
            āgatya mām abravīc ca guruṃ deśādikaṃ ca yat //
             <span class="ref">BrP_83.13</span></p>
         
         
         <p id="BrP_83.14">
            tato 'ham abravaṃ putra bhauvanaṃ kaśyapaṃ tathā <br />
            gautamīṃ gaccha rājendra sa deśaḥ kratupuṇyavān //
             <span class="ref">BrP_83.14</span></p>
         
         
         <p id="BrP_83.15">
            ayam eva guruḥ śreṣṭhaḥ kaśyapo vedapāragaḥ <br />
            guror asya prasādena gautamyāś ca prasādataḥ //
             <span class="ref">BrP_83.15</span></p>
         
         
         <p id="BrP_83.16">
            ekena hayamedhena tatra snānena vā punaḥ <br />
            setsyanti tatra yajñāś ca daśamedhāni vājinaḥ //
             <span class="ref">BrP_83.16</span></p>
         
         
         <p id="BrP_83.17">
            tac chrutvā bhauvano rājā gautamītīram abhyagāt <br />
            kaśyapena sahāyena hayamedhāya dīkṣitaḥ //
             <span class="ref">BrP_83.17</span></p>
         
         
         <p id="BrP_83.18">
            tataḥ pravṛtte yajñeśe hayamedhe mahākratau <br />
            saṃpūrṇe tu tadā rājā pṛthivīṃ dātum udyataḥ //
             <span class="ref">BrP_83.18</span></p>
         
         
         <p id="BrP_83.19">
            tato 'ntarikṣe vāg uccair uvāca nṛpasattamam <br />
            pūjayitvā sthitaṃ viprān ṛtvijo 'tha sadaspatīn //
             <span class="ref">BrP_83.19</span></p>
         
         ākāśavāg uvāca
         
         
         <p id="BrP_83.20">
            purodhase kaśyapāya saśailavanakānanām <br />
            pṛthivīṃ dātukāmena dattaṃ sarvaṃ tvayā nṛpa //
             <span class="ref">BrP_83.20</span></p>
         
         
         <p id="BrP_83.21">
            bhūmidānaspṛhāṃ tyaktvā annaṃ dehi mahāphalam <br />
            nānnadānasamaṃ puṇyaṃ triṣu lokeṣu vidyate //
             <span class="ref">BrP_83.21</span></p>
         
         
         <p id="BrP_83.22">
            viśeṣatas tu gaṅgāyāḥ śraddhayā puline mune <br />
            tvayā tu hayamedho 'yaṃ kṛtaḥ sabahudakṣiṇaḥ <br />
            kṛtakṛtyo 'si bhadraṃ te nātra kāryā vicāraṇā //
             <span class="ref">BrP_83.22</span></p>
         
         brahmovāca
         
         
         <p id="BrP_83.23">
            tathāpi dātukāmaṃ taṃ mahī provāca bhauvanam //
             <span class="ref">BrP_83.23</span></p>
         
         pṛthivy uvāca
         
         
         <p id="BrP_83.24">
            viśvakarmaja sārvabhauma mā māṃ dehi punaḥ punaḥ <br />
            nimajje 'haṃ salilasya madhye tasmān na dīyatām //
             <span class="ref">BrP_83.24</span></p>
         
         brahmovāca
         
         
         <p id="BrP_83.25">
            tataś ca bhauvano bhītaḥ kiṃ deyam iti cābravīt <br />
            punaś covāca sā pṛthvī bhauvanaṃ brāhmaṇair vṛtam //
             <span class="ref">BrP_83.25</span></p>
         
         bhūmy uvāca
         
         
         <p id="BrP_83.26">
            tilā gāvo dhanaṃ dhānyaṃ yat kiṃcid gautamītaṭe <br />
            sarvaṃ tad akṣayaṃ dānaṃ kiṃ māṃ bhauvana dāsyasi //
             <span class="ref">BrP_83.26</span></p>
         
         
         <p id="BrP_83.27">
            gaṅgātīraṃ samāśritya grāsam ekaṃ dadāti yaḥ <br />
            tenāhaṃ sakalā dattā kiṃ māṃ bhauvana dāsyasi //
             <span class="ref">BrP_83.27</span></p>
         
         brahmovāca
         
         
         <p id="BrP_83.28">
            tad bhuvo vacanaṃ śrutvā bhauvanaḥ sārvabhauvanaḥ <br />
            tatheti matvā viprebhyo hy annaṃ prādāt suvistaram //
             <span class="ref">BrP_83.28</span></p>
         
         
         <p id="BrP_83.29">
            tataḥ prabhṛti tat tīrthaṃ daśāśvamedhikaṃ viduḥ <br />
            daśānām aśvamedhānāṃ phalaṃ snānād avāpyate //
             <span class="ref">BrP_83.29</span></p>
         
         brahmovāca
         
         
         <p id="BrP_84.1">
            paiśācaṃ tīrtham aparaṃ pūjitaṃ brahmavādibhiḥ <br />
            tasya svarūpaṃ vakṣyāmi gautamyā dakṣiṇe taṭe //
             <span class="ref">BrP_84.1</span></p>
         
         
         <p id="BrP_84.2">
            girir brahmagireḥ pārśve añjano nāma nārada <br />
            tasmiñ śaile munivara śāpabhraṣṭā varāpsarā //
             <span class="ref">BrP_84.2</span></p>
         
         
         <p id="BrP_84.3">
            añjanā nāma tatrāsīd uttamāṅgena vānarī <br />
            kesarī nāma tadbhartā adriketi tathāparā //
             <span class="ref">BrP_84.3</span></p>
         
         
         <p id="BrP_84.4">
            sāpi kesariṇo bhāryā śāpabhraṣṭā varāpsarā <br />
            uttamāṅgena mārjārī sāpy āste 'ñjanaparvate //
             <span class="ref">BrP_84.4</span></p>
         
         
         <p id="BrP_84.5">
            dakṣiṇārṇavam abhyāgāt kesarī lokaviśrutaḥ <br />
            etasminn antare 'gastyo 'ñjanaṃ parvatam abhyagāt //
             <span class="ref">BrP_84.5</span></p>
         
         
         <p id="BrP_84.6">
            añjanā cādrikā caiva agastyam ṛṣisattamam <br />
            pūjayām āsatur ubhe yathānyāyaṃ yathāsukham //
             <span class="ref">BrP_84.6</span></p>
         
         
         <p id="BrP_84.7">
            tataḥ prasanno bhagavān āhobhe vriyatāṃ varaḥ <br />
            te āhatur ubhe 'gastyaṃ putrau dehi munīśvara //
             <span class="ref">BrP_84.7</span></p>
         
         
         <p id="BrP_84.8">
            sarvebhyo balinau śreṣṭhau sarvalokopakārakau <br />
            tathety uktvā muniśreṣṭho jagāmāśāṃ sa dakṣiṇām //
             <span class="ref">BrP_84.8</span></p>
         
         
         <p id="BrP_84.9">
            tataḥ kadācit te kāle añjanā cādrikā tathā <br />
            gītaṃ nṛtyaṃ ca hāsyaṃ ca kurvatyau girimūrdhani //
             <span class="ref">BrP_84.9</span></p>
         
         
         <p id="BrP_84.10">
            vāyuś ca nirṛtiś cāpi te dṛṣṭvā sasmitau surau <br />
            kāmākrāntadhiyau cobhau tadā satvaram īyatuḥ //
             <span class="ref">BrP_84.10</span></p>
         
         
         <p id="BrP_84.11">
            bhārye bhavetām ubhayor āvāṃ devau varapradau <br />
            te apy ūcatur astv etad remāte girimūrdhani //
             <span class="ref">BrP_84.11</span></p>
         
         
         <p id="BrP_84.12">
            añjanāyāṃ tathā vāyor hanumān samajāyata <br />
            adrikāyāṃ ca nirṛter adrir nāma piśācarāṭ //
             <span class="ref">BrP_84.12</span></p>
         
         
         <p id="BrP_84.13">
            punas te āhatur ubhe putrau jātau muner varāt <br />
            āvayor vikṛtaṃ rūpam uttamāṅgena dūṣitam //
             <span class="ref">BrP_84.13</span></p>
         
         
         <p id="BrP_84.14">
            śāpāc chacīpates tatra yuvām ājñātum arhathaḥ <br />
            tataḥ provāca bhagavān vāyuś ca nirṛtis tathā //
             <span class="ref">BrP_84.14</span></p>
         
         
         <p id="BrP_84.15">
            gautamyāṃ snānadānābhyāṃ śāpamokṣo bhaviṣyati <br />
            ity uktvā tāv ubhau prītau tatraivāntaradhīyatām //
             <span class="ref">BrP_84.15</span></p>
         
         
         <p id="BrP_84.16">
            tato 'ñjanāṃ samādāya adriḥ paiśācamūrtimān <br />
            bhrātur hanumataḥ prītyai snāpayām āsa mātaram //
             <span class="ref">BrP_84.16</span></p>
         
         
         <p id="BrP_84.17">
            tathaiva hanumān gaṅgām ādāyādrim atitvaran <br />
            mārjārarūpiṇīṃ nītvā gautamyās tīram āptavān //
             <span class="ref">BrP_84.17</span></p>
         
         
         <p id="BrP_84.18">
            tataḥ prabhṛti tat tīrthaṃ paiśācaṃ cāñjanaṃ tathā <br />
            brahmaṇo girim āsādya sarvakāmapradaṃ śubham //
             <span class="ref">BrP_84.18</span></p>
         
         
         <p id="BrP_84.19">
            yojanānāṃ tripañcāśan mārjāraṃ pūrvato bhavet <br />
            mārjārasaṃjñitāt tasmād dhanūmantaṃ vṛṣākapim //
             <span class="ref">BrP_84.19</span></p>
         
         
         <p id="BrP_84.20">
            phenāsaṃgamam ākhyātaṃ sarvakāmapradaṃ śubham <br />
            tasya svarūpaṃ vyuṣṭiś ca tatraiva procyate śubhā //
             <span class="ref">BrP_84.20</span></p>
         
         brahmovāca
         
         
         <p id="BrP_85.1">
            kṣudhātīrtham iti khyātaṃ śṛṇu nārada tanmanāḥ <br />
            kathyamānaṃ mahāpuṇyaṃ sarvakāmapradaṃ nṛṇām //
             <span class="ref">BrP_85.1</span></p>
         
         
         <p id="BrP_85.2">
            ṛṣir āsīt purā kaṇvas tapasvī vedavittamaḥ <br />
            paribhramann āśramāṇi kṣudhayā paripīḍitaḥ //
             <span class="ref">BrP_85.2</span></p>
         
         
         <p id="BrP_85.3">
            gautamasyāśramaṃ puṇyaṃ samṛddhaṃ cānnavāriṇā <br />
            ātmānaṃ ca kṣudhāyuktaṃ samṛddhaṃ cāpi gautamam //
             <span class="ref">BrP_85.3</span></p>
         
         
         <p id="BrP_85.4">
            vīkṣya kaṇvo 'tha vaiṣamyaṃ vairāgyam agamat tadā <br />
            gautamo 'pi dvijaśreṣṭho hy ahaṃ tapasi niṣṭhitaḥ //
             <span class="ref">BrP_85.4</span></p>
         
         
         <p id="BrP_85.5">
            samena yācñāyuktā syāt tasmād gautamaveśmani <br />
            na bhokṣye 'haṃ kṣudhārto 'pi pīḍite 'pi kalevare //
             <span class="ref">BrP_85.5</span></p>
         
         
         <p id="BrP_85.6">
            gaccheyaṃ gautamīṃ gaṅgām arjayeyaṃ ca saṃpadam <br />
            iti niścitya medhāvī gatvā gaṅgāṃ ca pāvanīm //
             <span class="ref">BrP_85.6</span></p>
         
         
         <p id="BrP_85.7">
            snātvā śucir yatamanā upaviśya kuśāsane <br />
            tuṣṭāva gautamīṃ gaṅgāṃ kṣudhāṃ ca paramāpadam //
             <span class="ref">BrP_85.7</span></p>
         
         kaṇva uvāca
         
         
         <p id="BrP_85.8">
            namo 'stu gaṅge paramārtihāriṇi <br />namaḥ kṣudhe sarvajanārtikāriṇi<br />
            namo maheśānajaṭodbhave śubhe <br />namo mahāmṛtyumukhād vinisṛte
             <span class="ref">BrP_85.8</span></p>
         
         
         <p id="BrP_85.9">
            puṇyātmanāṃ śāntarūpe krodharūpe durātmanām <br />
            saridrūpeṇa sarveṣāṃ tāpapāpāpahāriṇi //
             <span class="ref">BrP_85.9</span></p>
         
         
         <p id="BrP_85.10">
            kṣudhārūpeṇa sarveṣāṃ tāpapāpaprade namaḥ <br />
            namaḥ śreyaskari devi namaḥ pāpapratardini <br />
            namaḥ śāntikari devi namo dāridryanāśini //
             <span class="ref">BrP_85.10</span></p>
         
         brahmovāca
         
         
         <p id="BrP_85.11">
            ity evaṃ stuvatas tasya purastād abhavad dvayam <br />
            ekaṃ gāṅgaṃ manohāri hy aparaṃ bhīṣaṇākṛti <br />
            punaḥ kṛtāñjalir bhūtvā namaskṛtvā dvijottamaḥ //
             <span class="ref">BrP_85.11</span></p>
         
         kaṇva uvāca
         
         
         <p id="BrP_85.12">
            sarvamaṅgalamāṅgalye brāhmi māheśvari śubhe <br />
            vaiṣṇavi tryambake devi godāvari namo 'stu te //
             <span class="ref">BrP_85.12</span></p>
         
         
         <p id="BrP_85.13">
            tryambakasya jaṭodbhūte gautamasyāghanāśini <br />
            saptadhā sāgaraṃ yānti godāvari namo 'stu te //
             <span class="ref">BrP_85.13</span></p>
         
         
         <p id="BrP_85.14">
            sarvapāpakṛtāṃ pāpe dharmakāmārthanāśini <br />
            duḥkhalobhamayi devi kṣudhe tubhyaṃ namo namaḥ //
             <span class="ref">BrP_85.14</span></p>
         
         brahmovāca
         
         
         <p id="BrP_85.15">
            tat kaṇvavacanaṃ śrutvā suprīte āhatur dvijam //
             <span class="ref">BrP_85.15</span></p>
         
         gaṅgākṣudhe ūcatuḥ
         
         
         <p id="BrP_85.16">
            abhīṣṭaṃ vada kalyāṇa varān varaya suvrata //
             <span class="ref">BrP_85.16</span></p>
         
         brahmovāca
         
         
         <p id="BrP_85.17">
            provāca praṇato gaṅgāṃ kaṇvaḥ kṣudhāṃ yathākramam //
             <span class="ref">BrP_85.17</span></p>
         
         kaṇva uvāca
         
         
         <p id="BrP_85.18">
            dehi devi manojñāni kāmāni vibhavaṃ mama <br />
            āyur vittaṃ ca bhuktiṃ ca muktiṃ gaṅge prayaccha me //
             <span class="ref">BrP_85.18</span></p>
         
         brahmovāca
         
         
         <p id="BrP_85.19">
            ity uktvā gautamīṃ gaṅgāṃ kṣudhāṃ cāha dvijottamaḥ //
             <span class="ref">BrP_85.19</span></p>
         
         kaṇva uvāca
         
         
         <p id="BrP_85.20">
            mayi madvaṃśaje cāpi kṣudhe tṛṣṇe daridriṇi <br />
            yāhi pāpatare rūkṣe na bhūyās tvaṃ kadācana //
             <span class="ref">BrP_85.20</span></p>
         
         
         <p id="BrP_85.21">
            anena stavena ye vai tvāṃ stuvanti kṣudhāturāḥ <br />
            teṣāṃ dāridryaduḥkhāni na bhaveyur varo 'paraḥ //
             <span class="ref">BrP_85.21</span></p>
         
         
         <p id="BrP_85.22">
            asmiṃs tīrthe mahāpuṇye snānadānajapādikam <br />
            ye kurvanti narā bhaktyā lakṣmībhājo bhavantu te //
             <span class="ref">BrP_85.22</span></p>
         
         
         <p id="BrP_85.23">
            yas tv idaṃ paṭhate stotraṃ tīrthe vā yadi vā gṛhe <br />
            tasya dāridryaduḥkhebhyo na bhayaṃ syād varo 'paraḥ //
             <span class="ref">BrP_85.23</span></p>
         
         brahmovāca
         
         
         <p id="BrP_85.25">
            evam astv iti coktvā te kaṇvaṃ yāte svam ālayam <br />
            tataḥ prabhṛti tat tīrthaṃ kāṇvaṃ gāṅgaṃ kṣudhābhidham <br />
            sarvapāpaharaṃ vatsa pitṝṇāṃ prītivardhanam //
             <span class="ref">BrP_85.25</span></p>
         
         brahmovāca
         
         
         <p id="BrP_86.1">
            asti brahman mahātīrthaṃ cakratīrtham iti śrutam <br />
            tatra snānān naro bhaktyā harer lokam avāpnuyāt //
             <span class="ref">BrP_86.1</span></p>
         
         
         <p id="BrP_86.2">
            ekādaśyāṃ tu śuklāyām upoṣya pṛthivīpate <br />
            gaṇikāsaṃgame snātvā prāpnuyād akṣayaṃ padam //
             <span class="ref">BrP_86.2</span></p>
         
         
         <p id="BrP_86.3">
            purā tatra yathā vṛttaṃ tan me nigadataḥ śṛṇu <br />
            āsīd viśvadharo nāma vaiśyo bahudhanānvitaḥ //
             <span class="ref">BrP_86.3</span></p>
         
         
         <p id="BrP_86.4">
            uttare vayasi śreṣṭhas tasya putro 'bhavad ṛṣe <br />
            guṇavān rūpasaṃpanno vilāsī śubhadarśanaḥ //
             <span class="ref">BrP_86.4</span></p>
         
         
         <p id="BrP_86.5">
            prāṇebhyo 'pi priyaḥ putraḥ kāle pañcatvam āgataḥ <br />
            tathā dṛṣṭvā tu taṃ putraṃ daṃpatī duḥkhapīḍitau //
             <span class="ref">BrP_86.5</span></p>
         
         
         <p id="BrP_86.6">
            kurvāte sma tadā tena sahaiva maraṇe matim <br />
            hā putra hanta kālena pāpena sudurātmanā //
             <span class="ref">BrP_86.6</span></p>
         
         
         <p id="BrP_86.7">
            yauvane vartamāno 'pi nīto 'si guṇasāgara <br />
            āvayoś ca tathaiva tvaṃ prāṇebhyo 'pi sudurlabhaḥ //
             <span class="ref">BrP_86.7</span></p>
         
         
         <p id="BrP_86.8">
            itthaṃ tu ruditaṃ śrutvā daṃpatyoḥ karuṇaṃ yamaḥ <br />
            tyaktvā nijapuraṃ tūrṇaṃ kṛpayāviṣṭamānasaḥ //
             <span class="ref">BrP_86.8</span></p>
         
         
         <p id="BrP_86.9">
            godāvaryāḥ śubhe tīre sthito dhyāyañ janārdanam <br />
            api svalpena kālena prajā vṛddhāḥ samantataḥ //
             <span class="ref">BrP_86.9</span></p>
         
         
         <p id="BrP_86.10">
            iyata iti me pṛthvī kathyatāṃ kena pūritā <br />
            na kaścin mriyate jantur bhārākrāntā vasuṃdharā //
             <span class="ref">BrP_86.10</span></p>
         
         
         <p id="BrP_86.11">
            tato devī gatā tūrṇaṃ vasudhā munisattama <br />
            yatrāsti surasaṃyuktaḥ śakraḥ parapuraṃjayaḥ <br />
            dṛṣṭvā vasuṃdharām indraḥ praṇipatyedam abravīt //
             <span class="ref">BrP_86.11</span></p>
         
         indra uvāca
         
         
         <p id="BrP_86.12">
            kim āgamanakāryaṃ ta iti me pṛthvi kathyatām //
             <span class="ref">BrP_86.12</span></p>
         
         dharovāca
         
         
         <p id="BrP_86.13">
            bhāreṇa guruṇā śakra pīḍitāhaṃ vinā vadham <br />
            kāraṇaṃ praṣṭum āyātā kim idaṃ kathyatāṃ mama //
             <span class="ref">BrP_86.13</span></p>
         
         brahmovāca
         
         
         <p id="BrP_86.14">
            iti śrutvā mahīvākyam indro vacanam abravīt //
             <span class="ref">BrP_86.14</span></p>
         
         indra uvāca
         
         
         <p id="BrP_86.15">
            kāraṇaṃ yadi nāma syāt tadānīṃ jñāyate mayā <br />
            surāṇāṃ hi patir yasmād ahaṃ sarvāsu medini //
             <span class="ref">BrP_86.15</span></p>
         
         brahmovāca
         
         
         <p id="BrP_86.16">
            atha pṛthvī tadā vākyaṃ śrutvā cāha śacīpatim <br />
            yama ādiśyatāṃ tarhi yathā saṃharate prajāḥ //
             <span class="ref">BrP_86.16</span></p>
         
         
         <p id="BrP_86.17">
            iti śrutvā vaco mahyā ādiṣṭāḥ siddhakiṃnarāḥ <br />
            yamasyānayane śīghraṃ mahendreṇa mahāmune //
             <span class="ref">BrP_86.17</span></p>
         
         
         <p id="BrP_86.18">
            tatas te satvaraṃ yātāḥ sarve vaivasvataṃ puram <br />
            naivāpaśyan yamaṃ tatra te siddhāḥ saha kiṃnaraiḥ <br />
            tathāgatya punar vegād vārttā śakre niveditā //
             <span class="ref">BrP_86.18</span></p>
         
         siddhakiṃnarā ūcuḥ
         
         
         <p id="BrP_86.19">
            yamo yamapure nātha asmābhir nāvalokitaḥ <br />
            mahatāpi suyatnena vīkṣyamāṇaḥ samantataḥ //
             <span class="ref">BrP_86.19</span></p>
         
         brahmovāca
         
         
         <p id="BrP_86.20">
            iti śrutvā vacas teṣāṃ pṛṣṭaḥ śakreṇa vai tadā <br />
            savitā sa pitā tasya yamaḥ kutrāsta ity atha //
             <span class="ref">BrP_86.20</span></p>
         
         sūrya uvāca
         
         
         <p id="BrP_86.21">
            śakra godāvarītīre kṛtānto vartate 'dhunā <br />
            caraṃs tatra tapas tīvraṃ na jāne kiṃ nu kāraṇam //
             <span class="ref">BrP_86.21</span></p>
         
         brahmovāca
         
         
         <p id="BrP_86.22">
            iti śrutvā vaco bhānoḥ śakraḥ śaṅkām upāviśat //
             <span class="ref">BrP_86.22</span></p>
         
         śakra uvāca
         
         
         <p id="BrP_86.23">
            aho kaṣṭaṃ mahākaṣṭaṃ naṣṭā me suranāthatā <br />
            godāvaryāṃ tapaḥ kuryād yamo vai duṣṭaceṣṭitaḥ <br />
            jighṛkṣur matpadaṃ nūnaṃ devā iti matir mama //
             <span class="ref">BrP_86.23</span></p>
         
         brahmovāca
         
         
         <p id="BrP_86.24">
            ity uktvā sahasendreṇa āhūtaś cāpsarogaṇaḥ //
             <span class="ref">BrP_86.24</span></p>
         
         indra uvāca
         
         
         <p id="BrP_86.25">
            kā bhavatīṣu kālasya sthitasya tapasi dviṣaḥ <br />
            tapaḥpraṇāśane śaktā iti me śīghram ucyatām //
             <span class="ref">BrP_86.25</span></p>
         
         brahmovāca
         
         
         <p id="BrP_86.26">
            iti śakravacaḥ śrutvā noce kāpi mahāmune <br />
            atha śakraḥ prakopeṇa pratyuvācāpsarogaṇam //
             <span class="ref">BrP_86.26</span></p>
         
         indra uvāca
         
         
         <p id="BrP_86.27">
            uttaraṃ nābravīt kiṃcid yāmas tarhi vayaṃ svayam <br />
            sajjā bhavantu vibudhāḥ sainyair āyāntu mā ciram <br />
            ghātayāmo vayaṃ śatruṃ tapasā svargakāmukam //
             <span class="ref">BrP_86.27</span></p>
         
         brahmovāca
         
         
         <p id="BrP_86.28">
            ity ukte sati devānāṃ senā prādurbabhūva ha <br />
            itīndrahṛdayaṃ jñātvā hariṇā lokadhāriṇā //
             <span class="ref">BrP_86.28</span></p>
         
         
         <p id="BrP_86.29">
            preṣitaṃ cakriṇā cakraṃ rakṣaṇāya yamasya hi <br />
            cakraṃ yatrābhavat tatra cakratīrtham anuttamam //
             <span class="ref">BrP_86.29</span></p>
         
         
         <p id="BrP_86.30">
            athendraṃ menakā prāha śaṅkiteti vacas tadā //
             <span class="ref">BrP_86.30</span></p>
         
         menakovāca
         
         
         <p id="BrP_86.31">
            kālāvalokane nālaṃ kācid asti sureśvara <br />
            maraṇaṃ ca varaṃ deva bhavato na yamāt punaḥ //
             <span class="ref">BrP_86.31</span></p>
         
         
         <p id="BrP_86.32">
            rūpayauvanamatteyaṃ gaṇikāyācanaṃ prabho <br />
            preṣaṇaṃ tat prayacchaiṣā svāmitvaṃ manyate tvayā //
             <span class="ref">BrP_86.32</span></p>
         
         brahmovāca
         
         
         <p id="BrP_86.33">
            iti śrutvā vacas tasyāḥ śakraḥ suravareśvaraḥ <br />
            ādideśābalāṃ kṣāmāṃ satkṛtya gaṇikāṃ tathā //
             <span class="ref">BrP_86.33</span></p>
         
         śakra uvāca
         
         
         <p id="BrP_86.34">
            gaṇike gaccha me kāryaṃ kuru sundari mā ciram <br />
            kṛtakṛtyāgatā bhūyo vallabhā me yathā śacī //
             <span class="ref">BrP_86.34</span></p>
         
         brahmovāca
         
         
         <p id="BrP_86.35">
            ity ākarṇya vacaḥ śakrād utpatya gaṇikā diśaḥ <br />
            kṣaṇena yamasāṃnidhyam āyātā cārurūpiṇī //
             <span class="ref">BrP_86.35</span></p>
         
         
         <p id="BrP_86.36">
            yamāntikam anuprāptā dyotayantī diśo daśa <br />
            salīlaṃ lalitaṃ bālā jagau hindolakaṅkalam //
             <span class="ref">BrP_86.36</span></p>
         
         
         <p id="BrP_86.37">
            tataś cacāla kālasya mano lolaṃ calācalam <br />
            athonmīlya yamo netre kāmapāvakapūrite //
             <span class="ref">BrP_86.37</span></p>
         
         
         <p id="BrP_86.38">
            tasyāṃ vyāpārayām āsa śreyaḥśatrau mahāmune <br />
            tato vilīya sā sadyaḥ sarittvam agamat tadā //
             <span class="ref">BrP_86.38</span></p>
         
         
         <p id="BrP_86.39">
            gautamyāṃ tu samāgamya gaṇikāgaṇakiṃkaraiḥ <br />
            gīyamānā gatā svarge tasya tīrthaprabhāvataḥ //
             <span class="ref">BrP_86.39</span></p>
         
         
         <p id="BrP_86.40">
            gacchantīṃ gaṇikāṃ dṛṣṭvā vimānasthāṃ divaṃ prati <br />
            vismayaṃ paramaṃ prāptaḥ kālas taralalocanaḥ <br />
            athādityena cāgatya evam ukto yamas tadā //
             <span class="ref">BrP_86.40</span></p>
         
         sūrya uvāca
         
         
         <p id="BrP_86.41">
            kuru putra nijaṃ karma prajānāṃ tvaṃ parikṣayam <br />
            paśya vātaṃ sadā vāntaṃ sṛjantaṃ vedhasaṃ prajāḥ <br />
            paryaṭantaṃ trilokīṃ māṃ vahantīṃ vasudhāṃ prajāḥ //
             <span class="ref">BrP_86.41</span></p>
         
         brahmovāca
         
         
         <p id="BrP_86.42">
            iti śrutvā yamo vākyaṃ pitur vacanam abravīt //
             <span class="ref">BrP_86.42</span></p>
         
         yama uvāca
         
         
         <p id="BrP_86.43">
            etan na garhitaṃ karma kuryām aham idaṃ dhruvam <br />
            karmaṇy asmin mahākrūre samādeṣṭuṃ na vārhasi //
             <span class="ref">BrP_86.43</span></p>
         
         
         <p id="BrP_86.44">
            iti śrutvā ca tad vākyaṃ bhānur vacanam abravīt <br />
            kiṃ nāma garhitaṃ karma tava kartum alaṃ yama //
             <span class="ref">BrP_86.44</span></p>
         
         
         <p id="BrP_86.45">
            kiṃ na dṛṣṭā tvayā yāntī gaṇikā gaṇakiṃkaraiḥ <br />
            gīyamānā divaṃ sadyo gautamītoyam āplutā //
             <span class="ref">BrP_86.45</span></p>
         
         
         <p id="BrP_86.46">
            tvayā cātra tapas tīvraṃ kṛtaṃ putra suduṣkaram <br />
            naivāntaṃ tasya paśyāmi tasmād gaccha nijaṃ puram //
             <span class="ref">BrP_86.46</span></p>
         
         
         <p id="BrP_86.47">
            ity uktvā bhagavān bhānus tatra snātvā gato divam <br />
            yamo 'pi saṃgame snātvā tato nijapuraṃ yayau //
             <span class="ref">BrP_86.47</span></p>
         
         
         <p id="BrP_86.48">
            bhūtahāpi tataḥ śaṅkāṃ tatyāja ca mahāmune <br />
            tathā dṛṣṭvā yamaṃ yāntaṃ cakre cakraṃ prayāṇakam //
             <span class="ref">BrP_86.48</span></p>
         
         
         <p id="BrP_86.49">
            bhagavān yatra govindo vanamālāvibhūṣitaḥ <br />
            iti yaḥ śṛṇuyān martyaḥ paṭhed vāpi samāhitaḥ //
             <span class="ref">BrP_86.49</span></p>
         
         
         <p id="BrP_86.50">
            āpadas tasya naśyanti dīrgham āyur avāpnuyāt //
             <span class="ref">BrP_86.50</span></p>
         
         brahmovāca
         
         
         <p id="BrP_87.1">
            ahalyāsaṃgamaṃ ceha tīrthaṃ trailokyapāvanam <br />
            śṛṇu samyaṅ muniśreṣṭha tatra vṛttam idaṃ yathā //
             <span class="ref">BrP_87.1</span></p>
         
         
         <p id="BrP_87.2">
            kautukenātimahatā mayā pūrvaṃ munīśvara <br />
            sṛṣṭā kanyā bahuvidhā rūpavatyo guṇānvitāḥ //
             <span class="ref">BrP_87.2</span></p>
         
         
         <p id="BrP_87.3">
            tāsām ekāṃ śreṣṭhatamāṃ nirmame śubhalakṣaṇām <br />
            tāṃ bālāṃ cārusarvāṅgīṃ dṛṣṭvā rūpaguṇānvitām //
             <span class="ref">BrP_87.3</span></p>
         
         
         <p id="BrP_87.4">
            ko vāsyāḥ poṣaṇe śakta iti me buddhir āviśat <br />
            na daityānāṃ surāṇāṃ ca na munīnāṃ tathaiva ca //
             <span class="ref">BrP_87.4</span></p>
         
         
         <p id="BrP_87.5">
            nāsty asyāḥ poṣaṇe śaktir iti me buddhir anvabhūt <br />
            guṇajyeṣṭhāya viprāya tapoyuktāya dhīmate //
             <span class="ref">BrP_87.5</span></p>
         
         
         <p id="BrP_87.6">
            sarvalakṣaṇayuktāya vedavedāṅgavedine <br />
            gautamāya mahāprājñām adadāṃ poṣaṇāya tām //
             <span class="ref">BrP_87.6</span></p>
         
         
         <p id="BrP_87.7">
            pālayasva muniśreṣṭha yāvad āpsyati yauvanam <br />
            yauvanasthāṃ punaḥ sādhvīm ānayethā mamāntikam //
             <span class="ref">BrP_87.7</span></p>
         
         
         <p id="BrP_87.8">
            evam uktvā gautamāya prādāṃ kanyāṃ sumadhyamām <br />
            tām ādāya muniśreṣṭha tapasā hatakalmaṣaḥ //
             <span class="ref">BrP_87.8</span></p>
         
         
         <p id="BrP_87.9">
            tāṃ poṣayitvā vidhivad alaṃkṛtya mamāntikam <br />
            nirvikāro muniśreṣṭho hy ahalyām ānayat tadā //
             <span class="ref">BrP_87.9</span></p>
         
         
         <p id="BrP_87.10">
            tāṃ dṛṣṭvā vibudhāḥ sarve śakrāgnivaruṇādayaḥ <br />
            mama deyā sureśāna ity ūcus te pṛthak pṛthak //
             <span class="ref">BrP_87.10</span></p>
         
         
         <p id="BrP_87.11">
            tathaiva munayaḥ sādhyā dānavā yakṣarākṣasāḥ <br />
            tān sarvān āgatān dṛṣṭvā kanyārtham atha saṃgatān //
             <span class="ref">BrP_87.11</span></p>
         
         
         <p id="BrP_87.12">
            indrasya tu viśeṣeṇa mahāṃś cābhūt tadā grahaḥ <br />
            gautamasya tu māhātmyaṃ gāmbhīryaṃ dhairyam eva ca //
             <span class="ref">BrP_87.12</span></p>
         
         
         <p id="BrP_87.13">
            smṛtvā suvismito bhūtvā mamaivam abhavat sudhīḥ <br />
            deyeyaṃ gautamāyaiva nānyayogyā śubhānanā //
             <span class="ref">BrP_87.13</span></p>
         
         
         <p id="BrP_87.14">
            tasmāai eva tu tāṃ dāsye tathāpy evam acintayam <br />
            sarveṣāṃ ca matir dhairyaṃ mathitaṃ bālayānayā //
             <span class="ref">BrP_87.14</span></p>
         
         
         <p id="BrP_87.15">
            ahalyeti suraiḥ proktaṃ mayā ca ṛṣibhis tadā <br />
            devān ṛṣīṃs tadā vīkṣya mayā tatroktam uccakaiḥ //
             <span class="ref">BrP_87.15</span></p>
         
         
         <p id="BrP_87.16">
            tasmai sā dīyate subhrūr yaḥ pṛthivyāḥ pradakṣiṇām <br />
            kṛtvopatiṣṭhate pūrvaṃ na cānyasmai punaḥ punaḥ //
             <span class="ref">BrP_87.16</span></p>
         
         
         <p id="BrP_87.17">
            tataḥ sarve suragaṇāḥ śrutvā vākyaṃ mayeritam <br />
            ahalyārthaṃ surā jagmuḥ pṛthivyāś ca pradakṣiṇe //
             <span class="ref">BrP_87.17</span></p>
         
         
         <p id="BrP_87.18">
            gateṣu surasaṃgheṣu gautamo 'pi munīśvara <br />
            prayatnam akarot kiṃcid ahalyārtham imaṃ tathā //
             <span class="ref">BrP_87.18</span></p>
         
         
         <p id="BrP_87.19">
            etasminn antare brahman surabhiḥ sarvakāmadhuk <br />
            ardhaprasūtā hy abhavat tāṃ dadarśa sa gautamaḥ //
             <span class="ref">BrP_87.19</span></p>
         
         
         <p id="BrP_87.20">
            tasyāḥ pradakṣiṇaṃ cakre iyam urvīti saṃsmaran <br />
            liṅgasya ca sureśasya pradakṣiṇam athākarot //
             <span class="ref">BrP_87.20</span></p>
         
         
         <p id="BrP_87.21">
            tayoḥ pradakṣiṇaṃ kṛtvā gautamo munisattamaḥ <br />
            sarveṣāṃ caiva devānām ekaṃ cāpi pradakṣiṇam //
             <span class="ref">BrP_87.21</span></p>
         
         
         <p id="BrP_87.22">
            naivābhavad bhuvo gantuḥ saṃjātaṃ dvitayaṃ mama <br />
            evaṃ niścitya sa munir mamāntikam athābhyagāt //
             <span class="ref">BrP_87.22</span></p>
         
         
         <p id="BrP_87.23">
            namaskṛtvābravīd vākyaṃ gautamo māṃ mahāmatiḥ <br />
            kamalāsana viśvātman namas te 'stu punaḥ punaḥ //
             <span class="ref">BrP_87.23</span></p>
         
         
         <p id="BrP_87.24">
            pradakṣiṇīkṛtā brahman mayeyaṃ vasudhākhilā <br />
            yad atra yuktaṃ deveśa jānīte tad bhavān svayam //
             <span class="ref">BrP_87.24</span></p>
         
         
         <p id="BrP_87.25">
            mayā tu dhyānayogena jñātvā gautamam abravam <br />
            tavaiva dīyate subhrūḥ pradakṣiṇam idaṃ kṛtam //
             <span class="ref">BrP_87.25</span></p>
         
         
         <p id="BrP_87.26">
            dharmaṃ jānīhi viprarṣe durjñeyaṃ nigamair api <br />
            ardhaprasūtā surabhiḥ saptadvīpavatī mahī //
             <span class="ref">BrP_87.26</span></p>
         
         
         <p id="BrP_87.27">
            kṛtā pradakṣiṇā tasyāḥ pṛthivyāḥ sā kṛtā bhavet <br />
            liṅgaṃ pradakṣiṇīkṛtya tad eva phalam āpnuyāt //
             <span class="ref">BrP_87.27</span></p>
         
         
         <p id="BrP_87.28">
            tasmāt sarvaprayatnena mune gautama suvrata <br />
            tuṣṭo 'haṃ tava dhairyeṇa jñānena tapasā tathā //
             <span class="ref">BrP_87.28</span></p>
         
         
         <p id="BrP_87.29">
            datteyam ṛṣiśārdūla kanyā lokavarā mayā <br />
            ity uktvāhaṃ gautamāya ahalyām adadāṃ mune //
             <span class="ref">BrP_87.29</span></p>
         
         
         <p id="BrP_87.30">
            jāte vivāhe te devāḥ kṛtvelāyāḥ pradakṣiṇam <br />
            śanaiḥ śanair athāgatya dadṛśuḥ sarva eva te //
             <span class="ref">BrP_87.30</span></p>
         
         
         <p id="BrP_87.31">
            taṃ gautamam ahalyāṃ ca dāṃpatyaṃ prītivardhanam <br />
            te cāgatyātha paśyanto vismitāś cābhavan surāḥ //
             <span class="ref">BrP_87.31</span></p>
         
         
         <p id="BrP_87.32">
            atikrānte vivāhe tu surāḥ sarve divaṃ yayuḥ <br />
            samatsaraḥ śacībhartā tām īkṣya ca divaṃ yayau //
             <span class="ref">BrP_87.32</span></p>
         
         
         <p id="BrP_87.33">
            tataḥ prītamanās tasmai gautamāya mahātmane <br />
            prādāṃ brahmagiriṃ puṇyaṃ sarvakāmapradaṃ śubham //
             <span class="ref">BrP_87.33</span></p>
         
         
         <p id="BrP_87.34">
            ahalyāyāṃ muniśreṣṭho reme tatra sa gautamaḥ <br />
            gautamasya kathāṃ puṇyāṃ śrutvā śakras triviṣṭape //
             <span class="ref">BrP_87.34</span></p>
         
         
         <p id="BrP_87.35">
            tam āśramaṃ taṃ ca muniṃ tasya bhāryām aninditām <br />
            bhūtvā brāhmaṇaveṣeṇa draṣṭum āgāc chatakratuḥ //
             <span class="ref">BrP_87.35</span></p>
         
         
         <p id="BrP_87.36">
            sa dṛṣṭvā bhavanaṃ tasya bhāryāṃ ca vibhavaṃ tathā <br />
            pāpīyasīṃ matiṃ kṛtvā ahalyāṃ samudaikṣata //
             <span class="ref">BrP_87.36</span></p>
         
         
         <p id="BrP_87.37">
            nātmānaṃ na paraṃ deśaṃ kālaṃ śāpād ṛṣer bhayam <br />
            na bubodha tadā vatsa kāmākṛṣṭaḥ śatakratuḥ //
             <span class="ref">BrP_87.37</span></p>
         
         
         <p id="BrP_87.38">
            taddhyānaparamo nityaṃ surarājyena garvitaḥ <br />
            saṃtaptāṅgaḥ kathaṃ kuryāṃ praveśo me kathaṃ bhavet //
             <span class="ref">BrP_87.38</span></p>
         
         
         <p id="BrP_87.39">
            evaṃ vasan viprarūpo nāntaraṃ tv adhyagacchata <br />
            sa kadācin mahāprājñaḥ kṛtvā paurvāhṇikīṃ kriyām //
             <span class="ref">BrP_87.39</span></p>
         
         
         <p id="BrP_87.40">
            sahito gautamaḥ śiṣyair nirgataś cāśramād bahiḥ <br />
            āśramaṃ gautamīṃ viprān dhānyāni vividhāni ca //
             <span class="ref">BrP_87.40</span></p>
         
         
         <p id="BrP_87.41">
            draṣṭuṃ gato munivara indras taṃ samudaikṣata <br />
            idam antaram ity uktvā cakre kāryaṃ manaḥpriyam //
             <span class="ref">BrP_87.41</span></p>
         
         
         <p id="BrP_87.42">
            rūpaṃ kṛtvā gautamasya priyepsuḥ sa śatakratuḥ <br />
            tāṃ dṛṣṭvā cārusarvāṅgīm ahalyāṃ vākyam abravīt //
             <span class="ref">BrP_87.42</span></p>
         
         indra uvāca
         
         
         <p id="BrP_87.43">
            ākṛṣṭo 'haṃ tava guṇai rūpaṃ smṛtvā skhalatpadaḥ <br />
            iti bruvan hasan hastam ādāyāntaḥ samāviśat //
             <span class="ref">BrP_87.43</span></p>
         
         
         <p id="BrP_87.44">
            na bubodha tv ahalyā taṃ jāraṃ mene tu gautamam <br />
            ramamāṇā yathāsaukhyaṃ prāgāc chiṣyaiḥ sa gautamaḥ //
             <span class="ref">BrP_87.44</span></p>
         
         
         <p id="BrP_87.45">
            āgacchantaṃ nityam eva ahalyā priyavādinī <br />
            pratiyāti priyaṃ vakti toṣayantī ca taṃ guṇaiḥ //
             <span class="ref">BrP_87.45</span></p>
         
         
         <p id="BrP_87.46">
            tām adṛṣṭvā mahāprājño mene tan mahad adbhutam <br />
            dvārasthitaṃ muniśreṣṭhaṃ sarve paśyanti nārada //
             <span class="ref">BrP_87.46</span></p>
         
         
         <p id="BrP_87.47">
            agnihotrasya śālāyā rakṣiṇo gṛhakarmiṇaḥ <br />
            ūcur munivaraṃ bhītā gautamaṃ vismayānvitāḥ //
             <span class="ref">BrP_87.47</span></p>
         
         rakṣiṇa ūcuḥ
         
         
         <p id="BrP_87.48">
            bhagavan kim idaṃ citraṃ bahir antaś ca dṛśyase <br />
            priyayāntaḥ praviṣṭo 'si tathaiva ca bahir bhavān <br />
            aho tapaḥprabhāvo 'yaṃ nānārūpadharo bhavān //
             <span class="ref">BrP_87.48</span></p>
         
         brahmovāca
         
         
         <p id="BrP_87.50">
            tac chrutvā vismitas tv antaḥ praviṣṭaḥ ko nu tiṣṭhati <br />
            priye ahalye bhavati kiṃ māṃ na pratibhāṣase <br />
            ity ṛṣer vacanaṃ śrutvā ahalyā jāram abravīt //
             <span class="ref">BrP_87.50</span></p>
         
         ahalyovāca
         
         
         <p id="BrP_87.51">
            ko bhavān munirūpeṇa pāpaṃ tvaṃ kṛtavān asi <br />
            iti bruvatī śayanād utthitā satvaraṃ bhayāt //
             <span class="ref">BrP_87.51</span></p>
         
         
         <p id="BrP_87.52">
            sa cāpi pāpakṛc chakro biḍālo 'bhūn muner bhayāt <br />
            trastāṃ ca vikṛtāṃ dṛṣṭvā svapriyāṃ dūṣitāṃ tadā //
             <span class="ref">BrP_87.52</span></p>
         
         
         <p id="BrP_87.53">
            uvāca sa muniḥ kopāt kim idaṃ sāhasaṃ kṛtam <br />
            iti bruvantaṃ bhartāraṃ sāpi novāca lajjitā //
             <span class="ref">BrP_87.53</span></p>
         
         
         <p id="BrP_87.54">
            anveṣayaṃs tu taṃ jāraṃ biḍālaṃ dadṛśe muniḥ <br />
            ko bhavān iti taṃ prāha bhasmīkuryāṃ mṛṣāvadan //
             <span class="ref">BrP_87.54</span></p>
         
         indra uvāca
         
         
         <p id="BrP_87.55">
            kṛtāñjalipuṭo bhūtvā caivam āha śacīpatiḥ <br />
            śacībhartā purāṃ bhettā tapodhana puruṣṭutaḥ //
             <span class="ref">BrP_87.55</span></p>
         
         
         <p id="BrP_87.56">
            mamedaṃ pāpam āpannaṃ satyam uktaṃ mayānagha <br />
            mahadvigarhitaṃ karma kṛtavān asmy ahaṃ mune //
             <span class="ref">BrP_87.56</span></p>
         
         
         <p id="BrP_87.57">
            smarasāyakanirbhinnahṛdayāḥ kiṃ na kurvate <br />
            brahman mayi mahāpāpe kṣamasva karuṇānidhe //
             <span class="ref">BrP_87.57</span></p>
         
         
         <p id="BrP_87.58">
            santaḥ kṛtāparādhe 'pi na raukṣyaṃ jātu kurvate <br />
            niśamya tad vaco vipro harim āha ruṣānvitaḥ //
             <span class="ref">BrP_87.58</span></p>
         
         gautama uvāca
         
         
         <p id="BrP_87.59">
            bhagabhaktyā kṛtaṃ pāpaṃ sahasrabhagavān bhava <br />
            tām apy āha muniḥ kopāt tvaṃ ca śuṣkanadī bhava //
             <span class="ref">BrP_87.59</span></p>
         
         
         <p id="BrP_87.60">
            tataḥ prasādayām āsa kathayantī tadākṛtim //
             <span class="ref">BrP_87.60</span></p>
         
         ahalyovāca
         
         
         <p id="BrP_87.61">
            manasāpy anyapuruṣaṃ pāpiṣṭhāḥ kāmayanti yāḥ <br />
            akṣayān yānti narakāṃs tāsāṃ sarve 'pi pūrvajāḥ //
             <span class="ref">BrP_87.61</span></p>
         
         
         <p id="BrP_87.62">
            bhūtvā prasanno bhagavann avadhāraya madvacaḥ <br />
            tava rūpeṇa cāgatya mām agāt sākṣiṇas tv ime //
             <span class="ref">BrP_87.62</span></p>
         
         
         <p id="BrP_87.63">
            tatheti rakṣiṇaḥ procur ahalyā satyavādinī <br />
            dhyānenāpi munir jñātvā śāntaḥ prāha pativratām //
             <span class="ref">BrP_87.63</span></p>
         
         gautama uvāca
         
         
         <p id="BrP_87.64">
            yadā tu saṃgatā bhadre gautamyā saridīśayā <br />
            nadī bhūtvā punā rūpaṃ prāpsyase priyakṛn mama //
             <span class="ref">BrP_87.64</span></p>
         
         
         <p id="BrP_87.65">
            ity ṛṣer vacanaṃ śrutvā tathā cakre pativratā <br />
            tayā tu saṃgatā devyā ahalyā gautamapriyā //
             <span class="ref">BrP_87.65</span></p>
         
         
         <p id="BrP_87.66">
            punas tad rūpam abhavad yan mayā nirmitaṃ purā <br />
            tataḥ kṛtāñjalipuṭaḥ surarāṭ prāha gautamam //
             <span class="ref">BrP_87.66</span></p>
         
         indra uvāca
         
         
         <p id="BrP_87.67">
            māṃ pāhi muniśārdūla pāpiṣṭhaṃ gṛham āgatam <br />
            pādayoḥ patitaṃ dṛṣṭvā kṛpayā prāha gautamaḥ //
             <span class="ref">BrP_87.67</span></p>
         
         gautama uvāca
         
         
         <p id="BrP_87.68">
            gautamīṃ gaccha bhadraṃ te snānaṃ kuru puraṃdara <br />
            kṣaṇān nirdhūtapāpas tvaṃ sahasrākṣo bhaviṣyasi //
             <span class="ref">BrP_87.68</span></p>
         
         
         <p id="BrP_87.69">
            ubhayaṃ vismayakaraṃ dṛṣṭavān asmi nārada <br />
            ahalyāyāḥ punarbhāvaṃ śacībhartā sahasradṛk //
             <span class="ref">BrP_87.69</span></p>
         
         
         <p id="BrP_87.70">
            tataḥ prabhṛti tat tīrtham ahalyāsaṃgamaṃ śubham <br />
            indratīrtham iti khyātaṃ sarvakāmapradaṃ nṛṇām //
             <span class="ref">BrP_87.70</span></p>
         
         brahmovāca
         
         
         <p id="BrP_88.1">
            tasmād apy aparaṃ tīrthaṃ janasthānam iti śrutam <br />
            caturyojanavistīrṇaṃ smaraṇān muktidaṃ nṛṇām //
             <span class="ref">BrP_88.1</span></p>
         
         
         <p id="BrP_88.2">
            vaivasvatānvaye jāto rājābhūj janakaḥ purā <br />
            so 'pāṃpates tu tanujām upayeme guṇārṇavām //
             <span class="ref">BrP_88.2</span></p>
         
         
         <p id="BrP_88.3">
            dharmārthakāmamokṣāṇāṃ janakāṃ janako nṛpaḥ <br />
            anurūpaguṇatvāc ca tasya bhāryā guṇārṇavā //
             <span class="ref">BrP_88.3</span></p>
         
         
         <p id="BrP_88.4">
            yājñavalkyaś ca viprendras tasya rājñaḥ purohitaḥ <br />
            tam apṛcchan nṛpaśreṣṭho yājñavalkyaṃ purohitam //
             <span class="ref">BrP_88.4</span></p>
         
         janaka uvāca
         
         
         <p id="BrP_88.5">
            bhuktimuktī ubhe śreṣṭhe nirṇīte munisattamaiḥ <br />
            dāsīdāsebhaturagarathādyair bhuktir uttamā //
             <span class="ref">BrP_88.5</span></p>
         
         
         <p id="BrP_88.6">
            kiṃtv antavirasā bhuktir muktir ekā niratyayā <br />
            bhukter muktiḥ śreṣṭhatamā bhuktyā muktiṃ kathaṃ vrajet //
             <span class="ref">BrP_88.6</span></p>
         
         
         <p id="BrP_88.7">
            sarvasaṅgaparityāgān muktiprāptiḥ suduḥkhataḥ <br />
            tad brūhi dvijaśārdūla sukhān muktiḥ kathaṃ bhavet //
             <span class="ref">BrP_88.7</span></p>
         
         yājñavalkya uvāca
         
         
         <p id="BrP_88.8">
            apāṃpatis tava guruḥ śvaśuraḥ priyakṛt tathā <br />
            taṃ gatvā pṛccha nṛpate upadekṣyati te hitam //
             <span class="ref">BrP_88.8</span></p>
         
         
         <p id="BrP_88.9">
            yājñavalkyaś ca janako rājānaṃ varuṇaṃ tadā <br />
            gatvā cocatur avyagrau muktimārgaṃ yathākramam //
             <span class="ref">BrP_88.9</span></p>
         
         varuṇa uvāca
         
         
         <p id="BrP_88.10">
            dvidhā tu saṃsthitā muktiḥ karmadvāre 'py akarmaṇi <br />
            vede ca niścito mārgaḥ karma jyāyo hy akarmaṇaḥ //
             <span class="ref">BrP_88.10</span></p>
         
         
         <p id="BrP_88.11">
            sarvaṃ ca karmaṇā baddhaṃ puruṣārthacatuṣṭayam <br />
            akarmaṇaivāpyata iti muktimārgo mṛṣocyate //
             <span class="ref">BrP_88.11</span></p>
         
         
         <p id="BrP_88.12">
            karmaṇā sarvadhānyāni setsyanti nṛpasattama <br />
            tasmāt sarvātmanā karma kartavyaṃ vaidikaṃ nṛbhiḥ //
             <span class="ref">BrP_88.12</span></p>
         
         
         <p id="BrP_88.13">
            tena bhuktiṃ ca muktiṃ ca prāpnuvantīha mānavāḥ <br />
            akarmaṇaḥ karma puṇyaṃ karma cāpy āśrameṣu ca //
             <span class="ref">BrP_88.13</span></p>
         
         
         <p id="BrP_88.14">
            jātyāśritaṃ ca rājendra tatrāpi śṛṇu dharmavit <br />
            āśramāṇi ca catvāri karmadvārāṇi mānada //
             <span class="ref">BrP_88.14</span></p>
         
         
         <p id="BrP_88.15">
            caturṇām āśramāṇāṃ ca gārhasthyaṃ puṇyadaṃ smṛtam <br />
            tasmād bhuktiś ca muktiś ca bhavatīti matir mama //
             <span class="ref">BrP_88.15</span></p>
         
         brahmovāca
         
         
         <p id="BrP_88.16">
            etac chrutvā tu janako yājñavalkyaś ca buddhimān <br />
            varuṇaṃ pūjayitvā tu punar vacanam ūcatuḥ //
             <span class="ref">BrP_88.16</span></p>
         
         
         <p id="BrP_88.17">
            ko deśaḥ kiṃ ca tīrthaṃ syād bhuktimuktipradāyakam <br />
            tad vadasva suraśreṣṭha sarvajño 'si namo 'stu te //
             <span class="ref">BrP_88.17</span></p>
         
         varuṇa uvāca
         
         
         <p id="BrP_88.18">
            pṛthivyāṃ bhārataṃ varṣaṃ daṇḍakaṃ tatra puṇyadam <br />
            tasmin kṣetre kṛtaṃ karma bhuktimuktipradaṃ nṛṇām //
             <span class="ref">BrP_88.18</span></p>
         
         
         <p id="BrP_88.19">
            tīrthānāṃ gautamī gaṅgā śreṣṭhā muktipradā nṛṇām <br />
            tatra yajñena dānena bhogān muktim avāpsyati //
             <span class="ref">BrP_88.19</span></p>
         
         brahmovāca
         
         
         <p id="BrP_88.20">
            yājñavalkyaś ca janako vācaṃ śrutvā hy apāṃpateḥ <br />
            varuṇena hy anujñātau svapurīṃ jagmatus tadā //
             <span class="ref">BrP_88.20</span></p>
         
         
         <p id="BrP_88.21">
            aśvamedhādikaṃ karma cakāra janako nṛpaḥ <br />
            yājayām āsa viprendro yājñavalkyaś ca taṃ nṛpam //
             <span class="ref">BrP_88.21</span></p>
         
         
         <p id="BrP_88.22">
            gaṅgātīraṃ samāśritya yajñān muktim avāpa rāṭ <br />
            tathā janakarājāno bahavas tatra karmaṇā //
             <span class="ref">BrP_88.22</span></p>
         
         
         <p id="BrP_88.23">
            muktiṃ prāpur mahābhāgā gautamyāś ca prasādataḥ <br />
            tataḥ prabhṛti tat tīrthaṃ janasthāneti viśrutam //
             <span class="ref">BrP_88.23</span></p>
         
         
         <p id="BrP_88.24">
            janakānāṃ yajñasado janasthānaṃ prakīrtitam <br />
            caturyojanavistīrṇaṃ smaraṇāt sarvapāpanut //
             <span class="ref">BrP_88.24</span></p>
         
         
         <p id="BrP_88.25">
            tatra snānena dānena pitṝṇāṃ tarpaṇena tu <br />
            tīrthasya smaraṇād vāpi gamanād bhaktisevanāt //
             <span class="ref">BrP_88.25</span></p>
         
         
         <p id="BrP_88.26">
            sarvān kāmān avāpnoti muktiṃ ca samavāpnuyāt //
             <span class="ref">BrP_88.26</span></p>
         
         brahmovāca
         
         
         <p id="BrP_89.1">
            aruṇā varuṇā caiva nadyau puṇyatare śubhe <br />
            tayoś ca saṃgamaḥ puṇyo gaṅgāyāṃ munisattama //
             <span class="ref">BrP_89.1</span></p>
         
         
         <p id="BrP_89.2">
            tadutpattiṃ śṛṇuṣveha sarvapāpavināśinīm <br />
            kaśyapasya suto jyeṣṭha ādityo lokaviśrutaḥ //
             <span class="ref">BrP_89.2</span></p>
         
         
         <p id="BrP_89.3">
            trailokyacakṣus tīkṣṇāṃśuḥ saptāśvo lokapūjitaḥ <br />
            tasya patnī uṣā khyātā tvāṣṭrī trailokyasundarī //
             <span class="ref">BrP_89.3</span></p>
         
         
         <p id="BrP_89.4">
            bhartuḥ pratāpatīvratvam asahantī sumadhyamā <br />
            cintayām āsa kiṃ kṛtyaṃ mama syād iti bhāminī //
             <span class="ref">BrP_89.4</span></p>
         
         
         <p id="BrP_89.5">
            tasyāḥ putrau mahārājñau manur vaivasvato yamaḥ <br />
            yamunā ca nadī puṇyā śṛṇu vismayakāraṇam //
             <span class="ref">BrP_89.5</span></p>
         
         
         <p id="BrP_89.6">
            sākarod ātmanaś chāyām ātmarūpeṇa yatnataḥ <br />
            tām abravīt tataś coṣā tvaṃ ca matsadṛśī bhava //
             <span class="ref">BrP_89.6</span></p>
         
         
         <p id="BrP_89.7">
            bhartāraṃ tvam apatyāni pālayasva mamājñayā <br />
            yāvad āgamanaṃ me syāt patyus tāvat priyā bhava //
             <span class="ref">BrP_89.7</span></p>
         
         
         <p id="BrP_89.8">
            nākhyātavyaṃ tvayā kvāpi apatyānāṃ tathā priye <br />
            tathety āha ca sā chāyā nirjagāma gṛhād uṣā //
             <span class="ref">BrP_89.8</span></p>
         
         
         <p id="BrP_89.9">
            ity uktvā sā jagāmāśu śāntaṃ rūpam abhīpsatī <br />
            sā gatvoṣā gṛhaṃ tvaṣṭuḥ pitre sarvaṃ nyavedayat <br />
            tvaṣṭāpi cakitaḥ prāha tāṃ sutāṃ sutavatsalaḥ //
             <span class="ref">BrP_89.9</span></p>
         
         tvaṣṭovāca
         
         
         <p id="BrP_89.10">
            naitad yuktaṃ bhartṛmatyā yat svaireṇa pravartanam <br />
            apatyānāṃ kathaṃ vṛttir bhartur vā savitus tava <br />
            bibhemi bhadre śiṣṭo 'haṃ bhartur gehaṃ punar vraja //
             <span class="ref">BrP_89.10</span></p>
         
         brahmovāca
         
         
         <p id="BrP_89.11">
            evam uktā tu pitrā sā nety uktvā vai punaḥ punaḥ <br />
            uttaraṃ ca kuror deśaṃ jagāma tapase tvarā //
             <span class="ref">BrP_89.11</span></p>
         
         
         <p id="BrP_89.12">
            tatra tepe tapas tīvraṃ vaḍavārūpadhāriṇī <br />
            duṣprekṣaṃ taṃ svakaṃ kāntaṃ dhyāyantī niścalā uṣā //
             <span class="ref">BrP_89.12</span></p>
         
         
         <p id="BrP_89.13">
            etasminn antare tāta chāyā coṣāsvarūpiṇī <br />
            patyau sā vartayām āsa apatyāny atha jajñire //
             <span class="ref">BrP_89.13</span></p>
         
         
         <p id="BrP_89.14">
            sāvarṇiś ca śaniś caiva viṣṭir yā duṣṭakanyakā <br />
            sā chāyā vartayām āsa vaiṣamyeṇaiva nityaśaḥ //
             <span class="ref">BrP_89.14</span></p>
         
         
         <p id="BrP_89.15">
            sveṣv apatyeṣu coṣāyā yamas tatra cukopa ha <br />
            vaiṣamyeṇātha vartantīṃ chāyāṃ tāṃ mātaraṃ tadā //
             <span class="ref">BrP_89.15</span></p>
         
         
         <p id="BrP_89.16">
            tāḍayām āsa pādena dakṣiṇāśāpatir yamaḥ <br />
            putradaurjanyasaṃkṣobhāc chāyā vaivasvataṃ yamam //
             <span class="ref">BrP_89.16</span></p>
         
         
         <p id="BrP_89.17">
            śaśāpa pāpa te pādo viśīryatu mamājñayā <br />
            viśīrṇacaraṇo duḥkhād rudan pitaram abhyagāt <br />
            savitre taṃ tu vṛttāntaṃ nyavedayad aśeṣataḥ //
             <span class="ref">BrP_89.17</span></p>
         
         yama uvāca
         
         
         <p id="BrP_89.18">
            neyaṃ mātā suraśreṣṭha yayā śapto 'ham īdṛśaḥ <br />
            apatyeṣu viruddheṣu jananī naiva kupyate //
             <span class="ref">BrP_89.18</span></p>
         
         
         <p id="BrP_89.19">
            yad bālyād abravaṃ kiṃcid athavā duṣkṛtaṃ kṛtam <br />
            naiva kupyati sā mātā tasmān neyaṃ mamāmbikā //
             <span class="ref">BrP_89.19</span></p>
         
         
         <p id="BrP_89.20">
            yad apatyakṛtaṃ kiṃcit sādhv asādhu yathā tathā <br />
            māty asyāṃ sarvam apy etat tasmān māteti gīyate //
             <span class="ref">BrP_89.20</span></p>
         
         
         <p id="BrP_89.21">
            pradhakṣyantīva māṃ tāta nityaṃ paśyati cakṣuṣā <br />
            vakty agnikālasadṛśā vācā neyaṃ madambikā //
             <span class="ref">BrP_89.21</span></p>
         
         brahmovāca
         
         
         <p id="BrP_89.22">
            tat putravacanaṃ śrutvā savitācintayat tataḥ <br />
            iyaṃ chāyā nāsya mātā uṣā mātā tu sānyataḥ //
             <span class="ref">BrP_89.22</span></p>
         
         
         <p id="BrP_89.23">
            mama śāntim abhīpsantī deśe 'nyasmiṃs taporatā <br />
            uttare ca kurau tvāṣṭrī vaḍavārūpadhāriṇī //
             <span class="ref">BrP_89.23</span></p>
         
         
         <p id="BrP_89.24">
            tatrāste sā iti jñātvā jagāmeśo divākaraḥ <br />
            yatra sā vartate kāntā aśvarūpaḥ svayaṃ tadā //
             <span class="ref">BrP_89.24</span></p>
         
         
         <p id="BrP_89.25">
            tāṃ dṛṣṭvā vaḍavārūpāṃ paryadhāvad dhayākṛtiḥ <br />
            kāmāturaṃ hayaṃ dṛṣṭvā śrutvā vai heṣitasvanam //
             <span class="ref">BrP_89.25</span></p>
         
         
         <p id="BrP_89.26">
            uṣā pativratopetā patidhyānaparāyaṇā <br />
            hayadharṣaṇasaṃbhītā ko nv ayaṃ cety ajānatī //
             <span class="ref">BrP_89.26</span></p>
         
         
         <p id="BrP_89.27">
            apalāyat patau prāpte dakṣiṇābhimukhī tvarā <br />
            ko nu me rakṣako 'tra syād ṛṣayo vāthavā surāḥ //
             <span class="ref">BrP_89.27</span></p>
         
         
         <p id="BrP_89.28">
            dhāvantīṃ tāṃ priyām aśvām aśvarūpadharaḥ svayam <br />
            paryadhāvad yato yāti uṣā bhānus tatas tataḥ //
             <span class="ref">BrP_89.28</span></p>
         
         
         <p id="BrP_89.29">
            smaragrahavaśe jātaḥ ko duśceṣṭaṃ na ceṣṭate <br />
            bhāgīrathīṃ nadīś cānyā vanāny upavanāni ca //
             <span class="ref">BrP_89.29</span></p>
         
         
         <p id="BrP_89.30">
            narmadāṃ cātha vindhyaṃ ca dakṣiṇābhimukhāv ubhau <br />
            atikramya bhayodvignā tvāṣṭry abhyagāc ca gautamīm //
             <span class="ref">BrP_89.30</span></p>
         
         
         <p id="BrP_89.31">
            trātāraḥ santi munayo janasthāna iti śrutam <br />
            ṛṣīṇām āśramaṃ sāśvā praviṣṭā gautamīṃ tathā //
             <span class="ref">BrP_89.31</span></p>
         
         
         <p id="BrP_89.32">
            anuprāptas tathā cāśvo bhānus tadrūpavāṃs tataḥ <br />
            aśvaṃ nivārayām āsur janasthā munidārakāḥ <br />
            tataḥ kopād ṛṣīṃs tāṃś ca śaśāpoṣāpatiḥ prabhuḥ //
             <span class="ref">BrP_89.32</span></p>
         
         bhānur uvāca
         
         
         <p id="BrP_89.33">
            nivārayatha māṃ yasmād vaṭā yūyaṃ bhaviṣyatha //
             <span class="ref">BrP_89.33</span></p>
         
         brahmovāca
         
         
         <p id="BrP_89.34">
            jñānadṛṣṭyā tu munayo menire 'śvam uṣāpatim <br />
            stuvanto devadeveśaṃ bhānuṃ taṃ munayo mudā //
             <span class="ref">BrP_89.34</span></p>
         
         
         <p id="BrP_89.35">
            stūyamāno munigaṇair aśvāṃ bhānur athāgamat <br />
            vaḍavāyā mukhe lagnaṃ mukhaṃ cāśvasvarūpiṇam //
             <span class="ref">BrP_89.35</span></p>
         
         
         <p id="BrP_89.36">
            jñātvā tvāṣṭrī ca bhartāraṃ mukhād vīryaṃ prasusruve <br />
            tayor vīryeṇa gaṅgāyām aśvinau samajāyatām //
             <span class="ref">BrP_89.36</span></p>
         
         
         <p id="BrP_89.37">
            tatrāgacchan suragaṇāḥ siddhāś ca munayas tathā <br />
            nadyo gāvas tathauṣadhyo devā jyotirgaṇās tathā //
             <span class="ref">BrP_89.37</span></p>
         
         
         <p id="BrP_89.38">
            saptāśvaś ca rathaḥ puṇyo hy aruṇo bhānusārathiḥ <br />
            yamo manuś ca varuṇaḥ śanir vaivasvatas tathā //
             <span class="ref">BrP_89.38</span></p>
         
         
         <p id="BrP_89.39">
            yamunā ca nadī puṇyā tāpī caiva mahānadī <br />
            tattadrūpaṃ samāsthāya nadyas tā vismayān mune //
             <span class="ref">BrP_89.39</span></p>
         
         
         <p id="BrP_89.40">
            draṣṭuṃ te vismayāviṣṭā ājagmuḥ śvaśuras tathā <br />
            abhiprāyaṃ viditvā tu śvaśuraṃ bhānur abravīt //
             <span class="ref">BrP_89.40</span></p>
         
         bhānur uvāca
         
         
         <p id="BrP_89.41">
            uṣāyāḥ prītaye tvaṣṭaḥ kurvatyās tapa uttamam <br />
            yantrārūḍhaṃ ca māṃ kṛtvā chindhi tejāṃsy anekaśaḥ <br />
            yāvat saukhyaṃ bhaved asyās tāvac chindhi prajāpate //
             <span class="ref">BrP_89.41</span></p>
         
         brahmovāca
         
         
         <p id="BrP_89.42">
            tathety uktvā tatas tvaṣṭā somanāthasya saṃnidhau <br />
            tejasāṃ chedanaṃ cakre prabhāsaṃ tu tato viduḥ //
             <span class="ref">BrP_89.42</span></p>
         
         
         <p id="BrP_89.43">
            bhartrā ca saṃgatā yatra gautamyām aśvarūpiṇī <br />
            aśvinor yatra cotpattir aśvatīrthaṃ tad ucyate //
             <span class="ref">BrP_89.43</span></p>
         
         
         <p id="BrP_89.44">
            bhānutīrthaṃ tad ākhyātaṃ tathā pañcavaṭāśramaḥ <br />
            tāpī ca yamunā caiva pitaraṃ draṣṭum āgate //
             <span class="ref">BrP_89.44</span></p>
         
         
         <p id="BrP_89.45">
            aruṇāvaruṇānadyor gaṅgāyāṃ saṃgamaḥ śubhaḥ <br />
            devānāṃ tatra tīrthānām āgatānāṃ pṛthak pṛthak //
             <span class="ref">BrP_89.45</span></p>
         
         
         <p id="BrP_89.46">
            nava trīṇi sahasrāṇi tīrthāni guṇavanti ca <br />
            tatra snānaṃ ca dānaṃ ca sarvam akṣayapuṇyadam //
             <span class="ref">BrP_89.46</span></p>
         
         
         <p id="BrP_89.47">
            smaraṇāt paṭhanād vāpi śravaṇād api nārada <br />
            sarvapāpavinirmukto dharmavān sa sukhī bhavet //
             <span class="ref">BrP_89.47</span></p>
         
         brahmovāca
         
         
         <p id="BrP_90.1">
            gāruḍaṃ nāma yat tīrthaṃ sarvavighnapraśāntidam <br />
            tasya prabhāvaṃ vakṣyāmi śṛṇu nārada yatnataḥ //
             <span class="ref">BrP_90.1</span></p>
         
         
         <p id="BrP_90.2">
            maṇināga iti tv āsīc cheṣaputro mahābalaḥ <br />
            garuḍasya bhayād bhaktyā toṣayām āsa śaṃkaram //
             <span class="ref">BrP_90.2</span></p>
         
         
         <p id="BrP_90.3">
            tataḥ prasanno bhagavān parameṣṭhī maheśvaraḥ <br />
            tam uvāca mahānāgaṃ varaṃ varaya pannaga //
             <span class="ref">BrP_90.3</span></p>
         
         
         <p id="BrP_90.4">
            nāgaḥ prāha prabho mahyaṃ dehi me garuḍābhayam <br />
            tathety āha ca taṃ śaṃbhur garuḍād abhayaṃ bhavet //
             <span class="ref">BrP_90.4</span></p>
         
         
         <p id="BrP_90.5">
            nirgato nirbhayo nāgo garuḍād aruṇānujāt <br />
            kṣīrodaśāyī yatrāste kṣīrārṇavasamīpataḥ //
             <span class="ref">BrP_90.5</span></p>
         
         
         <p id="BrP_90.6">
            itaś cetaś ca carati nāgo 'sau sukhaśītale <br />
            garuḍo 'pi ca yatrāste taṃ deśam api yāty asau //
             <span class="ref">BrP_90.6</span></p>
         
         
         <p id="BrP_90.7">
            garuḍaḥ pannagaṃ dṛṣṭvā carantaṃ nirbhayena tu <br />
            taṃ gṛhītvā mahānāgaṃ prākṣipat svasya veśmani //
             <span class="ref">BrP_90.7</span></p>
         
         
         <p id="BrP_90.8">
            taṃ baddhvā gāruḍaiḥ pāśair garuḍo nāgasattamam <br />
            etasminn antare nandī provāceśaṃ jagatprabhum //
             <span class="ref">BrP_90.8</span></p>
         
         nandikeśvara uvāca
         
         
         <p id="BrP_90.9">
            nūnaṃ nāgo na cāyāti bhakṣito baddha eva vā <br />
            garuḍena sureśāna jīvan nāgo na saṃvrajet //
             <span class="ref">BrP_90.9</span></p>
         
         brahmovāca
         
         
         <p id="BrP_90.10">
            nandino vacanaṃ śrutvā jñātvā śaṃbhur athābravīt //
             <span class="ref">BrP_90.10</span></p>
         
         śiva uvāca
         
         
         <p id="BrP_90.11">
            garuḍasya gṛhe nāgo baddhas tiṣṭhati satvaram <br />
            gatvā taṃ jagatām īśaṃ viṣṇuṃ stuhi janārdanam //
             <span class="ref">BrP_90.11</span></p>
         
         
         <p id="BrP_90.12">
            baddhaṃ nāgaṃ kāśyapena madvākyād ānaya svayam <br />
            tat prabhor vacanaṃ śrutvā nandī gatvā śriyaḥ patim //
             <span class="ref">BrP_90.12</span></p>
         
         
         <p id="BrP_90.13">
            vyajñāpayat svayaṃ vākyaṃ viṣṇuṃ lokaparāyaṇam <br />
            nārāyaṇaḥ prītamanā garuḍaṃ vākyam abravīt //
             <span class="ref">BrP_90.13</span></p>
         
         viṣṇur uvāca
         
         
         <p id="BrP_90.14">
            vinatātmaja me vākyān nandine dehi pannagam <br />
            kampamānas tad ākarṇya nety uvāca vihaṃgamaḥ <br />
            viṣṇum apy abravīt kopāt suparṇo nandino 'ntike //
             <span class="ref">BrP_90.14</span></p>
         
         garuḍa uvāca
         
         
         <p id="BrP_90.15">
            yad yat priyatamaṃ kiṃcid bhṛtyebhyaḥ prabhaviṣṇavaḥ <br />
            dāsyanty anye bhavān naiva mayānītaṃ hariṣyati //
             <span class="ref">BrP_90.15</span></p>
         
         
         <p id="BrP_90.16">
            paśya devaṃ trinayanaṃ nāgaṃ mokṣyati nandinā <br />
            mayopapāditaṃ nāgaṃ tvaṃ tu dāsyasi nandine //
             <span class="ref">BrP_90.16</span></p>
         
         
         <p id="BrP_90.17">
            tvāṃ vahāmi sadā svāmin mama deyaṃ sadā tvayā <br />
            mayopapāditaṃ nāgaṃ vaktuṃ dehīti nocitam //
             <span class="ref">BrP_90.17</span></p>
         
         
         <p id="BrP_90.18">
            satāṃ prabhūṇāṃ neyaṃ syād vṛttiḥ sadvṛttikāriṇām <br />
            santo dāsyanti bhṛtyebhyo madupāttaharo bhavān //
             <span class="ref">BrP_90.18</span></p>
         
         
         <p id="BrP_90.19">
            daityāñ jayasi saṃgrāme madbalenaiva keśava <br />
            ahaṃ mahābalīty evaṃ mudhaiva ślāghate bhavān //
             <span class="ref">BrP_90.19</span></p>
         
         brahmovāca
         
         
         <p id="BrP_90.20">
            garuḍasyeti tad vākyaṃ śrutvā cakragadādharaḥ <br />
            vihasya nandinaḥ pārśve paśyadbhir lokapālakaiḥ //
             <span class="ref">BrP_90.20</span></p>
         
         
         <p id="BrP_90.21">
            idam āha mahābuddhir māṃ samuhya kṛśo bhavān <br />
            tvadbalād asurān sarvāñ jeṣye 'haṃ khagasattama //
             <span class="ref">BrP_90.21</span></p>
         
         
         <p id="BrP_90.22">
            ity uktvā śrīpatir brahmañ śāntakopo 'bravīd idam <br />
            vahāṅguliṃ karasyāśu kaniṣṭhāṃ nandino 'ntike //
             <span class="ref">BrP_90.22</span></p>
         
         
         <p id="BrP_90.23">
            garuḍasya tato mūrdhni nyasyedaṃ punar abravīt <br />
            satyaṃ māṃ vahase nityaṃ paśya dharmaṃ vihaṃgama //
             <span class="ref">BrP_90.23</span></p>
         
         
         <p id="BrP_90.24">
            nyastāyāṃ ca tato 'ṅgulyāṃ śiraḥ kukṣau samāviśat <br />
            kukṣiś ca caraṇasyāntaḥ prāviśac cūrṇito 'bhavat <br />
            tataḥ kṛtāñjalir dīno vyathito lajjayānvitaḥ //
             <span class="ref">BrP_90.24</span></p>
         
         garuḍa uvāca
         
         
         <p id="BrP_90.25">
            trāhi trāhi jagannātha bhṛtyaṃ mām aparādhinam <br />
            tvaṃ prabhuḥ sarvalokānāṃ dhartā dhāryas tvam eva ca //
             <span class="ref">BrP_90.25</span></p>
         
         
         <p id="BrP_90.26">
            aparādhasahasrāṇi kṣamante prabhaviṣṇavaḥ <br />
            kṛtāparādhe 'pi jane mahatī yasya vai kṛpā //
             <span class="ref">BrP_90.26</span></p>
         
         
         <p id="BrP_90.27">
            vadanti munayaḥ sarve tvām eva karuṇākaram <br />
            rakṣasvārtaṃ jaganmātar mām ambujanivāsini <br />
            kamale bālakaṃ dīnam ārtaṃ tanayavatsale //
             <span class="ref">BrP_90.27</span></p>
         
         brahmovāca
         
         
         <p id="BrP_90.28">
            tataḥ kṛpānvitā devī śrīr apy āha janārdanam //
             <span class="ref">BrP_90.28</span></p>
         
         kamalovāca
         
         
         <p id="BrP_90.29">
            rakṣa nātha svakaṃ bhṛtyaṃ garuḍaṃ vipadaṃ gatam <br />
            janārdana uvācedaṃ nandinaṃ śaṃbhuvāhanam //
             <span class="ref">BrP_90.29</span></p>
         
         viṣṇur uvāca
         
         
         <p id="BrP_90.30">
            naya nāgaṃ sagaruḍaṃ śaṃbhor antikam eva ca <br />
            tatprasādāc ca garuḍo maheśvaranirīkṣitaḥ <br />
            ātmīyaṃ ca punā rūpaṃ garuḍaḥ samavāpsyati //
             <span class="ref">BrP_90.30</span></p>
         
         brahmovāca
         
         
         <p id="BrP_90.31">
            tathety uktvā ca vṛṣabho nāgena garuḍena ca <br />
            śanaiḥ sa śaṃkaraṃ gatvā sarvaṃ tasmai nyavedayat <br />
            śaṃkaro 'pi garutmantaṃ provāca śaśiśekharaḥ //
             <span class="ref">BrP_90.31</span></p>
         
         śiva uvāca
         
         
         <p id="BrP_90.32">
            yāhi gaṅgāṃ mahābāho gautamīṃ lokapāvanīm <br />
            sarvakāmapradāṃ śāntāṃ tām āplutya punar vapuḥ //
             <span class="ref">BrP_90.32</span></p>
         
         
         <p id="BrP_90.33">
            prāpsyase sarvakāmāṃś ca śatadhātha sahasradhā <br />
            sarvapāpopataptā ye durdaivonmūlitodyamāḥ <br />
            prāṇino 'bhīṣṭadā teṣāṃ śaraṇaṃ khaga gautamī //
             <span class="ref">BrP_90.33</span></p>
         
         brahmovāca
         
         
         <p id="BrP_90.34">
            tadvākyaṃ praṇato bhūtvā śrutvā tu garuḍo 'bhyagāt <br />
            gaṅgām āplutya garuḍaḥ śivaṃ viṣṇuṃ nanāma saḥ //
             <span class="ref">BrP_90.34</span></p>
         
         
         <p id="BrP_90.35">
            tataḥ svarṇamayaḥ pakṣī vajradeho mahābalaḥ <br />
            vegī bhavan muniśreṣṭha punar viṣṇum iyāt sudhīḥ //
             <span class="ref">BrP_90.35</span></p>
         
         
         <p id="BrP_90.36">
            tataḥ prabhṛti tat tīrthaṃ gāruḍaṃ sarvakāmadam <br />
            tatra snānādi yat kiṃcit karoti prayato naraḥ <br />
            sarvaṃ tad akṣayaṃ vatsa śivaviṣṇupriyāvaham //
             <span class="ref">BrP_90.36</span></p>
         
         brahmovāca
         
         
         <p id="BrP_91.1">
            tato govardhanaṃ tīrthaṃ sarvapāpapraṇāśanam <br />
            pitṝṇāṃ puṇyajananaṃ smaraṇād api pāpanut //
             <span class="ref">BrP_91.1</span></p>
         
         
         <p id="BrP_91.2">
            tasya prabhāva eṣa syān mayā dṛṣṭas tu nārada <br />
            brāhmaṇaḥ karṣakaḥ kaścij jābālir iti viśrutaḥ //
             <span class="ref">BrP_91.2</span></p>
         
         
         <p id="BrP_91.3">
            na vimuñcaty anaḍvāhau madhyaṃ yāte 'pi bhāskare <br />
            pratodena pratudati pṛṣṭhato 'pi ca pārśvayoḥ //
             <span class="ref">BrP_91.3</span></p>
         
         
         <p id="BrP_91.4">
            tau gāvāv aśrupūrṇākṣau dṛṣṭvā gauḥ kāmadohinī <br />
            surabhir jagatāṃ mātā nandine sarvam abravīt //
             <span class="ref">BrP_91.4</span></p>
         
         
         <p id="BrP_91.5">
            sa cāpi vyathito bhūtvā śaṃbhave tan nyavedayat <br />
            śaṃbhuś ca vṛṣabhaṃ prāha sarvaṃ sidhyatu te vacaḥ //
             <span class="ref">BrP_91.5</span></p>
         
         
         <p id="BrP_91.6">
            śivājñāsahito nandī gojātaṃ sarvam āharat <br />
            naṣṭeṣu goṣu sarveṣu svarge martye tatas tvarā //
             <span class="ref">BrP_91.6</span></p>
         
         
         <p id="BrP_91.7">
            mām avocan suragaṇā vinā gobhir na jīvyate <br />
            tān avocaṃ surān sarvāñ śaṃkaraṃ yāta yācata //
             <span class="ref">BrP_91.7</span></p>
         
         
         <p id="BrP_91.8">
            tathaiveśaṃ tu te sarve stutvā kāryaṃ nyavedayan <br />
            īśo 'pi vibudhān āha jānāti vṛṣabho mama //
             <span class="ref">BrP_91.8</span></p>
         
         
         <p id="BrP_91.9">
            te vṛṣaṃ procur amarā dehi gā upakāriṇaḥ <br />
            vṛṣo 'pi vibudhān āha gosavaḥ kriyatāṃ kratuḥ //
             <span class="ref">BrP_91.9</span></p>
         
         
         <p id="BrP_91.10">
            tataḥ prāpsyatha gāḥ sarvā yā divyā yāś ca mānuṣāḥ <br />
            tataḥ pravartate yajño gosavo devanirmitaḥ //
             <span class="ref">BrP_91.10</span></p>
         
         
         <p id="BrP_91.11">
            gautamyāś ca śubhe pārśve gāvo vavṛdhire tataḥ <br />
            govardhanaṃ tu tat tīrthaṃ devānāṃ prītivardhanam //
             <span class="ref">BrP_91.11</span></p>
         
         
         <p id="BrP_91.12">
            tatra snānaṃ muniśreṣṭha gosahasraphalapradam <br />
            kiṃcid dānādinā yat syāt phalaṃ tat tu na vidmahe //
             <span class="ref">BrP_91.12</span></p>
         
         brahmovāca
         
         
         <p id="BrP_92.1">
            pāpapraṇāśanaṃ nāma tīrthaṃ pāpabhayāpaham <br />
            nāmadheyaṃ pravakṣyāmi śṛṇu nārada yatnataḥ //
             <span class="ref">BrP_92.1</span></p>
         
         
         <p id="BrP_92.2">
            dhṛtavrata iti khyāto brāhmaṇo lokaviśrutaḥ <br />
            tasya bhāryā mahī nāma taruṇī lokasundarī //
             <span class="ref">BrP_92.2</span></p>
         
         
         <p id="BrP_92.3">
            tasya putraḥ sūryanibhaḥ sanājjāta iti śrutaḥ <br />
            dhṛtavrataṃ tathākarṣan mṛtyuḥ kālerito mune //
             <span class="ref">BrP_92.3</span></p>
         
         
         <p id="BrP_92.4">
            tataḥ sā bālavidhavā bālaputrā surūpiṇī <br />
            trātāraṃ naiva paśyantī gālavāśramam abhyagāt //
             <span class="ref">BrP_92.4</span></p>
         
         
         <p id="BrP_92.5">
            tasmai putraṃ nivedyātha svairiṇī pāpamohitā <br />
            sā babhrāma bahūn deśān puṃskāmā kāmacāriṇī //
             <span class="ref">BrP_92.5</span></p>
         
         
         <p id="BrP_92.6">
            tatputro gālavagṛhe vedavedāṅgapāragaḥ <br />
            jāto 'pi mātṛdoṣeṇa veśyeritamatis tv abhūt //
             <span class="ref">BrP_92.6</span></p>
         
         
         <p id="BrP_92.7">
            janasthānam iti khyātaṃ nānājātisamāvṛtam <br />
            tatrāsau paṇyaveṣeṇa adhyāste ca mahī tathā //
             <span class="ref">BrP_92.7</span></p>
         
         
         <p id="BrP_92.8">
            tatsuto 'pi bahūn deśān paribabhrāma kāmukaḥ <br />
            so 'pi kālavaśāt tatra janasthāne 'vasat tadā //
             <span class="ref">BrP_92.8</span></p>
         
         
         <p id="BrP_92.9">
            striyam ākāṅkṣate veśyāṃ dhṛtavratasuto dvijaḥ <br />
            mahī cāpi dhanaṃ dātṝn puruṣān samapekṣate //
             <span class="ref">BrP_92.9</span></p>
         
         
         <p id="BrP_92.10">
            mene na putram ātmīyaṃ sa cāpi na tu mātaram <br />
            tayoḥ samāgamaś cāsīd vidhinā mātṛputrayoḥ //
             <span class="ref">BrP_92.10</span></p>
         
         
         <p id="BrP_92.11">
            evaṃ bahutithe kāle putre mātari gacchati <br />
            tayoḥ parasparaṃ jñānaṃ naivāsīn mātṛputrayoḥ //
             <span class="ref">BrP_92.11</span></p>
         
         
         <p id="BrP_92.12">
            evaṃ pravartamānasya pitṛdharmeṇa sanmatiḥ <br />
            āsīt tasyāpy asadvṛtteḥ śṛṇu nārada citravat //
             <span class="ref">BrP_92.12</span></p>
         
         
         <p id="BrP_92.13">
            svairasthityā vartamāno nedaṃ sa parihātavān <br />
            brāhmīṃ saṃdhyām anuṣṭhāya tad ūrdhvaṃ tu dhanārjanam //
             <span class="ref">BrP_92.13</span></p>
         
         
         <p id="BrP_92.14">
            vidyābalena vittāni bahūny ārjya dadāty asau <br />
            tathā sa prātar utthāya gaṅgāṃ gatvā yathāvidhi //
             <span class="ref">BrP_92.14</span></p>
         
         
         <p id="BrP_92.15">
            śaucādi snānasaṃdhyādi sarvaṃ kāryaṃ yathākramam <br />
            kṛtvā tu brāhmaṇān natvā tato 'bhyeti svakarmasu //
             <span class="ref">BrP_92.15</span></p>
         
         
         <p id="BrP_92.16">
            prātaḥkāle gautamīṃ tu yadā yāti virūpavān <br />
            kuṣṭhasarvāṅgaśithilaḥ pūyaśoṇitaniḥsravaḥ //
             <span class="ref">BrP_92.16</span></p>
         
         
         <p id="BrP_92.17">
            snātvā tu gautamīṃ gaṅgāṃ yadā yāti surūpadhṛk <br />
            śāntaḥ sūryāgnisadṛśo mūrtimān iva bhāskaraḥ //
             <span class="ref">BrP_92.17</span></p>
         
         
         <p id="BrP_92.18">
            etad rūpadvayaṃ svasya naiva paśyati sa dvijaḥ <br />
            gālavo yatra bhagavāṃs tapojñānaparāyaṇaḥ //
             <span class="ref">BrP_92.18</span></p>
         
         
         <p id="BrP_92.19">
            āśritya gautamīṃ devīṃ āste ca munibhir vṛtaḥ <br />
            brāhmaṇo 'pi ca tatraiva nityaṃ tīrthaṃ sametya ca //
             <span class="ref">BrP_92.19</span></p>
         
         
         <p id="BrP_92.20">
            gālavaṃ ca namasyātha tato yāti svamandiram <br />
            gaṅgāyāḥ sevanāt pūrvaṃ sanājjātasya yad vapuḥ //
             <span class="ref">BrP_92.20</span></p>
         
         
         <p id="BrP_92.21">
            snānasaṃdhyottare kāle punar yad api tad dvije <br />
            ubhayaṃ tasya tad rūpaṃ gālavo nityam eva ca //
             <span class="ref">BrP_92.21</span></p>
         
         
         <p id="BrP_92.22">
            dṛṣṭvā savismayo mene kiṃcid asty atra kāraṇam <br />
            evaṃ savismayo bhūtvā gālavaḥ prāha taṃ dvijam //
             <span class="ref">BrP_92.22</span></p>
         
         
         <p id="BrP_92.23">
            gacchantaṃ tu namasyātha sanājjātaṃ gurur gṛham <br />
            āhūya yatnato dhīmān kṛpayā vismayena ca //
             <span class="ref">BrP_92.23</span></p>
         
         gālava uvāca
         
         
         <p id="BrP_92.24">
            ko bhavān kva ca gantāsi kiṃ karoṣi kva bhokṣyasi <br />
            kiṃnāmā tvaṃ kva śayyā te kā te bhāryā vadasva me //
             <span class="ref">BrP_92.24</span></p>
         
         brahmovāca
         
         
         <p id="BrP_92.25">
            gālavasya vacaḥ śrutvā brāhmaṇo 'py āha taṃ munim //
             <span class="ref">BrP_92.25</span></p>
         
         brāhmaṇa uvāca
         
         
         <p id="BrP_92.26">
            śvaḥ kathyate mayā sarvaṃ jñātvā kāryavinirṇayam //
             <span class="ref">BrP_92.26</span></p>
         
         brahmovāca
         
         
         <p id="BrP_92.27">
            evam uktvā gālavaṃ taṃ sanājjāto gṛhaṃ yayau <br />
            bhuktvā rātrau tayā samyak śayyām āsādya bandhakīm <br />
            uvāca cakitaḥ smṛtvā gālavasya tu yad vacaḥ //
             <span class="ref">BrP_92.27</span></p>
         
         brāhmaṇa uvāca
         
         
         <p id="BrP_92.28">
            tvaṃ tu sarvaguṇopetā bandhaky api pativratā <br />
            āvayoḥ sadṛśī prītir yāvajjīvaṃ pravartatām //
             <span class="ref">BrP_92.28</span></p>
         
         
         <p id="BrP_92.29">
            tathāpi kiṃcit pṛcchāmi kiṃnāmnī tvaṃ kva vā kulam <br />
            kiṃ nu sthānaṃ kva vā bandhur mama sarvaṃ nivedyatām //
             <span class="ref">BrP_92.29</span></p>
         
         bandhaky uvāca
         
         
         <p id="BrP_92.30">
            dhṛtavrata iti khyāto brāhmaṇo dīkṣitaḥ śuciḥ <br />
            tasya bhāryā mahī cāhaṃ matputro gālavāśrame //
             <span class="ref">BrP_92.30</span></p>
         
         
         <p id="BrP_92.31">
            utsṛṣṭo matimān bālaḥ sanājjāta iti śrutaḥ <br />
            ahaṃ tu pūrvadoṣeṇa tyaktvā dharmaṃ kulāgatam <br />
            svairiṇī tv iha varte 'haṃ viddhi māṃ brāhmaṇīṃ dvija //
             <span class="ref">BrP_92.31</span></p>
         
         brahmovāca
         
         
         <p id="BrP_92.32">
            tasyās tad vacanaṃ śrutvā marmaviddha ivābhavat <br />
            papāta sahasā bhūmau veśyā taṃ vākyam abravīt //
             <span class="ref">BrP_92.32</span></p>
         
         veśyovāca
         
         
         <p id="BrP_92.33">
            kiṃ tu jātaṃ dvijaśreṣṭha kva ca prītir gatā tava <br />
            kiṃ tu vākyaṃ mayā coktaṃ tava cittavirodhakṛt //
             <span class="ref">BrP_92.33</span></p>
         
         
         <p id="BrP_92.34">
            ātmānam ātmanāśvāsya brāhmaṇo vākyam abravīt //
             <span class="ref">BrP_92.34</span></p>
         
         brāhmaṇa uvāca
         
         
         <p id="BrP_92.35">
            dhṛtavrataḥ pitā vipras tatputro 'haṃ sanādyataḥ <br />
            mātā mahī mama iyaṃ mama daivād upāgatā //
             <span class="ref">BrP_92.35</span></p>
         
         brahmovāca
         
         
         <p id="BrP_92.36">
            etac chrutvā tasya vākyaṃ sāpy abhūd atiduḥkhitā <br />
            tayos tu śocatoḥ paścāt prabhāte vimale ravau <br />
            gālavaṃ muniśārdūlaṃ gatvā vipro nyavedayat //
             <span class="ref">BrP_92.36</span></p>
         
         brāhmaṇa uvāca
         
         
         <p id="BrP_92.37">
            dhṛtavratasuto brahmaṃs tvayā pūrvaṃ tu pālitaḥ <br />
            upanītas tvayā caiva mahī mātā mama prabho //
             <span class="ref">BrP_92.37</span></p>
         
         
         <p id="BrP_92.38">
            kiṃ karomi ca kiṃ kṛtvā niṣkṛtir mama vai bhavet //
             <span class="ref">BrP_92.38</span></p>
         
         brahmovāca
         
         
         <p id="BrP_92.39">
            tad vipravacanaṃ śrutvā gālavaḥ prāha mā śucaḥ <br />
            tavedaṃ dvividhaṃ rūpaṃ nityaṃ paśyāmy apūrvavat //
             <span class="ref">BrP_92.39</span></p>
         
         
         <p id="BrP_92.40">
            tataḥ pṛṣṭo 'si vṛttāntaṃ śrutaṃ jñātaṃ mayā yathā <br />
            yat kṛtyaṃ tava tat sarvaṃ gaṅgāyāṃ pratyagāt kṣayam //
             <span class="ref">BrP_92.40</span></p>
         
         
         <p id="BrP_92.41">
            asya tīrthasya māhātmyād asyā devyāḥ prasādataḥ <br />
            pūto 'si pratyahaṃ vatsa nātra kāryā vicāraṇā //
             <span class="ref">BrP_92.41</span></p>
         
         
         <p id="BrP_92.42">
            prabhāte tava rūpāṇi sapāpāni tv aharniśam <br />
            paśye 'haṃ punar apy eva rūpaṃ tava guṇottamam //
             <span class="ref">BrP_92.42</span></p>
         
         
         <p id="BrP_92.43">
            āgacchantaṃ tv āgoyuktaṃ gacchantaṃ tvām anāgasam <br />
            paśyāmi nityaṃ tasmāt tvaṃ pūto devyā kṛto 'dhunā //
             <span class="ref">BrP_92.43</span></p>
         
         
         <p id="BrP_92.44">
            tasmān na kāryaṃ te kiṃcid avaśiṣṭaṃ bhaviṣyati <br />
            iyaṃ ca mātā te vipra jñātā yā caiva bandhakī //
             <span class="ref">BrP_92.44</span></p>
         
         
         <p id="BrP_92.45">
            paścāttāpaṃ gatātyantaṃ nivṛttā tv atha pātakāt <br />
            bhūtānāṃ viṣaye prītir vatsa svābhāvikī yataḥ //
             <span class="ref">BrP_92.45</span></p>
         
         
         <p id="BrP_92.46">
            satsaṅgato mahāpuṇyān nivṛttir daivato bhavet <br />
            atyartham anutapteyaṃ prāgācaritapuṇyataḥ //
             <span class="ref">BrP_92.46</span></p>
         
         
         <p id="BrP_92.47">
            snānaṃ kṛtvā cātra tīrthe tataḥ pūtā bhaviṣyati <br />
            tathā tau cakratur ubhau mātāputrau ca nārada //
             <span class="ref">BrP_92.47</span></p>
         
         
         <p id="BrP_92.48">
            snānād babhūvatur ubhau gatapāpāv asaṃśayam <br />
            tataḥ prabhṛti tat tīrthaṃ dhautapāpaṃ pracakṣate //
             <span class="ref">BrP_92.48</span></p>
         
         
         <p id="BrP_92.49">
            pāpapraṇāśanaṃ nāma gālavaṃ ceti viśrutam <br />
            mahāpātakam alpaṃ vā tathā yac copapātakam <br />
            tat sarvaṃ nāśayed etad dhautapāpaṃ supuṇyadam //
             <span class="ref">BrP_92.49</span></p>
         
         brahmovāca
         
         
         <p id="BrP_93.1">
            yatra dāśarathī rāmaḥ sītayā sahito dvija <br />
            pitṝn saṃtarpayām āsa pitṛtīrthaṃ tato viduḥ //
             <span class="ref">BrP_93.1</span></p>
         
         
         <p id="BrP_93.2">
            tatra snānaṃ ca dānaṃ ca pitṝṇāṃ tarpaṇaṃ tathā <br />
            sarvam akṣayatām eti nātra kāryā vicāraṇā //
             <span class="ref">BrP_93.2</span></p>
         
         
         <p id="BrP_93.3">
            yatra dāśarathī rāmo viśvāmitraṃ mahāmunim <br />
            pūjayām āsa rājendro munibhis tattvadarśibhiḥ //
             <span class="ref">BrP_93.3</span></p>
         
         
         <p id="BrP_93.4">
            viśvāmitraṃ tu tat tīrtham ṛṣijuṣṭaṃ supuṇyadam <br />
            tatsvarūpaṃ ca vakṣyāmi paṭhitaṃ vedavādibhiḥ //
             <span class="ref">BrP_93.4</span></p>
         
         
         <p id="BrP_93.5">
            anāvṛṣṭir abhūt pūrvaṃ prajānām atibhīṣaṇā <br />
            viśvāmitro mahāprājñaḥ saśiṣyo gautamīm agāt //
             <span class="ref">BrP_93.5</span></p>
         
         
         <p id="BrP_93.6">
            śiṣyān putrāṃś ca jāyāṃ ca kṛśān dṛṣṭvā kṣudhāturān <br />
            vyathitaḥ kauśikaḥ śrīmāñ śiṣyān idam uvāca ha //
             <span class="ref">BrP_93.6</span></p>
         
         viśvāmitra uvāca
         
         
         <p id="BrP_93.7">
            yathā kathaṃcid yat kiṃcid yatra kvāpi yathā tathā <br />
            ānīyatāṃ kiṃtu bhakṣyaṃ bhojyaṃ vā mā vilambyatām <br />
            idānīm eva gantavyam ānetavyaṃ kṣaṇena tu //
             <span class="ref">BrP_93.7</span></p>
         
         brahmovāca
         
         
         <p id="BrP_93.8">
            ṛṣes tad vacanāc chiṣyāḥ kṣudhitās tvarayā yayuḥ <br />
            aṭamānā itaś ceto mṛtaṃ dadṛśire śunam //
             <span class="ref">BrP_93.8</span></p>
         
         
         <p id="BrP_93.9">
            tam ādāya tvarāyuktā ācāryāya nyavedayan <br />
            so 'pi taṃ bhadram ity uktvā pratijagrāha pāṇinā //
             <span class="ref">BrP_93.9</span></p>
         
         
         <p id="BrP_93.10">
            viśasadhvaṃ śvamāṃsaṃ ca kṣālayadhvaṃ ca vāriṇā <br />
            pacadhvaṃ mantravac cāpi hutvāgnau tu yathāvidhi //
             <span class="ref">BrP_93.10</span></p>
         
         
         <p id="BrP_93.11">
            devān ṛṣīn pitṝn anyāṃs tarpayitvātithīn gurūn <br />
            sarve bhokṣyāmahe śeṣam ity uvāca sa kauśikaḥ //
             <span class="ref">BrP_93.11</span></p>
         
         
         <p id="BrP_93.12">
            viśvāmitravacaḥ śrutvā śiṣyāś cakrus tathaiva tat <br />
            pacyamāne śvamāṃse tu devadūto 'gnir abhyagāt <br />
            devānāṃ sadane sarvaṃ devebhyas tan nyavedayat //
             <span class="ref">BrP_93.12</span></p>
         
         agnir uvāca
         
         
         <p id="BrP_93.13">
            devaiḥ śvamāṃsaṃ bhoktavyam āpannam ṛṣikalpitam //
             <span class="ref">BrP_93.13</span></p>
         
         brahmovāca
         
         
         <p id="BrP_93.14">
            agnes tadvacanād indraḥ śyeno bhūtvā vihāyasi <br />
            sthālīm athāharat pūrṇāṃ māṃsena pihitāṃ tadā //
             <span class="ref">BrP_93.14</span></p>
         
         
         <p id="BrP_93.15">
            tat karma dṛṣṭvā śiṣyās te ṛṣeḥ śyenaṃ nyavedayan <br />
            hṛtā sthālī muniśreṣṭha śyenenākṛtabuddhinā //
             <span class="ref">BrP_93.15</span></p>
         
         
         <p id="BrP_93.16">
            tataś cukopa bhagavāñ śaptukāmas tadā harim <br />
            tato jñātvā surapatiḥ sthālīṃ cakre madhuplutām //
             <span class="ref">BrP_93.16</span></p>
         
         
         <p id="BrP_93.17">
            punar niveśayām āsa ulkāsv eva khago hariḥ <br />
            madhunā tu samāyuktāṃ viśvāmitraś cukopa ha <br />
            sthālīṃ vīkṣya tataḥ kopād idam āha sa kauśikaḥ //
             <span class="ref">BrP_93.17</span></p>
         
         viśvāmitra uvāca
         
         
         <p id="BrP_93.18">
            śvamāṃsam eva no dehi tvaṃ harāmṛtam uttamam <br />
            no cet tvāṃ bhasmasāt kuryām indro bhītas tadābravīt //
             <span class="ref">BrP_93.18</span></p>
         
         indra uvāca
         
         
         <p id="BrP_93.19">
            madhu hutvā yathānyāyaṃ piba putraiḥ samanvitaḥ <br />
            kim anena śvamāṃsena amedhyena mahāmune //
             <span class="ref">BrP_93.19</span></p>
         
         brahmovāca
         
         
         <p id="BrP_93.20">
            viśvāmitro 'pi nety āha bhuktenaikena kiṃ phalam <br />
            prajāḥ sarvāś ca sīdanti kiṃ tena madhunā hare //
             <span class="ref">BrP_93.20</span></p>
         
         
         <p id="BrP_93.21">
            sarveṣām amṛtaṃ cet syād bhokṣye 'ham amṛtaṃ śuci <br />
            athavā devapitaro bhokṣyantīdaṃ śvamāṃsakam //
             <span class="ref">BrP_93.21</span></p>
         
         
         <p id="BrP_93.22">
            paścād ahaṃ tac ca māṃsaṃ bhokṣye nānṛtam asti me <br />
            tato bhītaḥ sahasrākṣo meghān āhūya tatkṣaṇāt //
             <span class="ref">BrP_93.22</span></p>
         
         
         <p id="BrP_93.23">
            vavarṣa cāmṛtaṃ vāri hy amṛtenārpitāḥ prajāḥ <br />
            paścāt tad amṛtaṃ puṇyaṃ haridattaṃ yathāvidhi //
             <span class="ref">BrP_93.23</span></p>
         
         
         <p id="BrP_93.24">
            tarpayitvā surān ādau tarpayitvā jagattrayam <br />
            vipraḥ saṃbhuktavāñ śiṣyair viśvāmitraḥ svabhāryayā //
             <span class="ref">BrP_93.24</span></p>
         
         
         <p id="BrP_93.25">
            tataḥ prabhṛti tat tīrtham ākhyātaṃ cātipuṇyadam <br />
            yatrāgataḥ surapatir lokānām amṛtārpaṇam //
             <span class="ref">BrP_93.25</span></p>
         
         
         <p id="BrP_93.26">
            saṃjātaṃ māṃsavarjaṃ tu tat tīrthaṃ puṇyadaṃ nṛṇām <br />
            tatra snānaṃ ca dānaṃ ca sarvakratuphalapradam //
             <span class="ref">BrP_93.26</span></p>
         
         
         <p id="BrP_93.27">
            tataḥ prabhṛti tat tīrthaṃ viśvāmitram iti smṛtam <br />
            madhutīrtham athaindraṃ ca śyenaṃ parjanyam eva ca //
             <span class="ref">BrP_93.27</span></p>
         
         brahmovāca
         
         
         <p id="BrP_94.1">
            śvetatīrtham iti khyātaṃ trailokye viśrutaṃ śubham <br />
            tasya śravaṇamātreṇa sarvapāpaiḥ pramucyate //
             <span class="ref">BrP_94.1</span></p>
         
         
         <p id="BrP_94.2">
            śveto nāma purā vipro gautamasya priyaḥ sakhā <br />
            ātithyapūjānirato gautamītīram āśritaḥ //
             <span class="ref">BrP_94.2</span></p>
         
         
         <p id="BrP_94.3">
            manasā karmaṇā vācā śivabhaktiparāyaṇaḥ <br />
            dhyāyantaṃ taṃ dvijaśreṣṭhaṃ pūjayantaṃ sadā śivam //
             <span class="ref">BrP_94.3</span></p>
         
         
         <p id="BrP_94.4">
            pūrṇāyuṣaṃ dvijavaraṃ śivabhaktiparāyaṇam <br />
            netuṃ dūtāḥ samājagmur dakṣiṇāśāpates tadā //
             <span class="ref">BrP_94.4</span></p>
         
         
         <p id="BrP_94.5">
            nāśaknuvan gṛhaṃ tasya praveṣṭum api nārada <br />
            tadā kāle vyatikrānte citrako mṛtyum abravīt //
             <span class="ref">BrP_94.5</span></p>
         
         citraka uvāca
         
         
         <p id="BrP_94.6">
            kiṃ nāyāti kṣīṇajīvo mṛtyo śvetaḥ kathaṃ tv iti <br />
            nādyāpy āyānti dūtās te mṛtyor naivocitaṃ tu te //
             <span class="ref">BrP_94.6</span></p>
         
         brahmovāca
         
         
         <p id="BrP_94.7">
            tataś ca kupito mṛtyuḥ prāyāc chvetagṛhaṃ svayam <br />
            bahiḥsthitāṃs tadā paśyan mṛtyur dūtān bhayārditān <br />
            provāca kim idaṃ dūtā mṛtyum ūcuś ca dūtakāḥ //
             <span class="ref">BrP_94.7</span></p>
         
         dūtā ūcuḥ
         
         
         <p id="BrP_94.8">
            śivena rakṣitaṃ śvetaṃ vayaṃ no vīkṣituṃ kṣamāḥ <br />
            yeṣāṃ prasanno giriśas teṣāṃ kā nāma bhītayaḥ //
             <span class="ref">BrP_94.8</span></p>
         
         brahmovāca
         
         
         <p id="BrP_94.9">
            pāśapāṇis tadā mṛtyuḥ prāviśad yatra sa dvijaḥ <br />
            nāsau vipro vijānāti mṛtyuṃ vā yamakiṃkarān //
             <span class="ref">BrP_94.9</span></p>
         
         
         <p id="BrP_94.10">
            śivaṃ pūjayate bhaktyā śvetasya tu samīpataḥ <br />
            mṛtyuṃ pāśadharaṃ dṛṣṭvā daṇḍī provāca vismitaḥ //
             <span class="ref">BrP_94.10</span></p>
         
         daṇḍy uvāca
         
         
         <p id="BrP_94.11">
            kim atra vīkṣase mṛtyo daṇḍinaṃ mṛtyur abravīt //
             <span class="ref">BrP_94.11</span></p>
         
         mṛtyur uvāca
         
         
         <p id="BrP_94.12">
            śvetaṃ netum ihāyātas tasmād vīkṣe dvijottamam //
             <span class="ref">BrP_94.12</span></p>
         
         brahmovāca
         
         
         <p id="BrP_94.13">
            tvaṃ gacchety abravīd daṇḍī mṛtyuḥ pāśān athākṣipat <br />
            śvetāya muniśārdūla tato daṇḍī cukopa ha //
             <span class="ref">BrP_94.13</span></p>
         
         
         <p id="BrP_94.14">
            śivadattena daṇḍena daṇḍī mṛtyum atāḍayat <br />
            tataḥ pāśadharo mṛtyuḥ papāta dharaṇītale //
             <span class="ref">BrP_94.14</span></p>
         
         
         <p id="BrP_94.15">
            tatas te satvaraṃ dūtā hataṃ mṛtyum avekṣya ca <br />
            yamāya sarvam avadan vadhaṃ mṛtyos tu daṇḍinā //
             <span class="ref">BrP_94.15</span></p>
         
         
         <p id="BrP_94.16">
            tataś ca kupito dharmo yamo mahiṣavāhanaḥ <br />
            citraguptaṃ bahubalaṃ yamadaṇḍaṃ ca rakṣakam //
             <span class="ref">BrP_94.16</span></p>
         
         
         <p id="BrP_94.17">
            mahiṣaṃ bhūtavetālān ādhivyādhīṃs tathaiva ca <br />
            akṣirogān kukṣirogān karṇaśūlaṃ tathaiva ca //
             <span class="ref">BrP_94.17</span></p>
         
         
         <p id="BrP_94.18">
            jvaraṃ ca trividhaṃ pāpaṃ narakāṇi pṛthak pṛthak <br />
            tvarantām iti tān uktvā jagāma tvarito yamaḥ //
             <span class="ref">BrP_94.18</span></p>
         
         
         <p id="BrP_94.19">
            etair anyaiḥ parivṛto yatra śveto dvijottamaḥ <br />
            tam āyāntaṃ yamaṃ dṛṣṭvā nandī provāca sāyudhaḥ //
             <span class="ref">BrP_94.19</span></p>
         
         
         <p id="BrP_94.20">
            vināyakaṃ tathā skandaṃ bhūtanāthaṃ tu daṇḍinam <br />
            tatra tad yuddham abhavat sarvalokabhayāvaham //
             <span class="ref">BrP_94.20</span></p>
         
         
         <p id="BrP_94.21">
            kārttikeyaḥ svayaṃ śaktyā bibheda yamakiṃkarān <br />
            dakṣiṇāśāpatiṃ cāpi nijaghāna balānvitam //
             <span class="ref">BrP_94.21</span></p>
         
         
         <p id="BrP_94.22">
            hatāvaśiṣṭā yāmyās te ādityāya nyavedayan <br />
            ādityo 'pi suraiḥ sārdhaṃ śrutvā tan mahad adbhutam //
             <span class="ref">BrP_94.22</span></p>
         
         
         <p id="BrP_94.23">
            lokapālair anuvṛto mamāntikam upāgamat <br />
            ahaṃ viṣṇuś ca bhagavān indro 'gnir varuṇas tathā //
             <span class="ref">BrP_94.23</span></p>
         
         
         <p id="BrP_94.24">
            candrādityāv aśvinau ca lokapālā marudgaṇāḥ <br />
            ete cānye ca bahavo vayaṃ yātā yamāntikam //
             <span class="ref">BrP_94.24</span></p>
         
         
         <p id="BrP_94.25">
            mṛta āste dakṣiṇeśo gaṅgātīre balānvitaḥ <br />
            samudrāś ca nadā nāgā nānābhūtāny anekaśaḥ //
             <span class="ref">BrP_94.25</span></p>
         
         
         <p id="BrP_94.26">
            tatrājagmuḥ sureśānaṃ draṣṭuṃ vaivasvataṃ yamam <br />
            taṃ dṛṣṭvā hatasainyaṃ ca yamaṃ devā bhayārditāḥ <br />
            kṛtāñjalipuṭāḥ śaṃbhum ūcuḥ sarve punaḥ punaḥ //
             <span class="ref">BrP_94.26</span></p>
         
         devā ūcuḥ
         
         
         <p id="BrP_94.27">
            bhaktipriyatvaṃ te nityaṃ duṣṭahantṛtvam eva ca <br />
            ādikartar namas tubhyaṃ nīlakaṇṭha namo 'stu te <br />
            brahmapriya namas te 'stu devapriya namo 'stu te //
             <span class="ref">BrP_94.27</span></p>
         
         
         <p id="BrP_94.28">
            śvetaṃ dvijaṃ bhaktam anāyuṣaṃ te <br />netuṃ yamādiḥ sakalo 'samarthaḥ<br />
            saṃtoṣam āptāḥ paramaṃ samīkṣya <br />bhaktapriyatvaṃ tvayi nātha satyam
             <span class="ref">BrP_94.28</span></p>
         
         
         <p id="BrP_94.29">
            ye tvāṃ prapannāḥ śaraṇaṃ kṛpāluṃ <br />nālaṃ kṛtānto 'py anuvīkṣituṃ tān<br />
            evaṃ viditvā śiva eva sarve <br />tvām eva bhaktyā parayā bhajante
             <span class="ref">BrP_94.29</span></p>
         
         
         <p id="BrP_94.30">
            tvam eva jagatāṃ nātha kiṃ na smarasi śaṃkara <br />
            tvāṃ vinā kaḥ samartho 'tra vyavasthāṃ kartum īśvaraḥ //
             <span class="ref">BrP_94.30</span></p>
         
         brahmovāca
         
         
         <p id="BrP_94.31">
            evaṃ tu stuvatāṃ teṣāṃ purastād abhavac chivaḥ <br />
            kiṃ dadāmīti tān āha idam ūcuḥ surā api //
             <span class="ref">BrP_94.31</span></p>
         
         devā ūcuḥ
         
         
         <p id="BrP_94.32">
            ayaṃ vaivasvato dharmo niyantā sarvadehinām <br />
            dharmādharmavyavasthāyāṃ sthāpito lokapālakaḥ //
             <span class="ref">BrP_94.32</span></p>
         
         
         <p id="BrP_94.33">
            nāyaṃ vadham avāpnoti nāparādhī na pāpakṛt <br />
            vinā tena jagaddhātur naiva kiṃcid bhaviṣyati //
             <span class="ref">BrP_94.33</span></p>
         
         
         <p id="BrP_94.34">
            tasmāj jīvaya deveśa yamaṃ sabalavāhanam <br />
            prārthanā saphalā nātha mahatsu na vṛthā bhavet //
             <span class="ref">BrP_94.34</span></p>
         
         brahmovāca
         
         
         <p id="BrP_94.35">
            tataḥ provāca bhagavāñ jīvayeyam asaṃśayam <br />
            yamaṃ yadi vaco me 'dya anumanyanti devatāḥ //
             <span class="ref">BrP_94.35</span></p>
         
         
         <p id="BrP_94.36">
            tataḥ procuḥ surāḥ sarve kurmo vākyaṃ tvayoditam <br />
            haribrahmādisahitaṃ vaśe yasyākhilaṃ jagat //
             <span class="ref">BrP_94.36</span></p>
         
         
         <p id="BrP_94.37">
            tataḥ provāca bhagavān amarān samupāgatān <br />
            madbhakto na mṛtiṃ yātu nety ūcur amarāḥ punaḥ //
             <span class="ref">BrP_94.37</span></p>
         
         
         <p id="BrP_94.38">
            amarāḥ syus tato deva sarvalokāś carācarāḥ <br />
            amartyamartyabhedo 'yaṃ na syād deva jaganmaya //
             <span class="ref">BrP_94.38</span></p>
         
         
         <p id="BrP_94.39">
            punar apy āha tāñ śaṃbhuḥ śṛṇvantu mama bhāṣitam <br />
            madbhaktānāṃ vaiṣṇavānāṃ gautamīm anusevatām //
             <span class="ref">BrP_94.39</span></p>
         
         
         <p id="BrP_94.40">
            vayaṃ tu svāmino nityaṃ na mṛtyuḥ svāmyam arhati <br />
            vārttāpy eṣāṃ na kartavyā yamena tu kadācana //
             <span class="ref">BrP_94.40</span></p>
         
         
         <p id="BrP_94.41">
            ādhivyādhyādibhir jātu kāryo nābhibhavaḥ kvacit <br />
            ye śivaṃ śaraṇaṃ yātās te muktās tatkṣaṇād api //
             <span class="ref">BrP_94.41</span></p>
         
         
         <p id="BrP_94.42">
            sānugasya yamasyāto namasyāḥ sarva eva te <br />
            tathety ūcuḥ suragaṇā devadevaṃ śivaṃ prati //
             <span class="ref">BrP_94.42</span></p>
         
         
         <p id="BrP_94.43">
            tataś ca bhagavān nātho nandinaṃ prāha vāhanam //
             <span class="ref">BrP_94.43</span></p>
         
         śiva uvāca
         
         
         <p id="BrP_94.44">
            gautamyā udakena tvam abhiṣiñca mṛtaṃ yamam //
             <span class="ref">BrP_94.44</span></p>
         
         brahmovāca
         
         
         <p id="BrP_94.45">
            tato yamādayaḥ sarve abhiṣiktās tu nandinā <br />
            utthitāś ca sajīvās te dakṣiṇāśāṃ tato gatāḥ //
             <span class="ref">BrP_94.45</span></p>
         
         
         <p id="BrP_94.46">
            uttare gautamītīre viṣṇvādyāḥ sarvadaivatāḥ <br />
            sthitā āsan pūjayanto devadevaṃ maheśvaram //
             <span class="ref">BrP_94.46</span></p>
         
         
         <p id="BrP_94.47">
            tatrāsann ayutāny aṣṭa sahasrāṇi caturdaśa <br />
            tathā ṣaṭ ca sahasrāṇi punaḥ ṣaṭ ca tathaiva ca //
             <span class="ref">BrP_94.47</span></p>
         
         
         <p id="BrP_94.48">
            ṣaḍ dakṣiṇe tathā tīre tīrthānām ayutatrayam <br />
            puṇyam ākhyānam etad dhi śvetatīrthasya nārada //
             <span class="ref">BrP_94.48</span></p>
         
         
         <p id="BrP_94.49">
            yatrāsau patito mṛtyur mṛtyutīrthaṃ tad ucyate <br />
            tasya śravaṇamātreṇa sahasraṃ jīvate samāḥ //
             <span class="ref">BrP_94.49</span></p>
         
         
         <p id="BrP_94.50">
            tatra snānaṃ ca dānaṃ ca sarvapāpapraṇāśanam <br />
            śravaṇaṃ paṭhanaṃ cāpi smaraṇaṃ ca malakṣayam <br />
            karoti sarvalokānāṃ bhuktimuktipradāyakam //
             <span class="ref">BrP_94.50</span></p>
         
         brahmovāca
         
         
         <p id="BrP_95.1">
            śukratīrtham iti khyātaṃ sarvasiddhikaraṃ nṛṇām <br />
            sarvapāpapraśamanaṃ sarvavyādhivināśanam //
             <span class="ref">BrP_95.1</span></p>
         
         
         <p id="BrP_95.2">
            aṅgirāś ca bhṛguś caiva ṛṣī paramadhārmikau <br />
            tayoḥ putrau mahāprājñau rūpabuddhivilāsinau //
             <span class="ref">BrP_95.2</span></p>
         
         
         <p id="BrP_95.3">
            jīvaḥ kavir iti khyātau mātāpitror vaśe ratau <br />
            upanītau sutau dṛṣṭvā pitarāv ūcatur mithaḥ //
             <span class="ref">BrP_95.3</span></p>
         
         ṛṣī ūcatuḥ
         
         
         <p id="BrP_95.4">
            āvayor eka evāstu śāstā nityaṃ ca putrayoḥ <br />
            tasmād ekaḥ śāsitā syāt tiṣṭhatv eko yathāsukham //
             <span class="ref">BrP_95.4</span></p>
         
         brahmovāca
         
         
         <p id="BrP_95.5">
            etac chrutvā tataḥ śīghram aṅgirāḥ prāha bhārgavam <br />
            adhyāpayiṣye sadṛśaṃ sukhaṃ tiṣṭhatu bhārgavaḥ //
             <span class="ref">BrP_95.5</span></p>
         
         
         <p id="BrP_95.6">
            etac chrutvā cāṅgiraso vākyaṃ bhṛgukulodvahaḥ <br />
            tatheti matvāṅgirase śukraṃ tasmai nyavedayat //
             <span class="ref">BrP_95.6</span></p>
         
         
         <p id="BrP_95.7">
            ubhāv api sutau nityam adhyāpayati vai pṛthak <br />
            vaiṣamyabuddhyā tau bālau cirāc chukro 'bravīd idam //
             <span class="ref">BrP_95.7</span></p>
         
         śukra uvāca
         
         
         <p id="BrP_95.8">
            vaiṣamyeṇa guro māṃ tvam adhyāpayasi nityaśaḥ <br />
            gurūṇāṃ nedam ucitaṃ vaiṣamyaṃ putraśiṣyayoḥ //
             <span class="ref">BrP_95.8</span></p>
         
         
         <p id="BrP_95.9">
            vaiṣamyeṇa ca vartante mūḍhāḥ śiṣyeṣu deśikāḥ <br />
            naiṣā viṣamabuddhīnāṃ saṃkhyā pāpasya vidyate //
             <span class="ref">BrP_95.9</span></p>
         
         
         <p id="BrP_95.10">
            ācārya samyag jñāto 'si namasye 'haṃ punaḥ punaḥ <br />
            gaccheyaṃ gurum anyaṃ vai mām anujñātum arhasi //
             <span class="ref">BrP_95.10</span></p>
         
         
         <p id="BrP_95.11">
            gaccheyaṃ pitaraṃ brahman yady asau viṣamo bhavet <br />
            tato vānyatra gacchāmi svāmin pṛṣṭo 'si gamyate //
             <span class="ref">BrP_95.11</span></p>
         
         brahmovāca
         
         
         <p id="BrP_95.12">
            guruṃ bṛhaspatiṃ dṛṣṭvā anujñātas tv agāt tataḥ <br />
            avāptavidyaḥ pitaraṃ gaccheyaṃ cety acintayat //
             <span class="ref">BrP_95.12</span></p>
         
         
         <p id="BrP_95.13">
            tasmāt kam anupṛccheyam utkṛṣṭaḥ ko gurur bhavet <br />
            iti smaran mahāprājñam apṛcchad vṛddhagautamam //
             <span class="ref">BrP_95.13</span></p>
         
         śukra uvāca
         
         
         <p id="BrP_95.14">
            ko guruḥ syān muniśreṣṭha mama brūhi gurur bhavet <br />
            trayāṇām api lokānāṃ yo gurus taṃ vrajāmy aham //
             <span class="ref">BrP_95.14</span></p>
         
         brahmovāca
         
         
         <p id="BrP_95.15">
            sa prāha jagatām īśaṃ śaṃbhuṃ devaṃ jagadgurum <br />
            kvārādhayāmi giriśam ity uktaḥ prāha gautamaḥ //
             <span class="ref">BrP_95.15</span></p>
         
         gautama uvāca
         
         
         <p id="BrP_95.16">
            gautamyāṃ tu śucir bhūtvā stotrais toṣaya śaṃkaram <br />
            tatas tuṣṭo jagannāthaḥ sa te vidyāṃ pradāsyati //
             <span class="ref">BrP_95.16</span></p>
         
         brahmovāca
         
         
         <p id="BrP_95.17">
            gautamasya tu tadvākyāt prāgād gaṅgāṃ sa bhārgavaḥ <br />
            snātvā bhūtvā śuciḥ samyak stutiṃ cakre sa bālakaḥ //
             <span class="ref">BrP_95.17</span></p>
         
         śukra uvāca
         
         
         <p id="BrP_95.18">
            bālo 'haṃ bālabuddhiś ca bālacandradhara prabho <br />
            nāhaṃ jānāmi te kiṃcit stutiṃ kartuṃ namo 'stu te //
             <span class="ref">BrP_95.18</span></p>
         
         
         <p id="BrP_95.19">
            parityaktasya guruṇā na mamāsti suhṛt sakhā <br />
            tvaṃ prabhuḥ sarvabhāvena jagannātha namo 'stu te //
             <span class="ref">BrP_95.19</span></p>
         
         
         <p id="BrP_95.20">
            gurur gurumatāṃ deva mahatāṃ ca mahān asi <br />
            aham alpataro bālo jaganmaya namo 'stu te //
             <span class="ref">BrP_95.20</span></p>
         
         
         <p id="BrP_95.21">
            vidyārthaṃ hi sureśāna nāhaṃ vedmi bhavadgatim <br />
            māṃ tvaṃ ca kṛpayā paśya lokasākṣin namo 'stu te //
             <span class="ref">BrP_95.21</span></p>
         
         brahmovāca
         
         
         <p id="BrP_95.22">
            evaṃ tu stuvatas tasya prasanno 'bhūt sureśvaraḥ //
             <span class="ref">BrP_95.22</span></p>
         
         śiva uvāca
         
         
         <p id="BrP_95.23">
            kāmaṃ varaya bhadraṃ te yac cāpi suradurlabham //
             <span class="ref">BrP_95.23</span></p>
         
         brahmovāca
         
         
         <p id="BrP_95.24">
            kavir apy āha deveśaṃ kṛtāñjalir udāradhīḥ //
             <span class="ref">BrP_95.24</span></p>
         
         śukra uvāca
         
         
         <p id="BrP_95.25">
            brahmādibhiś ca ṛṣibhir yā vidyā naiva gocarā <br />
            tāṃ vidyāṃ nātha yāciṣye tvaṃ gurur mama daivatam //
             <span class="ref">BrP_95.25</span></p>
         
         brahmovāca
         
         
         <p id="BrP_95.26">
            mṛtasaṃjīvinīṃ vidyām ajñātāṃ tridaśair api <br />
            tāṃ dattavān suraśreṣṭhas tasmai śukrāya yācate //
             <span class="ref">BrP_95.26</span></p>
         
         
         <p id="BrP_95.27">
            itarā laukikī vidyā vaidikī cānyagocarā <br />
            kiṃ punaḥ śaṃkare tuṣṭe vicāryam avaśiṣyate //
             <span class="ref">BrP_95.27</span></p>
         
         
         <p id="BrP_95.28">
            sa tu labdhvā mahāvidyāṃ prāyāt svapitaraṃ gurum <br />
            daityānāṃ ca guruś cāsīd vidyayā pūjitaḥ kaviḥ //
             <span class="ref">BrP_95.28</span></p>
         
         
         <p id="BrP_95.29">
            tataḥ kadācit tāṃ vidyāṃ kasmiṃścit kāraṇāntare <br />
            kaco bṛhaspatisuto vidyāṃ prāptaḥ kaves tu tām //
             <span class="ref">BrP_95.29</span></p>
         
         
         <p id="BrP_95.30">
            kacād bṛhaspatiś cāpi tato devāḥ pṛthak pṛthak <br />
            avāpur mahatīṃ vidyāṃ yām āhur mṛtajīvinīm //
             <span class="ref">BrP_95.30</span></p>
         
         
         <p id="BrP_95.31">
            yatra sā kavinā prāptā vidyāpūjya maheśvaram <br />
            gautamyā uttare pāre śukratīrthaṃ tad ucyate //
             <span class="ref">BrP_95.31</span></p>
         
         
         <p id="BrP_95.32">
            mṛtasaṃjīvinītīrtham āyurārogyavardhanam <br />
            snānaṃ dānaṃ ca yat kiṃcit sarvam akṣayapuṇyadam //
             <span class="ref">BrP_95.32</span></p>
         
         brahmovāca
         
         
         <p id="BrP_96.1">
            indratīrtham iti khyātaṃ brahmahatyāvināśanam <br />
            smaraṇād api pāpaughakleśasaṃghavināśanam //
             <span class="ref">BrP_96.1</span></p>
         
         
         <p id="BrP_96.2">
            purā vṛtravadhe vṛtte brahmahatyā tu nārada <br />
            śacīpatiṃ cānugatā tāṃ dṛṣṭvā bhītavad dhariḥ //
             <span class="ref">BrP_96.2</span></p>
         
         
         <p id="BrP_96.3">
            indras tato vṛtrahantā itaś cetaś ca dhāvati <br />
            yatra yatra tv asau yāti hatyā sāpīndragāminī //
             <span class="ref">BrP_96.3</span></p>
         
         
         <p id="BrP_96.4">
            sa mahat sara āviśya padmanālam upāgamat <br />
            tatrāsau tantuvad bhūtvā vāsaṃ cakre śacīpatiḥ //
             <span class="ref">BrP_96.4</span></p>
         
         
         <p id="BrP_96.5">
            sarastīre 'pi hatyāsīd divyaṃ varṣasahasrakam <br />
            etasminn antare devā nirindrā hy abhavan mune //
             <span class="ref">BrP_96.5</span></p>
         
         
         <p id="BrP_96.6">
            mantrayām āsur avyagrāḥ katham indro bhaved iti <br />
            tatrāham avadaṃ devān hatyāsthānaṃ prakalpya ca //
             <span class="ref">BrP_96.6</span></p>
         
         
         <p id="BrP_96.7">
            indrasya pāvanārthāya gautamyām abhiṣicyatām <br />
            yatrābhiṣiktaḥ pūtātmā punar indro bhaviṣyati //
             <span class="ref">BrP_96.7</span></p>
         
         
         <p id="BrP_96.8">
            tathā te niścayaṃ kṛtvā gautamīṃ śīghram āgaman <br />
            tatra snātaṃ surapatiṃ devāś ca ṛṣayas tathā //
             <span class="ref">BrP_96.8</span></p>
         
         
         <p id="BrP_96.9">
            abhiṣektukāmās te sarve śacīkāntaṃ ca tasthire <br />
            abhiṣicyamānam indraṃ taṃ prakopād gautamo 'bravīt //
             <span class="ref">BrP_96.9</span></p>
         
         gautama uvāca
         
         
         <p id="BrP_96.10">
            abhiṣekṣyanti pāpiṣṭhaṃ mahendraṃ gurutalpagam <br />
            tān sarvān bhasmasāt kuryāṃ śīghraṃ yāntv asurārayaḥ //
             <span class="ref">BrP_96.10</span></p>
         
         brahmovāca
         
         
         <p id="BrP_96.11">
            tad ṛṣer vacanaṃ śrutvā parihṛtya ca gautamīm <br />
            narmadām agaman sarva indram ādāya satvarāḥ //
             <span class="ref">BrP_96.11</span></p>
         
         
         <p id="BrP_96.12">
            uttare narmadātīre abhiṣekāya tasthire <br />
            abhiṣekṣyamāṇam indraṃ taṃ māṇḍavyo bhagavān ṛṣiḥ //
             <span class="ref">BrP_96.12</span></p>
         
         
         <p id="BrP_96.13">
            abravīd bhasmasāt kuryāṃ yadi syād abhiṣecanam <br />
            pūjayām āsur amarā māṇḍavyaṃ yuktibhiḥ stavaiḥ //
             <span class="ref">BrP_96.13</span></p>
         
         devā ūcuḥ
         
         
         <p id="BrP_96.14">
            ayam indraḥ sahasrākṣo yasmin deśe 'bhiṣicyate <br />
            tatrātidāruṇaṃ vighnaṃ mune samupajāyate //
             <span class="ref">BrP_96.14</span></p>
         
         
         <p id="BrP_96.15">
            tacchāntiṃ kuru kalyāṇa prasīda varado bhava <br />
            malaniryātanaṃ yasmin kurmas tasmin varān bahūn //
             <span class="ref">BrP_96.15</span></p>
         
         
         <p id="BrP_96.16">
            deśe dāsyāmahe sarve tad anujñātum arhasi <br />
            yasmin deśe surendrasya abhiṣeko bhaviṣyati //
             <span class="ref">BrP_96.16</span></p>
         
         
         <p id="BrP_96.17">
            sa sarvakāmadaḥ puṃsāṃ dhānyavṛkṣaphalair yutaḥ <br />
            nānāvṛṣṭir na durbhikṣaṃ bhaved atra kadācana //
             <span class="ref">BrP_96.17</span></p>
         
         brahmovāca
         
         
         <p id="BrP_96.18">
            mene tato muniśreṣṭho māṇḍavyo lokapūjitaḥ <br />
            abhiṣekaḥ kṛtas tatra malaniryātanaṃ tathā //
             <span class="ref">BrP_96.18</span></p>
         
         
         <p id="BrP_96.19">
            devais tadokto munibhiḥ sa deśo mālavas tataḥ <br />
            abhiṣikte surapatau jāte ca vimale tadā //
             <span class="ref">BrP_96.19</span></p>
         
         
         <p id="BrP_96.20">
            ānīya gautamīṃ gaṅgāṃ taṃ puṇyāyābhiṣecire <br />
            surāś ca ṛṣayaś caiva ahaṃ viṣṇus tathaiva ca //
             <span class="ref">BrP_96.20</span></p>
         
         
         <p id="BrP_96.21">
            vasiṣṭho gautamaś cāpi agastyo 'triś ca kaśyapaḥ <br />
            ete cānye ca ṛṣayo devā yakṣāḥ sapannagāḥ //
             <span class="ref">BrP_96.21</span></p>
         
         
         <p id="BrP_96.22">
            snānaṃ tatpuṇyatoyena akurvann abhiṣecanam <br />
            mayā punaḥ śacībhartā kamaṇḍalubhavena ca //
             <span class="ref">BrP_96.22</span></p>
         
         
         <p id="BrP_96.23">
            vāriṇāpy abhiṣiktaś ca tatra puṇyābhavan nadī <br />
            siktā ceti ca tatrāsīt te gaṅgāyāṃ ca saṃgate //
             <span class="ref">BrP_96.23</span></p>
         
         
         <p id="BrP_96.24">
            saṃgamau tatra vikhyātau sarvadā munisevitau <br />
            tataḥ prabhṛti tat tīrthaṃ puṇyāsaṃgamam ucyate //
             <span class="ref">BrP_96.24</span></p>
         
         
         <p id="BrP_96.25">
            siktāyāḥ saṃgame puṇyam aindraṃ tad abhidhīyate <br />
            tatra sapta sahasrāṇi tīrthāny āsañ śubhāni ca //
             <span class="ref">BrP_96.25</span></p>
         
         
         <p id="BrP_96.26">
            teṣu snānaṃ ca dānaṃ ca viśeṣeṇa tu saṃgame <br />
            sarvaṃ tad akṣayaṃ vidyān nātra kāryā vicāraṇā //
             <span class="ref">BrP_96.26</span></p>
         
         
         <p id="BrP_96.27">
            yad etat puṇyam ākhyānaṃ yaḥ paṭhec ca śṛṇoti vā <br />
            sarvapāpaiḥ sa mucyeta manovākkāyakarmajaiḥ //
             <span class="ref">BrP_96.27</span></p>
         
         brahmovāca
         
         
         <p id="BrP_97.1">
            paulastyaṃ tīrtham ākhyātaṃ sarvasiddhipradaṃ nṛṇām <br />
            prabhāvaṃ tasya vakṣyāmi bhraṣṭarājyapradāyakam //
             <span class="ref">BrP_97.1</span></p>
         
         
         <p id="BrP_97.2">
            uttarāśāpatiḥ pūrvam ṛddhisiddhisamanvitaḥ <br />
            purā laṅkāpatiś cāsīj jyeṣṭho viśravasaḥ sutaḥ //
             <span class="ref">BrP_97.2</span></p>
         
         
         <p id="BrP_97.3">
            tasyaite bhrātaraś cāsan balavanto 'mitaprabhāḥ <br />
            sāpatnā rāvaṇaś caiva kumbhakarṇo vibhīṣaṇaḥ //
             <span class="ref">BrP_97.3</span></p>
         
         
         <p id="BrP_97.4">
            te 'pi viśravasaḥ putrā rākṣasyāṃ rākṣasās tu te <br />
            maddattena vimānena dhanado bhrātṛbhiḥ saha //
             <span class="ref">BrP_97.4</span></p>
         
         
         <p id="BrP_97.5">
            mamāntikaṃ bhaktiyukto nityam eti tu yāti ca <br />
            rāvaṇasya tu yā mātā kupitā sābravīt sutān //
             <span class="ref">BrP_97.5</span></p>
         
         rāvaṇamātovāca
         
         
         <p id="BrP_97.6">
            mariṣye na ca jīviṣye putrā vairūpyakāraṇāt <br />
            devāś ca dānavāś cāsan sāpatnā bhrātaro mithaḥ //
             <span class="ref">BrP_97.6</span></p>
         
         
         <p id="BrP_97.7">
            anyonyavadham īpsante jayaiśvaryavaśānugāḥ <br />
            tadbhavanto na puruṣā na śaktā na jayaiṣiṇaḥ <br />
            sāpatnyaṃ yo 'numanyate tasya jīvo nirarthakaḥ //
             <span class="ref">BrP_97.7</span></p>
         
         brahmovāca
         
         
         <p id="BrP_97.8">
            tan mātṛvacanaṃ śrutvā bhrātaras te trayo mune <br />
            jagmus te tapase 'raṇyaṃ kṛtavantas tapo mahat //
             <span class="ref">BrP_97.8</span></p>
         
         
         <p id="BrP_97.9">
            matto varān avāpuś ca traya ete ca rākṣasāḥ <br />
            mātulena marīcena tathā mātāmahena tu //
             <span class="ref">BrP_97.9</span></p>
         
         
         <p id="BrP_97.10">
            tanmātṛvacanāc cāpi tato laṅkām ayācata <br />
            rakṣobhāvān mātṛdoṣād bhrātror vairam abhūn mahat //
             <span class="ref">BrP_97.10</span></p>
         
         
         <p id="BrP_97.11">
            tatas tad abhavad yuddhaṃ devadānavayor iva <br />
            yuddhe jitvāgrajaṃ śāntaṃ dhanadaṃ bhrātaraṃ tathā //
             <span class="ref">BrP_97.11</span></p>
         
         
         <p id="BrP_97.12">
            puṣpakaṃ ca purīṃ laṅkāṃ sarvaṃ caiva vyapāharat <br />
            rāvaṇo ghoṣayām āsa trailokye sacarācare //
             <span class="ref">BrP_97.12</span></p>
         
         
         <p id="BrP_97.13">
            yo dadyād āśrayaṃ bhrātuḥ sa ca vadhyo bhaven mama <br />
            bhrātrā nirasto vaiśravaṇo naiva prāpāśrayaṃ kvacit <br />
            pitāmahaṃ pulastyaṃ taṃ gatvā natvābravīd vacaḥ //
             <span class="ref">BrP_97.13</span></p>
         
         dhanada uvāca
         
         
         <p id="BrP_97.14">
            bhrātrā nirasto duṣṭena kiṃ karomi vadasva me <br />
            āśrayaḥ śaraṇaṃ yat syād daivaṃ vā tīrtham eva ca //
             <span class="ref">BrP_97.14</span></p>
         
         brahmovāca
         
         
         <p id="BrP_97.15">
            tat pautravacanaṃ śrutvā pulastyo vākyam abravīt //
             <span class="ref">BrP_97.15</span></p>
         
         pulastya uvāca
         
         
         <p id="BrP_97.16">
            gautamīṃ gaccha putra tvaṃ stuhi devaṃ maheśvaram <br />
            tatra nāsya praveśaḥ syād gaṅgāyā jalamadhyataḥ //
             <span class="ref">BrP_97.16</span></p>
         
         
         <p id="BrP_97.17">
            siddhiṃ prāpsyasi kalyāṇīṃ tathā kuru mayā saha //
             <span class="ref">BrP_97.17</span></p>
         
         brahmovāca
         
         
         <p id="BrP_97.18">
            tathety uktvā jagāmāsau sabhāryo dhanadas tathā <br />
            pitrā mātrā ca vṛddhena pulastyena dhaneśvaraḥ //
             <span class="ref">BrP_97.18</span></p>
         
         
         <p id="BrP_97.19">
            gatvā tu gautamīṃ gaṅgāṃ śuciḥ snātvā yatavrataḥ <br />
            tuṣṭāva devadeveśaṃ bhuktimuktipradaṃ śivam //
             <span class="ref">BrP_97.19</span></p>
         
         dhanada uvāca
         
         
         <p id="BrP_97.20">
            svāmī tvam evāsya carācarasya <br />viśvasya śaṃbho na paro 'sti kaścit<br />
            tvām apy avajñāya yadīha mohāt <br />pragalbhate kopi sa śocya eva
             <span class="ref">BrP_97.20</span></p>
         
         
         <p id="BrP_97.21">
            tvam aṣṭamūrtyā sakalaṃ bibharṣi <br />tvadājñayā vartata eva sarvam<br />
            tathāpi vedeti budho bhavantaṃ <br />na jātv avidvān mahimā purātanam
             <span class="ref">BrP_97.21</span></p>
         
         
         <p id="BrP_97.22">
            malaprasūtaṃ yad avocad ambā <br />hāsyāt suto 'yaṃ tava deva śūraḥ<br />
            tvatprekṣitād yaḥ sa ca vighnarājo <br />jajñe tv aho ceṣṭitam īśadṛṣṭeḥ
             <span class="ref">BrP_97.22</span></p>
         
         
         <p id="BrP_97.23">
            aśruplutāṅgī girijā samīkṣya <br />viyuktadāṃpatyam itīśam ūce<br />
            manobhavo 'bhūn madano ratiś ca <br />saubhāgyapūrvatvam avāpa somāt
             <span class="ref">BrP_97.23</span></p>
         
         brahmovāca
         
         
         <p id="BrP_97.24">
            ityādi stuvatas tasya purato 'bhūt trilocanaḥ <br />
            vareṇa cchandayām āsa harṣān novāca kiṃcana //
             <span class="ref">BrP_97.24</span></p>
         
         
         <p id="BrP_97.25">
            tūṣṇīṃbhūte tu dhanade pulastye ca maheśvare <br />
            punaḥ punar varasveti śive vādini harṣite //
             <span class="ref">BrP_97.25</span></p>
         
         
         <p id="BrP_97.26">
            etasminn antare tatra vāg uvācāśarīriṇī <br />
            prāptavyaṃ dhanapālatvaṃ vadantīdaṃ maheśvaram //
             <span class="ref">BrP_97.26</span></p>
         
         
         <p id="BrP_97.27">
            pulastyasya tu yac cittaṃ pitur vaiśravaṇasya tu <br />
            viditveva tadā vāṇī śubham artham udīrayat //
             <span class="ref">BrP_97.27</span></p>
         
         
         <p id="BrP_97.28">
            bhūtavad bhavitavyaṃ syād dāsyamānaṃ tu dattavat <br />
            prāptavyaṃ prāptavat tatra daivī vāg abhavac chubhā //
             <span class="ref">BrP_97.28</span></p>
         
         
         <p id="BrP_97.29">
            prabhūtaśatruḥ paribhūtaduḥkhaḥ <br />saṃpūjya someśvaram āpa liṅgam<br />
            digīśvaratvaṃ draviṇaprabhutvam <br />apāradātṛtvakalatraputrān
             <span class="ref">BrP_97.29</span></p>
         
         
         <p id="BrP_97.30">
            tāṃ vācaṃ dhanadaḥ śrutvā devadevaṃ triśūlinam <br />
            evaṃ bhavatu nāmeti dhanado vākyam abravīt //
             <span class="ref">BrP_97.30</span></p>
         
         
         <p id="BrP_97.31">
            tathaivāstv iti deveśo daivīṃ vācam amanyata <br />
            pulastyaṃ ca varaiḥ puṇyais tathā viśravasaṃ munim //
             <span class="ref">BrP_97.31</span></p>
         
         
         <p id="BrP_97.32">
            dhanapālaṃ ca deveśo hy abhinandya yayau śivaḥ <br />
            tataḥ prabhṛti tat tīrthaṃ paulastyaṃ dhanadaṃ viduḥ //
             <span class="ref">BrP_97.32</span></p>
         
         
         <p id="BrP_97.33">
            tathā vaiśravasaṃ puṇyaṃ sarvakāmapradaṃ śubham <br />
            teṣu snānādi yat kiṃcit tat sarvaṃ bahupuṇyadam //
             <span class="ref">BrP_97.33</span></p>
         
         brahmovāca
         
         
         <p id="BrP_98.1">
            agnitīrtham iti khyātaṃ sarvakratuphalapradam <br />
            sarvavighnopaśamanaṃ tattīrthasya phalaṃ śṛṇu //
             <span class="ref">BrP_98.1</span></p>
         
         
         <p id="BrP_98.2">
            jātavedā iti khyāto agner bhrātā sa havyavāṭ <br />
            havyaṃ vahantaṃ devānāṃ gautamyās tīra eva tu //
             <span class="ref">BrP_98.2</span></p>
         
         
         <p id="BrP_98.3">
            ṛṣīṇāṃ sattrasadane agner bhrātaram uttamam <br />
            bhrātuḥ priyaṃ tathā dakṣaṃ madhur ditisuto balī //
             <span class="ref">BrP_98.3</span></p>
         
         
         <p id="BrP_98.4">
            jaghāna ṛṣimukhyeṣu paśyatsu ca sureṣv api <br />
            havyaṃ devā naiva cāpur mṛte vai jātavedasi //
             <span class="ref">BrP_98.4</span></p>
         
         
         <p id="BrP_98.5">
            mṛte bhrātari sa tv agniḥ priye vai jātavedasi <br />
            kopena mahatāviṣṭo gāṅgam ambhaḥ samāviśat //
             <span class="ref">BrP_98.5</span></p>
         
         
         <p id="BrP_98.6">
            gaṅgāmbhasi samāviṣṭe hy agnau devāś ca mānuṣāḥ <br />
            jīvam utsarjayām āsur agnijīvā yato matāḥ //
             <span class="ref">BrP_98.6</span></p>
         
         
         <p id="BrP_98.7">
            yatrāgnir jalam āviṣṭas taṃ deśaṃ sarva eva te <br />
            ājagmur vibudhāḥ sarva ṛṣayaḥ pitaras tathā //
             <span class="ref">BrP_98.7</span></p>
         
         
         <p id="BrP_98.8">
            vināgninā na jīvāmaḥ stuvanto 'gniṃ viśeṣataḥ <br />
            agniṃ jalagataṃ dṛṣṭvā priyaṃ cocur divaukasaḥ //
             <span class="ref">BrP_98.8</span></p>
         
         devā ūcuḥ
         
         
         <p id="BrP_98.9">
            devāñ jīvaya havyena kavyena ca pitṝṃs tathā <br />
            mānuṣān annapākena bījānāṃ kledanena ca //
             <span class="ref">BrP_98.9</span></p>
         
         brahmovāca
         
         
         <p id="BrP_98.10">
            agnir apy āha tān devāñ śakto yo me gato 'nujaḥ <br />
            kriyamāṇe bhavatkārye yā gatir jātavedasaḥ //
             <span class="ref">BrP_98.10</span></p>
         
         
         <p id="BrP_98.11">
            sā vāpi syān mama surā notsahe kāryasādhane <br />
            kāryaṃ tu sarvatas tasya bhavatāṃ jātavedasaḥ //
             <span class="ref">BrP_98.11</span></p>
         
         
         <p id="BrP_98.12">
            imāṃ sthitim anuprāpto na jāne me kathaṃ bhavet <br />
            iha cāmutra ca vyāptau śaktir apy atra no bhavet //
             <span class="ref">BrP_98.12</span></p>
         
         
         <p id="BrP_98.13">
            athāpi kriyamāṇe vai kārye saiva gatir mama <br />
            devās tam ūcur bhāvena sarveṇa ṛṣayas tathā //
             <span class="ref">BrP_98.13</span></p>
         
         
         <p id="BrP_98.14">
            āyuḥ karmaṇi ca prītir vyāptau śaktiś ca dīyate <br />
            prayājān anuyājāṃś ca dāsyāmo havyavāhana //
             <span class="ref">BrP_98.14</span></p>
         
         
         <p id="BrP_98.15">
            devānāṃ tvaṃ mukhaṃ śreṣṭham āhutyaḥ prathamās tava <br />
            tvayā dattaṃ tu yad dravyaṃ bhokṣyāmaḥ surasattama //
             <span class="ref">BrP_98.15</span></p>
         
         brahmovāca
         
         
         <p id="BrP_98.16">
            tatas tuṣṭo 'bhavad vahnir devavākyād yathākramam <br />
            iha cāmutra ca vyāptau havye vā laukike tathā //
             <span class="ref">BrP_98.16</span></p>
         
         
         <p id="BrP_98.17">
            sarvatra vahnir abhayaḥ samartho 'bhūt surājñayā <br />
            jātavedā bṛhadbhānuḥ saptārcir nīlalohitaḥ //
             <span class="ref">BrP_98.17</span></p>
         
         
         <p id="BrP_98.18">
            jalagarbhaḥ śamīgarbho yajñagarbhaḥ sa ucyate <br />
            jalād ākṛṣya vibudhā abhiṣicya vibhāvasum //
             <span class="ref">BrP_98.18</span></p>
         
         
         <p id="BrP_98.19">
            ubhayatra pade vāsaḥ sarvago 'gnis tato 'bhavat <br />
            yathāgataṃ surā jagmur vahnitīrthaṃ tad ucyate //
             <span class="ref">BrP_98.19</span></p>
         
         
         <p id="BrP_98.20">
            tatra sapta śatāny āsaṃs tīrthāni guṇavanti ca <br />
            teṣu snānaṃ ca dānaṃ ca yaḥ karoti jitātmavān //
             <span class="ref">BrP_98.20</span></p>
         
         
         <p id="BrP_98.21">
            aśvamedhaphalaṃ sāgraṃ prāpnoty avikalaṃ śubham <br />
            devatīrthaṃ ca tatraiva āgneyaṃ jātavedasam //
             <span class="ref">BrP_98.21</span></p>
         
         
         <p id="BrP_98.22">
            agnipratiṣṭhitaṃ liṅgaṃ tatrāste 'nekavarṇavat <br />
            taddevadarśanād eva sarvakratuphalaṃ labhet //
             <span class="ref">BrP_98.22</span></p>
         
         brahmovāca
         
         
         <p id="BrP_99.1">
            ṛṇapramocanaṃ nāma tīrthaṃ vedavido viduḥ <br />
            tasya svarūpaṃ vakṣyāmi śṛṇu nārada tanmanāḥ //
             <span class="ref">BrP_99.1</span></p>
         
         
         <p id="BrP_99.2">
            āsīt pṛthuśravā nāma priyaḥ kakṣīvataḥ sutaḥ <br />
            na dārasaṃgrahaṃ lebhe vairāgyān nāgnipūjanam //
             <span class="ref">BrP_99.2</span></p>
         
         
         <p id="BrP_99.3">
            kanīyāṃs tu samartho 'pi parivittibhayān mune <br />
            nākarod dārakarmādi naivāgnīnām upāsanam //
             <span class="ref">BrP_99.3</span></p>
         
         
         <p id="BrP_99.4">
            tataḥ procuḥ pitṛgaṇāḥ putraṃ kakṣīvataḥ śubham <br />
            jyeṣṭhaṃ caiva kaniṣṭhaṃ ca pṛthak pṛthag idaṃ vacaḥ //
             <span class="ref">BrP_99.4</span></p>
         
         pitara ūcuḥ
         
         
         <p id="BrP_99.5">
            ṛṇatrayāpanodāya kriyatāṃ dārasaṃgrahaḥ //
             <span class="ref">BrP_99.5</span></p>
         
         brahmovāca
         
         
         <p id="BrP_99.6">
            nety uvāca tato jyeṣṭhaḥ kim ṛṇaṃ kena yujyate <br />
            kanīyāṃs tu pitṝn prāha na yogyo dārasaṃgrahaḥ //
             <span class="ref">BrP_99.6</span></p>
         
         
         <p id="BrP_99.7">
            jyeṣṭhe sati mahāprājñaḥ parivittibhayād iti <br />
            tāv ubhau punar apy evam ūcus te vai pitāmahāḥ //
             <span class="ref">BrP_99.7</span></p>
         
         pitara ūcuḥ
         
         
         <p id="BrP_99.8">
            yātām ubhau gautamīṃ tu puṇyāṃ kakṣīvataḥ sutau <br />
            kurutāṃ gautamīsnānaṃ sarvābhīṣṭapradāyakam //
             <span class="ref">BrP_99.8</span></p>
         
         
         <p id="BrP_99.9">
            gacchatāṃ gautamīṃ gaṅgāṃ lokatritayapāvanīm <br />
            snānaṃ ca tarpaṇaṃ tasyāṃ kurutāṃ śraddhayānvitau //
             <span class="ref">BrP_99.9</span></p>
         
         
         <p id="BrP_99.10">
            dṛṣṭāvanāmitā dhyātā gautamī sarvakāmadā <br />
            na deśakālajātyādiniyamo 'trāvagāhane <br />
            jyeṣṭho 'nṛṇas tato bhūyāt parivittir na cetaraḥ //
             <span class="ref">BrP_99.10</span></p>
         
         brahmovāca
         
         
         <p id="BrP_99.11">
            tataḥ pṛthuśravā jyeṣṭhaḥ kṛtvā snānaṃ satarpaṇam <br />
            trayāṇām api lokānāṃ kākṣīvato 'nṛṇo 'bhavat //
             <span class="ref">BrP_99.11</span></p>
         
         
         <p id="BrP_99.12">
            tataḥ prabhṛti tat tīrtham ṛṇamocanam ucyate <br />
            śrautasmārta-ṛṇebhyaś ca itarebhyaś ca nārada <br />
            tatra snānena dānena ṛṇī muktaḥ sukhī bhavet //
             <span class="ref">BrP_99.12</span></p>
         
         brahmovāca
         
         
         <p id="BrP_100.1">
            suparṇāsaṃgamaṃ nāma kādravāsaṃgamaṃ tathā <br />
            maheśvaro yatra devo gaṅgāpulinam āśritaḥ //
             <span class="ref">BrP_100.1</span></p>
         
         
         <p id="BrP_100.2">
            agnikuṇḍaṃ ca tatraiva raudraṃ vaiṣṇavam eva ca <br />
            sauraṃ saumyaṃ tathā brāhmaṃ kaumāraṃ vāruṇaṃ tathā //
             <span class="ref">BrP_100.2</span></p>
         
         
         <p id="BrP_100.3">
            apsarā ca nadī yatra saṃgatā gaṅgayā tathā <br />
            tattīrthasmaraṇād eva kṛtakṛtyo bhaven naraḥ //
             <span class="ref">BrP_100.3</span></p>
         
         
         <p id="BrP_100.4">
            sarvapāpapraśamanaṃ śṛṇu yatnena nārada <br />
            indreṇa hiṃsitāḥ pūrvaṃ vālakhilyā maharṣayaḥ <br />
            dattārdhatapasaḥ sarve procus te kāśyapaṃ munim //
             <span class="ref">BrP_100.4</span></p>
         
         vālakhilyā ūcuḥ
         
         
         <p id="BrP_100.5">
            putram utpādayānena indradarpaharaṃ śubham <br />
            tapaso 'rdhaṃ tu dāsyāmas tathety āha munis tu tān //
             <span class="ref">BrP_100.5</span></p>
         
         
         <p id="BrP_100.6">
            suparṇāyāṃ tato garbham ādadhe sa prajāpatiḥ <br />
            kadrvāṃ caiva śanair brahman sarpāṇāṃ sarpamātari //
             <span class="ref">BrP_100.6</span></p>
         
         
         <p id="BrP_100.7">
            te garbhiṇyāv ubhe āha gantukāmaḥ prajāpatiḥ <br />
            aparādho na ca kvāpi kāryo gamanam eva ca //
             <span class="ref">BrP_100.7</span></p>
         
         
         <p id="BrP_100.8">
            anyatra gamanāc chāpo bhaviṣyati na saṃśayaḥ //
             <span class="ref">BrP_100.8</span></p>
         
         brahmovāca
         
         
         <p id="BrP_100.9">
            ity uktvā sa yayau patnyau gate bhartari te ubhe <br />
            tadaiva jagmatuḥ sattram ṛṣīṇāṃ bhāvitātmanām //
             <span class="ref">BrP_100.9</span></p>
         
         
         <p id="BrP_100.10">
            brahmavṛndasamākīrṇaṃ gaṅgātīrasamāśritam <br />
            unmatte te ubhe nityaṃ vayaḥsaṃpattigarvite //
             <span class="ref">BrP_100.10</span></p>
         
         
         <p id="BrP_100.11">
            nivāryamāṇe bahuśo munibhis tattvadarśibhiḥ <br />
            vikurvatyau tatra sattre samāni ca havīṃṣi ca //
             <span class="ref">BrP_100.11</span></p>
         
         
         <p id="BrP_100.12">
            yoṣitāṃ durvilasitaṃ kaḥ saṃvaritum īśvaraḥ <br />
            te dṛṣṭvā cukṣubhur viprā apamārgarate ubhe //
             <span class="ref">BrP_100.12</span></p>
         
         
         <p id="BrP_100.13">
            apamārgasthite yasmād āpage hi bhaviṣyathaḥ <br />
            suparṇā caiva kadrūś ca nadyau te saṃbabhūvatuḥ //
             <span class="ref">BrP_100.13</span></p>
         
         
         <p id="BrP_100.14">
            sa kadācid gṛhaṃ prāyāt kaśyapo 'tha prajāpatiḥ <br />
            ṛṣibhyas tatra vṛttāntaṃ śāpaṃ tābhyāṃ savistaram //
             <span class="ref">BrP_100.14</span></p>
         
         
         <p id="BrP_100.15">
            śrutvā tu vismayāviṣṭaḥ kiṃ karomīty acintayat <br />
            ṛṣibhyaḥ kathayām āsa vālakhilyā iti śrutāḥ //
             <span class="ref">BrP_100.15</span></p>
         
         
         <p id="BrP_100.16">
            ta ūcuḥ kaśyapaṃ vipraṃ gatvā gaṅgāṃ tu gautamīm <br />
            tatra stuhi maheśānaṃ punar bhārye bhaviṣyataḥ //
             <span class="ref">BrP_100.16</span></p>
         
         
         <p id="BrP_100.17">
            brahmahatyābhayād eva yatra devo maheśvaraḥ <br />
            gaṅgāmadhye sadā hy āste madhyameśvarasaṃjñayā //
             <span class="ref">BrP_100.17</span></p>
         
         
         <p id="BrP_100.18">
            tathety uktvā kaśyapo 'pi snātvā gaṅgāṃ jitavrataḥ <br />
            tuṣṭāva stavanaiḥ puṇyair devadevaṃ maheśvaram //
             <span class="ref">BrP_100.18</span></p>
         
         kaśyapa uvāca
         
         
         <p id="BrP_100.19">
            lokatrayaikādhipater na yasya <br />kutrāpi vastuny abhimānaleśaḥ<br />
            sa siddhanātho 'khilaviśvakartā <br />bhartā śivāyā bhavatu prasannaḥ
             <span class="ref">BrP_100.19</span></p>
         
         
         <p id="BrP_100.20">
            tāpatrayoṣṇadyutitāpitānām <br />itas tato vai paridhāvatāṃ ca<br />
            śarīriṇāṃ sthāvarajaṅgamānāṃ <br />tvam eva duḥkhavyapanodadakṣaḥ
             <span class="ref">BrP_100.20</span></p>
         
         
         <p id="BrP_100.21">
            sattvādiyogas trividho 'pi yasya <br />śakrādibhir vaktum aśakya eva<br />
            vicitravṛttiṃ paricintya somaṃ <br />sukhī sadā dānaparo vareṇyaḥ
             <span class="ref">BrP_100.21</span></p>
         
         brahmovāca
         
         
         <p id="BrP_100.22">
            ityādistutibhir devaḥ stuto gaurīpatiḥ śivaḥ <br />
            prasanno hy adadāc chaṃbhuḥ kaśyapāya varān bahūn //
             <span class="ref">BrP_100.22</span></p>
         
         
         <p id="BrP_100.23">
            bhāryārthinaṃ tu taṃ prāha syātāṃ bhārye ubhe tu te <br />
            nadīsvarūpe patnyau ye gaṅgāṃ prāpya saridvarām //
             <span class="ref">BrP_100.23</span></p>
         
         
         <p id="BrP_100.24">
            tatsaṃgamanamātreṇa tābhyāṃ bhūyāt svakaṃ vapuḥ <br />
            te garbhiṇyau punar jāte gaṅgāyāś ca prasādataḥ //
             <span class="ref">BrP_100.24</span></p>
         
         
         <p id="BrP_100.25">
            tataḥ prajāpatiḥ prīto bhārye prāpya mahāmanāḥ <br />
            āhvayām āsa tān viprān gautamītīram āśritān //
             <span class="ref">BrP_100.25</span></p>
         
         
         <p id="BrP_100.26">
            sīmantonnayanaṃ cakre tābhyāṃ prītaḥ prajāpatiḥ <br />
            brāhmaṇān pūjayām āsa vidhidṛṣṭena karmaṇā //
             <span class="ref">BrP_100.26</span></p>
         
         
         <p id="BrP_100.27">
            bhuktavatsv atha vipreṣu kaśyapasyātha mandire <br />
            bhartṛsamīpopaviṣṭā kadrūr viprān nirīkṣya ca //
             <span class="ref">BrP_100.27</span></p>
         
         
         <p id="BrP_100.28">
            tataḥ kadrūr ṛṣīn akṣṇā prāhasat te ca cukṣubhuḥ <br />
            yenākṣṇā hasitā pāpe bhajyatāṃ te 'kṣi pāpavat //
             <span class="ref">BrP_100.28</span></p>
         
         
         <p id="BrP_100.29">
            kāṇābhavat tataḥ kadrūḥ sarpamāteti yocyate <br />
            tataḥ prasādayām āsa kaśyapo bhagavān ṛṣīn //
             <span class="ref">BrP_100.29</span></p>
         
         
         <p id="BrP_100.30">
            tataḥ prasannās te procur gautamī saritāṃ varā <br />
            aparādhasahasrebhyo rakṣiṣyati ca sevanāt //
             <span class="ref">BrP_100.30</span></p>
         
         
         <p id="BrP_100.31">
            bhāryānvitas tathā cakre kaśyapo munisattamaḥ <br />
            tataḥ prabhṛti tat tīrtham ubhayoḥ saṃgamaṃ viduḥ <br />
            sarvapāpapraśamanaṃ sarvakratuphalapradam //
             <span class="ref">BrP_100.31</span></p>
         
         brahmovāca
         
         
         <p id="BrP_101.1">
            purūravasam ākhyātaṃ tīrthaṃ vedavido viduḥ <br />
            smaraṇād eva pāpānāṃ nāśanaṃ kiṃ tu darśanāt //
             <span class="ref">BrP_101.1</span></p>
         
         
         <p id="BrP_101.2">
            purūravā brahmasadaḥ prāpya tatra sarasvatīm <br />
            yadṛcchayā devanadīṃ hasantīṃ brahmaṇo 'ntike <br />
            tāṃ dṛṣṭvā rūpasaṃpannām urvaśīṃ prāha bhūpatiḥ //
             <span class="ref">BrP_101.2</span></p>
         
         rājovāca
         
         
         <p id="BrP_101.3">
            keyaṃ rūpavatī sādhvī sthiteyaṃ brahmaṇo 'ntike <br />
            sarvāsām uttamā yoṣid dīpayantī sabhām imām //
             <span class="ref">BrP_101.3</span></p>
         
         brahmovāca
         
         
         <p id="BrP_101.4">
            urvaśī prāha rājānam iyaṃ devanadī śubhā <br />
            sarasvatī brahmasutā nityam eti ca yāti ca <br />
            tac chrutvā vismito rājā ānayemāṃ mamāntikam //
             <span class="ref">BrP_101.4</span></p>
         
         brahmovāca
         
         
         <p id="BrP_101.5">
            urvaśī punar apy āha rājānaṃ bhūridakṣiṇam //
             <span class="ref">BrP_101.5</span></p>
         
         urvaśy uvāca
         
         
         <p id="BrP_101.6">
            ānīyate mahārāja tasyāḥ sarvaṃ nivedya ca //
             <span class="ref">BrP_101.6</span></p>
         
         brahmovāca
         
         
         <p id="BrP_101.7">
            tatas tāṃ prāhiṇot tatra rājā prītyā tadorvaśīm <br />
            sā gatvā rājavacanaṃ nyavedayad athorvaśī //
             <span class="ref">BrP_101.7</span></p>
         
         
         <p id="BrP_101.8">
            sarasvaty api tan mene urvaśyā yan niveditam <br />
            sā tatheti pratijñāya prāyād yatra purūravāḥ //
             <span class="ref">BrP_101.8</span></p>
         
         
         <p id="BrP_101.9">
            sarasvatyās tatas tīre sa reme bahulāḥ samāḥ <br />
            sarasvān abhavat putro yasya putro bṛhadrathaḥ //
             <span class="ref">BrP_101.9</span></p>
         
         
         <p id="BrP_101.10">
            tāṃ gacchantīṃ nṛpagṛhaṃ nityam eva sarasvatīm <br />
            sarasvantaṃ tato lakṣma jñātvānyeṣu tathā kṛtam //
             <span class="ref">BrP_101.10</span></p>
         
         
         <p id="BrP_101.11">
            tasyai dadāv ahaṃ śāpaṃ bhūyā iti mahānadī <br />
            macchāpabhītā vāgīśā prāgād devīṃ ca gautamīm //
             <span class="ref">BrP_101.11</span></p>
         
         
         <p id="BrP_101.12">
            kamaṇḍalubhavāṃ pūtāṃ mātaraṃ lokapāvanīm <br />
            tāpatrayopaśamanīm aihikāmuṣmikapradām //
             <span class="ref">BrP_101.12</span></p>
         
         
         <p id="BrP_101.13">
            sā gatvā gautamīṃ devīṃ prāha macchāpam āditaḥ <br />
            gaṅgāpi mām uvācedaṃ viśāpāṃ kartum arhasi //
             <span class="ref">BrP_101.13</span></p>
         
         
         <p id="BrP_101.14">
            na yuktaṃ yat sarasvatyāḥ śāpaṃ tvaṃ dattavān asi <br />
            strīṇām eṣa svabhāvo vai puṃskāmā yoṣito yataḥ //
             <span class="ref">BrP_101.14</span></p>
         
         
         <p id="BrP_101.15">
            svabhāvacapalā brahman yoṣitaḥ sakalā api <br />
            tvaṃ kathaṃ tu na jānīṣe jagatsraṣṭāmbujāsana //
             <span class="ref">BrP_101.15</span></p>
         
         
         <p id="BrP_101.16">
            viḍambayati kaṃ vā na kāmo vāpi svabhāvataḥ <br />
            tato viśāpam avadaṃ dṛśyāpi syāt sarasvatī //
             <span class="ref">BrP_101.16</span></p>
         
         
         <p id="BrP_101.17">
            tasmāc chāpān nadī martye dṛśyādṛśyā sarasvatī <br />
            yatraiṣā saṃgatā devī gaṅgāyāṃ śāpavihvalā //
             <span class="ref">BrP_101.17</span></p>
         
         
         <p id="BrP_101.18">
            tatra prāyān nṛpavaro dhārmikaḥ sa purūravāḥ <br />
            tapas taptvā samārādhya devaṃ siddheśvaraṃ haram //
             <span class="ref">BrP_101.18</span></p>
         
         
         <p id="BrP_101.19">
            sarvān kāmān athāvāpa gaṅgāyāś ca prasādataḥ <br />
            tataḥ prabhṛti tat tīrthaṃ purūravasam ucyate //
             <span class="ref">BrP_101.19</span></p>
         
         
         <p id="BrP_101.20">
            sarasvatīsaṃgamaṃ ca brahmatīrthaṃ tad ucyate <br />
            siddheśvaro yatra devaḥ sarvakāmapradaṃ tu tat //
             <span class="ref">BrP_101.20</span></p>
         
         brahmovāca
         
         
         <p id="BrP_102.1">
            sāvitrī caiva gāyatrī śraddhā medhā sarasvatī <br />
            etāni pañca tīrthāni puṇyāni munayo viduḥ //
             <span class="ref">BrP_102.1</span></p>
         
         
         <p id="BrP_102.2">
            tatra snātvā tu pītvā tu mucyate sarvakalmaṣāt <br />
            sāvitrī caiva gāyatrī śraddhā medhā sarasvatī //
             <span class="ref">BrP_102.2</span></p>
         
         
         <p id="BrP_102.3">
            etā mama sutā jyeṣṭhā dharmasaṃsthānahetavaḥ <br />
            sarvāsām uttamāṃ kāṃcin nirmame lokasundarīm //
             <span class="ref">BrP_102.3</span></p>
         
         
         <p id="BrP_102.4">
            tāṃ dṛṣṭvā vikṛtā buddhir mamāsīn munisattama <br />
            gṛhyamāṇā mayā bālā sā māṃ dṛṣṭvā palāyitā //
             <span class="ref">BrP_102.4</span></p>
         
         
         <p id="BrP_102.5">
            mṛgībhūtā tu sā bālā mṛgo 'ham abhavaṃ tadā <br />
            mṛgavyādho 'bhavac chaṃbhur dharmasaṃrakṣaṇāya ca //
             <span class="ref">BrP_102.5</span></p>
         
         
         <p id="BrP_102.6">
            tā madbhītāḥ pañca sutā gaṅgām īyur mahānadīm <br />
            tato maheśvaraḥ prāyād dharmasaṃrakṣaṇāya saḥ //
             <span class="ref">BrP_102.6</span></p>
         
         
         <p id="BrP_102.7">
            dhanur gṛhītvā saśaram īśo 'pi mṛgarūpiṇam <br />
            mām uvāca vadhiṣye tvāṃ mṛgavyādhas tadā haraḥ //
             <span class="ref">BrP_102.7</span></p>
         
         
         <p id="BrP_102.8">
            tatkarmaṇo nivṛtto 'haṃ prādāṃ kanyāṃ vivasvate <br />
            sāvitryādyāḥ pañca sutā nadīrūpeṇa saṃgatāḥ //
             <span class="ref">BrP_102.8</span></p>
         
         
         <p id="BrP_102.9">
            tā āgatāḥ punaś cāpi svargaṃ lokaṃ mamāntikam <br />
            yatra tāḥ saṃgatā devyā pañca tīrthāni nārada //
             <span class="ref">BrP_102.9</span></p>
         
         
         <p id="BrP_102.10">
            saṃgatāni ca puṇyāni pañca nadyaḥ sarasvatī <br />
            teṣu snānaṃ tathā dānaṃ yat kiṃcit kurute naraḥ //
             <span class="ref">BrP_102.10</span></p>
         
         
         <p id="BrP_102.11">
            sarvakāmapradaṃ tat syān naiṣkarmyān muktidaṃ smṛtam <br />
            tatrābhavan mṛgavyādhaṃ tīrthaṃ sarvārthadaṃ nṛṇām <br />
            svargamokṣaphalaṃ cānyad brahmatīrthaphalaṃ smṛtam //
             <span class="ref">BrP_102.11</span></p>
         
         brahmovāca
         
         
         <p id="BrP_103.1">
            śamītīrtham iti khyātaṃ sarvapāpopaśāntidam <br />
            tasyākhyānaṃ pravakṣyāmi śṛṇu yatnena nārada //
             <span class="ref">BrP_103.1</span></p>
         
         
         <p id="BrP_103.2">
            āsīt priyavrato nāma kṣatriyo jayatāṃ varaḥ <br />
            gautamyā dakṣiṇe tīre dīkṣāṃ cakre purodhasā //
             <span class="ref">BrP_103.2</span></p>
         
         
         <p id="BrP_103.3">
            hayamedha upakrānte ṛtvigbhir ṛṣibhir vṛte <br />
            tasya rājño mahābāhor vasiṣṭhas tu purohitaḥ //
             <span class="ref">BrP_103.3</span></p>
         
         
         <p id="BrP_103.4">
            tadyajñavāṭam agamad dānavo 'tha hiraṇyakaḥ <br />
            taṃ dānavam abhiprekṣya devās tv indrapurogamāḥ //
             <span class="ref">BrP_103.4</span></p>
         
         
         <p id="BrP_103.5">
            bhītāḥ kecid divaṃ jagmur havyavāṭ śamim āviśat <br />
            aśvatthaṃ viṣṇur agamad bhānur arkaṃ vaṭaṃ śivaḥ //
             <span class="ref">BrP_103.5</span></p>
         
         
         <p id="BrP_103.6">
            somaḥ palāśam agamad gaṅgāmbho havyavāhanaḥ <br />
            aśvinau tu hayaṃ gṛhya vāyaso 'bhūd yamaḥ svayam //
             <span class="ref">BrP_103.6</span></p>
         
         
         <p id="BrP_103.7">
            etasminn antare tatra vasiṣṭho bhagavān ṛṣiḥ <br />
            yaṣṭim ādāya daiteyān nyavārayad athājñayā //
             <span class="ref">BrP_103.7</span></p>
         
         
         <p id="BrP_103.8">
            tataḥ pravṛttaḥ punar eva yajño <br />daityo gataḥ svena balena yuktaḥ<br />
            imāni tīrthāni tataḥ śubhāni <br />daśāśvamedhasya phalāni dadyuḥ
             <span class="ref">BrP_103.8</span></p>
         
         
         <p id="BrP_103.9">
            prathamaṃ tu śamītīrthaṃ dvitīyaṃ vaiṣṇavaṃ viduḥ <br />
            ārkaṃ śaivaṃ ca saumyaṃ ca vāsiṣṭhaṃ sarvakāmadam //
             <span class="ref">BrP_103.9</span></p>
         
         
         <p id="BrP_103.10">
            devāś ca ṛṣayaḥ sarve nivṛtte makhavistare <br />
            tuṣṭāḥ procur vasiṣṭhaṃ taṃ yajamānaṃ priyavratam //
             <span class="ref">BrP_103.10</span></p>
         
         
         <p id="BrP_103.11">
            tāṃś ca vṛkṣāṃs tāṃ ca gaṅgāṃ mudā yuktāḥ punaḥ punaḥ <br />
            hayamedhasya niṣpattyai ete yātā itas tataḥ //
             <span class="ref">BrP_103.11</span></p>
         
         
         <p id="BrP_103.12">
            hayamedhaphalaṃ dadyus tīrthānīty avadan surāḥ <br />
            tasmāt snānena dānena teṣu tīrtheṣu nārada <br />
            hayamedhaphalaṃ puṇyaṃ prāpnoti na mṛṣā vacaḥ //
             <span class="ref">BrP_103.12</span></p>
         
         brahmovāca
         
         
         <p id="BrP_104.1">
            viśvāmitraṃ hariścandraṃ śunaḥśepaṃ ca rohitam <br />
            vāruṇaṃ brāhmam āgneyam aindram aindavam aiśvaram //
             <span class="ref">BrP_104.1</span></p>
         
         
         <p id="BrP_104.2">
            maitraṃ ca vaiṣṇavaṃ caiva yāmyam āśvinam auśanam <br />
            eteṣāṃ puṇyatīrthānāṃ nāmadheyaṃ śṛṇuṣva me //
             <span class="ref">BrP_104.2</span></p>
         
         
         <p id="BrP_104.3">
            hariścandra iti tv āsīd ikṣvākuprabhavo nṛpaḥ <br />
            tasya gṛhe munī prāptau nāradaḥ parvatas tathā <br />
            kṛtvātithyaṃ tayoḥ samyag ghariścandro 'bravīd ṛṣī //
             <span class="ref">BrP_104.3</span></p>
         
         hariścandra uvāca
         
         
         <p id="BrP_104.4">
            putrārthaṃ kliśyate lokaḥ kiṃ putreṇa bhaviṣyati <br />
            jñānī vāpy athavājñānī uttamo madhyamo 'thavā <br />
            etaṃ me saṃśayaṃ nityaṃ brūtām ṛṣivarāv ubhau //
             <span class="ref">BrP_104.4</span></p>
         
         brahmovāca
         
         
         <p id="BrP_104.5">
            tāv ūcatur hariścandraṃ parvato nāradas tathā //
             <span class="ref">BrP_104.5</span></p>
         
         nāradaparvatāv ūcatuḥ
         
         
         <p id="BrP_104.6">
            ekadhā daśadhā rājañ śatadhā ca sahasradhā <br />
            uttaraṃ vidyate samyak tathāpy etad udīryate //
             <span class="ref">BrP_104.6</span></p>
         
         
         <p id="BrP_104.7">
            nāputrasya paro loko vidyate nṛpasattama <br />
            jāte putre pitā snānaṃ yaḥ karoti janādhipa //
             <span class="ref">BrP_104.7</span></p>
         
         
         <p id="BrP_104.8">
            daśānām aśvamedhānām abhiṣekaphalaṃ labhet <br />
            ātmapratiṣṭhā putrāt syāj jāyate cāmarottamaḥ //
             <span class="ref">BrP_104.8</span></p>
         
         
         <p id="BrP_104.9">
            amṛtenāmarā devāḥ putreṇa brāhmaṇādayaḥ <br />
            triṛṇān mocayet putraḥ pitaraṃ ca pitāmahān //
             <span class="ref">BrP_104.9</span></p>
         
         
         <p id="BrP_104.10">
            kiṃ tu mūlaṃ kim u jalaṃ kiṃ tu śmaśrūṇi kiṃ tapaḥ <br />
            vinā putreṇa rājendra svargo muktiḥ sutāt smṛtāḥ //
             <span class="ref">BrP_104.10</span></p>
         
         
         <p id="BrP_104.11">
            putra eva paro loko dharmaḥ kāmo 'rtha eva ca <br />
            putro muktiḥ paraṃ jyotis tārakaḥ sarvadehinām //
             <span class="ref">BrP_104.11</span></p>
         
         
         <p id="BrP_104.12">
            vinā putreṇa rājendra svargamokṣau sudurlabhau <br />
            putra eva paro loke dharmakāmārthasiddhaye //
             <span class="ref">BrP_104.12</span></p>
         
         
         <p id="BrP_104.13">
            vinā putreṇa yad dattaṃ vinā putreṇa yad dhutam <br />
            vinā putreṇa yaj janma vyarthaṃ tad avabhāti me //
             <span class="ref">BrP_104.13</span></p>
         
         
         <p id="BrP_104.14">
            tasmāt putrasamaṃ kiṃcit kāmyaṃ nāsti jagattraye <br />
            tac chrutvā vismayavāṃs tāv uvāca nṛpaḥ punaḥ //
             <span class="ref">BrP_104.14</span></p>
         
         hariścandra uvāca
         
         
         <p id="BrP_104.15">
            kathaṃ me syāt suto brūtāṃ yatra kvāpi yathātatham <br />
            yena kenāpy upāyena kṛtvā kiṃcit tu pauruṣam <br />
            mantreṇa yāgadānābhyām utpādyo 'sau suto mayā //
             <span class="ref">BrP_104.15</span></p>
         
         brahmovāca
         
         
         <p id="BrP_104.16">
            tāv ūcatur nṛpaśreṣṭhaṃ hariścandraṃ sutārthinam <br />
            dhyātvā kṣaṇaṃ tathā samyag gautamīṃ yāhi mānada //
             <span class="ref">BrP_104.16</span></p>
         
         
         <p id="BrP_104.17">
            tatrāpāṃpatir utkṛṣṭaṃ dadāti manasīpsitam <br />
            varuṇaḥ sarvadātā vai munibhiḥ parikīrtitaḥ //
             <span class="ref">BrP_104.17</span></p>
         
         
         <p id="BrP_104.18">
            sa tu prītaḥ śanaiḥ kāle tava putraṃ pradāsyati <br />
            etac chrutvā nṛpaśreṣṭho munivākyaṃ tathākarot //
             <span class="ref">BrP_104.18</span></p>
         
         
         <p id="BrP_104.19">
            toṣayām āsa varuṇaṃ gautamītīram āśritaḥ <br />
            tataś ca tuṣṭo varuṇo hariścandram uvāca ha //
             <span class="ref">BrP_104.19</span></p>
         
         varuṇa uvāca
         
         
         <p id="BrP_104.20">
            putraṃ dāsyāmi te rājaṃl lokatrayavibhūṣaṇam <br />
            yadi yakṣyasi tenaiva tava putro bhaved dhruvam //
             <span class="ref">BrP_104.20</span></p>
         
         brahmovāca
         
         
         <p id="BrP_104.21">
            hariścandro 'pi varuṇaṃ yakṣye tenety avocata <br />
            tato gatvā hariścandraś caruṃ kṛtvā tu vāruṇam //
             <span class="ref">BrP_104.21</span></p>
         
         
         <p id="BrP_104.22">
            bhāryāyai nṛpatiḥ prādāt tato jātaḥ suto nṛpāt <br />
            jāte putre apām īśaḥ provāca vadatāṃ varaḥ //
             <span class="ref">BrP_104.22</span></p>
         
         varuṇa uvāca
         
         
         <p id="BrP_104.23">
            adyaiva putro yaṣṭavyaḥ smarase vacanaṃ purā //
             <span class="ref">BrP_104.23</span></p>
         
         brahmovāca
         
         
         <p id="BrP_104.24">
            hariścandro 'pi varuṇaṃ provācedaṃ kramāgatam //
             <span class="ref">BrP_104.24</span></p>
         
         hariścandra uvāca
         
         
         <p id="BrP_104.25">
            nirdaśo medhyatāṃ yāti paśur yakṣye tato hy aham //
             <span class="ref">BrP_104.25</span></p>
         
         brahmovāca
         
         
         <p id="BrP_104.26">
            tac chrutvā vacanaṃ rājño varuṇo 'gāt svam ālayam <br />
            nirdaśe punar abhyetya yajasvety āha taṃ nṛpam //
             <span class="ref">BrP_104.26</span></p>
         
         
         <p id="BrP_104.27">
            rājāpi varuṇaṃ prāha nirdanto niṣphalaḥ paśuḥ <br />
            paśor danteṣu jāteṣu ehi gacchādhunāppate //
             <span class="ref">BrP_104.27</span></p>
         
         
         <p id="BrP_104.28">
            tac chrutvā rājavacanaṃ punaḥ prāyād apāṃpatiḥ <br />
            jāteṣu caiva danteṣu saptavarṣeṣu nārada //
             <span class="ref">BrP_104.28</span></p>
         
         
         <p id="BrP_104.29">
            punar apy āha rājānaṃ yajasveti tato 'bravīt <br />
            rājāpi varuṇaṃ prāha patsyantīme apāṃpate //
             <span class="ref">BrP_104.29</span></p>
         
         
         <p id="BrP_104.30">
            saṃpatsyanti tathā cānye tato yakṣye vrajādhunā <br />
            punaḥ prāyāt sa varuṇaḥ punardanteṣu nārada <br />
            yajasveti nṛpaṃ prāha rājā prāha tv apāṃpatim //
             <span class="ref">BrP_104.30</span></p>
         
         rājovāca
         
         
         <p id="BrP_104.31">
            yadā tu kṣatriyo yajñe paśur bhavati vāripa <br />
            dhanurvedaṃ yadā vetti tadā syāt paśur uttamaḥ //
             <span class="ref">BrP_104.31</span></p>
         
         brahmovāca
         
         
         <p id="BrP_104.32">
            tac chrutvā rājavacanaṃ varuṇo 'gāt svam ālayam <br />
            yadāstreṣu ca śastreṣu samartho 'bhūt sa rohitaḥ //
             <span class="ref">BrP_104.32</span></p>
         
         
         <p id="BrP_104.33">
            sarvavedeṣu śāstreṣu vettābhūt sa tv ariṃdamaḥ <br />
            yuvarājyam anuprāpte rohite ṣoḍaśābdike //
             <span class="ref">BrP_104.33</span></p>
         
         
         <p id="BrP_104.34">
            prītimān agamat tatra yatra rājā sarohitaḥ <br />
            āgatya varuṇaḥ prāha yajasvādya sutaṃ svakam //
             <span class="ref">BrP_104.34</span></p>
         
         
         <p id="BrP_104.35">
            om ity uktvā nṛpavara ṛtvijaḥ prāha bhūpatiḥ <br />
            rohitaṃ ca sutaṃ jyeṣṭhaṃ śṛṇvato varuṇasya ca //
             <span class="ref">BrP_104.35</span></p>
         
         hariścandra uvāca
         
         
         <p id="BrP_104.36">
            ehi putra mahāvīra yakṣye tvāṃ varuṇāya hi //
             <span class="ref">BrP_104.36</span></p>
         
         brahmovāca
         
         
         <p id="BrP_104.37">
            kim etad ity athovāca rohitaḥ pitaraṃ prati <br />
            pitāpi tad yathāvṛttam ācacakṣe savistaram <br />
            rohitaḥ pitaraṃ prāha śṛṇvato varuṇasya ca //
             <span class="ref">BrP_104.37</span></p>
         
         rohita uvāca
         
         
         <p id="BrP_104.38">
            ahaṃ pūrvaṃ mahārāja ṛtvigbhiḥ sapurohitaḥ <br />
            viṣṇave lokanāthāya yakṣye 'haṃ tvaritaṃ śuciḥ <br />
            paśunā varuṇenātha tad anujñātum arhasi //
             <span class="ref">BrP_104.38</span></p>
         
         brahmovāca
         
         
         <p id="BrP_104.39">
            rohitasya tu tad vākyaṃ śrutvā vārīśvaras tadā <br />
            kopena mahatāviṣṭo jalodaram athākarot //
             <span class="ref">BrP_104.39</span></p>
         
         
         <p id="BrP_104.40">
            hariścandrasya nṛpate rohitaḥ sa vanaṃ yayau <br />
            gṛhītvā sa dhanur divyaṃ rathārūḍho gatavyathaḥ //
             <span class="ref">BrP_104.40</span></p>
         
         
         <p id="BrP_104.41">
            yatra cārādhya varuṇaṃ hariścandro janeśvaraḥ <br />
            gaṅgāyāṃ prāptavān putraṃ tatrāgāt so 'pi rohitaḥ //
             <span class="ref">BrP_104.41</span></p>
         
         
         <p id="BrP_104.42">
            vyatītāny atha varṣāṇi pañca ṣaṣṭhe pravartati <br />
            tatra sthitvā nṛpasutaḥ śuśrāva nṛpate rujam //
             <span class="ref">BrP_104.42</span></p>
         
         
         <p id="BrP_104.43">
            mayā putreṇa jātena pitur vai kleśakāriṇā <br />
            kiṃ phalaṃ kiṃ nu kṛtyaṃ syād ity evaṃ paryacintayat //
             <span class="ref">BrP_104.43</span></p>
         
         
         <p id="BrP_104.44">
            tasyās tīre ṛṣīn puṇyān apaśyan nṛpateḥ sutaḥ <br />
            gaṅgātīre vartamānam apaśyad ṛṣisattamam //
             <span class="ref">BrP_104.44</span></p>
         
         
         <p id="BrP_104.45">
            ajīgartam iti khyātam ṛṣes tu vayasaḥ sutam <br />
            tribhiḥ putrair anuvṛtaṃ bhāryayā kṣīṇavṛttikam <br />
            taṃ dṛṣṭvā nṛpateḥ putro namasyedaṃ vaco 'bravīt //
             <span class="ref">BrP_104.45</span></p>
         
         rohita uvāca
         
         
         <p id="BrP_104.46">
            kṣīṇavṛttiḥ kṛśaḥ kasmād durmanā iva lakṣyase //
             <span class="ref">BrP_104.46</span></p>
         
         brahmovāca
         
         
         <p id="BrP_104.47">
            ajīgarto 'pi covāca rohitaṃ nṛpateḥ sutam //
             <span class="ref">BrP_104.47</span></p>
         
         ajīgarta uvāca
         
         
         <p id="BrP_104.48">
            vartanaṃ nāsti dehasya bhoktāro bahavaś ca me <br />
            vinānnena mariṣyāmo brūhi kiṃ karavāmahe //
             <span class="ref">BrP_104.48</span></p>
         
         brahmovāca
         
         
         <p id="BrP_104.49">
            tac chrutvā punar apy āha nṛpaputra ṛṣiṃ tadā //
             <span class="ref">BrP_104.49</span></p>
         
         rohita uvāca
         
         
         <p id="BrP_104.50">
            tava kiṃ vartate citte tad brūhi vadatāṃ vara //
             <span class="ref">BrP_104.50</span></p>
         
         ajīgarta uvāca
         
         
         <p id="BrP_104.51">
            hiraṇyaṃ rajataṃ gāvo dhānyaṃ vastrādikaṃ na me <br />
            vidyate nṛpaśārdūla vartanaṃ nāsti me tataḥ //
             <span class="ref">BrP_104.51</span></p>
         
         
         <p id="BrP_104.52">
            sutā me santi bhāryā ca ahaṃ vai pañcamas tathā <br />
            naiteṣāṃ katamasyāpi kretānnena nṛpottama //
             <span class="ref">BrP_104.52</span></p>
         
         rohita uvāca
         
         
         <p id="BrP_104.53">
            kiṃ krīṇāsi mahābuddhe 'jīgarta satyam eva me <br />
            vada nānyac ca vaktavyaṃ viprā vai satyavādinaḥ //
             <span class="ref">BrP_104.53</span></p>
         
         ajīgarta uvāca
         
         
         <p id="BrP_104.54">
            trayāṇām api putrāṇām ekaṃ vā māṃ tathaiva ca <br />
            bhāryāṃ vāpi gṛhāṇemāṃ krītvā jīvāmahe vayam //
             <span class="ref">BrP_104.54</span></p>
         
         rohita uvāca
         
         
         <p id="BrP_104.55">
            kiṃ bhāryayā mahābuddhe kiṃ tvayā vṛddharūpiṇā <br />
            yuvānaṃ dehi putraṃ me putrāṇāṃ yaṃ tvam icchasi //
             <span class="ref">BrP_104.55</span></p>
         
         ajīgarta uvāca
         
         
         <p id="BrP_104.56">
            jyeṣṭhaputraṃ śunaḥpucchaṃ nāhaṃ krīṇāmi rohita <br />
            mātā kanīyasaṃ cāpi na krīṇāti tato 'nayoḥ <br />
            madhyamaṃ tu śunaḥśepaṃ krīṇāmi vada taddhanam //
             <span class="ref">BrP_104.56</span></p>
         
         rohita uvāca
         
         
         <p id="BrP_104.57">
            varuṇāya paśuḥ kalpyaḥ puruṣo guṇavattaraḥ <br />
            yadi krīṇāsi mūlyaṃ tvaṃ vada satyaṃ mahāmune //
             <span class="ref">BrP_104.57</span></p>
         
         brahmovāca
         
         
         <p id="BrP_104.58">
            tathety uktvā tv ajīgartaḥ putramūlyam akalpayat <br />
            gavāṃ sahasraṃ dhānyānāṃ niṣkānāṃ cāpi vāsasām <br />
            rājaputra varaṃ dehi dāsyāmi svasutaṃ tava //
             <span class="ref">BrP_104.58</span></p>
         
         brahmovāca
         
         
         <p id="BrP_104.59">
            tathety uktvā rohito 'pi prādāt savasanaṃ dhanam <br />
            dattvā jagāma pitaram ṛṣiputreṇa rohitaḥ <br />
            pitre nivedayām āsa krayakrītam ṛṣeḥ sutam //
             <span class="ref">BrP_104.59</span></p>
         
         rohita uvāca
         
         
         <p id="BrP_104.60">
            varuṇāya yajasva tvaṃ paśunā tvam arug bhava //
             <span class="ref">BrP_104.60</span></p>
         
         brahmovāca
         
         
         <p id="BrP_104.61">
            tathovāca hariścandraḥ putravākyād anantaram //
             <span class="ref">BrP_104.61</span></p>
         
         hariścandra uvāca
         
         
         <p id="BrP_104.62">
            brāhmaṇāḥ kṣatriyā vaiśyā rājñā pālyā iti śrutiḥ <br />
            viśeṣatas tu varṇānāṃ guravo hi dvijottamāḥ //
             <span class="ref">BrP_104.62</span></p>
         
         
         <p id="BrP_104.63">
            viṣṇor api hi ye pūjyā mādṛśāḥ kuta eva hi <br />
            avajñayāpi yeṣāṃ syān nṛpāṇāṃ svakulakṣayaḥ //
             <span class="ref">BrP_104.63</span></p>
         
         
         <p id="BrP_104.64">
            tān paśūn kṛtvā kṛpaṇaṃ kathaṃ rakṣitum utsahe <br />
            ahaṃ ca brāhmaṇaṃ kuryāṃ paśuṃ naitad dhi yujyate //
             <span class="ref">BrP_104.64</span></p>
         
         
         <p id="BrP_104.65">
            varaṃ hi jātu maraṇaṃ na kathaṃcid dvijaṃ paśum <br />
            karomi tasmāt putra tvaṃ brāhmaṇena sukhaṃ vraja //
             <span class="ref">BrP_104.65</span></p>
         
         brahmovāca
         
         
         <p id="BrP_104.66">
            etasminn antare tatra vāg uvācāśarīriṇī //
             <span class="ref">BrP_104.66</span></p>
         
         ākāśavāg uvāca
         
         
         <p id="BrP_104.67">
            gautamīṃ gaccha rājendra ṛtvigbhiḥ sapurohitaḥ <br />
            paśunā vipraputreṇa rohitena sutena ca //
             <span class="ref">BrP_104.67</span></p>
         
         
         <p id="BrP_104.68">
            tvayā kāryaḥ kratuś caiva śunaḥśepavadhaṃ vinā <br />
            kratuḥ pūrṇo bhavet tatra tasmād yāhi mahāmate //
             <span class="ref">BrP_104.68</span></p>
         
         brahmovāca
         
         
         <p id="BrP_104.69">
            tac chrutvā vacanaṃ śīghraṃ gaṅgām agān nṛpottamaḥ <br />
            viśvāmitreṇa ṛṣiṇā vasiṣṭhena purodhasā //
             <span class="ref">BrP_104.69</span></p>
         
         
         <p id="BrP_104.70">
            vāmadevena ṛṣiṇā tathānyair munibhiḥ saha <br />
            prāpya gaṅgāṃ gautamīṃ tāṃ naramedhāya dīkṣitaḥ //
             <span class="ref">BrP_104.70</span></p>
         
         
         <p id="BrP_104.71">
            vedimaṇḍapakuṇḍādi yūpapaśvādi cākarot <br />
            kṛtvā sarvaṃ yathānyāyaṃ tasmin yajñe pravartite //
             <span class="ref">BrP_104.71</span></p>
         
         
         <p id="BrP_104.72">
            śunaḥśepaṃ paśuṃ yūpe nibadhyātha samantrakam <br />
            vāribhiḥ prokṣitaṃ dṛṣṭvā viśvāmitro 'bravīd idam //
             <span class="ref">BrP_104.72</span></p>
         
         viśvāmitra uvāca
         
         
         <p id="BrP_104.73">
            devān ṛṣīn hariścandraṃ rohitaṃ ca viśeṣataḥ <br />
            anujānantv imaṃ sarve śunaḥśepaṃ dvijottamam //
             <span class="ref">BrP_104.73</span></p>
         
         
         <p id="BrP_104.74">
            yebhyas tv ayaṃ havir deyo devebhyo 'yaṃ pṛthak pṛthak <br />
            anujānantu te sarve śunaḥśepaṃ viśeṣataḥ //
             <span class="ref">BrP_104.74</span></p>
         
         
         <p id="BrP_104.75">
            vasābhir lomabhis tvagbhir māṃsaiḥ sanmantritair makhe <br />
            agnau hoṣyaḥ paśuś cāyaṃ śunaḥśepo dvijottamaḥ //
             <span class="ref">BrP_104.75</span></p>
         
         
         <p id="BrP_104.76">
            upāsitāḥ syur viprendrās te sarve tv anumanya mām <br />
            gautamīṃ yāntu viprendrāḥ snātvā devān pṛthak pṛthak //
             <span class="ref">BrP_104.76</span></p>
         
         
         <p id="BrP_104.77">
            mantraiḥ stotraiḥ stuvantas te mudaṃ yāntu śive ratāḥ <br />
            enaṃ rakṣantu munayo devāś ca haviṣo bhujaḥ //
             <span class="ref">BrP_104.77</span></p>
         
         brahmovāca
         
         
         <p id="BrP_104.78">
            tathety ūcuś ca munayo mene ca nṛpasattamaḥ <br />
            tato gatvā śunaḥśepo gaṅgāṃ trailokyapāvanīm //
             <span class="ref">BrP_104.78</span></p>
         
         
         <p id="BrP_104.79">
            snātvā tuṣṭāva tān devān ye tatra haviṣo bhujaḥ <br />
            tatas tuṣṭāḥ suragaṇāḥ śunaḥśepaṃ ca te mune <br />
            avadanta surāḥ sarve viśvāmitrasya śṛṇvataḥ //
             <span class="ref">BrP_104.79</span></p>
         
         surā ūcuḥ
         
         
         <p id="BrP_104.80">
            kratuḥ pūrṇo bhavatv eṣa śunaḥśepavadhaṃ vinā //
             <span class="ref">BrP_104.80</span></p>
         
         brahmovāca
         
         
         <p id="BrP_104.81">
            viśeṣeṇātha varuṇaś cāvadan nṛpasattamam <br />
            tataḥ pūrṇo 'bhavad rājño nṛmedho lokaviśrutaḥ //
             <span class="ref">BrP_104.81</span></p>
         
         
         <p id="BrP_104.82">
            devānāṃ ca prasādena munīnāṃ ca prasādataḥ <br />
            tīrthasya tu prasādena rājñaḥ pūrṇo 'bhavat kratuḥ //
             <span class="ref">BrP_104.82</span></p>
         
         
         <p id="BrP_104.83">
            viśvāmitraḥ śunaḥśepaṃ pūjayām āsa saṃsadi <br />
            akarod ātmanaḥ putraṃ pūjayitvā surāntike //
             <span class="ref">BrP_104.83</span></p>
         
         
         <p id="BrP_104.84">
            jyeṣṭhaṃ cakāra putrāṇām ātmanaḥ sa tu kauśikaḥ <br />
            na menire ye ca putrā viśvāmitrasya dhīmataḥ //
             <span class="ref">BrP_104.84</span></p>
         
         
         <p id="BrP_104.85">
            śunaḥśepasya ca jyaiṣṭhyaṃ tāñ śaśāpa sa kauśikaḥ <br />
            jyaiṣṭhyaṃ ye menire putrāḥ pūjayām āsa tān sutān //
             <span class="ref">BrP_104.85</span></p>
         
         
         <p id="BrP_104.86">
            vareṇa muniśārdūlas tad etat kathitaṃ mayā <br />
            etat sarvaṃ yatra jātaṃ gautamyā dakṣiṇe taṭe //
             <span class="ref">BrP_104.86</span></p>
         
         
         <p id="BrP_104.87">
            tatra tīrthāni puṇyāni vikhyātāni surādibhiḥ <br />
            bahūni teṣāṃ nāmāni mattaḥ śṛṇu mahāmate //
             <span class="ref">BrP_104.87</span></p>
         
         
         <p id="BrP_104.88">
            hariścandraṃ śunaḥśepaṃ viśvāmitraṃ sarohitam <br />
            ityādy aṣṭa sahasrāṇi tīrthāny atha caturdaśa //
             <span class="ref">BrP_104.88</span></p>
         
         
         <p id="BrP_104.89">
            teṣu snānaṃ ca dānaṃ ca naramedhaphalapradam <br />
            ākhyātaṃ cāsya māhātmyaṃ tīrthasya munisattama //
             <span class="ref">BrP_104.89</span></p>
         
         
         <p id="BrP_104.90">
            yaḥ paṭhet pāṭhayed vāpi śṛṇuyād vāpi bhaktitaḥ <br />
            aputraḥ putram āpnoti yac cānyan manasaḥ priyam //
             <span class="ref">BrP_104.90</span></p>
         
         brahmovāca
         
         
         <p id="BrP_105.1">
            somatīrtham iti khyātaṃ pitṝṇāṃ prītivardhanam <br />
            tatra vṛttaṃ mahāpuṇyaṃ śṛṇu yatnena nārada //
             <span class="ref">BrP_105.1</span></p>
         
         
         <p id="BrP_105.2">
            somo rājāmṛtamayo gandharvāṇāṃ purābhavat <br />
            na devānāṃ tadā devā mām abhyetyedam abruvan //
             <span class="ref">BrP_105.2</span></p>
         
         devā ūcuḥ
         
         
         <p id="BrP_105.3">
            gandharvair āhṛtaḥ somo devānāṃ prāṇadaḥ purā <br />
            tam adhyāyan suragaṇā ṛṣayas tv atiduḥkhitāḥ <br />
            yathā syāt somo hy asmākaṃ tathā nītir vidhīyatām //
             <span class="ref">BrP_105.3</span></p>
         
         brahmovāca
         
         
         <p id="BrP_105.4">
            tatra vāg vibudhān āha gandharvāḥ strīṣu kāmukāḥ <br />
            tebhyo dattvātha māṃ devāḥ somam āhartum arhatha //
             <span class="ref">BrP_105.4</span></p>
         
         
         <p id="BrP_105.5">
            vācaṃ pratyūcur amarās tvāṃ dātuṃ na kṣamā vayam <br />
            vinā tenāpi na sthātuṃ śakyaṃ naiva tvayā vinā //
             <span class="ref">BrP_105.5</span></p>
         
         
         <p id="BrP_105.6">
            punar vāg abravīd devān punar eṣyāmy ahaṃ tv iha <br />
            atra buddhir vidhātavyā kriyatāṃ kratur uttamaḥ //
             <span class="ref">BrP_105.6</span></p>
         
         
         <p id="BrP_105.7">
            gautamyā dakṣiṇe tīre bhaved devāgamo yadi <br />
            makhaṃ tu viṣayaṃ kṛtvā āyāntu surasattamāḥ //
             <span class="ref">BrP_105.7</span></p>
         
         
         <p id="BrP_105.8">
            gandharvāḥ strīpriyā nityaṃ paṇadhvaṃ taṃ mayā saha <br />
            tathety uktvā suragaṇāḥ sarasvatyā vacaḥsthitāḥ //
             <span class="ref">BrP_105.8</span></p>
         
         
         <p id="BrP_105.9">
            devadūtaiḥ pṛthag devān yakṣān gandharvapannagān <br />
            āhvānaṃ cakrire tatra puṇye devagirau tadā //
             <span class="ref">BrP_105.9</span></p>
         
         
         <p id="BrP_105.10">
            tato devagirir nāma parvatasyābhavan mune <br />
            tatrāgaman suragaṇā gandharvā yakṣakiṃnarāḥ //
             <span class="ref">BrP_105.10</span></p>
         
         
         <p id="BrP_105.11">
            devāḥ siddhāś ca ṛṣayas tathāṣṭau devayonayaḥ <br />
            ṛṣibhir gautamītīre kriyamāṇe mahādhvare //
             <span class="ref">BrP_105.11</span></p>
         
         
         <p id="BrP_105.12">
            tatra devaiḥ parivṛtaḥ sahasrākṣo 'bhyabhāṣata //
             <span class="ref">BrP_105.12</span></p>
         
         indra uvāca
         
         
         <p id="BrP_105.13">
            gandharvān atha saṃpūjya sarasvatyāḥ samīpataḥ <br />
            sarasvatyā paṇadhvaṃ no yuṣmākam amṛtātmanā //
             <span class="ref">BrP_105.13</span></p>
         
         brahmovāca
         
         
         <p id="BrP_105.14">
            tac chakravacanāt te vai gandharvāḥ strīṣu kāmukāḥ <br />
            somaṃ dattvā surebhyas tu jagṛhus tāṃ sarasvatīm //
             <span class="ref">BrP_105.14</span></p>
         
         
         <p id="BrP_105.15">
            somo 'bhavac cāmarāṇāṃ gandharvāṇāṃ sarasvatī <br />
            avasat tatra vāgīśā tathāpi ca surāntike //
             <span class="ref">BrP_105.15</span></p>
         
         
         <p id="BrP_105.16">
            āyāti ca raho nityam upāṃśu kriyatām iti <br />
            ata eva hi somasya krayo bhavati nārada //
             <span class="ref">BrP_105.16</span></p>
         
         
         <p id="BrP_105.17">
            upāṃśunā vartitavyaṃ somakrayaṇa eva hi <br />
            tato 'bhavad devatānāṃ somaś cāpi sarasvatī //
             <span class="ref">BrP_105.17</span></p>
         
         
         <p id="BrP_105.18">
            gandharvāṇāṃ naiva somo naivāsīc ca sarasvatī <br />
            tatrāgaman sarva eva somārthaṃ gautamītaṭam //
             <span class="ref">BrP_105.18</span></p>
         
         
         <p id="BrP_105.19">
            gāvo devāḥ parvatā yakṣarakṣāḥ <br />siddhāḥ sādhyā munayo guhyakāś<br />
            gandharvās te marutaḥ pannagāś <br />sarvauṣadhyo mātaro lokapālāḥ
             <span class="ref">BrP_105.19</span></p>
         
         rudrādityā vasavaś cāśvinau ca BrP_105.19e
         ye 'nye devā yajñabhāgasya yogyāḥ BrP_105.19f
         
         <p id="BrP_105.20">
            pañcaviṃśatinadyas tu gaṅgāyāṃ saṃgatā mune <br />
            pūrṇāhutir yatra dattā pūrṇākhyānaṃ tad ucyate //
             <span class="ref">BrP_105.20</span></p>
         
         
         <p id="BrP_105.21">
            gautamyāṃ saṃgatā yās tu sarvāś cāpi yathoditāḥ <br />
            tannāmadheyatīrthāni saṃkṣepāc chṛṇu nārada //
             <span class="ref">BrP_105.21</span></p>
         
         
         <p id="BrP_105.22">
            somatīrthaṃ ca gāndharvaṃ devatīrtham ataḥ param <br />
            pūrṇātīrthaṃ tataḥ śālaṃ śrīparṇāsaṃgamaṃ tathā //
             <span class="ref">BrP_105.22</span></p>
         
         
         <p id="BrP_105.23">
            svāgatāsaṃgamaṃ puṇyaṃ kusumāyāś ca saṃgamam <br />
            puṣṭisaṃgamam ākhyātaṃ karṇikāsaṃgamaṃ śubham //
             <span class="ref">BrP_105.23</span></p>
         
         
         <p id="BrP_105.24">
            vaiṇavīsaṃgamaś caiva kṛśarāsaṃgamas tathā <br />
            vāsavīsaṃgamaś caiva śivaśaryā tathā śikhī //
             <span class="ref">BrP_105.24</span></p>
         
         
         <p id="BrP_105.25">
            kusumbhikā upārathyā śāntijā devajā tadā <br />
            ajo vṛddhaḥ suro bhadro gautamyā saha saṃgatāḥ //
             <span class="ref">BrP_105.25</span></p>
         
         
         <p id="BrP_105.26">
            ete cānye ca bahavo nadīnadasahāyagāḥ <br />
            pṛthivyāṃ yāni tīrthāni hy agaman devaparvate //
             <span class="ref">BrP_105.26</span></p>
         
         
         <p id="BrP_105.27">
            somārthaṃ vai tathā cānye 'py āgaman makhamaṇḍapam <br />
            tāni tīrthāni gaṅgāyāṃ saṃgatāni yathākramam //
             <span class="ref">BrP_105.27</span></p>
         
         
         <p id="BrP_105.28">
            nadīrūpeṇa kāny eva nadarūpeṇa kānicit <br />
            sarorūpeṇa kāny atra stavarūpeṇa kānicit //
             <span class="ref">BrP_105.28</span></p>
         
         
         <p id="BrP_105.29">
            tāny eva sarvatīrthāni vikhyātāni pṛthak pṛthak <br />
            teṣu snānaṃ japo homaḥ pitṛtarpaṇam eva ca //
             <span class="ref">BrP_105.29</span></p>
         
         
         <p id="BrP_105.30">
            sarvakāmapradaṃ puṃsāṃ bhuktidaṃ muktibhājanam <br />
            eteṣāṃ paṭhanaṃ cāpi smaraṇaṃ vā karoti yaḥ <br />
            sarvapāpavinirmukto yāti viṣṇupuraṃ janaḥ //
             <span class="ref">BrP_105.30</span></p>
         
         brahmovāca
         
         
         <p id="BrP_106.1">
            pravarāsaṃgamo nāma śreṣṭhā caiva mahānadī <br />
            yatra siddheśvaro devaḥ sarvalokopakārakṛt //
             <span class="ref">BrP_106.1</span></p>
         
         
         <p id="BrP_106.2">
            devānāṃ dānavānāṃ ca saṃgamo 'bhūt sudāruṇaḥ <br />
            teṣāṃ parasparaṃ vāpi prītiś cābhūn mahāmune //
             <span class="ref">BrP_106.2</span></p>
         
         
         <p id="BrP_106.3">
            te 'py evaṃ mantrayām āsur devā vai dānavā mithaḥ <br />
            meruparvatam āsādya parasparahitaiṣiṇaḥ //
             <span class="ref">BrP_106.3</span></p>
         
         devadaityā ūcuḥ
         
         
         <p id="BrP_106.4">
            amṛtenāmaratvaṃ syād utpādyāmṛtam uttamam <br />
            pibāmaḥ sarva evaite bhavāmaś cāmarā vayam //
             <span class="ref">BrP_106.4</span></p>
         
         
         <p id="BrP_106.5">
            ekībhūtvā vayaṃ lokān pālayāmaḥ sukhāni ca <br />
            prāpsyāmaḥ saṃgaraṃ hitvā saṃgaro duḥkhakāraṇam //
             <span class="ref">BrP_106.5</span></p>
         
         
         <p id="BrP_106.6">
            prītyā caivārjitān arthān bhokṣyāmo gatamatsarāḥ <br />
            yataḥ snehena vṛttir yā sāsmākaṃ sukhadā sadā //
             <span class="ref">BrP_106.6</span></p>
         
         
         <p id="BrP_106.7">
            vaiparītyaṃ tu yad vṛttaṃ na smartavyaṃ kadācana <br />
            na ca trailokyarājye 'pi kaivalye vā sukhaṃ manāk <br />
            tad ūrdhvam api vā yat tu nirvairatvād avāpyate //
             <span class="ref">BrP_106.7</span></p>
         
         brahmovāca
         
         
         <p id="BrP_106.8">
            evaṃ parasparaṃ prītāḥ santo devāś ca dānavāḥ <br />
            ekībhūtāś ca suprītā vimathya varuṇālayam //
             <span class="ref">BrP_106.8</span></p>
         
         
         <p id="BrP_106.9">
            manthānaṃ mandaraṃ kṛtvā rajjuṃ kṛtvā tu vāsukim <br />
            devāś ca dānavāḥ sarve mamanthur varuṇālayam //
             <span class="ref">BrP_106.9</span></p>
         
         
         <p id="BrP_106.10">
            utpannaṃ ca tataḥ puṇyam amṛtaṃ suravallabham <br />
            niṣpanne cāmṛte puṇye te ca procuḥ parasparam //
             <span class="ref">BrP_106.10</span></p>
         
         
         <p id="BrP_106.11">
            yāmaḥ svaṃ svam adhiṣṭhānaṃ kṛtakāryāḥ śramaṃ gatāḥ <br />
            sarve samaṃ ca sarvebhyo yathāyogyaṃ vibhajyatām //
             <span class="ref">BrP_106.11</span></p>
         
         
         <p id="BrP_106.12">
            yadā sarvāgamo yatra yasmiṃl lagne śubhāvahe <br />
            vibhajyatām idaṃ puṇyam amṛtaṃ surasattamāḥ //
             <span class="ref">BrP_106.12</span></p>
         
         
         <p id="BrP_106.13">
            ity uktvā te yayuḥ sarve daityadānavarākṣasāḥ <br />
            gateṣu daityasaṃgheṣu devāḥ sarve 'nvamantrayan //
             <span class="ref">BrP_106.13</span></p>
         
         devā ūcuḥ
         
         
         <p id="BrP_106.14">
            gatās te ripavo 'smākaṃ daivayogād ariṃdamāḥ <br />
            ripūṇām amṛtaṃ naiva deyaṃ bhavati sarvathā //
             <span class="ref">BrP_106.14</span></p>
         
         brahmovāca
         
         
         <p id="BrP_106.15">
            bṛhaspatis tathety āha punar āha surān idam //
             <span class="ref">BrP_106.15</span></p>
         
         bṛhaspatir uvāca
         
         
         <p id="BrP_106.16">
            na jānanti yathā pāpā pibadhvaṃ ca tathāmṛtam <br />
            ayam evocito mantro yac chatrūṇāṃ parābhavaḥ //
             <span class="ref">BrP_106.16</span></p>
         
         
         <p id="BrP_106.17">
            dveṣyāḥ sarvātmanā dveṣyā iti nītivido viduḥ <br />
            na viśvāsyā na cākhyeyā naiva mantryāś ca śatravaḥ //
             <span class="ref">BrP_106.17</span></p>
         
         
         <p id="BrP_106.18">
            tebhyo na deyam amṛtaṃ bhaveyur amarās tataḥ <br />
            amareṣu ca jāteṣu teṣu daityeṣu śatruṣu <br />
            tāñ jetuṃ naiva śakṣyāmo na deyam amṛtaṃ tataḥ //
             <span class="ref">BrP_106.18</span></p>
         
         brahmovāca
         
         
         <p id="BrP_106.19">
            iti saṃmantrya te devā vācaspatim athābruvan //
             <span class="ref">BrP_106.19</span></p>
         
         devā ūcuḥ
         
         
         <p id="BrP_106.20">
            kva yāmaḥ kutra mantraḥ syāt kva pibāmaḥ kva saṃsthitiḥ <br />
            kurmas tad eva prathamaṃ vada vācaspate tathā //
             <span class="ref">BrP_106.20</span></p>
         
         bṛhaspatir uvāca
         
         
         <p id="BrP_106.21">
            yāntu brahmāṇam amarāḥ pṛcchantv atra gatiṃ parām <br />
            sa tu jñātā ca vaktā ca dātā caiva pitāmahaḥ //
             <span class="ref">BrP_106.21</span></p>
         
         brahmovāca
         
         
         <p id="BrP_106.22">
            bṛhaspater vacaḥ śrutvā madantikam athāgaman <br />
            namasya māṃ surāḥ sarve yad vṛttaṃ tan nyavedayan //
             <span class="ref">BrP_106.22</span></p>
         
         
         <p id="BrP_106.23">
            tad devavacanāt putra taiḥ surair agamaṃ harim <br />
            viṣṇave kathitaṃ sarvaṃ śaṃbhave viṣahāriṇe //
             <span class="ref">BrP_106.23</span></p>
         
         
         <p id="BrP_106.24">
            ahaṃ viṣṇuś ca śaṃbhuś ca devagandharvakiṃnaraiḥ <br />
            merukandaram āgatya na jānanti yathāsurāḥ //
             <span class="ref">BrP_106.24</span></p>
         
         
         <p id="BrP_106.25">
            rakṣakaṃ ca hariṃ kṛtvā somapānāya tasthire <br />
            ādityas tatra vijñātā somabhojyān athetarān //
             <span class="ref">BrP_106.25</span></p>
         
         
         <p id="BrP_106.26">
            somo dātāmṛtaṃ bhāgaṃ cakradhṛg rakṣakas tathā <br />
            naiva jānanti tad daityā danujā rākṣasās tathā //
             <span class="ref">BrP_106.26</span></p>
         
         
         <p id="BrP_106.27">
            vinā rāhuṃ mahāprājñaṃ saiṃhikeyaṃ ca somapam <br />
            kāmarūpadharo rāhur marutāṃ madhyam āviśat //
             <span class="ref">BrP_106.27</span></p>
         
         
         <p id="BrP_106.28">
            marudrūpaṃ samāsthāya pānapātradharas tathā <br />
            jñātvā divākaro daityaṃ taṃ somāya nyavedayat //
             <span class="ref">BrP_106.28</span></p>
         
         
         <p id="BrP_106.29">
            tadā tad amṛtaṃ tasmai daityāyādaityarūpiṇe <br />
            dattvā somaṃ tadā somo viṣṇave tan nyavedayat //
             <span class="ref">BrP_106.29</span></p>
         
         
         <p id="BrP_106.30">
            viṣṇuḥ pītāmṛtaṃ daityaṃ cakreṇodyamya tacchiraḥ <br />
            ciccheda tarasā vatsa tacchiras tv amaraṃ tv abhūt //
             <span class="ref">BrP_106.30</span></p>
         
         
         <p id="BrP_106.31">
            śiromātravihīnaṃ yad dehaṃ tad apatad bhuvi <br />
            dehaṃ tad amṛtaspṛṣṭaṃ patitaṃ dakṣiṇe taṭe //
             <span class="ref">BrP_106.31</span></p>
         
         
         <p id="BrP_106.32">
            gautamyā muniśārdūla kampayad vasudhātalam <br />
            dehaṃ cāpy amaraṃ putra tad adbhutam ivābhavat //
             <span class="ref">BrP_106.32</span></p>
         
         
         <p id="BrP_106.33">
            dehaṃ ca śiraso 'pekṣi śiro deham apekṣate <br />
            ubhayaṃ cāmaraṃ jātaṃ daityaś cāyaṃ mahābalaḥ //
             <span class="ref">BrP_106.33</span></p>
         
         
         <p id="BrP_106.34">
            śiraḥ kāye samāviṣṭaṃ sarvān bhakṣayate surān <br />
            tasmād deham idaṃ pūrvaṃ nāśayāmo mahīgatam <br />
            tatas te śaṃkaraṃ prāhur devāḥ sarve sasaṃbhramāḥ //
             <span class="ref">BrP_106.34</span></p>
         
         devā ūcuḥ
         
         
         <p id="BrP_106.35">
            mahīgataṃ daityadehaṃ nāśayasva surottama <br />
            tvaṃ deva karuṇāsindhuḥ śaraṇāgatarakṣakaḥ //
             <span class="ref">BrP_106.35</span></p>
         
         
         <p id="BrP_106.36">
            śirasā naiva yujyeta daityadehaṃ tathā kuru //
             <span class="ref">BrP_106.36</span></p>
         
         brahmovāca
         
         
         <p id="BrP_106.37">
            preṣayām āsa ceśo 'pi śreṣṭhāṃ śaktiṃ tadātmanaḥ <br />
            mātṛbhiḥ sahitāṃ devīṃ mātaraṃ lokapālinīm //
             <span class="ref">BrP_106.37</span></p>
         
         
         <p id="BrP_106.38">
            īśāyudhadharā devī īśaśaktisamanvitā <br />
            mahīgataṃ yatra dehaṃ tatrāgād bhakṣyakāṅkṣiṇī //
             <span class="ref">BrP_106.38</span></p>
         
         
         <p id="BrP_106.39">
            śiromātraṃ surāḥ sarve merau tatraiva sāntvayan <br />
            deho devyā punas tatra yuyudhe bahavaḥ samāḥ //
             <span class="ref">BrP_106.39</span></p>
         
         
         <p id="BrP_106.40">
            rāhus tatra surān āha bhittvā dehaṃ purā mama <br />
            atrāste rasam utkṛṣṭaṃ tad ākṛṣya śarīrataḥ //
             <span class="ref">BrP_106.40</span></p>
         
         
         <p id="BrP_106.41">
            pṛthakbhūte rase dehaṃ pravare 'mṛtam uttamam <br />
            bhasmībhūyāt kṣaṇenaiva tasmāt kurvantu tat purā //
             <span class="ref">BrP_106.41</span></p>
         
         brahmovāca
         
         
         <p id="BrP_106.42">
            etad rāhuvacaḥ śrutvā prītāḥ sarve 'surārayaḥ <br />
            abhyaṣiñcan grahāṇāṃ tvaṃ graho bhūyā mudānvitaḥ //
             <span class="ref">BrP_106.42</span></p>
         
         
         <p id="BrP_106.43">
            taddevavacanāc chaktir īśvarī yā nigadyate <br />
            dehaṃ bhittvā daityapateḥ suraśaktisamanvitā //
             <span class="ref">BrP_106.43</span></p>
         
         
         <p id="BrP_106.44">
            ākṛṣya śīghram utkṛṣṭaṃ pravaraṃ cāmṛtaṃ bahiḥ <br />
            sthāpayitvā tu tad dehaṃ bhakṣayām āsa cāmbikā //
             <span class="ref">BrP_106.44</span></p>
         
         
         <p id="BrP_106.45">
            kālarātrir bhadrakālī procyate yā mahābalā <br />
            sthāpitaṃ rasam utkṛṣṭaṃ rasānāṃ pravaraṃ rasam //
             <span class="ref">BrP_106.45</span></p>
         
         
         <p id="BrP_106.46">
            vyasravat sthāpitaṃ tat tu pravarā sābhavan nadī <br />
            ākṛṣṭam amṛtaṃ caiva sthāpitaṃ sāpy abhakṣayat //
             <span class="ref">BrP_106.46</span></p>
         
         
         <p id="BrP_106.47">
            tataḥ śreṣṭhā nadī jātā pravarā cāmṛtā śubhā <br />
            rāhudehasamudbhūtā rudraśaktisamanvitā //
             <span class="ref">BrP_106.47</span></p>
         
         
         <p id="BrP_106.48">
            nadīnāṃ pravarā ramyā cāmṛtā preritā tahā <br />
            tatra pañca sahasrāṇi tīrthāni guṇavanti ca //
             <span class="ref">BrP_106.48</span></p>
         
         
         <p id="BrP_106.49">
            tatra śaṃbhuḥ svayaṃ tasthau sarvadā surapūjitaḥ <br />
            tasyai tuṣṭāḥ surāḥ sarve devyai nadyai pṛthak pṛthak //
             <span class="ref">BrP_106.49</span></p>
         
         
         <p id="BrP_106.50">
            varān dadur mudā yuktā yathā pūjām avāpsyati <br />
            śaṃbhuḥ surapatir loke tathā pūjām avāpsyasi //
             <span class="ref">BrP_106.50</span></p>
         
         
         <p id="BrP_106.51">
            nivāsaṃ kuru devi tvaṃ lokānāṃ hitakāmyayā <br />
            sadā tiṣṭha raseśāni sarveṣāṃ sarvasiddhidā //
             <span class="ref">BrP_106.51</span></p>
         
         
         <p id="BrP_106.52">
            stavanāt kīrtanād dhyānāt sarvakāmapradāyinī <br />
            tvāṃ namasyanti ye bhaktyā kiṃcid āpekṣya sarvadā //
             <span class="ref">BrP_106.52</span></p>
         
         
         <p id="BrP_106.53">
            teṣāṃ sarvāṇi kāryāṇi bhaveyur devatājñayā <br />
            śivaśaktyor yatas tasmin nivāso 'bhūt sanātanaḥ //
             <span class="ref">BrP_106.53</span></p>
         
         
         <p id="BrP_106.54">
            ato vadanti munayo nivāsapuram ity adaḥ <br />
            pravarāyāḥ purā devāḥ suprītās te varān daduḥ //
             <span class="ref">BrP_106.54</span></p>
         
         
         <p id="BrP_106.55">
            gaṅgāyāḥ saṃgamo yas te vikhyātaḥ suravallabhaḥ <br />
            tatrāplutānāṃ sarveṣāṃ bhuktir vā muktir eva ca //
             <span class="ref">BrP_106.55</span></p>
         
         
         <p id="BrP_106.56">
            yad vāpi manasaḥ kāmyaṃ devānām api durlabham <br />
            syāt teṣāṃ sarvam eveha evaṃ dattvā surā yayuḥ //
             <span class="ref">BrP_106.56</span></p>
         
         
         <p id="BrP_106.57">
            tataḥ prabhṛti tat tīrthaṃ pravarāsaṃgamaṃ viduḥ <br />
            preritā devadevena śaktir yā preritā tu sā //
             <span class="ref">BrP_106.57</span></p>
         
         
         <p id="BrP_106.58">
            amṛtā saiva vikhyātā pravaraivaṃ mahānadī //
             <span class="ref">BrP_106.58</span></p>
         
         brahmovāca
         
         
         <p id="BrP_107.1">
            vṛddhāsaṃgamam ākhyātaṃ yatra vṛddheśvaraḥ śivaḥ <br />
            tasyākhyānaṃ pravakṣyāmi śṛṇu pāpapraṇāśanam //
             <span class="ref">BrP_107.1</span></p>
         
         
         <p id="BrP_107.2">
            gautamo vṛddha ity ukto munir āsīn mahātapāḥ <br />
            yadā purābhavad bālo gautamasya suto dvijaḥ //
             <span class="ref">BrP_107.2</span></p>
         
         
         <p id="BrP_107.3">
            anāsaḥ sa purotpannas tasmād vikṛtarūpadhṛk <br />
            sa vairāgyāj jagāmātha deśaṃ tīrtham itas tataḥ //
             <span class="ref">BrP_107.3</span></p>
         
         
         <p id="BrP_107.4">
            upādhyāyena naivāsīl lajjitasya samāgamaḥ <br />
            śiṣyair anyaiḥ sahādhyāyo lajjitasya ca nābhavat //
             <span class="ref">BrP_107.4</span></p>
         
         
         <p id="BrP_107.5">
            upanītaḥ kathaṃcic ca pitrā vai gautamena saḥ <br />
            etāvatā gautamo 'pi vyagamac carituṃ bahiḥ //
             <span class="ref">BrP_107.5</span></p>
         
         
         <p id="BrP_107.6">
            evaṃ bahutithe kāle brahmamātrā dhṛte dvije <br />
            naiva cādhyayanaṃ tasya saṃjātaṃ gautamasya hi //
             <span class="ref">BrP_107.6</span></p>
         
         
         <p id="BrP_107.7">
            naiva śāstrasya cābhyāso gautamasyābhavat tadā <br />
            agnikāryaṃ tataś cakre nityam eva yatavrataḥ //
             <span class="ref">BrP_107.7</span></p>
         
         
         <p id="BrP_107.8">
            gāyatryabhyāsamātreṇa brāhmaṇo nāmadhārakaḥ <br />
            agnyupāsanamātraṃ ca gāyatryabhyasanaṃ tathā //
             <span class="ref">BrP_107.8</span></p>
         
         
         <p id="BrP_107.9">
            etāvatā brāhmaṇatvaṃ gautamasyābhavan mune <br />
            upāsato 'gniṃ vidhivad gāyatrīṃ ca mahātmanaḥ //
             <span class="ref">BrP_107.9</span></p>
         
         
         <p id="BrP_107.10">
            tasyāyur vavṛdhe putra gautamasya cirāyuṣaḥ <br />
            na dārasaṃgrahaṃ lebhe naiva dātāsti kanyakām //
             <span class="ref">BrP_107.10</span></p>
         
         
         <p id="BrP_107.11">
            tathā caraṃs tīrthadeśe vaneṣu vividheṣu ca <br />
            āśrameṣu ca puṇyeṣu aṭann āste sa gautamaḥ //
             <span class="ref">BrP_107.11</span></p>
         
         
         <p id="BrP_107.12">
            evaṃ bhramañ śītagirim āśrityāste sa gautamaḥ <br />
            tatrāpaśyad guhāṃ ramyāṃ vallīviṭapamālinīm //
             <span class="ref">BrP_107.12</span></p>
         
         
         <p id="BrP_107.13">
            tatropaviśya viprendro vastuṃ samakaron matim <br />
            cintayaṃs tu praviṣṭo 'sāv apaśyat striyam uttamām //
             <span class="ref">BrP_107.13</span></p>
         
         
         <p id="BrP_107.14">
            śithilāṅgīm atha kṛśāṃ vṛddhāṃ ca tapasi sthitām <br />
            brahmacaryeṇa vartantīṃ virāgāṃ rahasi sthitām //
             <span class="ref">BrP_107.14</span></p>
         
         
         <p id="BrP_107.15">
            sa tāṃ dṛṣṭvā muniśreṣṭho namaskārāya tasthivān <br />
            namasyantaṃ muniśreṣṭhaṃ taṃ gautamam avārayat //
             <span class="ref">BrP_107.15</span></p>
         
         vṛddhovāca
         
         
         <p id="BrP_107.16">
            gurus tvaṃ bhavitā mahyaṃ na māṃ vanditum arhasi <br />
            āyur vidyā dhanaṃ kīrtir dharmaḥ svargādikaṃ ca yat <br />
            tasya naśyati vai sarvaṃ yaṃ namasyati vai guruḥ //
             <span class="ref">BrP_107.16</span></p>
         
         brahmovāca
         
         
         <p id="BrP_107.17">
            kṛtāñjalipuṭas tāṃ vai gautamaḥ prāha vismitaḥ //
             <span class="ref">BrP_107.17</span></p>
         
         gautama uvāca
         
         
         <p id="BrP_107.18">
            tapasvinī tvaṃ vṛddhā ca guṇajyeṣṭhā ca bhāminī <br />
            alpavidyas tv alpavayā ahaṃ tava guruḥ katham //
             <span class="ref">BrP_107.18</span></p>
         
         vṛddhovāca
         
         
         <p id="BrP_107.19">
            ārṣṭiṣeṇapriyaputra ṛtadhvaja iti śrutaḥ <br />
            guṇavān matimāñ śūraḥ kṣatradharmaparāyaṇaḥ //
             <span class="ref">BrP_107.19</span></p>
         
         
         <p id="BrP_107.20">
            sa kadācid vanaṃ prāyān mṛgayākṛṣṭacetanaḥ <br />
            viśrāmam akarod asyāṃ guhāyāṃ sa ṛtadhvajaḥ //
             <span class="ref">BrP_107.20</span></p>
         
         
         <p id="BrP_107.21">
            yuvā sa matimān dakṣo balena mahatā vṛtaḥ <br />
            taṃ viśrāntaṃ nṛpavaram apsarā dadṛśe tataḥ //
             <span class="ref">BrP_107.21</span></p>
         
         
         <p id="BrP_107.22">
            gandharvarājasya sutā suśyāmā iti viśrutā <br />
            tāṃ dṛṣṭvā cakame rājā rājānaṃ cakame ca sā //
             <span class="ref">BrP_107.22</span></p>
         
         
         <p id="BrP_107.23">
            iti krīḍā samabhavat tayā rājño mahāmate <br />
            nivṛttakāmo rājendras tām āpṛcchyāgamad gṛham //
             <span class="ref">BrP_107.23</span></p>
         
         
         <p id="BrP_107.24">
            utpannāhaṃ tatas tasyāṃ suśyāmāyāṃ mahāmate <br />
            gacchantī māṃ tadā mātā idam āha tapodhana //
             <span class="ref">BrP_107.24</span></p>
         
         suśyāmovāca
         
         
         <p id="BrP_107.25">
            yas tv asyāṃ praviśed bhadre sa te bhartā bhaviṣyati //
             <span class="ref">BrP_107.25</span></p>
         
         vṛddhovāca
         
         
         <p id="BrP_107.26">
            ity uktvā sā jagamātha mātā mama mahāmate <br />
            tasmād atra praviṣṭas tvaṃ pumān nānyaḥ kadācana //
             <span class="ref">BrP_107.26</span></p>
         
         
         <p id="BrP_107.27">
            sahasrāṇi tathāśītiṃ kṛtvā rājyaṃ pitā mama <br />
            atraiva ca tapas taptvā tataḥ svargam upeyivān //
             <span class="ref">BrP_107.27</span></p>
         
         
         <p id="BrP_107.28">
            svargaṃ yāte 'pi pitari sahasrāṇi tathā daśa <br />
            varṣāṇi muniśārdūla rājyaṃ kṛtvā tathā paraḥ //
             <span class="ref">BrP_107.28</span></p>
         
         
         <p id="BrP_107.29">
            svarge yāto mama bhrātā aham atraiva saṃsthitā <br />
            ahaṃ brahman nānyavṛttā na mātā na pitā mama //
             <span class="ref">BrP_107.29</span></p>
         
         
         <p id="BrP_107.30">
            aham ātmeśvarī brahman niviṣṭā kṣatrakanyakā <br />
            tasmād bhajasva māṃ brahman vratasthāṃ puruṣārthinīm //
             <span class="ref">BrP_107.30</span></p>
         
         gautama uvāca
         
         
         <p id="BrP_107.31">
            sahasrāyur ahaṃ bhadre mattas tvaṃ vayasādhikā <br />
            ahaṃ bālas tvaṃ tu vṛddhā naivāyaṃ ghaṭate mithaḥ //
             <span class="ref">BrP_107.31</span></p>
         
         vṛddhovāca
         
         
         <p id="BrP_107.32">
            tvaṃ bhartā me purā diṣṭo nānyo bhartā mato mama <br />
            dhātrā dattas tatas tvaṃ māṃ na nirākartum arhasi //
             <span class="ref">BrP_107.32</span></p>
         
         
         <p id="BrP_107.33">
            athavā necchasi māṃ tvam apraduṣṭām anuvratām <br />
            tatas tyakṣyāmi jīvaṃ me idānīṃ tava paśyataḥ //
             <span class="ref">BrP_107.33</span></p>
         
         
         <p id="BrP_107.34">
            apekṣitāprāptito hi dehināṃ maraṇaṃ varam <br />
            anuraktajanatyāge pātakānto na vidyate //
             <span class="ref">BrP_107.34</span></p>
         
         brahmovāca
         
         
         <p id="BrP_107.35">
            vṛddhāyās tad vacaḥ śrutvā gautamo vākyam abravīt //
             <span class="ref">BrP_107.35</span></p>
         
         gautama uvāca
         
         
         <p id="BrP_107.36">
            ahaṃ tapovirahito vidyāhīno hy akiṃcanaḥ <br />
            nāhaṃ varo hi yogyas te kurūpo bhogavarjitaḥ //
             <span class="ref">BrP_107.36</span></p>
         
         
         <p id="BrP_107.37">
            anāso 'haṃ kiṃ karomi atapovidya eva ca <br />
            tasmāt surūpaṃ suvidyām āpādya prathamaṃ śubhe <br />
            paścāt te vacanaṃ kāryaṃ tato vṛddhābravīd dvijam //
             <span class="ref">BrP_107.37</span></p>
         
         vṛddhovāca
         
         
         <p id="BrP_107.38">
            mayā sarasvatī devī toṣitā tapasā dvija <br />
            tathaivāpo rūpavatyo rūpadātāgnir eva ca //
             <span class="ref">BrP_107.38</span></p>
         
         
         <p id="BrP_107.39">
            tasmād vāgīśvarī devī sā te vidyāṃ pradāsyati <br />
            agniś ca rūpavān devas tava rūpaṃ pradāsyati //
             <span class="ref">BrP_107.39</span></p>
         
         brahmovāca
         
         
         <p id="BrP_107.40">
            evam uktvā gautamaṃ taṃ vṛddhovāca vibhāvasum <br />
            prārthayitvā suvidyaṃ taṃ surūpaṃ cākaron munim //
             <span class="ref">BrP_107.40</span></p>
         
         
         <p id="BrP_107.41">
            tataḥ suvidyaḥ subhagaḥ sukānto <br />vṛddhāṃ sa patnīm akarot prītiyuktaḥ<br />
            tayā sa reme bahulā manojñayā <br />samāḥ sukhaṃ prītamanā guhāyām
             <span class="ref">BrP_107.41</span></p>
         
         
         <p id="BrP_107.42">
            kadācit tatra vasator daṃpatyor mudator girau <br />
            guhāyāṃ muniśārdūla ājagmur munayo 'malāḥ //
             <span class="ref">BrP_107.42</span></p>
         
         
         <p id="BrP_107.43">
            vasiṣṭhavāmadevādyā ye cānye ca maharṣayaḥ <br />
            bhramantaḥ puṇyatīrthāni prāpnuvaṃs tasya tāṃ guhām //
             <span class="ref">BrP_107.43</span></p>
         
         
         <p id="BrP_107.44">
            āgatāṃs tān ṛṣīñ jñātvā gautamaḥ saha bhāryayā <br />
            satkāram akarot teṣāṃ jahasus taṃ ca kecana //
             <span class="ref">BrP_107.44</span></p>
         
         
         <p id="BrP_107.45">
            ye bālā yauvanonmattā vayasā ye ca madhyamāḥ <br />
            vṛddhāṃ ca gautamaṃ prekṣya jahasus tatra kecana //
             <span class="ref">BrP_107.45</span></p>
         
         ṛṣaya ūcuḥ
         
         
         <p id="BrP_107.46">
            putro 'yaṃ tava pautro vā vṛddhe ko gautamo 'bhavat <br />
            satyaṃ vadasva kalyāṇi ity evaṃ jahasur dvijāḥ //
             <span class="ref">BrP_107.46</span></p>
         
         
         <p id="BrP_107.47">
            viṣaṃ vṛddhasya yuvatī vṛddhāyā amṛtaṃ yuvā <br />
            iṣṭāniṣṭasamāyogo dṛṣṭo 'smābhir aho cirāt //
             <span class="ref">BrP_107.47</span></p>
         
         brahmovāca
         
         
         <p id="BrP_107.48">
            ity evam ūcire kecid daṃpatyoḥ śṛṇvatos tadā <br />
            evam uktvā kṛtātithyā yayuḥ sarve maharṣayaḥ //
             <span class="ref">BrP_107.48</span></p>
         
         
         <p id="BrP_107.49">
            ṛṣīṇāṃ vacanaṃ śrutvā ubhāv api suduḥkhitau <br />
            lajjitau ca mahāprājñau gautamo bhāryayā saha <br />
            papraccha muniśārdūlam agastyam ṛṣisattamam //
             <span class="ref">BrP_107.49</span></p>
         
         gautama uvāca
         
         
         <p id="BrP_107.50">
            ko deśaḥ kim u tīrthaṃ vā yatra śreyaḥ samāpyate <br />
            śīghram eva mahāprājña bhuktimuktipradāyakam //
             <span class="ref">BrP_107.50</span></p>
         
         agastya uvāca
         
         
         <p id="BrP_107.51">
            vadadbhir munibhir brahman mayā śrutam idaṃ vacaḥ <br />
            sarve kāmās tatra pūrṇā gautamyāṃ nātra saṃśayaḥ //
             <span class="ref">BrP_107.51</span></p>
         
         
         <p id="BrP_107.52">
            tasmād gaccha mahābuddhe gautamīṃ pāpanāśinīm <br />
            ahaṃ tvām anuyāsyāmi yathecchasi tathā kuru //
             <span class="ref">BrP_107.52</span></p>
         
         brahmovāca
         
         
         <p id="BrP_107.53">
            etac chrutvāgastyavākyaṃ vṛddhayā gautamo 'bhyagāt <br />
            tatra tepe tapas tīvraṃ patnyā sa bhagavān ṛṣiḥ //
             <span class="ref">BrP_107.53</span></p>
         
         
         <p id="BrP_107.54">
            stutiṃ cakāra devasya śaṃbhor viṣṇos tathaiva ca <br />
            gaṅgāṃ ca toṣayām āsa bhāryārthaṃ bhagavān ṛṣiḥ //
             <span class="ref">BrP_107.54</span></p>
         
         gautama uvāca
         
         
         <p id="BrP_107.55">
            khinnātmanām atra bhave tvam eva śaraṇaṃ śivaḥ <br />
            marubhūmāv adhvagānāṃ viṭapīva priyāyutaḥ //
             <span class="ref">BrP_107.55</span></p>
         
         
         <p id="BrP_107.56">
            uccāvacānāṃ bhūtānāṃ sarvathā pāpanodanaḥ <br />
            sasyānāṃ ghanavat kṛṣṇa tvam avagrahaśoṣiṇām //
             <span class="ref">BrP_107.56</span></p>
         
         
         <p id="BrP_107.57">
            vaikuṇṭhadurganiḥśreṇis tvaṃ pīyūṣataraṃgiṇī <br />
            adhogatānāṃ taptānāṃ śaraṇaṃ bhava gautami //
             <span class="ref">BrP_107.57</span></p>
         
         brahmovāca
         
         
         <p id="BrP_107.58">
            tatas tuṣṭāvadad vākyaṃ gautamaṃ vṛddhayā yutam <br />
            śaraṇāgatadīnārtaṃ śaraṇyā gautamī mudā //
             <span class="ref">BrP_107.58</span></p>
         
         gautamy uvāca
         
         
         <p id="BrP_107.59">
            abhiṣiñcasva bhāryāṃ tvaṃ majjalair mantrasaṃyutaiḥ <br />
            kalaśair upacāraiś ca tataḥ patnī tava priyā //
             <span class="ref">BrP_107.59</span></p>
         
         
         <p id="BrP_107.60">
            surūpā cārusarvāṅgī subhagā cārulocanā <br />
            sarvalakṣaṇasaṃpūrṇā ramyarūpam avāpsyati //
             <span class="ref">BrP_107.60</span></p>
         
         
         <p id="BrP_107.61">
            rūpavatyā punas tvaṃ vai bhāryayā cābhiṣecitaḥ <br />
            sarvalakṣaṇasaṃpūrṇaḥ kāntaṃ rūpam avāpsyasi //
             <span class="ref">BrP_107.61</span></p>
         
         brahmovāca
         
         
         <p id="BrP_107.62">
            tatheti gāṅgavacanād yathoktaṃ tau ca cakratuḥ <br />
            surūpatām ubhau prāptau gautamyāś ca prasādataḥ //
             <span class="ref">BrP_107.62</span></p>
         
         
         <p id="BrP_107.63">
            abhiṣekodakaṃ yac ca sā nadī samajāyata <br />
            tasyā nāmnā tu vikhyātā vṛddhāyā munisattama //
             <span class="ref">BrP_107.63</span></p>
         
         
         <p id="BrP_107.64">
            vṛddhā nadīti vikhyātā gautamo 'pi tathocyate <br />
            vṛddhagautama ity ukta ṛṣibhiḥ samavāsibhiḥ <br />
            vṛddhā tu gautamīṃ prāha gaṅgāṃ pratyakṣarūpiṇīm //
             <span class="ref">BrP_107.64</span></p>
         
         vṛddhovāca
         
         
         <p id="BrP_107.65">
            mannāmnīyaṃ nadī devi vṛddhā cety abhidhīyatām <br />
            tvayā ca saṃgamas tasyās tasyās tīrtham anuttamam //
             <span class="ref">BrP_107.65</span></p>
         
         
         <p id="BrP_107.66">
            rūpasaubhāgyasaṃpattiputrapautrapravardhanam <br />
            āyurārogyakalyāṇaṃ jayaprītivivardhanam <br />
            snānadānādihomaiś ca pitṝṇāṃ pāvanaṃ param //
             <span class="ref">BrP_107.66</span></p>
         
         brahmovāca
         
         
         <p id="BrP_107.67">
            astv ity āha ca tāṃ gaṅgā suvṛddhāṃ gautamapriyām <br />
            gautamasthāpitaṃ liṅgaṃ vṛddhānāmnaiva kīrtitam //
             <span class="ref">BrP_107.67</span></p>
         
         
         <p id="BrP_107.68">
            tatraiva ca mudaṃ prāpto vṛddhayā munisattamaḥ <br />
            tatra snānaṃ ca dānaṃ ca sarvābhīṣṭapradāyakam //
             <span class="ref">BrP_107.68</span></p>
         
         
         <p id="BrP_107.69">
            tataḥ prabhṛti tat tīrthaṃ vṛddhāsaṃgamam ucyate //
             <span class="ref">BrP_107.69</span></p>
         
         brahmovāca
         
         
         <p id="BrP_108.1">
            ilātīrtham iti khyātaṃ sarvasiddhikaraṃ nṛṇām <br />
            brahmahatyādipāpānāṃ pāvanaṃ sarvakāmadam //
             <span class="ref">BrP_108.1</span></p>
         
         
         <p id="BrP_108.2">
            vaivasvatānvaye jāta ilo nāma janeśvaraḥ <br />
            mahatyā senayā sārdhaṃ jagāma mṛgayāvanam //
             <span class="ref">BrP_108.2</span></p>
         
         
         <p id="BrP_108.3">
            paribabhrāma gahanaṃ bahuvyālasamākulam <br />
            nānākāradvijayutaṃ viṭapaiḥ pariśobhitam //
             <span class="ref">BrP_108.3</span></p>
         
         
         <p id="BrP_108.4">
            vanecaraṃ nṛpaśreṣṭho mṛgayāgatamānasaḥ <br />
            tatraiva matim ādhatta ilo 'mātyān athābravīt //
             <span class="ref">BrP_108.4</span></p>
         
         ila uvāca
         
         
         <p id="BrP_108.5">
            gacchantu nagaraṃ sarve mama putreṇa pālitam <br />
            deśaṃ kośaṃ balaṃ rājyaṃ pālayantu punaś ca tam //
             <span class="ref">BrP_108.5</span></p>
         
         
         <p id="BrP_108.6">
            vasiṣṭho 'pi tathā yātu ādāyāgnīn piteva naḥ <br />
            patnībhiḥ sahito dhīmān araṇye 'haṃ vasāmy atha //
             <span class="ref">BrP_108.6</span></p>
         
         
         <p id="BrP_108.7">
            araṇyabhogabhugbhiś ca vājivāraṇamānuṣaiḥ <br />
            mṛgayāśīlibhiḥ kaiścid yāntu sarva itaḥ purīm //
             <span class="ref">BrP_108.7</span></p>
         
         brahmovāca
         
         
         <p id="BrP_108.8">
            tathety uktvā yayus te 'pi svayaṃ prāyāc chanair girim <br />
            himavantaṃ ratnamayaṃ vasaṃs tatra ilo nṛpaḥ //
             <span class="ref">BrP_108.8</span></p>
         
         
         <p id="BrP_108.9">
            dadarśa kandaraṃ tatra nānāratnavicitritam <br />
            tatra yakṣeśvaraḥ kaścit samanyur iti viśrutaḥ //
             <span class="ref">BrP_108.9</span></p>
         
         
         <p id="BrP_108.10">
            tasya bhāryā samānāmnī bhartṛvrataparāyaṇā <br />
            tasmin vasaty asau yakṣo ramaṇīye nagottame //
             <span class="ref">BrP_108.10</span></p>
         
         
         <p id="BrP_108.11">
            mṛgarūpeṇa vyacarad bhāryayā sa mahāmatiḥ <br />
            svecchayā svavane yakṣaḥ krīḍate nṛtyagītakaiḥ //
             <span class="ref">BrP_108.11</span></p>
         
         
         <p id="BrP_108.12">
            itthaṃ sa yakṣo jānāti mṛgarūpadharo 'pi ca <br />
            ilas tu taṃ na jānāti kandaraṃ yakṣapālitam //
             <span class="ref">BrP_108.12</span></p>
         
         
         <p id="BrP_108.13">
            yakṣasya gehaṃ vipulaṃ nānāratnavicitritam <br />
            tatropaviṣṭo nṛpatir mahatyā senayā vṛtaḥ //
             <span class="ref">BrP_108.13</span></p>
         
         
         <p id="BrP_108.14">
            vāsaṃ cakre sa tatraiva gehe yakṣasya dhīmataḥ <br />
            sa yakṣo 'dharmakopena bhāryayā mṛgarūpadhṛk //
             <span class="ref">BrP_108.14</span></p>
         
         
         <p id="BrP_108.15">
            ilaṃ jetuṃ na śaknomi yācito na dadāti ca <br />
            hṛtaṃ gehaṃ mamānena kiṃ karomīty acintayat //
             <span class="ref">BrP_108.15</span></p>
         
         
         <p id="BrP_108.16">
            yudhi mattaṃ kathaṃ hanyāṃ ceti sthitvā sa yakṣarāṭ <br />
            ātmīyān preṣayām āsa yakṣāñ śūrān dhanurdharān //
             <span class="ref">BrP_108.16</span></p>
         
         yakṣa uvāca
         
         
         <p id="BrP_108.17">
            yuddhe jitvā ca rājānam ilam uddhatadantinam <br />
            gṛhād yathānyato yāti mama tat kartum arhatha //
             <span class="ref">BrP_108.17</span></p>
         
         brahmovāca
         
         
         <p id="BrP_108.18">
            yakṣeśvarasya tad vākyād yakṣās te yuddhadurmadāḥ <br />
            ilaṃ gatvābruvan sarve nirgacchāsmād guhālayāt //
             <span class="ref">BrP_108.18</span></p>
         
         
         <p id="BrP_108.19">
            na ced yuddhāt paribhraṣṭaḥ palāyya kva gamiṣyasi <br />
            tad yakṣavacanāt kopād yuddhaṃ cakre sa rājarāṭ //
             <span class="ref">BrP_108.19</span></p>
         
         
         <p id="BrP_108.20">
            jitvā yakṣān bahuvidhān uvāsa daśa śarvarīḥ <br />
            yakṣeśvaro mṛgo bhūtvā bhāryayāpi vane vasan //
             <span class="ref">BrP_108.20</span></p>
         
         
         <p id="BrP_108.21">
            hṛtageho vanaṃ prāpto hṛtabhṛtyaḥ sa yakṣiṇīm <br />
            prāha cintāparo bhūtvā mṛgīrūpadharāṃ priyām //
             <span class="ref">BrP_108.21</span></p>
         
         yakṣa uvāca
         
         
         <p id="BrP_108.22">
            rājā 'yaṃ durmanāḥ kānte vyasanāsaktamānasaḥ <br />
            katham āyāti vipadaṃ tatropāyo vicintyatām //
             <span class="ref">BrP_108.22</span></p>
         
         
         <p id="BrP_108.23">
            pāparddhivyasanāntāni rājyāny akhilabhūbhujām <br />
            prāpayomāvanaṃ subhrūr mṛgī bhūtvā manoharā //
             <span class="ref">BrP_108.23</span></p>
         
         
         <p id="BrP_108.24">
            praviśet tatra rājāyaṃ strī bhaviṣyaty asaṃśayam <br />
            karaṇīyaṃ tvayā bhadre na caitad yujyate mama <br />
            ahaṃ tu puruṣo yena tvaṃ punaḥ strī ca yakṣiṇī //
             <span class="ref">BrP_108.24</span></p>
         
         yakṣiṇy uvāca
         
         
         <p id="BrP_108.25">
            kathaṃ tvayā na gantavyam umāvanam anuttamam <br />
            gate 'pi tvayi ko doṣas tan me kathaya tattvataḥ //
             <span class="ref">BrP_108.25</span></p>
         
         yakṣa uvāca
         
         
         <p id="BrP_108.26">
            himavatparvataśreṣṭha umayā sahitaḥ śivaḥ <br />
            devair gaṇair anuvṛto vicacāra yathāsukham <br />
            pārvatī śaṃkaraṃ prāha kadācid rahasi sthitam //
             <span class="ref">BrP_108.26</span></p>
         
         pārvaty uvāca
         
         
         <p id="BrP_108.27">
            strīṇām eṣa svabhāvo 'sti rataṃ gopāyitaṃ bhavet <br />
            tasmān me niyataṃ deśam ājñayā rakṣitaṃ tava //
             <span class="ref">BrP_108.27</span></p>
         
         
         <p id="BrP_108.28">
            dehi me tridaśeśāna umāvanam iti śrutam <br />
            vinā tvayā gaṇeśena kārttikeyena nandinā //
             <span class="ref">BrP_108.28</span></p>
         
         
         <p id="BrP_108.29">
            yas tv atra praviśen nātha strītvaṃ tasya bhaved iti //
             <span class="ref">BrP_108.29</span></p>
         
         yakṣa uvāca
         
         
         <p id="BrP_108.30">
            ity ājñomāvane dattā prasannenendumaulinā <br />
            kiṃ karomi pumān kānte tvayā praṇayanārditaḥ <br />
            tasmān mayā na gantavyam umāyā vanam uttamam //
             <span class="ref">BrP_108.30</span></p>
         
         brahmovāca
         
         
         <p id="BrP_108.31">
            tad bhartṛvacanaṃ śrutvā yakṣiṇī kāmarūpiṇī <br />
            mṛgī bhūtvā viśālākṣī ilasya purato 'bhavat //
             <span class="ref">BrP_108.31</span></p>
         
         
         <p id="BrP_108.32">
            yakṣas tu saṃsthitas tatra dadarśelo mṛgīṃ tadā <br />
            mṛgayāsaktacitto vai mṛgīṃ dṛṣṭvā viśeṣataḥ //
             <span class="ref">BrP_108.32</span></p>
         
         
         <p id="BrP_108.33">
            eka eva hayārūḍho niryayau tāṃ mṛgīm anu <br />
            sākarṣata śanais taṃ tu rājānaṃ mṛgayākulam //
             <span class="ref">BrP_108.33</span></p>
         
         
         <p id="BrP_108.34">
            śanair jagāma sā tatra yad umāvanam ucyate <br />
            adṛśyā tu mṛgī tasmai darśayantī kvacit kvacit //
             <span class="ref">BrP_108.34</span></p>
         
         
         <p id="BrP_108.35">
            tiṣṭhantī caiva gacchantī dhāvantī ca vibhītavat <br />
            hariṇī capalākṣī sā tam ākarṣad umāvanam //
             <span class="ref">BrP_108.35</span></p>
         
         
         <p id="BrP_108.36">
            anuprāpto hayārūḍhas tat prāpa sa umāvanam <br />
            umāvanaṃ praviṣṭaṃ taṃ jñātvā sā yakṣiṇī tadā //
             <span class="ref">BrP_108.36</span></p>
         
         
         <p id="BrP_108.37">
            mṛgīrūpaṃ parityajya yakṣiṇī kāmarūpiṇī <br />
            divyarūpaṃ samāsthāya cāśokatarusaṃnidhau //
             <span class="ref">BrP_108.37</span></p>
         
         
         <p id="BrP_108.38">
            tacchākhālambitakarā divyagandhānulepanā <br />
            divyarūpadharā tanvī kṛtakāryā samā tadā //
             <span class="ref">BrP_108.38</span></p>
         
         
         <p id="BrP_108.39">
            hasantī nṛpatiṃ prekṣya śrāntaṃ hayagataṃ tadā <br />
            mṛgīm ālokayantaṃ taṃ capalākṣam ilaṃ tadā //
             <span class="ref">BrP_108.39</span></p>
         
         
         <p id="BrP_108.40">
            bhartṛvākyam aśeṣeṇa smarantī prāha bhūmipam //
             <span class="ref">BrP_108.40</span></p>
         
         samovāca
         
         
         <p id="BrP_108.41">
            hayārūḍhābalā tanvi kva ekaiva tu gacchasi <br />
            puruṣasya ca veṣeṇa ile kam anuyāsyasi //
             <span class="ref">BrP_108.41</span></p>
         
         brahmovāca
         
         
         <p id="BrP_108.42">
            ileti vacanaṃ śrutvā rājāsau krodhamūrchitaḥ <br />
            yakṣiṇīṃ bhartsayitvāsau tām apṛcchan mṛgīṃ punaḥ //
             <span class="ref">BrP_108.42</span></p>
         
         
         <p id="BrP_108.43">
            tathāpi yakṣiṇī prāha ile kim anuvīkṣase <br />
            ileti vacanaṃ śrutvā dhṛtacāpo hayasthitaḥ //
             <span class="ref">BrP_108.43</span></p>
         
         
         <p id="BrP_108.44">
            kupito darśayām āsa trailokyavijayī dhanuḥ <br />
            punaḥ sā prāha nṛpatiṃ mahātmānam ile svayam //
             <span class="ref">BrP_108.44</span></p>
         
         
         <p id="BrP_108.45">
            prekṣasva paścān māṃ brūhi asatyāṃ satyavādinīm <br />
            tadā cālokayad rājā stanau tuṅgau bhujāntare //
             <span class="ref">BrP_108.45</span></p>
         
         
         <p id="BrP_108.46">
            kim idaṃ mama saṃjātam ity evaṃ cakito 'bhavat //
             <span class="ref">BrP_108.46</span></p>
         
         ilovāca
         
         
         <p id="BrP_108.47">
            kim idaṃ mama saṃjātaṃ jānīte bhavatī sphuṭam <br />
            vada sarvaṃ yathātathyaṃ tvaṃ kā vā vada suvrate //
             <span class="ref">BrP_108.47</span></p>
         
         yakṣiṇy uvāca
         
         
         <p id="BrP_108.48">
            himavatkandaraśreṣṭhe samanyur vasate patiḥ <br />
            yakṣāṇām adhipaḥ śrīmāṃs tadbhāryāhaṃ tu yakṣiṇī //
             <span class="ref">BrP_108.48</span></p>
         
         
         <p id="BrP_108.49">
            yatkandare bhavān rājā tūpaviṣṭaḥ suśītale <br />
            yasya yakṣā hatā mohāt tvayā hi saṃgaraṃ vinā //
             <span class="ref">BrP_108.49</span></p>
         
         
         <p id="BrP_108.50">
            tato 'haṃ nirgamārthaṃ te mṛgī bhūtvā umāvanam <br />
            praviṣṭā tvaṃ praviṣṭo 'si purā prāha maheśvaraḥ //
             <span class="ref">BrP_108.50</span></p>
         
         
         <p id="BrP_108.51">
            yas tv atra praviśen mandaḥ pumān strītvam avāpsyati <br />
            tasmāt strītvam avāpto 'si na tvaṃ duḥkhitum arhasi <br />
            prauḍho 'pi ko 'tra jānāti vicitrabhavitavyatām //
             <span class="ref">BrP_108.51</span></p>
         
         brahmovāca
         
         
         <p id="BrP_108.52">
            yakṣiṇīvacanaṃ śrutvā hayārūḍhas tadāpatat <br />
            tam āśvāsya punaḥ saiva yakṣiṇī vākyam abravīt //
             <span class="ref">BrP_108.52</span></p>
         
         yakṣiṇy uvāca
         
         
         <p id="BrP_108.53">
            strītvaṃ jātaṃ jātam eva na puṃstvaṃ kartum arhasi <br />
            gṛhāṇa vidyāṃ strīyogyāṃ nṛtyaṃ gītam alaṃkṛtim <br />
            strīlālityaṃ strīvilāsaṃ strīkṛtyaṃ sarvam eva tat //
             <span class="ref">BrP_108.53</span></p>
         
         brahmovāca
         
         
         <p id="BrP_108.54">
            ilā sarvam athāvāpya yakṣiṇīṃ vākyam abravīt //
             <span class="ref">BrP_108.54</span></p>
         
         ilovāca
         
         
         <p id="BrP_108.55">
            ko vā bhartā kiṃ tu kṛtyaṃ punaḥ puṃstvaṃ kathaṃ bhavet <br />
            etad vadasva kalyāṇī duḥkhārtāyā viśeṣataḥ <br />
            ārtānām ārtiśamanāc chreyo nābhyadhikaṃ kvacit //
             <span class="ref">BrP_108.55</span></p>
         
         yakṣiṇy uvāca
         
         
         <p id="BrP_108.56">
            budhaḥ somasuto nāma vanād asmāc ca pūrvataḥ <br />
            āśramas tasya subhage pitaraṃ nityam eṣyati //
             <span class="ref">BrP_108.56</span></p>
         
         
         <p id="BrP_108.57">
            anenaiva pathā somaṃ pitaraṃ sa budho grahaḥ <br />
            draṣṭuṃ yāti tato nityaṃ namaskartuṃ tathaiva ca //
             <span class="ref">BrP_108.57</span></p>
         
         
         <p id="BrP_108.58">
            yadā yāti budhaḥ śāntas tadātmānaṃ ca darśaya <br />
            taṃ dṛṣṭvā tvaṃ tu subhage sarvakāmān avāpsyasi //
             <span class="ref">BrP_108.58</span></p>
         
         brahmovāca
         
         
         <p id="BrP_108.59">
            tām āśvāsya tataḥ subhrūr yakṣiṇy antaradhīyata <br />
            yakṣiṇī sā tam ācaṣṭa yakṣo 'pi sukham āptavān //
             <span class="ref">BrP_108.59</span></p>
         
         
         <p id="BrP_108.60">
            ilasainyaṃ ca tatrāsīt tad gataṃ ca yathāsukham <br />
            umāvanasthitā celā gāyantī nṛtyatī punaḥ //
             <span class="ref">BrP_108.60</span></p>
         
         
         <p id="BrP_108.61">
            strībhāvam anuceṣṭantī smarantī karmaṇo gatim <br />
            kadācit kriyamāṇe tu ilayā nṛtyakarmaṇi //
             <span class="ref">BrP_108.61</span></p>
         
         
         <p id="BrP_108.62">
            tām apaśyad budho dhīmān pitaraṃ gantum udyataḥ <br />
            ilāṃ dṛṣṭvā gatiṃ tyaktvā tām āgatyābravīd budhaḥ //
             <span class="ref">BrP_108.62</span></p>
         
         budha uvāca
         
         
         <p id="BrP_108.63">
            bhāryā bhava mama svasthā sarvābhyas tvaṃ priyā bhava //
             <span class="ref">BrP_108.63</span></p>
         
         brahmovāca
         
         
         <p id="BrP_108.64">
            budhavākyam ilā bhaktyā tv abhinandya tathākarot <br />
            smṛtvā ca yakṣiṇīvākyaṃ tatas tuṣṭābhavan mune //
             <span class="ref">BrP_108.64</span></p>
         
         
         <p id="BrP_108.65">
            budho reme tayā prītyā nītvā svasthānam uttamam <br />
            sā cāpi sarvabhāvena toṣayām āsa taṃ patim <br />
            tato bahutithe kāle budhas tuṣṭo 'vadat priyām //
             <span class="ref">BrP_108.65</span></p>
         
         budha uvāca
         
         
         <p id="BrP_108.66">
            kiṃ te deyaṃ mayā bhadre priyaṃ yan manasi sthitam //
             <span class="ref">BrP_108.66</span></p>
         
         brahmovāca
         
         
         <p id="BrP_108.67">
            tadvākyasamakālaṃ tu putraṃ dehīty abhāṣata <br />
            ilā budhaṃ somasutaṃ prītimantaṃ priyaṃ tathā //
             <span class="ref">BrP_108.67</span></p>
         
         budha uvāca
         
         
         <p id="BrP_108.68">
            amogham etan madvīryaṃ tathā prītisamudbhavam <br />
            putras te bhavitā tasmāt kṣatriyo lokaviśrutaḥ //
             <span class="ref">BrP_108.68</span></p>
         
         
         <p id="BrP_108.69">
            somavaṃśakaraḥ śrīmān āditya iva tejasā <br />
            buddhyā bṛhaspatisamaḥ kṣamayā pṛthivīsamaḥ //
             <span class="ref">BrP_108.69</span></p>
         
         
         <p id="BrP_108.70">
            vīryeṇājau harir iva kopena hutabhug yathā //
             <span class="ref">BrP_108.70</span></p>
         
         brahmovāca
         
         
         <p id="BrP_108.71">
            tasminn utpadyamāne tu budhaputre mahātmani <br />
            jayaśabdaś ca sarvatra tv āsīc ca suraveśmani //
             <span class="ref">BrP_108.71</span></p>
         
         
         <p id="BrP_108.72">
            budhaputre samutpanne tatrājagmuḥ sureśvarāḥ <br />
            aham apy āgamaṃ tatra mudā yukto mahāmate //
             <span class="ref">BrP_108.72</span></p>
         
         
         <p id="BrP_108.73">
            jātamātraḥ suto rāvam akarot sa pṛthusvaram <br />
            tena sarve 'py avocan vai saṃgatā ṛṣayaḥ surāḥ //
             <span class="ref">BrP_108.73</span></p>
         
         
         <p id="BrP_108.74">
            yasmāt purū ravo 'syeti tasmād eṣa purūravāḥ <br />
            syād ity evaṃ nāma cakruḥ sarve saṃtuṣṭamānasāḥ //
             <span class="ref">BrP_108.74</span></p>
         
         
         <p id="BrP_108.75">
            budho 'py adhyāpayām āsa kṣātravidyāṃ sutaṃ śubhām <br />
            dhanurvedaṃ saprayogaṃ budhaḥ prādāt tadātmaje //
             <span class="ref">BrP_108.75</span></p>
         
         
         <p id="BrP_108.76">
            sa śīghraṃ vṛddhim agamac chuklapakṣe yathā śaśī <br />
            sa mātaraṃ duḥkhayutāṃ samīkṣyelāṃ mahāmatiḥ <br />
            namasyātha vinītātmā ilām ailo 'bravīd idam //
             <span class="ref">BrP_108.76</span></p>
         
         aila uvāca
         
         
         <p id="BrP_108.77">
            budho mātar mama pitā tava bhartā priyas tathā <br />
            ahaṃ ca putraḥ karmaṇyaḥ kasmāt te mānaso jvaraḥ //
             <span class="ref">BrP_108.77</span></p>
         
         ilovāca
         
         
         <p id="BrP_108.78">
            satyaṃ putra budho bhartā tvaṃ ca putro guṇākaraḥ <br />
            bhartṛputrakṛtā cintā na mamāsti kadācana //
             <span class="ref">BrP_108.78</span></p>
         
         
         <p id="BrP_108.79">
            tathāpi pūrvajaṃ kiṃcid duḥkhaṃ smṛtvā punaḥ punaḥ <br />
            cintayeyaṃ mahābuddhe tato mātaram abravīt //
             <span class="ref">BrP_108.79</span></p>
         
         aila uvāca
         
         
         <p id="BrP_108.80">
            nivedayasva me mātas tad eva prathamaṃ mama //
             <span class="ref">BrP_108.80</span></p>
         
         brahmovāca
         
         
         <p id="BrP_108.81">
            ilā cainam uvācedaṃ rahovācaṃ kathaṃ vade <br />
            tathāpi putra te vacmi pitroḥ putro yato gatiḥ <br />
            magnānāṃ duḥkhapāthobdhau putraḥ pravahaṇaṃ param //
             <span class="ref">BrP_108.81</span></p>
         
         brahmovāca
         
         
         <p id="BrP_108.82">
            tan mātṛvacanaṃ śrutvā vinītaḥ prāha mātaram <br />
            pādayoḥ patitaś cāpi vada mātar yathā tathā //
             <span class="ref">BrP_108.82</span></p>
         
         brahmovāca
         
         
         <p id="BrP_108.83">
            sā purūravasaṃ prāha ikṣvākūṇāṃ tathā kulam <br />
            tatrotpattiṃ svasya nāma rājyaprāptiṃ priyān sutān //
             <span class="ref">BrP_108.83</span></p>
         
         
         <p id="BrP_108.84">
            purodhasaṃ vasiṣṭhaṃ ca priyāṃ bhāryāṃ svakaṃ padam <br />
            vananiryāṇam evātha amātyānāṃ purodhasaḥ //
             <span class="ref">BrP_108.84</span></p>
         
         
         <p id="BrP_108.85">
            preṣaṇaṃ ca nagaryāṃ tāṃ mṛgayāsaktim eva ca <br />
            himavatkandaragatiṃ yakṣeśvaragṛhe gatim //
             <span class="ref">BrP_108.85</span></p>
         
         
         <p id="BrP_108.86">
            umāvanapraveśaṃ ca strītvaprāptim aśeṣataḥ <br />
            maheśvarājñayā tatra cāpraveśaṃ narasya tu //
             <span class="ref">BrP_108.86</span></p>
         
         
         <p id="BrP_108.87">
            yakṣiṇīvākyam apy asya varadānaṃ tathaiva ca <br />
            budhaprāptiṃ tathā prītiṃ putrotpattyādy aśeṣataḥ //
             <span class="ref">BrP_108.87</span></p>
         
         
         <p id="BrP_108.88">
            kathayām āsa tat sarvaṃ śrutvā mātaram abravīt <br />
            purūravāḥ kiṃ karomi kiṃ kṛtvā sukṛtaṃ bhavet //
             <span class="ref">BrP_108.88</span></p>
         
         
         <p id="BrP_108.89">
            etāvatā te tṛptiś ced alam etena cāmbike <br />
            yad apy anyan manovarti tad apy ājñāpayasva me //
             <span class="ref">BrP_108.89</span></p>
         
         ilovāca
         
         
         <p id="BrP_108.90">
            iccheyaṃ puṃstvam utkṛṣṭam iccheyaṃ rājyam uttamam <br />
            abhiṣekaṃ ca putrāṇāṃ tava cāpi viśeṣataḥ //
             <span class="ref">BrP_108.90</span></p>
         
         
         <p id="BrP_108.91">
            dānaṃ dātuṃ ca yaṣṭuṃ ca muktimārgasya vīkṣaṇam <br />
            sarvaṃ ca kartum icchāmi tava putra prasādataḥ //
             <span class="ref">BrP_108.91</span></p>
         
         putra uvāca
         
         
         <p id="BrP_108.92">
            upāyaṃ tvā tu pṛcchāmi yena puṃstvam avāpsyasi <br />
            tapaso vānyato vāpi vadasva mama tattvataḥ //
             <span class="ref">BrP_108.92</span></p>
         
         ilovāca
         
         
         <p id="BrP_108.93">
            budhaṃ tvaṃ pitaraṃ pṛccha gatvā putra yathārthavat <br />
            sa tu sarvaṃ tu jānāti upadekṣyati te hitam //
             <span class="ref">BrP_108.93</span></p>
         
         brahmovāca
         
         
         <p id="BrP_108.94">
            tanmātṛvacanād ailo gatvā pitaram añjasā <br />
            uvāca praṇato bhūtvā mātuḥ kṛtyaṃ tathātmanaḥ //
             <span class="ref">BrP_108.94</span></p>
         
         budha uvāca
         
         
         <p id="BrP_108.95">
            ilaṃ jāne mahāprājña ilāṃ jātāṃ punas tathā <br />
            umāvanapraveśaṃ ca śaṃbhor ājñāṃ tathaiva ca //
             <span class="ref">BrP_108.95</span></p>
         
         
         <p id="BrP_108.96">
            tasmāc chaṃbhuprasādena umāyāś ca prasādataḥ <br />
            viśāpo bhavitā putra tāv ārādhya na cānyathā //
             <span class="ref">BrP_108.96</span></p>
         
         purūravā uvāca
         
         
         <p id="BrP_108.97">
            paśyeyaṃ taṃ kathaṃ devaṃ kathaṃ vā mātaraṃ śivām <br />
            tīrthād vā tapaso vāpi tat pitaḥ prathamaṃ vada //
             <span class="ref">BrP_108.97</span></p>
         
         budha uvāca
         
         
         <p id="BrP_108.98">
            gautamīṃ gaccha putra tvaṃ tatrāste sarvadā śivaḥ <br />
            umayā sahitaḥ śrīmāñ śāpahantā varapradaḥ //
             <span class="ref">BrP_108.98</span></p>
         
         brahmovāca
         
         
         <p id="BrP_108.99">
            purūravāḥ pitur vākyaṃ śrutvā tu mudito 'bhavat <br />
            gautamīṃ tapase dhīmān gaṅgāṃ trailokyapāvanīm //
             <span class="ref">BrP_108.99</span></p>
         
         
         <p id="BrP_108.100">
            puṃstvam icchaṃs tathā mātur jagāma tapase tvaran <br />
            himavantaṃ giriṃ natvā mātaraṃ pitaraṃ gurum //
             <span class="ref">BrP_108.100</span></p>
         
         
         <p id="BrP_108.101">
            gacchantam anvagāt putram ilā somasutas tathā <br />
            te sarve gautamīṃ prāptā himavatparvatottamāt //
             <span class="ref">BrP_108.101</span></p>
         
         
         <p id="BrP_108.102">
            tatra snātvā tapaḥ kiṃcit kṛtvā cakruḥ stutiṃ parām <br />
            bhavasya devadevasya stutikramam imaṃ śṛṇu //
             <span class="ref">BrP_108.102</span></p>
         
         
         <p id="BrP_108.103">
            budhas tuṣṭāva prathamam ilā ca tadanantaram <br />
            tataḥ purūravāḥ putro gaurīṃ devīṃ ca śaṃkaram //
             <span class="ref">BrP_108.103</span></p>
         
         budha uvāca
         
         
         <p id="BrP_108.104">
            yau kuṅkumena svaśarīrajena <br />svabhāvahemapratimau sarūpau<br />
            yāv arcitau skandagaṇeśvarābhyāṃ <br />tau me śaraṇyau śaraṇaṃ bhavetām
             <span class="ref">BrP_108.104</span></p>
         
         ilovāca
         
         
         <p id="BrP_108.105">
            saṃsāratāpatrayadāvadagdhāḥ <br />śarīriṇo yau paricintayantaḥ<br />
            sadyaḥ parāṃ nirvṛtim āpnuvanti <br />tau śaṃkarau me śaraṇaṃ bhavetām
             <span class="ref">BrP_108.105</span></p>
         
         
         <p id="BrP_108.106">
            ārtā hy ahaṃ pīḍitamānasā te <br />kleśādigoptā na paro 'sti kaścit<br />
            deva tvadīyau caraṇau supuṇyau <br />tau me śaraṇyau śaraṇaṃ bhavetām
             <span class="ref">BrP_108.106</span></p>
         
         purūravā uvāca
         
         
         <p id="BrP_108.107">
            yayoḥ sakāśād idam abhyudaiti <br />prayāti cānte layam eva sarvam<br />
            jagaccharaṇyau jagadātmakau tu <br />gaurīharau me śaraṇaṃ bhavetām
             <span class="ref">BrP_108.107</span></p>
         
         
         <p id="BrP_108.108">
            yau devavṛndeṣu mahotsave tu <br />pādau gṛhāṇeśa girīśaputryāḥ<br />
            proktaṃ dhṛtau prītivaśāc chivena <br />tau me śaraṇyau śaraṇaṃ bhavetām
             <span class="ref">BrP_108.108</span></p>
         
         śrīdevy uvāca
         
         
         <p id="BrP_108.109">
            kim abhīṣṭaṃ pradāsyāmi yuṣmabhyaṃ tad vadantu me <br />
            kṛtakṛtyāḥ stha bhadraṃ vo devānām api duṣkaram //
             <span class="ref">BrP_108.109</span></p>
         
         purūravā uvāca
         
         
         <p id="BrP_108.110">
            ilo rājā tavājñātvā vanaṃ prāviśad ambike <br />
            tat kṣamasva sureśāni puṃstvaṃ dātuṃ tvam arhasi //
             <span class="ref">BrP_108.110</span></p>
         
         brahmovāca
         
         
         <p id="BrP_108.111">
            tathety uvāca tān sarvān bhavasya tu mate sthitā <br />
            tataḥ sa bhagavān āha devīvākyarataḥ sadā //
             <span class="ref">BrP_108.111</span></p>
         
         śiva uvāca
         
         
         <p id="BrP_108.112">
            atrābhiṣekamātreṇa puṃstvaṃ prāpnotv ayaṃ nṛpaḥ //
             <span class="ref">BrP_108.112</span></p>
         
         brahmovāca
         
         
         <p id="BrP_108.113">
            snātāyā budhabhāryāyāḥ śarīrād vāri susruve <br />
            nṛtyaṃ gītaṃ ca lāvaṇyaṃ yakṣiṇyā yad upārjitam //
             <span class="ref">BrP_108.113</span></p>
         
         
         <p id="BrP_108.114">
            tat sarvaṃ vāridhārābhir gaṅgāmbhasi samāviśat <br />
            nṛtyā gītā ca saubhāgyā imā nadyo babhūvire //
             <span class="ref">BrP_108.114</span></p>
         
         
         <p id="BrP_108.115">
            tāś cāpi saṃgatā gaṅgāṃ te puṇyāḥ saṃgamās trayaḥ <br />
            teṣu snānaṃ ca dānaṃ ca surarājyaphalapradam //
             <span class="ref">BrP_108.115</span></p>
         
         
         <p id="BrP_108.116">
            ilā puṃstvam avāpyātha gaurīśaṃbhoḥ prasādataḥ <br />
            mahābhyudayasiddhyarthaṃ vājimedham athākarot //
             <span class="ref">BrP_108.116</span></p>
         
         
         <p id="BrP_108.117">
            purodhasaṃ vasiṣṭhaṃ ca bhāryāṃ putrāṃs tathaiva ca <br />
            amātyāṃś ca balaṃ kośam ānīya sa nṛpottamaḥ //
             <span class="ref">BrP_108.117</span></p>
         
         
         <p id="BrP_108.118">
            caturaṅgaṃ balaṃ rājyaṃ daṇḍake 'sthāpayat tadā <br />
            ilasya nāmnā vikhyātaṃ tatra tat puram ucyate //
             <span class="ref">BrP_108.118</span></p>
         
         
         <p id="BrP_108.119">
            pūrvajātān atho putrān sūryavaṃśakramāgate <br />
            rājye 'bhiṣicya paścāt tam ailaṃ snehād asiñcayat //
             <span class="ref">BrP_108.119</span></p>
         
         
         <p id="BrP_108.120">
            somavaṃśakaraḥ śrīmān ayaṃ rājā bhaved iti <br />
            sarvebhyo matimānebhyo jyeṣṭhaḥ śreṣṭho 'bhavan mune //
             <span class="ref">BrP_108.120</span></p>
         
         
         <p id="BrP_108.121">
            yatra ca kratavo vṛttā ilasya nṛpateḥ śubhāḥ <br />
            yatra puṃstvam avāpyātha yatra putrāḥ samāgatāḥ //
             <span class="ref">BrP_108.121</span></p>
         
         
         <p id="BrP_108.122">
            yakṣiṇīdattanṛtyādigītasaubhāgyamaṅgalāḥ <br />
            nadyo bhūtvā yatra gaṅgāṃ saṃgatās tāni nārada //
             <span class="ref">BrP_108.122</span></p>
         
         
         <p id="BrP_108.123">
            tīrthāni śubhadāny āsan sahasrāṇy atha ṣoḍaśa <br />
            ubhayos tīrayos tāta tatra śaṃbhur ileśvaraḥ <br />
            teṣu snānaṃ ca dānaṃ ca sarvakratuphalapradam //
             <span class="ref">BrP_108.123</span></p>
         
         brahmovāca
         
         
         <p id="BrP_109.1">
            cakratīrtham iti khyātaṃ brahmahatyādināśanam <br />
            yatra cakreśvaro devaś cakram āpa yato hariḥ //
             <span class="ref">BrP_109.1</span></p>
         
         
         <p id="BrP_109.2">
            yatra viṣṇuḥ svayaṃ sthitvā cakrārthaṃ śaṃkaraṃ prabhuḥ <br />
            pūjayām āsa tat tīrthaṃ cakratīrtham udāhṛtam //
             <span class="ref">BrP_109.2</span></p>
         
         
         <p id="BrP_109.3">
            yasya śravaṇamātreṇa sarvapāpaiḥ pramucyate <br />
            dakṣakratau pravṛtte tu devānāṃ ca samāgame //
             <span class="ref">BrP_109.3</span></p>
         
         
         <p id="BrP_109.4">
            dakṣeṇa dūṣite deve śive śarve maheśvare <br />
            anāhvāne sureśasya dakṣacitte malīmase //
             <span class="ref">BrP_109.4</span></p>
         
         
         <p id="BrP_109.5">
            dākṣāyaṇyā śrute vākye anāhvānasya kāraṇe <br />
            ahalyāyāṃ coktavatyāṃ kupitābhūt sureśvarī //
             <span class="ref">BrP_109.5</span></p>
         
         
         <p id="BrP_109.6">
            pitaraṃ nāśaye pāpaṃ kṣameyaṃ na kathaṃcana <br />
            śṛṇvatī doṣavākyāni pitrā coktāni bhartari //
             <span class="ref">BrP_109.6</span></p>
         
         
         <p id="BrP_109.7">
            patyuḥ śṛṇvanti yā nindāṃ tāsāṃ pāpāvadhiḥ kutaḥ <br />
            yādṛśas tādṛśo vāpi patiḥ strīṇāṃ parā gatiḥ //
             <span class="ref">BrP_109.7</span></p>
         
         
         <p id="BrP_109.8">
            kiṃ punaḥ sakalādhīśo mahādevo jagadguruḥ <br />
            śrutaṃ tannindanaṃ tarhi dhārayāmi na dehakam //
             <span class="ref">BrP_109.8</span></p>
         
         
         <p id="BrP_109.9">
            tasmāt tyakṣya imaṃ deham ity uktvā sā mahāsatī <br />
            kopena mahatāviṣṭā prajajvāla sureśvarī //
             <span class="ref">BrP_109.9</span></p>
         
         
         <p id="BrP_109.10">
            śivaikacetanā dehaṃ balād yogāc ca tatyaje <br />
            maheśvaro 'pi sakalaṃ vṛttam ākarṇya nāradāt //
             <span class="ref">BrP_109.10</span></p>
         
         
         <p id="BrP_109.11">
            dṛṣṭvā cukopa papraccha jayāṃ ca vijayāṃ tathā <br />
            te ūcatur ubhe devaṃ dakṣakratuvināśanam //
             <span class="ref">BrP_109.11</span></p>
         
         
         <p id="BrP_109.12">
            dākṣāyaṇyā iti śrutvā makhaṃ prāyān maheśvaraḥ <br />
            bhīmair gaṇaiḥ parivṛto bhūtanāthaiḥ samaṃ yayau //
             <span class="ref">BrP_109.12</span></p>
         
         
         <p id="BrP_109.13">
            makhas tair veṣṭitaḥ sarvo devabrahmapuraskṛtaḥ <br />
            dakṣeṇa yajamānena śuddhabhāvena rakṣitaḥ //
             <span class="ref">BrP_109.13</span></p>
         
         
         <p id="BrP_109.14">
            vasiṣṭhādibhir atyugrair munibhiḥ parivāritaḥ <br />
            indrādityādyair vasubhiḥ sarvataḥparipālitaḥ //
             <span class="ref">BrP_109.14</span></p>
         
         
         <p id="BrP_109.15">
            ṛgyajuḥsāmavedaiś ca svāhāśabdair alaṃkṛtaḥ <br />
            śraddhā puṣṭis tathā tuṣṭiḥ śāntir lajjā sarasvatī //
             <span class="ref">BrP_109.15</span></p>
         
         
         <p id="BrP_109.16">
            bhūmir dyauḥ śarvarī kṣāntir uṣā āśā jayā matiḥ <br />
            etābhiś ca tathānyābhiḥ sarvataḥ samalaṃkṛtaḥ //
             <span class="ref">BrP_109.16</span></p>
         
         
         <p id="BrP_109.17">
            tvaṣṭrā mahātmanā cāpi kārito viśvakarmaṇā <br />
            surabhir nandinī dhenuḥ kāmadhuk kāmadohinī //
             <span class="ref">BrP_109.17</span></p>
         
         
         <p id="BrP_109.18">
            etābhiḥ kāmavarṣābhiḥ sarvakāmasamṛddhimān <br />
            kalpavṛkṣaḥ pārijāto latāḥ kalpalatādikāḥ //
             <span class="ref">BrP_109.18</span></p>
         
         
         <p id="BrP_109.19">
            yad yad iṣṭatamaṃ kiṃcit tatra tasmin makhe sthitam <br />
            svayaṃ maghavatā pūṣṇā hariṇā parirakṣitaḥ //
             <span class="ref">BrP_109.19</span></p>
         
         
         <p id="BrP_109.20">
            dīyatāṃ bhujyatāṃ vāpi kriyatāṃ sthīyatāṃ sukham <br />
            etaiś ca sarvato vākyair dakṣasya pūjitaṃ makham //
             <span class="ref">BrP_109.20</span></p>
         
         
         <p id="BrP_109.21">
            ādau tu vīrabhadro 'sau bhadrakālyā yuto yayau <br />
            śokakopaparītātmā paścāc chūlapinākadhṛk //
             <span class="ref">BrP_109.21</span></p>
         
         
         <p id="BrP_109.22">
            abhyāyayau mahādevo mahābhūtair alaṃkṛtaḥ <br />
            tāni bhūtāni parito makhe veṣṭya maheśvaram //
             <span class="ref">BrP_109.22</span></p>
         
         
         <p id="BrP_109.23">
            kratuṃ vidhvaṃsayām āsus tatra kṣobho mahān abhūt <br />
            palāyanta tataḥ kecit kecid gatvā tataḥ śivam //
             <span class="ref">BrP_109.23</span></p>
         
         
         <p id="BrP_109.24">
            kecit stuvanti deveśaṃ kecit kupyanti śaṃkaram <br />
            evaṃ vidhvaṃsitaṃ yajñaṃ dṛṣṭvā pūṣā samabhyagāt //
             <span class="ref">BrP_109.24</span></p>
         
         
         <p id="BrP_109.25">
            pūṣṇo dantān athotpāṭya indraṃ vyadrāvayat kṣaṇāt <br />
            bhagasya cakṣuṣī vipra vīrabhadro vyapāṭayat //
             <span class="ref">BrP_109.25</span></p>
         
         
         <p id="BrP_109.26">
            divākaraṃ punar dorbhyāṃ paribhrāmya samākṣipat <br />
            tataḥ suragaṇāḥ sarve viṣṇuṃ te śaraṇaṃ yayuḥ //
             <span class="ref">BrP_109.26</span></p>
         
         devā ūcuḥ
         
         
         <p id="BrP_109.27">
            trāhi trāhi gadāpāṇe bhūtanāthakṛtād bhayāt <br />
            maheśvaragaṇaḥ kaścit pramathānāṃ tu nāyakaḥ <br />
            tena dagdho makhaḥ sarvo vaiṣṇavaḥ paśyato hareḥ //
             <span class="ref">BrP_109.27</span></p>
         
         brahmovāca
         
         
         <p id="BrP_109.28">
            hariṇā cakram utsṛṣṭaṃ bhūtanāthavadhaṃ prati <br />
            bhūtanātho 'pi tac cakram āpatac ca tadāgrasat //
             <span class="ref">BrP_109.28</span></p>
         
         
         <p id="BrP_109.29">
            graste cakre tato viṣṇor lokapālā bhayād yayuḥ <br />
            tathā sthitān avekṣyātha dakṣo yajñaṃ surān api <br />
            tuṣṭāva śaṃkaraṃ devaṃ dakṣo bhaktyā prajāpatiḥ //
             <span class="ref">BrP_109.29</span></p>
         
         dakṣa uvāca
         
         
         <p id="BrP_109.30">
            jaya śaṃkara someśa jaya sarvajña śaṃbhave <br />
            jaya kalyāṇabhṛc chaṃbho jaya kālātmane namaḥ //
             <span class="ref">BrP_109.30</span></p>
         
         
         <p id="BrP_109.31">
            ādikartar namas te 'stu nīlakaṇṭha namo 'stu te <br />
            brahmapriya namas te 'stu brahmarūpa namo 'stu te //
             <span class="ref">BrP_109.31</span></p>
         
         
         <p id="BrP_109.32">
            trimūrtaye namo deva tridhāma parameśvara <br />
            sarvamūrte namas te 'stu trailokyādhāra kāmada //
             <span class="ref">BrP_109.32</span></p>
         
         
         <p id="BrP_109.33">
            namo vedāntavedyāya namas te paramātmane <br />
            yajñarūpa namas te 'stu yajñadhāma namo 'stu te //
             <span class="ref">BrP_109.33</span></p>
         
         
         <p id="BrP_109.34">
            yajñadāna namas te 'stu havyavāha namo 'stu te <br />
            yajñahartre namas te 'stu phaladāya namo 'stu te //
             <span class="ref">BrP_109.34</span></p>
         
         
         <p id="BrP_109.35">
            trāhi trāhi jagannātha śaraṇāgatavatsala <br />
            bhaktānām apy abhaktānāṃ tvam eva śaraṇaṃ prabho //
             <span class="ref">BrP_109.35</span></p>
         
         brahmovāca
         
         
         <p id="BrP_109.36">
            evaṃ tu stuvatas tasya prasanno 'bhūn maheśvaraḥ <br />
            kiṃ dadāmīti taṃ prāha kratuḥ pūrṇo 'stu me prabho //
             <span class="ref">BrP_109.36</span></p>
         
         
         <p id="BrP_109.37">
            tathety uvāca bhagavān devadevo maheśvaraḥ <br />
            śaṃkaraḥ sarvabhūtātmā karuṇāvaruṇālayaḥ //
             <span class="ref">BrP_109.37</span></p>
         
         
         <p id="BrP_109.38">
            kratuṃ kṛtvā tataḥ pūrṇaṃ tasya dakṣasya vai mune <br />
            evam uktvā sa bhagavān bhūtair antaradhīyata //
             <span class="ref">BrP_109.38</span></p>
         
         
         <p id="BrP_109.39">
            yathāgataṃ surā jagmuḥ svam eva sadanaṃ prati <br />
            tataḥ kadācid devānāṃ daityānāṃ vigraho mahān //
             <span class="ref">BrP_109.39</span></p>
         
         
         <p id="BrP_109.40">
            babhūva tatra daityebhyo bhītā devāḥ śriyaḥ patim <br />
            tuṣṭuvuḥ sarvabhāvena vacobhis taṃ janārdanam //
             <span class="ref">BrP_109.40</span></p>
         
         devā ūcuḥ
         
         
         <p id="BrP_109.41">
            śakrādayo 'pi tridaśāḥ kaṭākṣam <br />avekṣya yasyās tapa ācaranti<br />
            sā cāpi yatpādaratā ca lakṣmīs <br />taṃ brahmabhūtaṃ śaraṇaṃ prapadye
             <span class="ref">BrP_109.41</span></p>
         
         
         <p id="BrP_109.42">
            yasmāt trilokyāṃ na paraḥ samāno <br />na cādhikas tārkṣyarathān nṛsiṃhāt<br />
            sa devadevo 'vatu naḥ samastān <br />mahābhayebhyaḥ kṛpayā prapannān
             <span class="ref">BrP_109.42</span></p>
         
         brahmovāca
         
         
         <p id="BrP_109.43">
            tataḥ prasanno bhagavāñ śaṅkhacakragadādharaḥ <br />
            kimartham āgatāḥ sarve tatkartāsmīty uvāca tān //
             <span class="ref">BrP_109.43</span></p>
         
         devā ūcuḥ
         
         
         <p id="BrP_109.44">
            bhayaṃ ca tīvraṃ daityebhyo devānāṃ madhusūdana <br />
            tatas trāṇāya devānāṃ matiṃ kuru janārdana //
             <span class="ref">BrP_109.44</span></p>
         
         brahmovāca
         
         
         <p id="BrP_109.46">
            tān āgatān hariḥ prāha grastaṃ cakraṃ hareṇa me <br />
            kiṃ karomi gataṃ cakraṃ bhavantaś cārtim āgatāḥ <br />
            yāntu sarve devagaṇā rakṣā vaḥ kriyate mayā //
             <span class="ref">BrP_109.46</span></p>
         
         brahmovāca
         
         
         <p id="BrP_109.47">
            tato gateṣu deveṣu viṣṇuś cakrārtham udyataḥ <br />
            godāvarīṃ tato gatvā śaṃbhoḥ pūjāṃ pracakrame //
             <span class="ref">BrP_109.47</span></p>
         
         
         <p id="BrP_109.48">
            suvarṇakamalair divyaiḥ sugandhair daśabhiḥ śataiḥ <br />
            bhaktito nityavat pūjāṃ cakre viṣṇur umāpateḥ //
             <span class="ref">BrP_109.48</span></p>
         
         
         <p id="BrP_109.49">
            evaṃ saṃpūjyamāne tu tayos tattvam idaṃ śṛṇu <br />
            kamalānāṃ sahasre tu yadaikaṃ naiva pūryate //
             <span class="ref">BrP_109.49</span></p>
         
         
         <p id="BrP_109.50">
            tadāsurāriḥ svaṃ netram utpāṭyārghyam akalpayat <br />
            arghyapātraṃ kare gṛhya sahasrakamalānvitam <br />
            dhyātvā śaṃbhuṃ dadāv arghyam ananyaśaraṇo hariḥ //
             <span class="ref">BrP_109.50</span></p>
         
         viṣṇur uvāca
         
         
         <p id="BrP_109.51">
            tvam eva deva jānīṣe bhāvam antargataṃ nṛṇām <br />
            tvam eva śaraṇo 'dhīśo 'tra kā bhaved vicāraṇā //
             <span class="ref">BrP_109.51</span></p>
         
         brahmovāca
         
         
         <p id="BrP_109.52">
            vadann udaśrunayano nililye 'sāv itīśvare <br />
            bhavānīsahitaḥ śaṃbhuḥ purastād abhavat tadā //
             <span class="ref">BrP_109.52</span></p>
         
         
         <p id="BrP_109.53">
            gāḍham āliṅgya vividhair varair āpūrayad dharim <br />
            tad eva cakram abhavan netraṃ cāpi yathā purā //
             <span class="ref">BrP_109.53</span></p>
         
         
         <p id="BrP_109.54">
            tataḥ suragaṇāḥ sarve tuṣṭuvur hariśaṃkarau <br />
            gaṅgāṃ cāpi saricchreṣṭhāṃ devaṃ ca vṛṣabhadhvajam //
             <span class="ref">BrP_109.54</span></p>
         
         
         <p id="BrP_109.55">
            tataḥ prabhṛti tat tīrthaṃ cakratīrtham iti smṛtam <br />
            yasyānuśravaṇenaiva mucyate sarvakilbiṣaiḥ //
             <span class="ref">BrP_109.55</span></p>
         
         
         <p id="BrP_109.56">
            tatra snānaṃ ca dānaṃ ca yaḥ kuryāt pitṛtarpaṇam <br />
            sarvapāpavinirmuktaḥ pitṛbhiḥ svargabhāg bhavet <br />
            tat tu cakrāṅkitaṃ tīrtham adyāpi paridṛśyate //
             <span class="ref">BrP_109.56</span></p>
         
         brahmovāca
         
         
         <p id="BrP_110.1">
            pippalaṃ tīrtham ākhyātaṃ cakratīrthād anantaram <br />
            yatra cakreśvaro devaś cakram āpa yato hariḥ //
             <span class="ref">BrP_110.1</span></p>
         
         
         <p id="BrP_110.2">
            yatra viṣṇuḥ svayaṃ sthitvā cakrārthaṃ śaṃkaraṃ vibhum <br />
            pūjayām āsa tat tīrthaṃ cakratīrtham udāhṛtam //
             <span class="ref">BrP_110.2</span></p>
         
         
         <p id="BrP_110.3">
            yatra prīto 'bhavad viṣṇoḥ śaṃbhus tat pippalaṃ viduḥ <br />
            mahimānaṃ yasya vaktuṃ na kṣamo 'py ahināyakaḥ //
             <span class="ref">BrP_110.3</span></p>
         
         
         <p id="BrP_110.4">
            cakreśvaro pippaleśo nāmadheyasya kāraṇam <br />
            śṛṇu nārada tad bhaktyā sākṣād vedoditaṃ mayā //
             <span class="ref">BrP_110.4</span></p>
         
         
         <p id="BrP_110.5">
            dadhīcir iti vikhyāto munir āsīd guṇānvitaḥ <br />
            tasya bhāryā mahāprājñā kulīnā ca pativratā //
             <span class="ref">BrP_110.5</span></p>
         
         
         <p id="BrP_110.6">
            lopāmudreti yā khyātā svasā tasyā gabhastinī <br />
            iti nāmnā ca vikhyātā vaḍaveti prakīrtitā //
             <span class="ref">BrP_110.6</span></p>
         
         
         <p id="BrP_110.7">
            dadhīceḥ sā priyā nityaṃ tapas tepe tayā mahat <br />
            dadhīcir agnimān nityaṃ gṛhadharmaparāyaṇaḥ //
             <span class="ref">BrP_110.7</span></p>
         
         
         <p id="BrP_110.8">
            bhāgīrathīṃ samāśritya devātithiparāyaṇaḥ <br />
            svakalatrarataḥ śāntaḥ kumbhayonir ivāparaḥ //
             <span class="ref">BrP_110.8</span></p>
         
         
         <p id="BrP_110.9">
            tasya prabhāvāt taṃ deśaṃ nārayo daityadānavāḥ <br />
            ājagmur muniśārdūla yatrāgastyasya cāśramaḥ //
             <span class="ref">BrP_110.9</span></p>
         
         
         <p id="BrP_110.10">
            tatra devāḥ samājagmū rudrādityās tathāśvinau <br />
            indro viṣṇur yamo 'gniś ca jitvā daityān upāgatān //
             <span class="ref">BrP_110.10</span></p>
         
         
         <p id="BrP_110.11">
            jayena jātasaṃharṣāḥ stutāś caiva marudgaṇaiḥ <br />
            dadhīciṃ muniśārdūlaṃ dṛṣṭvā nemuḥ sureśvarāḥ //
             <span class="ref">BrP_110.11</span></p>
         
         
         <p id="BrP_110.12">
            dadhīcir jātasaṃharṣaḥ surān pūjya pṛthak pṛthak <br />
            gṛhakṛtyaṃ tataś cakre surebhyo bhāryayā saha //
             <span class="ref">BrP_110.12</span></p>
         
         
         <p id="BrP_110.13">
            pṛṣṭāś ca kuśalaṃ tena kathāś cakruḥ surā api <br />
            dadhīcim abruvan devā bhāryayā sukhitaṃ punaḥ //
             <span class="ref">BrP_110.13</span></p>
         
         
         <p id="BrP_110.14">
            āsīnaṃ hṛṣṭamanasa ṛṣiṃ natvā punaḥ punaḥ //
             <span class="ref">BrP_110.14</span></p>
         
         devā ūcuḥ
         
         
         <p id="BrP_110.15">
            kim adya durlabhaṃ loke ṛṣe 'smākaṃ bhaviṣyati <br />
            tvādṛśaḥ sakṛpo yeṣu munir bhūkalpapādapaḥ //
             <span class="ref">BrP_110.15</span></p>
         
         
         <p id="BrP_110.16">
            etad eva phalaṃ puṃsāṃ jīvatāṃ munisattama <br />
            tīrthāplutir bhūtadayā darśanaṃ ca bhavādṛśām //
             <span class="ref">BrP_110.16</span></p>
         
         
         <p id="BrP_110.17">
            yat snehād ucyate 'smābhir avadhāraya tan mune <br />
            jitvā daityān iha prāptā hatvā rākṣasapuṃgavān //
             <span class="ref">BrP_110.17</span></p>
         
         
         <p id="BrP_110.18">
            vayaṃ ca sukhino brahmaṃs tvayi dṛṣṭe viśeṣataḥ <br />
            nāyudhaiḥ phalam asmākaṃ voḍhuṃ naiva kṣamā vayam //
             <span class="ref">BrP_110.18</span></p>
         
         
         <p id="BrP_110.19">
            sthāpyadeśaṃ na paśyāma āyudhānāṃ munīśvara <br />
            svarge suradviṣo jñātvā sthāpitāni haranti ca //
             <span class="ref">BrP_110.19</span></p>
         
         
         <p id="BrP_110.20">
            nayeyur āyudhānīti tathaiva ca rasātale <br />
            tasmāt tavāśrame puṇye sthāpyante 'strāṇi mānada //
             <span class="ref">BrP_110.20</span></p>
         
         
         <p id="BrP_110.21">
            naivātra kiṃcid bhayam asti vipra <br />na dānavebhyo rākṣasebhyaś ca ghoram<br />
            tvadājñayā rakṣitapuṇyadeśo <br />na vidyate tapasā te samānaḥ
             <span class="ref">BrP_110.21</span></p>
         
         
         <p id="BrP_110.22">
            jitārayo brahmavidāṃ variṣṭhaṃ <br />vayaṃ ca pūrvaṃ nihatā daityasaṃghāḥ<br />
            astrair alaṃ bhārabhūtaiḥ kṛtārthaiḥ <br />sthāpyaṃ sthānaṃ te samīpe munīśa
             <span class="ref">BrP_110.22</span></p>
         
         
         <p id="BrP_110.23">
            divyān bhogān kāminībhiḥ sametān <br />devodyāne nandane saṃbhajāmaḥ<br />
            tato yāmaḥ kṛtakāryāḥ sahendrāḥ <br />svaṃ svaṃ sthānaṃ cāyudhānāṃ ca rakṣā
             <span class="ref">BrP_110.23</span></p>
         
         tvayā kṛtā jāyatāṃ tat praśādhi BrP_110.24a
         samarthas tvaṃ rakṣaṇe dhāraṇe ca BrP_110.24b
         brahmovāca
         
         
         <p id="BrP_110.25">
            tadvākyam ākarṇya dadhīcir evaṃ <br />vākyaṃ jagau vibudhān evam astu<br />
            nivāryamāṇaḥ priyaśīlayā striyā <br />kiṃ devakāryeṇa viruddhakāriṇā
             <span class="ref">BrP_110.25</span></p>
         
         
         <p id="BrP_110.26">
            ye jñātaśāstrāḥ paramārthaniṣṭhāḥ <br />saṃsāraceṣṭāsu gatānurāgāḥ<br />
            teṣāṃ parārthavyasanena kiṃ mune <br />yenātra vāmutra sukhaṃ na kiṃcit
             <span class="ref">BrP_110.26</span></p>
         
         
         <p id="BrP_110.27">
            devadviṣo dveṣam anuprayānti <br />datte sthāne vipravarya śṛṇuṣva<br />
            naṣṭe hṛte cāyudhānāṃ munīśa <br />kupyanti devā ripavas te bhavanti
             <span class="ref">BrP_110.27</span></p>
         
         
         <p id="BrP_110.28">
            tasmān nedaṃ vedavidāṃ variṣṭha <br />yuktaṃ dravye parakīye mamatvam<br />
            tāvac ca maitrī dravyabhāvaś ca tāvan <br />naṣṭe hṛte ripavas te bhavanti
             <span class="ref">BrP_110.28</span></p>
         
         
         <p id="BrP_110.29">
            ced asti śaktir dravyadāne tatas te <br />dātavyam evārthine kiṃ vicāryam<br />
            no cet santaḥ parakāryāṇi kuryur <br />vāgbhir manobhiḥ kṛtibhis tathaiva
             <span class="ref">BrP_110.29</span></p>
         
         parasvasaṃdhāraṇam etad eva BrP_110.30a
         sadbhir nirastaṃ tyaja kānta sadyaḥ BrP_110.30b
         brahmovāca
         
         evaṃ priyāyā vacanaṃ sa vipro BrP_110.31b
         niśamya bhāryām idam āha subhrūm BrP_110.31b
         dadhīcir uvāca
         
         purā surāṇām anumānya bhadre BrP_110.32a
         netīti vāṇī na sukhaṃ mamaiti BrP_110.32b
         brahmovāca
         
         
         <p id="BrP_110.33">
            śrutveritaṃ patyur iti priyāyāṃ <br />daivaṃ vinānyan na nṛṇāṃ samartham<br />
            tūṣṇīṃ sthitāyāṃ surasattamās te <br />saṃsthāpya cāstrāṇy atidīptimanti
             <span class="ref">BrP_110.33</span></p>
         
         
         <p id="BrP_110.34">
            natvā munīndraṃ yayur eva lokān <br />daityadviṣo nyastaśastrāḥ kṛtārthāḥ<br />
            gateṣu deveṣu munipravaryo <br />hṛṣṭo 'vasad bhāryayā dharmayuktaḥ
             <span class="ref">BrP_110.34</span></p>
         
         
         <p id="BrP_110.35">
            gate ca kāle hy ativiprayukte <br />daive varṣe saṃkhyayā vai sahasre<br />
            na te surā āyudhānāṃ munīśa <br />vācaṃ manaś cāpi tathaiva cakruḥ
             <span class="ref">BrP_110.35</span></p>
         
         
         <p id="BrP_110.36">
            dadhīcir apy āha gabhastim ojasā <br />devārayo māṃ dviṣatīha bhadre<br />
            na te surā netukāmā bhavanti <br />saṃsthāpitāny atra vadasva yuktam
             <span class="ref">BrP_110.36</span></p>
         
         
         <p id="BrP_110.37">
            sā cāha kāntaṃ vinayād uktam eva <br />tvaṃ jānīṣe nātha yad atra yuktam<br />
            daityā hariṣyanti mahāpravṛddhās <br />tapoyuktā balinaḥ svāyudhāni
             <span class="ref">BrP_110.37</span></p>
         
         
         <p id="BrP_110.38">
            tadastrarakṣārtham idaṃ sa cakre <br />mantrais tu saṃkṣālya jalaiś ca puṇyaiḥ<br />
            tad vāri sarvāstramayaṃ supuṇyaṃ <br />tejoyuktaṃ tac ca papau dadhīciḥ
             <span class="ref">BrP_110.38</span></p>
         
         
         <p id="BrP_110.39">
            nirvīryarūpāṇi tadāyudhāni <br />kṣayaṃ jagmuḥ kramaśaḥ kālayogāt<br />
            surāḥ samāgatya dadhīcim ūcur <br />mahābhayaṃ hy āgataṃ śātravaṃ naḥ
             <span class="ref">BrP_110.39</span></p>
         
         
         <p id="BrP_110.40">
            dadasva cāstrāṇi munipravīra <br />yāni tvadante nihitāni devaiḥ<br />
            dadhīcir apy āha surāribhītyā <br />anāgatyā bhavatāṃ cācireṇa
             <span class="ref">BrP_110.40</span></p>
         
         
         <p id="BrP_110.41">
            astrāṇi pītāni śarīrasaṃsthāny <br />uktāni yuktaṃ mama tad vadantu<br />
            śrutvā taduktaṃ vacanaṃ tu devāḥ <br />procus tam itthaṃ vinayāvanamrāḥ
             <span class="ref">BrP_110.41</span></p>
         
         
         <p id="BrP_110.42">
            astrāṇi dehīti ca vaktum etac <br />chakyaṃ na vānyat prativaktuṃ munīndra<br />
            vinā ca taiḥ paribhūyema nityaṃ <br />puṣṭārayaḥ kva prayāmo munīśa
             <span class="ref">BrP_110.42</span></p>
         
         
         <p id="BrP_110.43">
            na martyaloke na tale na nāke <br />vāsaḥ surāṇāṃ bhavitādya tāta<br />
            tvaṃ vipravaryas tapasā caiva yukto <br />nānyad vaktuṃ yujyate te purastāt
             <span class="ref">BrP_110.43</span></p>
         
         
         <p id="BrP_110.44">
            vipras tadovāca madasthisaṃsthāny <br />astrāṇi gṛhṇantu na saṃśayo 'tra<br />
            devās tam apy āhur anena kiṃ no hy <br />astrair hīnāḥ strītvam āptāḥ surendrāḥ
             <span class="ref">BrP_110.44</span></p>
         
         
         <p id="BrP_110.45">
            punas tadā cāha munipravīras <br />tyakṣye jīvān daihikān yogayuktaḥ<br />
            astrāṇi kurvantu madasthibhūtāny <br />anuttamāny uttamarūpavanti
             <span class="ref">BrP_110.45</span></p>
         
         
         <p id="BrP_110.46">
            kuruṣva cety āhur adīnasattvaṃ <br />dadhīcim ity uttaram agnikalpam<br />
            tadā tu tasya priyam īrayantī <br />na sāṃnidhye prātitheyī munīśa
             <span class="ref">BrP_110.46</span></p>
         
         
         <p id="BrP_110.47">
            te cāpi devās tām adṛṣṭvaiva śīghraṃ <br />tasyā bhītā vipram ūcuḥ kuruṣva<br />
            tatyāja jīvān dustyajān prītiyukto <br />yathāsukhaṃ deham imaṃ juṣadhvam
             <span class="ref">BrP_110.47</span></p>
         
         madasthibhiḥ prītimanto bhavantu BrP_110.48a
         surāḥ sarve kiṃ tu dehena kāryam BrP_110.48b
         brahmovāca
         
         
         <p id="BrP_110.49">
            ity uktvāsau baddhapadmāsanastho <br />nāsāgradattākṣiprakāśaprasannaḥ<br />
            vāyuṃ savahniṃ madhyamodghāṭayogān <br />nītvā śanair daharākāśagarbham
             <span class="ref">BrP_110.49</span></p>
         
         
         <p id="BrP_110.50">
            yad aprameyaṃ paramaṃ padaṃ yad <br />yad brahmarūpaṃ yad upāsitavyam<br />
            tatraiva vinyasya dhiyaṃ mahātmā <br />sāyujyatāṃ brahmaṇo 'sau jagāma
             <span class="ref">BrP_110.50</span></p>
         
         
         <p id="BrP_110.51">
            nirjīvatāṃ prāptam abhīkṣya devāḥ <br />kalevaraṃ tasya surāś ca samyak<br />
            tvaṣṭāram apy ūcur atitvarantaḥ <br />kuruṣva cāstrāṇi bahūni sadyaḥ
             <span class="ref">BrP_110.51</span></p>
         
         
         <p id="BrP_110.52">
            sa cāpi tān āha kathaṃ nu kāryaṃ <br />kalevaraṃ brāhmaṇasyeha devāḥ<br />
            bibhemi kartuṃ dāruṇaṃ cākṣamo 'haṃ <br />vidāritāny āyudhāny uttamāni
             <span class="ref">BrP_110.52</span></p>
         
         tadasthibhūtāni karomi sadyas BrP_110.53a
         tato devā gāḥ samūcus tvarantaḥ BrP_110.53b
         devā ūcuḥ
         
         
         <p id="BrP_110.54">
            vajraṃ mukhaṃ vaḥ kriyate hitārthaṃ <br />gāvo devair āyudhārthaṃ kṣaṇena<br />
            dadhīcidehaṃ tu vidārya yūyam <br />asthīni śuddhāni prayacchatādya
             <span class="ref">BrP_110.54</span></p>
         
         brahmovāca
         
         
         <p id="BrP_110.55">
            tā devavākyāc ca tathaiva cakruḥ <br />saṃlihya cāsthīni daduḥ surāṇām<br />
            surās tvarā jagmur adīnasattvāḥ <br />svam ālayaṃ cāpi tathaiva gāvaḥ
             <span class="ref">BrP_110.55</span></p>
         
         
         <p id="BrP_110.56">
            kṛtvā tathāstrāṇi ca devatānāṃ <br />tvaṣṭā jagāmātha surājñayā tadā<br />
            tataś cirāc chīlavatī subhadrā <br />bhartuḥ priyā bālagarbhā tvarantī
             <span class="ref">BrP_110.56</span></p>
         
         
         <p id="BrP_110.57">
            kare gṛhītvā kalaśaṃ vāripūrṇam <br />umāṃ natvā phalapuṣpaiḥ sametya<br />
            agniṃ ca bhartāram athāśramaṃ ca <br />saṃdraṣṭukāmā hy ājagāmātha śīghram
             <span class="ref">BrP_110.57</span></p>
         
         
         <p id="BrP_110.58">
            āgacchantīṃ tāṃ prātitheyīṃ tadānīṃ <br />nivārayām āsa tadolkapātaḥ<br />
            sā saṃbhramād āgatā cāśramaṃ svaṃ <br />naivāpaśyat tatra bhartāram agre
             <span class="ref">BrP_110.58</span></p>
         
         
         <p id="BrP_110.59">
            kva vā gataś ceti savismayā sā <br />papraccha cāgniṃ prātitheyī tadānīm<br />
            agnis tadovāca savistaraṃ tāṃ <br />devāgamaṃ yācanaṃ vai śarīre
             <span class="ref">BrP_110.59</span></p>
         
         
         <p id="BrP_110.60">
            asthnām upādānam atha prayāṇaṃ <br />śrutvā sarvaṃ duḥkhitā sā babhūva<br />
            duḥkhodvegāt sā papātātha pṛthvyāṃ <br />mandaṃ mandaṃ vahnināśvāsitā ca
             <span class="ref">BrP_110.60</span></p>
         
         prātitheyy uvāca
         
         śāpe 'marāṇāṃ tu nāhaṃ samarthā BrP_110.61a
         agniṃ prāpsye kiṃ nu kāryaṃ bhaven me BrP_110.61b
         brahmovāca
         
         kopaṃ ca duḥkhaṃ ca niyamya sādhvī BrP_110.62a
         tadāvādīd dharmayuktaṃ ca bhartuḥ BrP_110.62b
         prātitheyy uvāca
         
         
         <p id="BrP_110.63">
            utpadyate yat tu vināśi sarvaṃ <br />na śocyam astīti manuṣyaloke<br />
            govipradevārtham iha tyajanti <br />prāṇān priyān puṇyabhājo manuṣyāḥ
             <span class="ref">BrP_110.63</span></p>
         
         
         <p id="BrP_110.64">
            saṃsāracakre parivartamāne <br />dehaṃ samarthaṃ dharmayuktaṃ tv avāpya<br />
            priyān prāṇān devaviprārthahetos <br />te vai dhanyāḥ prāṇino ye tyajanti
             <span class="ref">BrP_110.64</span></p>
         
         
         <p id="BrP_110.65">
            prāṇāḥ sarve 'syāpi dehānvitasya <br />yātāro vai nātra saṃdehaleśaḥ<br />
            evaṃ jñātvā vipragodevadīnādy <br />arthaṃ cainān utsṛjantīśvarās te
             <span class="ref">BrP_110.65</span></p>
         
         
         <p id="BrP_110.66">
            nivāryamāṇo 'pi mayā prapannayā <br />cakāra devāstraparigrahaṃ saḥ<br />
            manogataṃ vetty athavā vidhātuḥ <br />ko martyalokātigaceṣṭitasya
             <span class="ref">BrP_110.66</span></p>
         
         brahmovāca
         
         
         <p id="BrP_110.67">
            ity evam uktvāpūjya cāgnīn yathāvad <br />bhartus tvacā lomabhiḥ sā viveśa<br />
            garbhasthitaṃ bālakaṃ prātitheyī <br />kukṣiṃ vidāryātha kare gṛhītvā
             <span class="ref">BrP_110.67</span></p>
         
         natvā ca gaṅgāṃ bhuvam āśramaṃ ca BrP_110.68a
         vanaspatīn oṣadhīr āśramasthān BrP_110.68b
         prātitheyy uvāca
         
         
         <p id="BrP_110.69">
            pitrā hīno bandhubhir gotrajaiś ca <br />mātrā hīno bālakaḥ sarva eva<br />
            rakṣantu sarve 'pi ca bhūtasaṃghās <br />tathauṣadhyo bālakaṃ lokapālāḥ
             <span class="ref">BrP_110.69</span></p>
         
         
         <p id="BrP_110.70">
            ye bālakaṃ mātṛpitṛprahīṇaṃ <br />sanirviśeṣaṃ svatanuprarūḍhaiḥ<br />
            paśyanti rakṣanti ta eva nūnaṃ <br />brahmādikānām api vandanīyāḥ
             <span class="ref">BrP_110.70</span></p>
         
         brahmovāca
         
         
         <p id="BrP_110.71">
            ity uktvā cātyajad bālaṃ bhartṛcittaparāyaṇā <br />
            pippalānāṃ samīpe tu nyasya bālaṃ namasya ca //
             <span class="ref">BrP_110.71</span></p>
         
         
         <p id="BrP_110.72">
            agniṃ pradakṣiṇīkṛtya yajñapātrasamanvitā <br />
            viveśāgniṃ prātitheyī bhartrā saha divaṃ yayau //
             <span class="ref">BrP_110.72</span></p>
         
         
         <p id="BrP_110.73">
            ruruduś cāśramasthā ye vṛkṣāś ca vanavāsinaḥ <br />
            putravat poṣitā yena ṛṣiṇā ca dadhīcinā //
             <span class="ref">BrP_110.73</span></p>
         
         
         <p id="BrP_110.74">
            vinā tena na jīvāmas tayā mātrā vinā tathā <br />
            mṛgāś ca pakṣiṇaḥ sarve vṛkṣāḥ procuḥ parasparam //
             <span class="ref">BrP_110.74</span></p>
         
         vṛkṣā ūcuḥ
         
         
         <p id="BrP_110.75">
            svargam āseduṣoḥ pitros tadapatyeṣv akṛtrimam <br />
            ye kurvanty aniśaṃ snehaṃ ta eva kṛtino narāḥ //
             <span class="ref">BrP_110.75</span></p>
         
         
         <p id="BrP_110.76">
            dadhīciḥ prātitheyī vā vīkṣate 'smān yathā purā <br />
            tathā pitā na mātā vā dhig asmān pāpino vayam //
             <span class="ref">BrP_110.76</span></p>
         
         
         <p id="BrP_110.77">
            asmākam api sarveṣām ataḥ prabhṛti niścitam <br />
            bālo dadhīciḥ prātitheyī bālo dharmaḥ sanātanaḥ //
             <span class="ref">BrP_110.77</span></p>
         
         brahmovāca
         
         
         <p id="BrP_110.78">
            evam uktvā tadauṣadhyo vanaspatisamanvitāḥ <br />
            somaṃ rājānam abhyetya yācire 'mṛtam uttamam //
             <span class="ref">BrP_110.78</span></p>
         
         
         <p id="BrP_110.79">
            sa cāpi dattavāṃs tebhyaḥ somo 'mṛtam anuttamam <br />
            dadur bālāya te cāpi amṛtaṃ suravallabham //
             <span class="ref">BrP_110.79</span></p>
         
         
         <p id="BrP_110.80">
            sa tena tṛpto vavṛdhe śuklapakṣe yathā śaśī <br />
            pippalaiḥ pālito yasmāt pippalādaḥ sa bālakaḥ <br />
            pravṛddhaḥ pippalān evam uvāca tv ativismitaḥ //
             <span class="ref">BrP_110.80</span></p>
         
         pippalāda uvāca
         
         
         <p id="BrP_110.81">
            mānuṣebhyo mānuṣās tu jāyante pakṣibhiḥ khagāḥ <br />
            bījebhyo vīrudho loke vaiṣamyaṃ naiva dṛśyate <br />
            vārkṣas tv ahaṃ kathaṃ jāto hastapādādijīvavān //
             <span class="ref">BrP_110.81</span></p>
         
         brahmovāca
         
         
         <p id="BrP_110.82">
            vṛkṣās tadvacanaṃ śrutvā sarvam ūcur yathākramam <br />
            dadhīcer maraṇaṃ sādhvyās tathā cāgnipraveśanam //
             <span class="ref">BrP_110.82</span></p>
         
         
         <p id="BrP_110.83">
            asthnāṃ saṃharaṇaṃ devair etat sarvaṃ savistaram <br />
            śrutvā duḥkhasamāviṣṭo nipapāta tadā bhuvi //
             <span class="ref">BrP_110.83</span></p>
         
         
         <p id="BrP_110.84">
            āśvāsitaḥ punar vṛkṣair vākyair dharmārthasaṃhitaiḥ <br />
            āśvastaḥ sa punaḥ prāha tadauṣadhivanaspatīn //
             <span class="ref">BrP_110.84</span></p>
         
         pippalāda uvāca
         
         
         <p id="BrP_110.85">
            pitṛhantṝn haniṣye 'haṃ nānyathā jīvituṃ kṣamaḥ <br />
            pitur mitrāṇi śatrūṃś ca tathā putro 'nuvartate //
             <span class="ref">BrP_110.85</span></p>
         
         
         <p id="BrP_110.86">
            sa eva putro yo 'nyas tu putrarūpo ripuḥ smṛtaḥ <br />
            vadanti pitṛmitrāṇi tārayanty ahitān api //
             <span class="ref">BrP_110.86</span></p>
         
         brahmovāca
         
         
         <p id="BrP_110.87">
            vṛkṣās taṃ bālam ādāya somāntikam athāyayuḥ <br />
            bālavākyaṃ tu te vṛkṣāḥ somāyātha nyavedayan <br />
            śrutvā somo 'pi taṃ bālaṃ pippalādam abhāṣata //
             <span class="ref">BrP_110.87</span></p>
         
         soma uvāca
         
         
         <p id="BrP_110.88">
            gṛhāṇa vidyāṃ vidhivat samagrāṃ <br />tapaḥsamṛddhiṃ ca śubhāṃ ca vācam<br />
            śauryaṃ ca rūpaṃ ca balaṃ ca buddhiṃ <br />saṃprāpsyase putra madājñayā tvam
             <span class="ref">BrP_110.88</span></p>
         
         brahmovāca
         
         
         <p id="BrP_110.89">
            pippalādas tam apy āha oṣadhīśaṃ vinītavat //
             <span class="ref">BrP_110.89</span></p>
         
         pippalāda uvāca
         
         
         <p id="BrP_110.90">
            sarvam etad vṛthā manye pitṛhantṛviniṣkṛtim <br />
            na karomy atra yāvac ca tasmāt tat prathamaṃ vada //
             <span class="ref">BrP_110.90</span></p>
         
         
         <p id="BrP_110.91">
            yasmin deśe yatra kāle yasmin deve ca mantrake <br />
            yatra tīrthe ca sidhyeta matsaṃkalpaḥ surottama //
             <span class="ref">BrP_110.91</span></p>
         
         brahmovāca
         
         
         <p id="BrP_110.92">
            candraḥ prāha ciraṃ dhyātvā bhuktir vā muktir eva vā <br />
            sarvaṃ maheśvarād devāj jāyate nātra saṃśayaḥ //
             <span class="ref">BrP_110.92</span></p>
         
         
         <p id="BrP_110.93">
            sa somaṃ punar apy āha kathaṃ drakṣye maheśvaram <br />
            bālo 'haṃ bālabuddhiś ca na sāmarthyaṃ tapas tathā //
             <span class="ref">BrP_110.93</span></p>
         
         candra uvāca
         
         
         <p id="BrP_110.94">
            gautamīṃ gaccha bhadra tvaṃ stuhi cakreśvaraṃ haram <br />
            prasannas tu taveśāno hy alpāyāsena vatsaka //
             <span class="ref">BrP_110.94</span></p>
         
         
         <p id="BrP_110.95">
            prīto bhaven mahādevaḥ sākṣāt kāruṇikaḥ śivaḥ <br />
            āste sākṣātkṛtaḥ śaṃbhur viṣṇunā prabhaviṣṇunā //
             <span class="ref">BrP_110.95</span></p>
         
         
         <p id="BrP_110.96">
            varaṃ ca dattavān viṣṇoś cakraṃ ca tridaśārcitam <br />
            gaccha tatra mahābuddhe daṇḍake gautamīṃ nadīm //
             <span class="ref">BrP_110.96</span></p>
         
         
         <p id="BrP_110.97">
            cakreśvaraṃ nāma tīrthaṃ jānanty oṣadhayas tu tat <br />
            taṃ gatvā stuhi deveśaṃ sarvabhāvena śaṃkaram <br />
            sa te prītamanās tāta sarvān kāmān pradāsyati //
             <span class="ref">BrP_110.97</span></p>
         
         brahmovāca
         
         
         <p id="BrP_110.98">
            tad rājavacanād brahman pippalādo mahāmuniḥ <br />
            ājagāma jagannātho yatra rudraḥ sa cakradaḥ //
             <span class="ref">BrP_110.98</span></p>
         
         
         <p id="BrP_110.99">
            taṃ bālaṃ kṛpayāviṣṭāḥ pippalāḥ svāśramān yayuḥ <br />
            godāvaryāṃ tataḥ snātvā natvā tribhuvaneśvaram <br />
            tuṣṭāva sarvabhāvena pippalādaḥ śivaṃ śuciḥ //
             <span class="ref">BrP_110.99</span></p>
         
         pippalāda uvāca
         
         
         <p id="BrP_110.100">
            sarvāṇi karmāṇi vihāya dhīrās <br />tyaktaiṣaṇā nirjitacittavātāḥ<br />
            yaṃ yānti muktyai śaraṇaṃ prayatnāt <br />tam ādidevaṃ praṇamāmi śaṃbhum
             <span class="ref">BrP_110.100</span></p>
         
         
         <p id="BrP_110.101">
            yaḥ sarvasākṣī sakalāntarātmā <br />sarveśvaraḥ sarvakalānidhānam<br />
            vijñāya maccittagataṃ samastaṃ <br />sa me smarāriḥ karuṇāṃ karotu
             <span class="ref">BrP_110.101</span></p>
         
         
         <p id="BrP_110.102">
            digīśvarāñ jitya surārcitasya <br />kailāsam āndolayataḥ purāreḥ<br />
            aṅguṣṭhakṛtyaiva rasātalād adho <br />gatasya tasyaiva daśānanasya
             <span class="ref">BrP_110.102</span></p>
         
         
         <p id="BrP_110.103">
            ālūnakāyasya giraṃ niśamya <br />vihasya devyā saha dattam iṣṭam<br />
            tasmai prasannaḥ kupito 'pi tadvad <br />ayuktadātāsi maheśvara tvam
             <span class="ref">BrP_110.103</span></p>
         
         
         <p id="BrP_110.104">
            sautrāmaṇīm ṛddhim adhaḥ sa cakre <br />yo 'rcāṃ harau nityam atīva kṛtvā<br />
            bāṇaḥ praśasyaḥ kṛtavān uccapūjāṃ <br />ramyāṃ manojñāṃ śaśikhaṇḍamauleḥ
             <span class="ref">BrP_110.104</span></p>
         
         
         <p id="BrP_110.105">
            jitvā ripūn devagaṇān prapūjya <br />guruṃ namaskartum agād viśākhaḥ<br />
            cukopa dṛṣṭvā gaṇanātham ūḍham <br />aṅke tam āropya jahāsa somaḥ
             <span class="ref">BrP_110.105</span></p>
         
         
         <p id="BrP_110.106">
            īśāṅkarūḍho 'pi śiśusvabhāvān <br />na mātur aṅkaṃ pramumoca bālaḥ<br />
            kruddhaṃ sutaṃ bodhitum apy aśaktas <br />tato 'rdhanāritvam avāpa somaḥ
             <span class="ref">BrP_110.106</span></p>
         
         brahmovāca
         
         
         <p id="BrP_110.107">
            tataḥ svayaṃbhūḥ suprītaḥ pippalādam abhāṣata //
             <span class="ref">BrP_110.107</span></p>
         
         śiva uvāca
         
         
         <p id="BrP_110.108">
            varaṃ varaya bhadraṃ te pippalāda yathepsitam //
             <span class="ref">BrP_110.108</span></p>
         
         pippalāda uvāca
         
         
         <p id="BrP_110.109">
            hato devair mahādeva pitā mama mahāyaśāḥ <br />
            adāmbhikaḥ satyavādī tathā mātā pativratā //
             <span class="ref">BrP_110.109</span></p>
         
         
         <p id="BrP_110.110">
            devebhyaś ca tayor nāśaṃ śrutvā nātha savistaram <br />
            duḥkhakopasamāviṣṭo nāhaṃ jīvitum utsahe //
             <span class="ref">BrP_110.110</span></p>
         
         
         <p id="BrP_110.111">
            tasmān me dehi sāmarthyaṃ nāśayeyaṃ surān yathā <br />
            avadhyasevyas trailokye tvam eva śaśiśekhara //
             <span class="ref">BrP_110.111</span></p>
         
         īśvara uvāca
         
         
         <p id="BrP_110.112">
            tṛtīyaṃ nayanaṃ draṣṭuṃ yadi śaknoṣi me 'nagha <br />
            tataḥ samartho bhavitā devāṃś chedayituṃ bhavān //
             <span class="ref">BrP_110.112</span></p>
         
         brahmovāca
         
         
         <p id="BrP_110.113">
            tato draṣṭuṃ manaś cakre tṛtīyaṃ locanaṃ vibhoḥ <br />
            na śaśāka tadovāca na śakto 'smīti śaṃkaram //
             <span class="ref">BrP_110.113</span></p>
         
         īśvara uvāca
         
         
         <p id="BrP_110.114">
            kiṃcit kuru tapo bāla yadā drakṣyasi locanam <br />
            tṛtīyaṃ tvaṃ tadābhīṣṭaṃ prāpsyase nātra saṃśayaḥ //
             <span class="ref">BrP_110.114</span></p>
         
         brahmovāca
         
         
         <p id="BrP_110.115">
            etac chrutveśānavākyaṃ tapase kṛtaniścayaḥ <br />
            dadhīcisūnur dharmātmā tatraiva bahulāḥ samāḥ //
             <span class="ref">BrP_110.115</span></p>
         
         
         <p id="BrP_110.116">
            śivadhyānaikanirato bālo 'pi balavān iva <br />
            pratyahaṃ prātar utthāya snātvā natvā gurūn kramāt //
             <span class="ref">BrP_110.116</span></p>
         
         
         <p id="BrP_110.117">
            sukhāsīno manaḥ kṛtvā suṣumnāyām ananyadhīḥ <br />
            hastasvastikam āropya nābhau vismṛtasaṃsṛtiḥ //
             <span class="ref">BrP_110.117</span></p>
         
         
         <p id="BrP_110.118">
            sthānāt sthānāntarotkarṣān vidadhyau śāṃbhavaṃ mahaḥ <br />
            dadarśa cakṣur devasya tṛtīyaṃ pippalāśanaḥ <br />
            kṛtāñjalipuṭo bhūtvā vinīta idam abravīt //
             <span class="ref">BrP_110.118</span></p>
         
         pippalāda uvāca
         
         
         <p id="BrP_110.119">
            śaṃbhunā devadevena varo dattaḥ purā mama <br />
            tārtīyacakṣuṣo jyotir yadā paśyasi tatkṣaṇāt //
             <span class="ref">BrP_110.119</span></p>
         
         
         <p id="BrP_110.120">
            sarvaṃ te prārthitaṃ sidhyed ity āha tridaśeśvaraḥ <br />
            tasmād ripuvināśāya hetubhūtāṃ prayaccha me //
             <span class="ref">BrP_110.120</span></p>
         
         
         <p id="BrP_110.121">
            tadaiva pippalāḥ procur vaḍavāpi mahādyute <br />
            mātā tava prātitheyī vadanty evaṃ divaṃ gatā //
             <span class="ref">BrP_110.121</span></p>
         
         
         <p id="BrP_110.122">
            parābhidrohaniratā vismṛtātmahitā narāḥ <br />
            itas tato bhrāntacittāḥ patanti narakāvaṭe //
             <span class="ref">BrP_110.122</span></p>
         
         
         <p id="BrP_110.123">
            tan mātṛvacanaṃ śrutvā kupitaḥ pippalāśanaḥ <br />
            abhimāne jvalaty antaḥ sādhuvādo nirarthakaḥ //
             <span class="ref">BrP_110.123</span></p>
         
         
         <p id="BrP_110.124">
            dehi dehīti taṃ prāha kṛtyā netravinirgatā <br />
            vaḍaveti smaran vipraḥ kṛtyāpi vaḍavākṛtiḥ //
             <span class="ref">BrP_110.124</span></p>
         
         
         <p id="BrP_110.125">
            sarvasattvavināśāya prabhūtānalagarbhiṇī <br />
            gabhastinī bālagarbhā yā mātā pippalāśinaḥ //
             <span class="ref">BrP_110.125</span></p>
         
         
         <p id="BrP_110.126">
            taddhyānayogāt tu jātā kṛtyā sānalagarbhiṇī <br />
            utpannā sā mahāraudrā mṛtyujihveva bhīṣaṇā //
             <span class="ref">BrP_110.126</span></p>
         
         
         <p id="BrP_110.127">
            avocat pippalādaṃ taṃ kiṃ kṛtyaṃ me vadasva tat <br />
            pippalādo 'pi tāṃ prāha devān khāda ripūn mama //
             <span class="ref">BrP_110.127</span></p>
         
         
         <p id="BrP_110.128">
            jagrāha sā tathety uktvā pippalādaṃ purasthitam <br />
            sa prāha kim idaṃ kṛtye sā cāpy āha tvayoditam //
             <span class="ref">BrP_110.128</span></p>
         
         
         <p id="BrP_110.129">
            devaiś ca nirmitaṃ dehaṃ tato bhītaḥ śivaṃ yayau <br />
            tuṣṭāva devaṃ sa muniḥ kṛtyāṃ prāha tadā śivaḥ //
             <span class="ref">BrP_110.129</span></p>
         
         śiva uvāca
         
         
         <p id="BrP_110.130">
            yojanāntaḥsthitāñ jīvān na gṛhāṇa madājñayā <br />
            tasmād yāhi tato dūraṃ kṛtye kṛtyaṃ tataḥ kuru //
             <span class="ref">BrP_110.130</span></p>
         
         brahmovāca
         
         
         <p id="BrP_110.131">
            tīrthāt tu pippalāt pūrvaṃ yāvad yojanasaṃkhyayā <br />
            prātiṣṭhad vaḍavārūpā kṛtyā sā ṛṣinirmitā //
             <span class="ref">BrP_110.131</span></p>
         
         
         <p id="BrP_110.132">
            tasyāṃ jāto mahān agnir lokasaṃharaṇakṣamaḥ <br />
            taṃ dṛṣṭvā vibudhāḥ sarve trastāḥ śaṃbhum upāgaman //
             <span class="ref">BrP_110.132</span></p>
         
         
         <p id="BrP_110.133">
            cakreśvaraṃ pippaleśaṃ pippalādena toṣitam <br />
            stuvanto bhītamanasaḥ śaṃbhum ūcur divaukasaḥ //
             <span class="ref">BrP_110.133</span></p>
         
         devā ūcuḥ
         
         
         <p id="BrP_110.134">
            rakṣasva śaṃbho kṛtyāsmān bādhate tadbhavānalaḥ <br />
            śaraṇaṃ bhava sarveśa bhītānām abhayaprada //
             <span class="ref">BrP_110.134</span></p>
         
         
         <p id="BrP_110.135">
            sarvataḥ paribhūtānām ārtānāṃ śrāntacetasām <br />
            sarveṣām eva jantūnāṃ tvam eva śaraṇaṃ śiva //
             <span class="ref">BrP_110.135</span></p>
         
         
         <p id="BrP_110.136">
            ṛṣiṇābhyarthitā kṛtyā tvaccakṣurvahninirgatā <br />
            sā jighāṃsati lokāṃs trīṃs tvaṃ nas trātā na cetaraḥ //
             <span class="ref">BrP_110.136</span></p>
         
         brahmovāca
         
         
         <p id="BrP_110.137">
            tān abravīj jagannātho yojanāntarnivāsinaḥ <br />
            na bādhate tv asau kṛtyā tasmād yūyam aharniśam <br />
            ihaivāsadhvam amarās tasyā vo na bhayaṃ bhavet //
             <span class="ref">BrP_110.137</span></p>
         
         brahmovāca
         
         
         <p id="BrP_110.138">
            punar ūcuḥ sureśānaṃ tvayā dattaṃ triviṣṭapam <br />
            tat tyaktvātra kathaṃ nātha vatsyāmas tridaśārcita //
             <span class="ref">BrP_110.138</span></p>
         
         brahmovāca
         
         
         <p id="BrP_110.140">
            devānāṃ vacanaṃ śrutvā śivo vākyam athābravīt //
             <span class="ref">BrP_110.140</span></p>
         
         śiva uvāca
         
         
         <p id="BrP_110.141">
            devo 'sau viśvataścakṣur yo devo viśvatomukhaḥ <br />
            yo raśmibhis tu dhamate nityaṃ yo janako mataḥ //
             <span class="ref">BrP_110.141</span></p>
         
         
         <p id="BrP_110.142">
            sa sūrya eka evātra sākṣād rūpeṇa sarvadā <br />
            sthitiṃ karotu tanmūrtau bhaviṣyanty akhilāḥ sthitāḥ //
             <span class="ref">BrP_110.142</span></p>
         
         brahmovāca
         
         
         <p id="BrP_110.143">
            tatheti śaṃbhuvacanāt pārijātataros tadā <br />
            devā divākaraṃ cakrus tvaṣṭā bhāskaram abravīt //
             <span class="ref">BrP_110.143</span></p>
         
         tvaṣṭovāca
         
         
         <p id="BrP_110.144">
            ihaivāssva jagatsvāmin rakṣemān vibudhān svayam <br />
            svāṃśaiś ca vayam apy atra tiṣṭhāmaḥ śaṃbhusaṃnidhau //
             <span class="ref">BrP_110.144</span></p>
         
         
         <p id="BrP_110.145">
            cakreśvarasya parito yāvad yojanasaṃkhyayā <br />
            gaṅgāyā ubhayaṃ tīram āsādyāsan surottamāḥ //
             <span class="ref">BrP_110.145</span></p>
         
         
         <p id="BrP_110.146">
            aṅgulyardhārdhamātraṃ tu gaṅgātīraṃ samāśritāḥ <br />
            tisraḥ koṭyas tathā pañca śatāni munisattama <br />
            tīrthānāṃ tatra vyuṣṭiṃ ca kaḥ śṛṇoti bravīti vā //
             <span class="ref">BrP_110.146</span></p>
         
         brahmovāca
         
         
         <p id="BrP_110.147">
            tataḥ suragaṇāḥ sarve vinītāḥ śivam abruvan //
             <span class="ref">BrP_110.147</span></p>
         
         devā ūcuḥ
         
         
         <p id="BrP_110.148">
            pippalādaṃ sureśāna śamaṃ naya jaganmaya //
             <span class="ref">BrP_110.148</span></p>
         
         brahmovāca
         
         
         <p id="BrP_110.149">
            om ity uktvā jagannāthaḥ pippalādam avocata //
             <span class="ref">BrP_110.149</span></p>
         
         śiva uvāca
         
         
         <p id="BrP_110.150">
            nāśiteṣv api deveṣu pitā te nāgamiṣyati <br />
            dattāḥ pitrā tava prāṇā devānāṃ kāryasiddhaye //
             <span class="ref">BrP_110.150</span></p>
         
         
         <p id="BrP_110.151">
            dīnārtakaruṇābandhuḥ ko hi tādṛgbhave bhavet <br />
            tathā yātā divaṃ tāta tava mātā pativratā //
             <span class="ref">BrP_110.151</span></p>
         
         
         <p id="BrP_110.152">
            samā kāpy atra matayā lopāmudrāpy arundhatī <br />
            yad asthibhiḥ surāḥ sarve jayinaḥ sukhinaḥ sadā //
             <span class="ref">BrP_110.152</span></p>
         
         
         <p id="BrP_110.153">
            tenāvāptaṃ yaśaḥ sphītaṃ tava mātrākṣayaṃ kṛtam <br />
            tvayā putreṇa sarvatra nātaḥ parataraṃ kṛtam //
             <span class="ref">BrP_110.153</span></p>
         
         
         <p id="BrP_110.154">
            tvatpratāpabhayāt svargāc cyutāṃs tvaṃ pātum arhasi <br />
            kāṃdiśīkāṃs tava bhayād amarāṃs trātum arhasi <br />
            nārtatrāṇād abhyadhikaṃ sukṛtaṃ kvāpi vidyate //
             <span class="ref">BrP_110.154</span></p>
         
         
         <p id="BrP_110.155">
            yāvad yaśaḥ sphurati cāru manuṣyaloke <br />ahāni tāvanti divaṃ gatasya<br />
            dine dine varṣasaṃkhyā parasmiṃl <br />loke vāso jāyate nirvikāraḥ
             <span class="ref">BrP_110.155</span></p>
         
         
         <p id="BrP_110.156">
            mṛtās ta evātra yaśo na yeṣām <br />andhās ta eva śrutavarjitā ye<br />
            ye dānaśīlā na napuṃsakās te <br />ye dharmaśīlā na ta eva śocyāḥ
             <span class="ref">BrP_110.156</span></p>
         
         brahmovāca
         
         
         <p id="BrP_110.157">
            bhāṣitaṃ devadevasya śrutvā śānto 'bhavan muniḥ <br />
            kṛtāñjalipuṭo bhūtvā natvā nātham athābravīt //
             <span class="ref">BrP_110.157</span></p>
         
         pippalāda uvāca
         
         
         <p id="BrP_110.158">
            vāgbhir manobhiḥ kṛtibhiḥ kadācin <br />mamopakurvanti hite ratā ye<br />
            tebhyo hitārthaṃ tv iha cāpareṣāṃ <br />somaṃ namasyāmi surādipūjyam
             <span class="ref">BrP_110.158</span></p>
         
         
         <p id="BrP_110.159">
            saṃrakṣito yair abhivardhitaś ca <br />samānagotraś ca samānadharmā<br />
            teṣām abhīṣṭāni śivaḥ karotu <br />bālendumauliṃ praṇato 'smi nityam
             <span class="ref">BrP_110.159</span></p>
         
         
         <p id="BrP_110.160">
            yair ahaṃ vardhito nityaṃ mātṛvat pitṛvat prabho <br />
            tannāmnā jāyatāṃ tīrthaṃ devadeva jagattraye //
             <span class="ref">BrP_110.160</span></p>
         
         
         <p id="BrP_110.161">
            yaśas tu teṣāṃ bhavitā tebhyo 'ham anṛṇas tataḥ <br />
            yāni kṣetrāṇi devānāṃ yāni tīrthāni bhūtale //
             <span class="ref">BrP_110.161</span></p>
         
         
         <p id="BrP_110.162">
            tebhyo yad idam adhikam anumanyantu devatāḥ <br />
            tataḥ kṣame 'haṃ devānām aparādhaṃ nirañjanaḥ //
             <span class="ref">BrP_110.162</span></p>
         
         brahmovāca
         
         
         <p id="BrP_110.163">
            tataḥ samakṣaṃ surasākṣarāṃ giraṃ <br />sahasracakṣuḥpramukhāṃs tathāgrataḥ<br />
            uvāca devā api menire vaco <br />dadhīciputroditam ādareṇa
             <span class="ref">BrP_110.163</span></p>
         
         
         <p id="BrP_110.164">
            bālasya buddhiṃ vinayaṃ ca vidyāṃ <br />śauryaṃ balaṃ sāhasaṃ satyavācam<br />
            pitror bhaktiṃ bhāvaśuddhiṃ viditvā <br />tadāvādīc chaṃkaraḥ pippalādam
             <span class="ref">BrP_110.164</span></p>
         
         śaṃkara uvāca
         
         
         <p id="BrP_110.165">
            vatsa yad vai priyaṃ kāmaṃ yac cāpi suravallabham <br />
            prāpsyase vada kalyāṇaṃ nānyathā tvaṃ manaḥ kṛthāḥ //
             <span class="ref">BrP_110.165</span></p>
         
         pippalāda uvāca
         
         
         <p id="BrP_110.166">
            ye gaṅgāyām āplutā dharmaniṣṭhāḥ <br />saṃpaśyanti tvatpadābjaṃ maheśa<br />
            sarvān kāmān āpnuvantu prasahya <br />dehānte te padam āyāntu śaivam
             <span class="ref">BrP_110.166</span></p>
         
         
         <p id="BrP_110.167">
            tātaḥ prāptas tvatpadaṃ cāmbikā me <br />nātha prāptā pippalaś cāmarāś ca<br />
            sukhaṃ prāptā nāthanāthaṃ vilokya <br />tvāṃ paśyeyus tvatpadaṃ te prayāntu
             <span class="ref">BrP_110.167</span></p>
         
         brahmovāca
         
         
         <p id="BrP_110.168">
            tathety uktvā pippalādaṃ devadevo maheśvaraḥ <br />
            abhinandya ca taṃ devaiḥ sārdhaṃ vākyam athābravīt //
             <span class="ref">BrP_110.168</span></p>
         
         
         <p id="BrP_110.169">
            devā api mudā yuktā nirbhayās tatkṛtād bhayāt <br />
            idam ūcuḥ sarva eva dādhīcaṃ śivasaṃnidhau //
             <span class="ref">BrP_110.169</span></p>
         
         devā ūcuḥ
         
         
         <p id="BrP_110.170">
            surāṇāṃ yad abhīṣṭaṃ ca tvayā kṛtam asaṃśayam <br />
            pālitā devadevasya ājñā trailokyamaṇḍanī //
             <span class="ref">BrP_110.170</span></p>
         
         
         <p id="BrP_110.171">
            yācitaṃ ca tvayā pūrvaṃ parārthaṃ nātmane dvija <br />
            tasmād anyatamaṃ brūhi kiṃcid dāsyāmahe vayam //
             <span class="ref">BrP_110.171</span></p>
         
         brahmovāca
         
         
         <p id="BrP_110.172">
            punaḥ punas tad evocuḥ surasaṃghā dvijottamam <br />
            kṛtāñjalipuṭaḥ pūrvaṃ natvā śaṃbhusurān idam <br />
            uvāca pippalādaś ca umāṃ natvā ca pippalān //
             <span class="ref">BrP_110.172</span></p>
         
         pippalāda uvāca
         
         
         <p id="BrP_110.173">
            pitarau draṣṭukāmo 'smi sadā me śabdagocarau <br />
            te dhanyāḥ prāṇino loke mātāpitror vaśe sthitāḥ //
             <span class="ref">BrP_110.173</span></p>
         
         
         <p id="BrP_110.174">
            śuśrūṣaṇaparā nityaṃ tatpādājñāpratīkṣakāḥ <br />
            indriyāṇi śarīraṃ ca kulaṃ śaktiṃ dhiyaṃ vapuḥ //
             <span class="ref">BrP_110.174</span></p>
         
         
         <p id="BrP_110.175">
            parilabhya tayoḥ kṛtye kṛtakṛtyo bhavet svayam <br />
            paśūnāṃ pakṣiṇāṃ cāpi sulabhaṃ mātṛdarśanam //
             <span class="ref">BrP_110.175</span></p>
         
         
         <p id="BrP_110.176">
            durlabhaṃ mama tac cāpi pṛcche pāpaphalaṃ nu kim <br />
            durlabhaṃ ca tathā cet syāt sarveṣāṃ yasya kasyacit //
             <span class="ref">BrP_110.176</span></p>
         
         
         <p id="BrP_110.177">
            nopapadyeta sulabhaṃ matto nānyo 'sti pāpakṛt <br />
            tayor darśanamātraṃ ca yadi prāpsye surottamāḥ //
             <span class="ref">BrP_110.177</span></p>
         
         
         <p id="BrP_110.178">
            manovākkāyakarmabhyaḥ phalaṃ prāptaṃ bhaviṣyati <br />
            pitarau ye na paśyanti samutpannā na saṃsṛtau <br />
            teṣāṃ mahāpātakānāṃ kaḥ saṃkhyāṃ kartum īśvaraḥ //
             <span class="ref">BrP_110.178</span></p>
         
         brahmovāca
         
         
         <p id="BrP_110.179">
            tad ṛṣer vacanaṃ śrutvā mithaḥ saṃmantrya te surāḥ <br />
            vimānavaram ārūḍhau pitarau daṃpatī śubhau //
             <span class="ref">BrP_110.179</span></p>
         
         
         <p id="BrP_110.180">
            tava saṃdarśanākāṅkṣau drakṣyase vādya niścitam <br />
            viṣādaṃ lobhamohau ca tyaktvā cittaṃ śamaṃ naya //
             <span class="ref">BrP_110.180</span></p>
         
         
         <p id="BrP_110.181">
            paśya paśyeti taṃ prāhur dādhīcaṃ surasattamāḥ <br />
            vimānavaram ārūḍhau svargiṇau svarṇabhūṣaṇau //
             <span class="ref">BrP_110.181</span></p>
         
         
         <p id="BrP_110.182">
            tava saṃdarśanākāṅkṣau pitarau daṃpatī śubhau <br />
            vījyamānau surastrībhiḥ stūyamānau ca kiṃnaraiḥ //
             <span class="ref">BrP_110.182</span></p>
         
         
         <p id="BrP_110.183">
            dṛṣṭvā sa mātāpitarau nanāma śivasaṃnidhau <br />
            harṣabāṣpāśrunayanau sa kathaṃcid uvāca tau //
             <span class="ref">BrP_110.183</span></p>
         
         putra uvāca
         
         
         <p id="BrP_110.184">
            tārayanty eva pitarāv anye putrāḥ kulodvahāḥ <br />
            ahaṃ tu mātur udare kevalaṃ bhedakāraṇam <br />
            evaṃbhūto 'pi tau mohāt paśyeyam atidurmatiḥ //
             <span class="ref">BrP_110.184</span></p>
         
         brahmovāca
         
         
         <p id="BrP_110.185">
            tāv ālokya tato duḥkhād vaktuṃ naiva śaśāka saḥ <br />
            devāś ca mātāpitarau pippalādam athābruvan //
             <span class="ref">BrP_110.185</span></p>
         
         
         <p id="BrP_110.186">
            dhanyas tvaṃ putra lokeṣu yasya kīrtir gatā divam <br />
            sākṣātkṛtas tvayā tryakṣo devāś cāśvāsitās tvayā <br />
            tvayā putreṇa sallokā na kṣīyante kadācana //
             <span class="ref">BrP_110.186</span></p>
         
         brahmovāca
         
         
         <p id="BrP_110.187">
            puṣpavṛṣṭis tadā svargāt papāta tasya mūrdhani <br />
            jayaśabdaḥ surair uktaḥ prādurbhūto mahāmune //
             <span class="ref">BrP_110.187</span></p>
         
         
         <p id="BrP_110.188">
            āśiṣaṃ tu sute dattvā dadhīciḥ saha bhāryayā <br />
            śaṃbhuṃ gaṅgāṃ surān natvā putraṃ vākyam athābravīt //
             <span class="ref">BrP_110.188</span></p>
         
         dadhīcir uvāca
         
         
         <p id="BrP_110.189">
            prāpya bhāryāṃ śive bhaktiṃ kuru gaṅgāṃ ca sevaya <br />
            putrān utpādya vidhivad yajñān iṣṭvā sadakṣiṇān <br />
            kṛtakṛtyas tato vatsa ākramasva ciraṃ divam //
             <span class="ref">BrP_110.189</span></p>
         
         brahmovāca
         
         
         <p id="BrP_110.190">
            karomy evam iti prāha dadhīciṃ pippalāśanaḥ <br />
            dadhīciḥ putram āśvāsya bhāryayā ca punaḥ punaḥ //
             <span class="ref">BrP_110.190</span></p>
         
         
         <p id="BrP_110.191">
            anujñātaḥ suragaṇaiḥ punaḥ sa divam ākramat <br />
            devā apy ūcire sarve pippalādaṃ sasaṃbhramāḥ //
             <span class="ref">BrP_110.191</span></p>
         
         devā ūcuḥ
         
         
         <p id="BrP_110.192">
            kṛtyāṃ śamaya bhadraṃ te tad utpannaṃ mahānalam //
             <span class="ref">BrP_110.192</span></p>
         
         brahmovāca
         
         
         <p id="BrP_110.193">
            pippalādas tu tān āha na śakto 'haṃ nivāraṇe <br />
            asatyaṃ naiva vaktāhaṃ yūyaṃ kṛtyāṃ tu brūta tām //
             <span class="ref">BrP_110.193</span></p>
         
         
         <p id="BrP_110.194">
            māṃ dṛṣṭvā sā mahāraudrā viparītaṃ kariṣyati <br />
            tām eva gatvā vibudhāḥ procus te śāntikāraṇam //
             <span class="ref">BrP_110.194</span></p>
         
         
         <p id="BrP_110.195">
            analaṃ ca yathāprīti te ubhe nety avocatām <br />
            sarveṣāṃ bhakṣaṇāyaiva sṛṣṭā cāhaṃ dvijanmanā //
             <span class="ref">BrP_110.195</span></p>
         
         
         <p id="BrP_110.196">
            tathā ca matprasūto 'gnir anyathā tat kathaṃ bhavet <br />
            mahābhūtāni pañcāpi sthāvaraṃ jaṅgamaṃ tathā //
             <span class="ref">BrP_110.196</span></p>
         
         
         <p id="BrP_110.197">
            sarvam asmanmukhe vidyād vaktavyaṃ nāvaśiṣyate <br />
            mayā saṃmantrya te devāḥ punar ūcur ubhāv api //
             <span class="ref">BrP_110.197</span></p>
         
         
         <p id="BrP_110.198">
            bhakṣayetām ubhau sarvaṃ yathānukramatas tathā <br />
            vaḍavāpi surān evam uvāca śṛṇu nārada //
             <span class="ref">BrP_110.198</span></p>
         
         vaḍavovāca
         
         
         <p id="BrP_110.199">
            bhavatām icchayā sarvaṃ bhakṣyaṃ me surasattamāḥ //
             <span class="ref">BrP_110.199</span></p>
         
         brahmovāca
         
         
         <p id="BrP_110.200">
            vaḍavā sā nadī jātā gaṅgayā saṃgatā mune <br />
            tadbhavas tu mahān agnir ya āsīd atibhīṣaṇaḥ <br />
            tam āhur amarā vahniṃ bhūtānām ādito viduḥ //
             <span class="ref">BrP_110.200</span></p>
         
         surā ūcuḥ
         
         
         <p id="BrP_110.201">
            āpo jyeṣṭhatamā jñeyās tathaiva prathamaṃ bhavān <br />
            tatrāpy apāṃpatiṃ jyeṣṭhaṃ samudram aśanaṃ kuru <br />
            yathaiva tu vayaṃ brūmo gaccha bhuṅkṣva yathāsukham //
             <span class="ref">BrP_110.201</span></p>
         
         brahmovāca
         
         
         <p id="BrP_110.202">
            analas tv amarān āha āpas tatra kathaṃ tv aham <br />
            vrajeyaṃ yadi māṃ tatra prāpayanty udakaṃ mahat //
             <span class="ref">BrP_110.202</span></p>
         
         
         <p id="BrP_110.203">
            bhavanta eva te 'py āhuḥ kathaṃ te 'gne gatir bhavet <br />
            agnir apy āha tān devān kanyā māṃ guṇaśālinī //
             <span class="ref">BrP_110.203</span></p>
         
         
         <p id="BrP_110.204">
            hiraṇyakalaśe sthāpya nayed yatra gatir mama <br />
            tasya tad vacanaṃ śrutvā kanyām ūcuḥ sarasvatīm //
             <span class="ref">BrP_110.204</span></p>
         
         devā ūcuḥ
         
         
         <p id="BrP_110.205">
            nayainam analaṃ śīghraṃ śirasā varuṇālayam //
             <span class="ref">BrP_110.205</span></p>
         
         brahmovāca
         
         
         <p id="BrP_110.206">
            sarasvatī surān āha naikā śaktā ca dhāraṇe <br />
            yuktā catasṛbhiḥ śīghraṃ vaheyaṃ varuṇālayam //
             <span class="ref">BrP_110.206</span></p>
         
         
         <p id="BrP_110.207">
            sarasvatyā vacaḥ śrutvā gaṅgāṃ ca yamunāṃ tathā <br />
            narmadāṃ tapatīṃ caiva surāḥ procuḥ pṛthak pṛthak //
             <span class="ref">BrP_110.207</span></p>
         
         
         <p id="BrP_110.208">
            tābhiḥ samanvitovāha hiraṇyakalaśe 'nalam <br />
            saṃsthāpya śirasādhārya tā jagmur varuṇālayam //
             <span class="ref">BrP_110.208</span></p>
         
         
         <p id="BrP_110.209">
            saṃsthāpya yatra deveśaḥ somanātho jagatpatiḥ <br />
            adhyāste vibudhaiḥ sārdhaṃ prabhāse śaśibhūṣaṇaḥ //
             <span class="ref">BrP_110.209</span></p>
         
         
         <p id="BrP_110.210">
            prāpayām āsur analaṃ pañcanadyaḥ sarasvatī <br />
            adhyāste ca mahān agniḥ piban vāri śanaiḥ śanaiḥ //
             <span class="ref">BrP_110.210</span></p>
         
         
         <p id="BrP_110.211">
            tataḥ suragaṇāḥ sarve śivam ūcuḥ surottamam //
             <span class="ref">BrP_110.211</span></p>
         
         devā ūcuḥ
         
         
         <p id="BrP_110.212">
            asthnāṃ ca pāvanaṃ brūhi asmākaṃ ca gavāṃ tathā //
             <span class="ref">BrP_110.212</span></p>
         
         brahmovāca
         
         
         <p id="BrP_110.213">
            śivaḥ prāha tadā sarvān gaṅgām āplutya yatnataḥ <br />
            devāś ca gāvas tatpāpān mucyante nātra saṃśayaḥ //
             <span class="ref">BrP_110.213</span></p>
         
         
         <p id="BrP_110.214">
            prakṣālitāni cāsthīni ṛṣidehabhavāny atha <br />
            tāni prakṣālanād eva tatra prāptāni pūtatām //
             <span class="ref">BrP_110.214</span></p>
         
         
         <p id="BrP_110.215">
            yatra devā muktapāpās tat tīrthaṃ pāpanāśanam <br />
            tatra snānaṃ ca dānaṃ ca brahmahatyāvināśanam //
             <span class="ref">BrP_110.215</span></p>
         
         
         <p id="BrP_110.216">
            gavāṃ ca pāvanaṃ yatra gotīrthaṃ tad udāhṛtam <br />
            tatra snānān mahābuddhir gomedhaphalam āpnuyāt //
             <span class="ref">BrP_110.216</span></p>
         
         
         <p id="BrP_110.217">
            yatra tadbrāhmaṇāsthīni āsan puṇyāni nārada <br />
            pitṛtīrthaṃ tu vai jñeyaṃ pitṝṇāṃ prītivardhanam //
             <span class="ref">BrP_110.217</span></p>
         
         
         <p id="BrP_110.218">
            bhasmāsthinakharomāṇi prāṇino yasya kasyacit <br />
            tatra tīrthe saṃkrameran yāvac candrārkatārakam //
             <span class="ref">BrP_110.218</span></p>
         
         
         <p id="BrP_110.219">
            svarge vāso bhavet tasya api duṣkṛtakarmaṇaḥ <br />
            tathā cakreśvarāt tīrthāt trīṇi tīrthāni nārada <br />
            tataḥ pūtāḥ suragaṇā gāvaḥ śaṃbhum athābruvan //
             <span class="ref">BrP_110.219</span></p>
         
         gosurā ūcuḥ
         
         
         <p id="BrP_110.220">
            yāmaḥ svaṃ svam adhiṣṭhānam atra sūryaḥ pratiṣṭhitaḥ <br />
            asmin sthite dinakare surāḥ sarve pratiṣṭhitāḥ //
             <span class="ref">BrP_110.220</span></p>
         
         
         <p id="BrP_110.221">
            bhaveyur jagatām īśa tad anujñātum arhasi <br />
            sūryo hy ātmāsya jagatas tasthuṣaś ca sanātanaḥ //
             <span class="ref">BrP_110.221</span></p>
         
         
         <p id="BrP_110.222">
            divākaro devamayas tatrāsmābhiḥ pratiṣṭhitaḥ <br />
            yatra gaṅgā jagaddhātrī yatra vai tryambakaḥ svayam <br />
            suravāsaṃ pratiṣṭhānaṃ bhaved yatra ca tryambakam //
             <span class="ref">BrP_110.222</span></p>
         
         brahmovāca
         
         
         <p id="BrP_110.223">
            āpṛcchya pippalādaṃ taṃ surāḥ svaṃ sadanaṃ yayuḥ <br />
            pippalāḥ kālaparyāye svargaṃ jagmur athākṣayam //
             <span class="ref">BrP_110.223</span></p>
         
         
         <p id="BrP_110.224">
            pādapānāṃ padaṃ vipraḥ pippalādaḥ pratāpavān <br />
            kṣetrādhipatye saṃsthāpya pūjayām āsa śaṃkaram //
             <span class="ref">BrP_110.224</span></p>
         
         
         <p id="BrP_110.225">
            dadhīcisūnur munir ugratejā <br />avāpya bhāryāṃ gautamasyātmajāṃ ca<br />
            putrān athāvāpya śriyaṃ yaśaś ca <br />suhṛjjanaiḥ svargam avāpa dhīraḥ
             <span class="ref">BrP_110.225</span></p>
         
         
         <p id="BrP_110.226">
            tataḥ prabhṛti tat tīrthaṃ pippaleśvaram ucyate <br />
            sarvakratuphalaṃ puṇyaṃ smaraṇād aghanāśanam //
             <span class="ref">BrP_110.226</span></p>
         
         
         <p id="BrP_110.227">
            kiṃ punaḥ snānadānābhyām ādityasya tu darśanāt <br />
            cakreśvaraḥ pippaleśo devadevasya nāmanī //
             <span class="ref">BrP_110.227</span></p>
         
         
         <p id="BrP_110.228">
            sarahasyaṃ viditvā tu sarvakāmān avāpnuyāt <br />
            sūryasya ca pratiṣṭhānāt suravāse pratiṣṭhite <br />
            pratiṣṭhānaṃ tu tat kṣetraṃ surāṇām api vallabham //
             <span class="ref">BrP_110.228</span></p>
         
         
         <p id="BrP_110.229">
            itīdam ākhyānam atīva puṇyaṃ <br />paṭheta vā yaḥ śṛṇuyāt smared vā<br />
            sa dīrghajīvī dhanavān dharmayuktaś <br />cānte smarañ śaṃbhum upaiti nityam
             <span class="ref">BrP_110.229</span></p>
         
         brahmovāca
         
         
         <p id="BrP_111.1">
            nāgatīrtham iti khyātaṃ sarvakāmapradaṃ śubham <br />
            yatra nāgeśvaro devaḥ śṛṇu tasyāpi vistaram //
             <span class="ref">BrP_111.1</span></p>
         
         
         <p id="BrP_111.2">
            pratiṣṭhānapure rājā śūrasena iti śrutaḥ <br />
            somavaṃśabhavaḥ śrīmān matimān guṇasāgaraḥ //
             <span class="ref">BrP_111.2</span></p>
         
         
         <p id="BrP_111.3">
            putrārthaṃ sa mahāyatnam akarot priyayā saha <br />
            tasya putraś cirād āsīt sarpo vai bhīṣaṇākṛtiḥ //
             <span class="ref">BrP_111.3</span></p>
         
         
         <p id="BrP_111.4">
            putraṃ taṃ gopayām āsa śūraseno mahīpatiḥ <br />
            rājñaḥ putraḥ sarpa iti na kaścid vindate janaḥ //
             <span class="ref">BrP_111.4</span></p>
         
         
         <p id="BrP_111.5">
            antarvartī paro vāpi mātaraṃ pitaraṃ vinā <br />
            dhātreyy api na jānāti nāmātyo na purohitaḥ //
             <span class="ref">BrP_111.5</span></p>
         
         
         <p id="BrP_111.6">
            taṃ dṛṣṭvā bhīṣaṇaṃ sarpaṃ sabhāryo nṛpasattamaḥ <br />
            saṃtāpaṃ nityam āpnoti sarpād varam aputratā //
             <span class="ref">BrP_111.6</span></p>
         
         
         <p id="BrP_111.7">
            etad asti mahāsarpo vakti nityaṃ manuṣyavat <br />
            sa sarpaḥ pitaraṃ prāha kuru cūḍām api kriyām //
             <span class="ref">BrP_111.7</span></p>
         
         
         <p id="BrP_111.8">
            tathopanayanaṃ cāpi vedādhyayanam eva ca <br />
            yāvad vedaṃ na cādhīte tāvac chūdrasamo dvijaḥ //
             <span class="ref">BrP_111.8</span></p>
         
         brahmovāca
         
         
         <p id="BrP_111.9">
            etac chrutvā putravacaḥ śūraseno 'tiduḥkhitaḥ <br />
            brāhmaṇaṃ kaṃcanānīya saṃskārādi tadākarot <br />
            adhītavedaḥ sarpo 'pi pitaraṃ cābravīd idam //
             <span class="ref">BrP_111.9</span></p>
         
         sarpa uvāca
         
         
         <p id="BrP_111.10">
            vivāhaṃ kuru me rājan strīkāmo 'haṃ nṛpottama <br />
            anyathāpi ca kṛtyaṃ te na sidhyed iti me matiḥ //
             <span class="ref">BrP_111.10</span></p>
         
         
         <p id="BrP_111.11">
            janayitvātmajān vedavidhinākhilasaṃskṛtīḥ <br />
            na kuryād yaḥ pitā tasya narakān nāsti niṣkṛtiḥ //
             <span class="ref">BrP_111.11</span></p>
         
         brahmovāca
         
         
         <p id="BrP_111.12">
            vismitaḥ sa pitā prāha sutaṃ tam uragākṛtim //
             <span class="ref">BrP_111.12</span></p>
         
         śūrasena uvāca
         
         
         <p id="BrP_111.13">
            yasya śabdād api trāsaṃ yānti śūrāś ca pūruṣāḥ <br />
            tasmai kanyāṃ tu ko dadyād vada putra karomi kim //
             <span class="ref">BrP_111.13</span></p>
         
         brahmovāca
         
         
         <p id="BrP_111.14">
            tat pitur vacanaṃ śrutvā sarpaḥ prāha vicakṣaṇaḥ //
             <span class="ref">BrP_111.14</span></p>
         
         sarpa uvāca
         
         
         <p id="BrP_111.15">
            vivāhā bahavo rājan rājñāṃ santi janeśvara <br />
            prasahyāharaṇaṃ cāpi śastrair vaivāha eva ca //
             <span class="ref">BrP_111.15</span></p>
         
         
         <p id="BrP_111.16">
            jāte vivāhe putrasya pitāsau kṛtakṛd bhavet <br />
            no ced atraiva gaṅgāyāṃ mariṣye nātra saṃśayaḥ //
             <span class="ref">BrP_111.16</span></p>
         
         brahmovāca
         
         
         <p id="BrP_111.17">
            tat putraniścayaṃ jñātvā aputro nṛpasattamaḥ <br />
            vivāhārtham amātyāṃs tān āhūyedaṃ vaco 'bravīt //
             <span class="ref">BrP_111.17</span></p>
         
         śūrasena uvāca
         
         
         <p id="BrP_111.18">
            nāgeśvaro mama suto yuvarājo guṇākaraḥ <br />
            guṇavān matimāñ śūro durjayaḥ śatrutāpanaḥ //
             <span class="ref">BrP_111.18</span></p>
         
         
         <p id="BrP_111.19">
            rathe nāge sa dhanuṣi pṛthivyāṃ nopamīyate <br />
            vivāhas tasya kartavyo hy ahaṃ vṛddhas tathaiva ca //
             <span class="ref">BrP_111.19</span></p>
         
         
         <p id="BrP_111.20">
            rājyabhāraṃ sute nyasya niścinto 'haṃ bhavāmy ataḥ <br />
            na dārasaṃgraho yāvat tāvat putro mama priyaḥ //
             <span class="ref">BrP_111.20</span></p>
         
         
         <p id="BrP_111.21">
            bālabhāvaṃ no jahāti tasmāt sarve 'numanya ca <br />
            vivāhāyātha kurvantu yatnaṃ mama hite ratāḥ //
             <span class="ref">BrP_111.21</span></p>
         
         
         <p id="BrP_111.22">
            na me kācit tadā cintā kṛtodvāho yadātmajaḥ <br />
            sute nyastabharā yānti kṛtinas tapase vanam //
             <span class="ref">BrP_111.22</span></p>
         
         brahmovāca
         
         
         <p id="BrP_111.23">
            amātyā rājavacanaṃ śrutvā sarve vinītavat <br />
            ūcuḥ prāñjalayo harṣād rājānaṃ bhūritejasam //
             <span class="ref">BrP_111.23</span></p>
         
         amātyā ūcuḥ
         
         
         <p id="BrP_111.24">
            tava putro guṇajyeṣṭhas tvaṃ ca sarvatra viśrutaḥ <br />
            vivāhe tava putrasya kiṃ mantryaṃ kiṃ tu cintyate //
             <span class="ref">BrP_111.24</span></p>
         
         brahmovāca
         
         
         <p id="BrP_111.25">
            amātyeṣu tathokteṣu gambhīro nṛpasattamaḥ <br />
            putraṃ sarpaṃ tv amātyānāṃ na cākhyāti na te viduḥ //
             <span class="ref">BrP_111.25</span></p>
         
         
         <p id="BrP_111.26">
            rājā punas tān uvāca kā syāt kanyā guṇādhikā <br />
            mahāvaṃśabhavaḥ śrīmān ko rājā syād guṇāśrayaḥ //
             <span class="ref">BrP_111.26</span></p>
         
         
         <p id="BrP_111.27">
            saṃbandhayogyaḥ śūraś ca yatsaṃbandhaḥ praśasyate <br />
            tad rājavacanaṃ śrutvā amātyānāṃ mahāmatiḥ //
             <span class="ref">BrP_111.27</span></p>
         
         
         <p id="BrP_111.28">
            kulīnaḥ sādhur atyantaṃ rājakāryahite rataḥ <br />
            rājño matiṃ viditvā tu iṅgitajño 'bravīd idam //
             <span class="ref">BrP_111.28</span></p>
         
         amātya uvāca
         
         
         <p id="BrP_111.29">
            pūrvadeśe mahārāja vijayo nāma bhūpatiḥ <br />
            vājivāraṇaratnānāṃ yasya saṃkhyā na vidyate //
             <span class="ref">BrP_111.29</span></p>
         
         
         <p id="BrP_111.30">
            aṣṭau putrā maheṣvāsā mahārājasya dhīmataḥ <br />
            teṣāṃ svasā bhogavatī sākṣāl lakṣmīr ivāparā <br />
            tava putrasya yogyā sā bhāryā rājan mayoditā //
             <span class="ref">BrP_111.30</span></p>
         
         brahmovāca
         
         
         <p id="BrP_111.31">
            vṛddhāmātyavacaḥ śrutvā rājā taṃ pratyabhāṣata //
             <span class="ref">BrP_111.31</span></p>
         
         rājovāca
         
         
         <p id="BrP_111.32">
            sutā tasya kathaṃ me 'sya sutasya syād vadasva tat //
             <span class="ref">BrP_111.32</span></p>
         
         vṛddhāmātya uvāca
         
         
         <p id="BrP_111.33">
            lakṣito 'si mahārāja yat te manasi vartate <br />
            yac chūrasena kṛtyaṃ syād anujānīhi māṃ tataḥ //
             <span class="ref">BrP_111.33</span></p>
         
         brahmovāca
         
         
         <p id="BrP_111.34">
            vṛddhāmātyavacaḥ śrutvā bhūṣaṇācchādanoktibhiḥ <br />
            saṃpūjya preṣayām āsa mahatyā senayā saha //
             <span class="ref">BrP_111.34</span></p>
         
         
         <p id="BrP_111.35">
            sa pūrvadeśam āgatya mahārājaṃ sametya ca <br />
            saṃpūjya vividhair vākyair upāyair nītisaṃbhavaiḥ //
             <span class="ref">BrP_111.35</span></p>
         
         
         <p id="BrP_111.36">
            mahārājasutāyāś ca bhogavatyā mahāmatiḥ <br />
            śūrasenasya nṛpateḥ sūnor nāgasya dhīmataḥ //
             <span class="ref">BrP_111.36</span></p>
         
         
         <p id="BrP_111.37">
            vivāhāyākarot saṃdhiṃ mithyāmithyāvacouktibhiḥ <br />
            pūjayām āsa nṛpatiṃ bhūṣaṇācchādanādibhiḥ //
             <span class="ref">BrP_111.37</span></p>
         
         
         <p id="BrP_111.38">
            avāpya pūjāṃ nṛpatir dadāmīty avadat tadā <br />
            tata āgatya rājñe 'sau vṛddhāmātyo mahāmatiḥ //
             <span class="ref">BrP_111.38</span></p>
         
         
         <p id="BrP_111.39">
            śūrasenāya tad vṛttaṃ vaivāhikam avedayat <br />
            tato bahutithe kāle vṛddhāmātyo mahāmatiḥ //
             <span class="ref">BrP_111.39</span></p>
         
         
         <p id="BrP_111.40">
            punar balena mahatā vastrālaṃkārabhūṣitaḥ <br />
            jagāma tarasā sarvair anyaiś ca sacivair vṛtaḥ //
             <span class="ref">BrP_111.40</span></p>
         
         
         <p id="BrP_111.41">
            vivāhāya mahāmātyo mahārājāya buddhimān <br />
            sarvaṃ provāca vṛddho 'sāv amātyaḥ sacivair vṛtaḥ //
             <span class="ref">BrP_111.41</span></p>
         
         vṛddhāmātya uvāca
         
         
         <p id="BrP_111.42">
            atrāgantuṃ na cāyāti śūrasenasya bhūpateḥ <br />
            putro nāga iti khyāto buddhimān guṇasāgaraḥ //
             <span class="ref">BrP_111.42</span></p>
         
         
         <p id="BrP_111.43">
            kṣatriyāṇāṃ vivāhāś ca bhaveyur bahudhā nṛpa <br />
            tasmāc chastrair alaṃkārair vivāhaḥ syān mahāmate //
             <span class="ref">BrP_111.43</span></p>
         
         
         <p id="BrP_111.44">
            kṣatriyā brāhmaṇāś caiva satyāṃ vācaṃ vadanti hi <br />
            tasmāc chastrair alaṃkārair vivāhas tv anumanyatām //
             <span class="ref">BrP_111.44</span></p>
         
         brahmovāca
         
         
         <p id="BrP_111.45">
            vṛddhāmātyavacaḥ śrutvā vijayo rājasattamaḥ <br />
            mene vākyaṃ tathā satyam amātyaṃ bhūpatiṃ tadā //
             <span class="ref">BrP_111.45</span></p>
         
         
         <p id="BrP_111.46">
            vivāham akarod rājā bhogavatyāḥ savistaram <br />
            śastreṇa ca yathāśāstraṃ preṣayām āsa tāṃ punaḥ //
             <span class="ref">BrP_111.46</span></p>
         
         
         <p id="BrP_111.47">
            svān amātyāṃs tathā gāś ca hiraṇyaturagādikam <br />
            bahu dattvātha vijayo harṣeṇa mahatā yutaḥ //
             <span class="ref">BrP_111.47</span></p>
         
         
         <p id="BrP_111.48">
            tām ādāyātha sacivā vṛddhāmātyapurogamāḥ <br />
            pratiṣṭhānam athābhyetya śūrasenāya tāṃ snuṣām //
             <span class="ref">BrP_111.48</span></p>
         
         
         <p id="BrP_111.49">
            nyavedayaṃs tathocus te vijayasya vaco bahu <br />
            bhūṣaṇāni vicitrāṇi dāsyo vastrādikaṃ ca yat //
             <span class="ref">BrP_111.49</span></p>
         
         
         <p id="BrP_111.50">
            nivedya śūrasenāya kṛtakṛtyā babhūvire <br />
            vijayasya tu ye 'mātyā bhogavatyā sahāgatāḥ //
             <span class="ref">BrP_111.50</span></p>
         
         
         <p id="BrP_111.51">
            tān pūjayitvā rājāsau bahumānapuraḥsaram <br />
            vijayāya yathā prītis tathā kṛtvā vyasarjayat //
             <span class="ref">BrP_111.51</span></p>
         
         
         <p id="BrP_111.52">
            vijayasya sutā bālā rūpayauvanaśālinī <br />
            śvaśrūśvaśurayor nityaṃ śuśrūṣantī sumadhyamā //
             <span class="ref">BrP_111.52</span></p>
         
         
         <p id="BrP_111.53">
            bhogavatyāś ca yo bhartā mahāsarpo 'tibhīṣaṇaḥ <br />
            ekāntadeśe vijane gṛhe ratnasuśobhite //
             <span class="ref">BrP_111.53</span></p>
         
         
         <p id="BrP_111.54">
            sugandhakusumākīrṇe tatrāste sukhaśītale <br />
            sa sarpo mātaraṃ prāha pitaraṃ ca punaḥ punaḥ //
             <span class="ref">BrP_111.54</span></p>
         
         
         <p id="BrP_111.55">
            mama bhāryā rājaputrī kiṃ māṃ naivopasarpati <br />
            tat putravacanaṃ śrutvā sarpamātedam abravīt //
             <span class="ref">BrP_111.55</span></p>
         
         rājapatny uvāca
         
         
         <p id="BrP_111.56">
            dhātrike gaccha subhage śīghraṃ bhogavatīṃ vada <br />
            tava bhartā sarpa iti tataḥ sā kiṃ vadiṣyati //
             <span class="ref">BrP_111.56</span></p>
         
         brahmovāca
         
         
         <p id="BrP_111.57">
            dhātrikā ca tathety uktvā gatvā bhogavatīṃ tadā <br />
            rahogatā uvācedaṃ vinītavad apūrvavat //
             <span class="ref">BrP_111.57</span></p>
         
         dhātrikovāca
         
         
         <p id="BrP_111.58">
            jāne 'haṃ subhage bhadre bhartāraṃ tava daivatam <br />
            na cākhyeyaṃ tvayā kvāpi sarpo na puruṣo dhruvam //
             <span class="ref">BrP_111.58</span></p>
         
         brahmovāca
         
         
         <p id="BrP_111.59">
            tasyās tad vacanaṃ śrutvā bhogavaty abravīd idam //
             <span class="ref">BrP_111.59</span></p>
         
         bhogavaty uvāca
         
         
         <p id="BrP_111.60">
            mānuṣīṇāṃ manuṣyo hi bhartā sāmānyato bhavet <br />
            kiṃ punar devajātis tu bhartā puṇyena labhyate //
             <span class="ref">BrP_111.60</span></p>
         
         brahmovāca
         
         
         <p id="BrP_111.61">
            bhogavatyās tu tad vākyaṃ sā ca sarvaṃ nyavedayat <br />
            sarpāya sarpamātre ca rājñe caiva yathākramam //
             <span class="ref">BrP_111.61</span></p>
         
         
         <p id="BrP_111.62">
            ruroda rājā tadvākyāt smṛtvā tāṃ karmaṇo gatim <br />
            bhogavaty api tāṃ prāha uktapūrvāṃ punaḥ sakhīm //
             <span class="ref">BrP_111.62</span></p>
         
         bhogavaty uvāca
         
         
         <p id="BrP_111.63">
            kāntaṃ darśaya bhadraṃ te vṛthā yāti vayo mama //
             <span class="ref">BrP_111.63</span></p>
         
         brahmovāca
         
         
         <p id="BrP_111.64">
            tataḥ sā darśayām āsa sarpaṃ tam atibhīṣaṇam <br />
            sugandhakusumākīrṇe śayane sā rahogatā //
             <span class="ref">BrP_111.64</span></p>
         
         
         <p id="BrP_111.65">
            taṃ dṛṣṭvā bhīṣaṇaṃ sarpaṃ bhartāraṃ ratnabhūṣitam <br />
            kṛtāñjalipuṭā vākyam avadat kāntam añjasā //
             <span class="ref">BrP_111.65</span></p>
         
         bhogavaty uvāca
         
         
         <p id="BrP_111.66">
            dhanyāsmy anugṛhītāsmi yasyā me daivataṃ patiḥ //
             <span class="ref">BrP_111.66</span></p>
         
         brahmovāca
         
         
         <p id="BrP_111.67">
            ity uktvā śayane sthitvā taṃ sarpaṃ sarpabhāvanaiḥ <br />
            khelayām āsa tanvaṅgī gītaiś caivāṅgasaṃgamaiḥ //
             <span class="ref">BrP_111.67</span></p>
         
         
         <p id="BrP_111.68">
            sugandhakusumaiḥ pānais toṣayām āsa taṃ patim <br />
            tasyāś caiva prasādena sarpasyābhūt smṛtir mune <br />
            smṛtvā sarvaṃ daivakṛtaṃ rātrau sarpo 'bravīt priyām //
             <span class="ref">BrP_111.68</span></p>
         
         sarpa uvāca
         
         
         <p id="BrP_111.69">
            rājakanyāpi māṃ dṛṣṭvā na bhītāsi kathaṃ priye <br />
            sovāca daivavihitaṃ ko 'tikramitum īśvaraḥ <br />
            patir eva gatiḥ strīṇāṃ sarvadaiva viśeṣataḥ //
             <span class="ref">BrP_111.69</span></p>
         
         brahmovāca
         
         
         <p id="BrP_111.70">
            śrutveti hṛṣṭas tām āha nāgaḥ prahasitānanaḥ //
             <span class="ref">BrP_111.70</span></p>
         
         sarpa uvāca
         
         
         <p id="BrP_111.71">
            tuṣṭo 'smi tava bhaktyāhaṃ kiṃ dadāmi tavepsitam <br />
            tava prasādāc cārvaṅgi sarvasmṛtir abhūd iyam //
             <span class="ref">BrP_111.71</span></p>
         
         
         <p id="BrP_111.72">
            śapto 'haṃ devadevena kupitena pinākinā <br />
            maheśvarakare nāgaḥ śeṣaputro mahābalaḥ //
             <span class="ref">BrP_111.72</span></p>
         
         
         <p id="BrP_111.73">
            so 'haṃ patis tvaṃ ca bhāryā nāmnā bhogavatī purā <br />
            umāvākyāj jahāsoccaiḥ śaṃbhuḥ prīto rahogataḥ //
             <span class="ref">BrP_111.73</span></p>
         
         
         <p id="BrP_111.74">
            mamāpi cāgataṃ bhadre hāsyaṃ taddevasaṃnidhau <br />
            tatas tu kupitaḥ śaṃbhuḥ prādāc chāpaṃ mamedṛśam //
             <span class="ref">BrP_111.74</span></p>
         
         śiva uvāca
         
         
         <p id="BrP_111.75">
            manuṣyayonau tvaṃ sarpo bhavitā jñānavān iti //
             <span class="ref">BrP_111.75</span></p>
         
         sarpa uvāca
         
         
         <p id="BrP_111.76">
            tataḥ prasāditaḥ śaṃbhus tvayā bhadre mayā saha <br />
            tataś coktaṃ tena bhadre gautamyāṃ mama pūjanam //
             <span class="ref">BrP_111.76</span></p>
         
         
         <p id="BrP_111.77">
            kurvato jñānam ādhāsye yadā sarpākṛtes tava <br />
            tadā viśāpo bhavitā bhogavatyāḥ prasādataḥ //
             <span class="ref">BrP_111.77</span></p>
         
         
         <p id="BrP_111.78">
            tasmād idaṃ mamāpannaṃ tava cāpi śubhānane <br />
            tasmān nītvā gautamīṃ māṃ pūjāṃ kuru mayā saha //
             <span class="ref">BrP_111.78</span></p>
         
         
         <p id="BrP_111.79">
            tato viśāpo bhavitā āvāṃ yāvaḥ śivaṃ punaḥ <br />
            sarveṣāṃ sarvadārtānāṃ śiva eva parā gatiḥ //
             <span class="ref">BrP_111.79</span></p>
         
         brahmovāca
         
         
         <p id="BrP_111.80">
            tac chrutvā bhartṛvacanaṃ sā bhartrā gautamīṃ yayau <br />
            tataḥ snātvā tu gautamyāṃ pūjāṃ cakre śivasya tu //
             <span class="ref">BrP_111.80</span></p>
         
         
         <p id="BrP_111.81">
            tataḥ prasanno bhagavān divyarūpaṃ dadau mune <br />
            āpṛcchya pitarau sarpo bhāryayā gantum udyataḥ <br />
            śivalokaṃ tato jñātvā pitā prāha mahāmatiḥ //
             <span class="ref">BrP_111.81</span></p>
         
         pitovāca
         
         
         <p id="BrP_111.82">
            yuvarājyadharo jyeṣṭhaḥ putra eko bhavān iti <br />
            tasmād rājyam aśeṣeṇa kṛtvotpādya sutān bahūn <br />
            yāte mayi paraṃ dhāma tato yāhi śivaṃ puram //
             <span class="ref">BrP_111.82</span></p>
         
         brahmovāca
         
         
         <p id="BrP_111.83">
            etac chrutvā pitṛvacas tathety āha sa nāgarāṭ <br />
            kāmarūpam avāpyātha bhāryayā saha suvrataḥ //
             <span class="ref">BrP_111.83</span></p>
         
         
         <p id="BrP_111.84">
            pitrā mātrā tathā putrai rājyaṃ kṛtvā suvistaram <br />
            yāte pitari svarlokaṃ putrān sthāpya svake pade //
             <span class="ref">BrP_111.84</span></p>
         
         
         <p id="BrP_111.85">
            bhāryāmātyādisahitas tataḥ śivapuraṃ yayau <br />
            tataḥ prabhṛti tat tīrthaṃ nāgatīrtham iti śrutam //
             <span class="ref">BrP_111.85</span></p>
         
         
         <p id="BrP_111.86">
            yatra nāgeśvaro devo bhogavatyā pratiṣṭhitaḥ <br />
            tatra snānaṃ ca dānaṃ ca sarvakratuphalapradam //
             <span class="ref">BrP_111.86</span></p>
         
         brahmovāca
         
         
         <p id="BrP_112.1">
            mātṛtīrtham iti khyātaṃ sarvasiddhikaraṃ nṛṇām <br />
            ādhibhir mucyate jantus tattīrthasmaraṇād api //
             <span class="ref">BrP_112.1</span></p>
         
         
         <p id="BrP_112.2">
            devānām asurāṇāṃ ca saṃgaro 'bhūt sudāruṇaḥ <br />
            nāśaknuvaṃs tadā jetuṃ devā dānavasaṃgaram //
             <span class="ref">BrP_112.2</span></p>
         
         
         <p id="BrP_112.3">
            tadāham agamaṃ devais tiṣṭhantaṃ śūlapāṇinam <br />
            astavaṃ vividhair vākyaiḥ kṛtāñjalipuṭaḥ śanaiḥ //
             <span class="ref">BrP_112.3</span></p>
         
         
         <p id="BrP_112.4">
            saṃmantrya devair asuraiś ca sarvair <br />yadāhṛtaṃ saṃmathituṃ samudram<br />
            yat kālakūṭaṃ samabhūn maheśa <br />tat tvāṃ vinā ko grasituṃ samarthaḥ
             <span class="ref">BrP_112.4</span></p>
         
         
         <p id="BrP_112.5">
            puṣpaprahāreṇa jagattrayaṃ yaḥ <br />svādhīnam āpādayituṃ samarthaḥ<br />
            māro hare 'py anyasurādivandyo <br />vitāyamāno vilayaṃ prayātaḥ
             <span class="ref">BrP_112.5</span></p>
         
         
         <p id="BrP_112.6">
            vimathya vārīśam anaṅgaśatro <br />yad uttamaṃ tat tu divaukasebhyaḥ<br />
            dattvā viṣaṃ saṃharan nīlakaṇṭha <br />ko vā dhartuṃ tvām ṛte vai samarthaḥ
             <span class="ref">BrP_112.6</span></p>
         
         
         <p id="BrP_112.7">
            tataś ca tuṣṭo bhagavān ādikartā trilocanaḥ //
             <span class="ref">BrP_112.7</span></p>
         
         śiva uvāca
         
         
         <p id="BrP_112.8">
            dāsye 'haṃ yad abhīṣṭaṃ vo bruvantu surasattamāḥ //
             <span class="ref">BrP_112.8</span></p>
         
         devā ūcuḥ
         
         
         <p id="BrP_112.9">
            dānavebhyo bhayaṃ ghoraṃ tatraihi vṛṣabhadhvaja <br />
            jahi śatrūn surān pāhi nāthavantas tvayā prabho //
             <span class="ref">BrP_112.9</span></p>
         
         
         <p id="BrP_112.10">
            niṣkāraṇaḥ suhṛc chaṃbho nābhaviṣyad bhavān yadi <br />
            tadākariṣyan kim iva duḥkhārtāḥ sarvadehinaḥ //
             <span class="ref">BrP_112.10</span></p>
         
         brahmovāca
         
         
         <p id="BrP_112.11">
            ity uktas tatkṣaṇāt prāyād yatra te devaśatravaḥ <br />
            tatra tad yuddham abhavac chaṃkareṇa suradviṣām //
             <span class="ref">BrP_112.11</span></p>
         
         
         <p id="BrP_112.12">
            tatas trilocanaḥ śrāntas tamorūpadharaḥ śivaḥ <br />
            lalāṭād vyapataṃs tasya yudhyataḥ svedabindavaḥ //
             <span class="ref">BrP_112.12</span></p>
         
         
         <p id="BrP_112.13">
            sa saṃharan daityagaṇāṃs tāmasīṃ mūrtim āśritaḥ <br />
            tāṃ mūrtim asurā dṛṣṭvā merupṛṣṭhād bhuvaṃ yayuḥ //
             <span class="ref">BrP_112.13</span></p>
         
         
         <p id="BrP_112.14">
            sa saṃharan sarvadaityāṃs tadāgacchad bhuvaṃ haraḥ <br />
            itaś cetaś ca bhītās te 'dhāvan sarvāṃ mahīm imām //
             <span class="ref">BrP_112.14</span></p>
         
         
         <p id="BrP_112.15">
            tathaiva kopād rudro 'pi śatrūṃs tān anudhāvati <br />
            tathaiva yudhyataḥ śaṃbhoḥ patitāḥ svedabindavaḥ //
             <span class="ref">BrP_112.15</span></p>
         
         
         <p id="BrP_112.16">
            yatra yatra bhuvaṃ prāpto bindur māheśvaro mune <br />
            tatra tatra śivākārā mātaro jajñire tataḥ //
             <span class="ref">BrP_112.16</span></p>
         
         
         <p id="BrP_112.17">
            procur maheśvaraṃ sarvāḥ khādāmas tv asurān iti <br />
            tataḥ provāca bhagavān sarvaiḥ suragaṇair vṛtaḥ //
             <span class="ref">BrP_112.17</span></p>
         
         śiva uvāca
         
         
         <p id="BrP_112.18">
            svargād bhuvam anuprāptā rākṣasās te rasātalam <br />
            anuprāptās tataḥ sarvāḥ śṛṇvantu mama bhāṣitam //
             <span class="ref">BrP_112.18</span></p>
         
         
         <p id="BrP_112.19">
            yatra yatra dviṣo yānti tatra gacchantu mātaraḥ <br />
            rasātalam anuprāptā idānīṃ madbhayād dviṣaḥ <br />
            bhavatyo 'py anugacchantu rasātalam anu dviṣaḥ //
             <span class="ref">BrP_112.19</span></p>
         
         brahmovāca
         
         
         <p id="BrP_112.20">
            tāś ca jagmur bhuvaṃ bhittvā yatra te daityadānavāḥ <br />
            tān hatvā mātaraḥ sarvān devārīn atibhīṣaṇān //
             <span class="ref">BrP_112.20</span></p>
         
         
         <p id="BrP_112.21">
            punar devān upājagmuḥ pathā tenaiva mātaraḥ <br />
            gatāś ca mātaro yāvad yāvac ca punar āgatāḥ //
             <span class="ref">BrP_112.21</span></p>
         
         
         <p id="BrP_112.22">
            tāvad devāḥ sthitā āsan gautamītīram āśritāḥ <br />
            prasthānāt tatra mātṝṇāṃ surāṇāṃ ca pratiṣṭhiteḥ //
             <span class="ref">BrP_112.22</span></p>
         
         
         <p id="BrP_112.23">
            pratiṣṭhānaṃ tu tat kṣetraṃ puṇyaṃ vijayavardhanam <br />
            mātṝṇāṃ yatra cotpattir mātṛtīrthaṃ pṛthak pṛthak //
             <span class="ref">BrP_112.23</span></p>
         
         
         <p id="BrP_112.24">
            tatra tatra bilāny āsan rasātalagatāni ca <br />
            surās tābhyo varān procur loke pūjāṃ yathā śivaḥ //
             <span class="ref">BrP_112.24</span></p>
         
         
         <p id="BrP_112.25">
            prāpnoti tadvan mātṛbhyaḥ pūjā bhavatu sarvadā <br />
            ity uktvāntardadhur devā āsaṃs tatraiva mātaraḥ //
             <span class="ref">BrP_112.25</span></p>
         
         
         <p id="BrP_112.26">
            yatra yatra sthitā devyo mātṛtīrthaṃ tato viduḥ <br />
            surāṇām api sevyāni kiṃ punar mānuṣādibhiḥ //
             <span class="ref">BrP_112.26</span></p>
         
         
         <p id="BrP_112.27">
            teṣu snānam atho dānaṃ pitṝṇāṃ caiva tarpaṇam <br />
            sarvaṃ tad akṣayaṃ jñeyaṃ śivasya vacanaṃ yathā //
             <span class="ref">BrP_112.27</span></p>
         
         
         <p id="BrP_112.28">
            yas tv idaṃ śṛṇuyān nityaṃ smared api paṭhet tathā <br />
            ākhyānaṃ mātṛtīrthānām āyuṣmān sa sukhī bhavet //
             <span class="ref">BrP_112.28</span></p>
         
         brahmovāca
         
         
         <p id="BrP_113.1">
            idam apy aparaṃ tīrthaṃ devānām api durlabham <br />
            brahmatīrtham iti khyātaṃ bhuktimuktipradaṃ nṛṇām //
             <span class="ref">BrP_113.1</span></p>
         
         
         <p id="BrP_113.2">
            sthiteṣu devasainyeṣu praviṣṭeṣu rasātalam <br />
            daityeṣu ca muniśreṣṭha tathā mātṛṣu tān anu //
             <span class="ref">BrP_113.2</span></p>
         
         
         <p id="BrP_113.3">
            madīyaṃ pañcamaṃ vaktraṃ gardabhākṛti bhīṣaṇam <br />
            tad vaktraṃ devasainyeṣu mayi tiṣṭhaty uvāca ha //
             <span class="ref">BrP_113.3</span></p>
         
         
         <p id="BrP_113.4">
            he daityāḥ kiṃ palāyante na bhayaṃ vo 'stu satvaram <br />
            āgacchantu surān sarvān bhakṣayiṣye kṣaṇād iti //
             <span class="ref">BrP_113.4</span></p>
         
         
         <p id="BrP_113.5">
            nivārayantaṃ mām evaṃ bhakṣaṇāyodyataṃ tathā <br />
            taṃ dṛṣṭvā vibudhāḥ sarve vitrastā viṣṇum abruvan //
             <span class="ref">BrP_113.5</span></p>
         
         
         <p id="BrP_113.6">
            trāhi viṣṇo jagannātha brahmaṇo 'sya mukhaṃ luna <br />
            cakradhṛg vibudhān āha cchedmi cakreṇa vai śiraḥ //
             <span class="ref">BrP_113.6</span></p>
         
         
         <p id="BrP_113.7">
            kiṃ tu tac chinnam evedaṃ saṃharet sacarācaram <br />
            mantraṃ brūmo 'tra vibudhāḥ śrūyatāṃ sarvam eva hi //
             <span class="ref">BrP_113.7</span></p>
         
         
         <p id="BrP_113.8">
            trinetraḥ kaśiraś chettā sa ca dhatte na saṃśayaḥ <br />
            mayā ca śaṃbhuḥ sarvaiś ca stutaḥ proktas tathaiva ca //
             <span class="ref">BrP_113.8</span></p>
         
         
         <p id="BrP_113.9">
            yāgaḥ kṣaṇī dṛṣṭaphale 'samarthaḥ <br />sa naiva kartuḥ phalatīti matvā<br />
            phalasya dāne pratibhūr jaṭīti <br />niścitya lokaḥ pratikarma yātaḥ
             <span class="ref">BrP_113.9</span></p>
         
         
         <p id="BrP_113.10">
            tataḥ sureśaḥ saṃtuṣṭo devānāṃ kāryasiddhaye <br />
            lokānām upakārārthaṃ tathety āha surān prati //
             <span class="ref">BrP_113.10</span></p>
         
         
         <p id="BrP_113.11">
            tadvaktraṃ pāparūpaṃ yad bhīṣaṇaṃ lomaharṣaṇam <br />
            nikṛtya nakhaśastraiś ca kva sthāpyaṃ cety athābravīt //
             <span class="ref">BrP_113.11</span></p>
         
         
         <p id="BrP_113.12">
            tatrelā vibudhān āha nāhaṃ voḍhuṃ śiraḥ kṣamā <br />
            rasātalam atho yāsye udadhiś cāpy athābravīt //
             <span class="ref">BrP_113.12</span></p>
         
         
         <p id="BrP_113.13">
            śoṣaṃ yāsye kṣaṇād eva punaś cocuḥ śivaṃ surāḥ <br />
            tvayaivaitad brahmaśiro dhāryaṃ lokānukampayā //
             <span class="ref">BrP_113.13</span></p>
         
         
         <p id="BrP_113.14">
            acchede jagatāṃ nāśaś chede doṣaś ca tādṛśaḥ <br />
            evaṃ vimṛśya someśo dadhāra kaśiras tadā //
             <span class="ref">BrP_113.14</span></p>
         
         
         <p id="BrP_113.15">
            tad dṛṣṭvā duṣkaraṃ karma gautamīṃ prāpya pāvanīm <br />
            astuvañ jagatām īśaṃ praṇayād bhaktitaḥ surāḥ //
             <span class="ref">BrP_113.15</span></p>
         
         
         <p id="BrP_113.16">
            deveṣv amitraṃ kaśiro 'tibhīmaṃ <br />tān bhakṣaṇāyopagataṃ nikṛtya<br />
            nakhāgrasūcyā śakalendumaulis <br />tyāge 'pi doṣāt kṛpayānudhatte
             <span class="ref">BrP_113.16</span></p>
         
         
         <p id="BrP_113.17">
            tatra te vibudhāḥ sarve sthitā ye brahmaṇo 'ntike <br />
            tuṣṭuvur vibudheśānaṃ karma dṛṣṭvātidaivatam //
             <span class="ref">BrP_113.17</span></p>
         
         
         <p id="BrP_113.18">
            tataḥ prabhṛti tat tīrthaṃ brahmatīrtham iti śrutam <br />
            adyāpi brahmaṇo rūpaṃ caturmukham avasthitam //
             <span class="ref">BrP_113.18</span></p>
         
         
         <p id="BrP_113.19">
            śiromātraṃ tu yaḥ paśyet sa gacched brahmaṇaḥ padam <br />
            yatra sthitvā svayaṃ rudro lūnavān brahmaṇaḥ śiraḥ //
             <span class="ref">BrP_113.19</span></p>
         
         
         <p id="BrP_113.20">
            rudratīrthaṃ tad eva syāt tatra sākṣād divākaraḥ <br />
            devānāṃ ca svarūpeṇa sthito yasmāt tad uttamam //
             <span class="ref">BrP_113.20</span></p>
         
         
         <p id="BrP_113.21">
            sauryaṃ tīrthaṃ tad ākhyātaṃ sarvakratuphalapradam <br />
            tatra snātvā raviṃ dṛṣṭvā punarjanma na vidyate //
             <span class="ref">BrP_113.21</span></p>
         
         
         <p id="BrP_113.22">
            mahādevena yac chinnaṃ brahmaṇaḥ pañcamaṃ śiraḥ <br />
            kṣetre 'vimukte saṃsthāpya devatānāṃ hitaṃ kṛtam //
             <span class="ref">BrP_113.22</span></p>
         
         
         <p id="BrP_113.23">
            brahmatīrthe śiromātraṃ yo dṛṣṭvā gautamītaṭe <br />
            kṣetre 'vimukte tasyaiva sthāpitaṃ yo 'nupaśyati <br />
            kapālaṃ brahmaṇaḥ puṇyaṃ brahmahā pūtatāṃ vrajet //
             <span class="ref">BrP_113.23</span></p>
         
         brahmovāca
         
         
         <p id="BrP_114.1">
            avighnaṃ tīrtham ākhyātaṃ sarvavighnavināśanam <br />
            tatrāpi vṛttam ākhyāsye śṛṇu nārada bhaktitaḥ //
             <span class="ref">BrP_114.1</span></p>
         
         
         <p id="BrP_114.2">
            devasattre pravṛtte tu gautamyāś cottare taṭe <br />
            samāptir naiva sattrasya saṃjātā vighnadoṣataḥ //
             <span class="ref">BrP_114.2</span></p>
         
         
         <p id="BrP_114.3">
            tataḥ suragaṇāḥ sarve mām avocan hariṃ tadā <br />
            tato dhyānagato 'haṃ tān avocaṃ vīkṣya kāraṇam //
             <span class="ref">BrP_114.3</span></p>
         
         
         <p id="BrP_114.4">
            vināyakakṛtair vighnair naitat sattraṃ samāpyate <br />
            tasmāt stuvantu te sarve ādidevaṃ vināyakam //
             <span class="ref">BrP_114.4</span></p>
         
         
         <p id="BrP_114.5">
            tathety uktvā suragaṇāḥ snātvā te gautamītaṭe <br />
            astuvan bhaktito devā ādidevaṃ gaṇeśvaram //
             <span class="ref">BrP_114.5</span></p>
         
         devā ūcuḥ
         
         
         <p id="BrP_114.6">
            yaḥ sarvakāryeṣu sadā surāṇām <br />apīśaviṣṇvambujasaṃbhavānām<br />
            pūjyo namasyaḥ paricintanīyas <br />taṃ vighnarājaṃ śaraṇaṃ vrajāmaḥ
             <span class="ref">BrP_114.6</span></p>
         
         
         <p id="BrP_114.7">
            na vighnarājena samo 'sti kaścid <br />devo manovāñchitasaṃpradātā<br />
            niścitya caitat tripurāntako 'pi <br />taṃ pūjayām āsa vadhe purāṇām
             <span class="ref">BrP_114.7</span></p>
         
         
         <p id="BrP_114.8">
            karotu so 'smākam avighnam asmin <br />mahākratau satvaram āmbikeyaḥ<br />
            dhyātena yenākhiladehabhājāṃ <br />pūrṇā bhaviṣyanti manobhilāṣāḥ
             <span class="ref">BrP_114.8</span></p>
         
         
         <p id="BrP_114.9">
            mahotsavo 'bhūd akhilasya devyā <br />jātaḥ sutaś cintitamātra eva<br />
            ato 'vadan surasaṃghāḥ kṛtārthāḥ <br />sadyojātaṃ vighnarājaṃ namantaḥ
             <span class="ref">BrP_114.9</span></p>
         
         
         <p id="BrP_114.10">
            yo mātur utsaṅgagato 'tha mātrā <br />nivāryamāṇo 'pi balāc ca candram<br />
            saṃgopayām āsa pitur jaṭāsu <br />gaṇādhināthasya vinoda eṣaḥ
             <span class="ref">BrP_114.10</span></p>
         
         
         <p id="BrP_114.11">
            papau stanaṃ mātur athāpi tṛpto <br />yo bhrātṛmātsaryakaṣāyabuddhiḥ<br />
            lambodaras tvaṃ bhava vighnarājo <br />lambodaraṃ nāma cakāra śaṃbhuḥ
             <span class="ref">BrP_114.11</span></p>
         
         
         <p id="BrP_114.12">
            saṃveṣṭito devagaṇair maheśaḥ <br />pravartatāṃ nṛtyam itīty uvāca<br />
            saṃtoṣito nūpurarāvamātrād <br />gaṇeśvaratve 'bhiṣiṣeca putram
             <span class="ref">BrP_114.12</span></p>
         
         
         <p id="BrP_114.13">
            yo vighnapāśaṃ ca kareṇa bibhrat <br />skandhe kuṭhāraṃ ca tathā pareṇa<br />
            apūjito vighnam atho 'pi mātuḥ <br />karoti ko vighnapateḥ samo 'nyaḥ
             <span class="ref">BrP_114.13</span></p>
         
         
         <p id="BrP_114.14">
            dharmārthakāmādiṣu pūrvapūjyo <br />devāsuraiḥ pūjyata eva nityam<br />
            yasyārcanaṃ naiva vināśam asti <br />taṃ pūrvapūjyaṃ prathamaṃ namāmi
             <span class="ref">BrP_114.14</span></p>
         
         
         <p id="BrP_114.15">
            yasyārcanāt prārthanayānurūpāṃ <br />dṛṣṭvā tu sarvasya phalasya siddhim<br />
            svatantrasāmarthyakṛtātigarvaṃ <br />bhrātṛpriyaṃ tv ākhurathaṃ tam īḍe
             <span class="ref">BrP_114.15</span></p>
         
         
         <p id="BrP_114.16">
            yo mātaraṃ sarasair nṛtyagītais <br />tathābhilāṣair akhilair vinodaiḥ<br />
            saṃtoṣayām āsa tadātituṣṭaṃ <br />taṃ śrīgaṇeśaṃ śaraṇaṃ prapadye
             <span class="ref">BrP_114.16</span></p>
         
         
         <p id="BrP_114.17">
            suropakārair asuraiś ca yuddhaiḥ <br />stotrair namaskāraparaiś ca mantraiḥ<br />
            pitṛprasādena sadā samṛddhaṃ <br />taṃ śrīgaṇeśaṃ śaraṇaṃ prapadye
             <span class="ref">BrP_114.17</span></p>
         
         
         <p id="BrP_114.18">
            jaye purāṇām akarot pratīpaṃ <br />pitrāpi harṣāt pratipūjito yaḥ<br />
            nirvighnatāṃ cāpi punaś cakāra <br />tasmai gaṇeśāya namaskaromi
             <span class="ref">BrP_114.18</span></p>
         
         brahmovāca
         
         
         <p id="BrP_114.19">
            iti stutaḥ suragaṇair vighneśaḥ prāha tān punaḥ //
             <span class="ref">BrP_114.19</span></p>
         
         gaṇeśa uvāca
         
         
         <p id="BrP_114.20">
            ito nirvighnatā sattre mattaḥ syād asurāriṇaḥ //
             <span class="ref">BrP_114.20</span></p>
         
         brahmovāca
         
         
         <p id="BrP_114.21">
            devasattre nivṛtte tu gaṇeśaḥ prāha tān surān //
             <span class="ref">BrP_114.21</span></p>
         
         gaṇeśa uvāca
         
         
         <p id="BrP_114.22">
            stotreṇānena ye bhaktyā māṃ stoṣyanti yatavratāḥ <br />
            teṣāṃ dāridryaduḥkhāni na bhaveyuḥ kadācana //
             <span class="ref">BrP_114.22</span></p>
         
         
         <p id="BrP_114.23">
            atra ye bhaktitaḥ snānaṃ dānaṃ kuryur atandritāḥ <br />
            teṣāṃ sarvāṇi kāryāṇi bhaveyur iti manyatām //
             <span class="ref">BrP_114.23</span></p>
         
         brahmovāca
         
         
         <p id="BrP_114.24">
            tadvākyasamakālaṃ tu tathety ūcuḥ surā api <br />
            nivṛtte tu makhe tasmin surā jagmuḥ svam ālayam //
             <span class="ref">BrP_114.24</span></p>
         
         
         <p id="BrP_114.25">
            tataḥ prabhṛti tat tīrtham avighnam iti gadyate <br />
            sarvakāmapradaṃ puṃsāṃ sarvavighnavināśanam //
             <span class="ref">BrP_114.25</span></p>
         
         brahmovāca
         
         
         <p id="BrP_115.1">
            śeṣatīrtham iti khyātaṃ sarvakāmapradāyakam <br />
            tasya rūpaṃ pravakṣyāmi yan mayā paribhāṣitam //
             <span class="ref">BrP_115.1</span></p>
         
         
         <p id="BrP_115.2">
            śeṣo nāma mahānāgo rasātalapatiḥ prabhuḥ <br />
            sarvanāgaiḥ parivṛto rasātalam athābhyagāt //
             <span class="ref">BrP_115.2</span></p>
         
         
         <p id="BrP_115.3">
            rākṣasā daityadanujāḥ praviṣṭā ye rasātalam <br />
            tair nirasto bhogipatir mām uvācātha vihvalaḥ //
             <span class="ref">BrP_115.3</span></p>
         
         śeṣa uvāca
         
         
         <p id="BrP_115.4">
            rasātalaṃ tvayā dattaṃ rākṣasānāṃ mamāpi ca <br />
            te me sthānaṃ na dāsyanti tasmāt tvāṃ śaraṇaṃ gataḥ //
             <span class="ref">BrP_115.4</span></p>
         
         
         <p id="BrP_115.5">
            tato 'ham abravaṃ nāgaṃ gautamīṃ yāhi pannaga <br />
            tatra stutvā mahādevaṃ lapsyase tvaṃ manoratham //
             <span class="ref">BrP_115.5</span></p>
         
         
         <p id="BrP_115.6">
            nānyo 'sti lokatritaye manorathasamarpakaḥ <br />
            madvākyaprerito nāgo gaṅgām āplutya yatnataḥ <br />
            kṛtāñjalipuṭo bhūtvā tuṣṭāva tridaśeśvaram //
             <span class="ref">BrP_115.6</span></p>
         
         śeṣa uvāca
         
         
         <p id="BrP_115.7">
            namas trailokyanāthāya dakṣayajñavibhedine <br />
            ādikartre namas tubhyaṃ namas trailokyarūpiṇe //
             <span class="ref">BrP_115.7</span></p>
         
         
         <p id="BrP_115.8">
            namaḥ sahasraśirase namaḥ saṃhārakāriṇe <br />
            somasūryāgnirūpāya jalarūpāya te namaḥ //
             <span class="ref">BrP_115.8</span></p>
         
         
         <p id="BrP_115.9">
            sarvadā sarvarūpāya kālarūpāya te namaḥ <br />
            pāhi śaṃkara sarveśa pāhi someśa sarvaga <br />
            jagannātha namas tubhyaṃ dehi me manasepsitam //
             <span class="ref">BrP_115.9</span></p>
         
         brahmovāca
         
         
         <p id="BrP_115.10">
            tato maheśvaraḥ prītaḥ prādān nāgepsitān varān <br />
            vināśāya surārīṇāṃ daityadānavarakṣasām //
             <span class="ref">BrP_115.10</span></p>
         
         
         <p id="BrP_115.11">
            śeṣāya pradadau śūlaṃ jahy anenāripuṃgavān <br />
            tataḥ proktaḥ śivenāsau śeṣaḥ śūlena bhogibhiḥ //
             <span class="ref">BrP_115.11</span></p>
         
         
         <p id="BrP_115.12">
            rasātalam atho gatvā nijaghāna ripūn raṇe <br />
            nihatya nāgaḥ śūlena daityadānavarākṣasān //
             <span class="ref">BrP_115.12</span></p>
         
         
         <p id="BrP_115.13">
            nyavartata punar devo yatra śeṣeśvaro haraḥ <br />
            pathā yena samāyāto devaṃ draṣṭuṃ sa nāgarāṭ //
             <span class="ref">BrP_115.13</span></p>
         
         
         <p id="BrP_115.14">
            rasātalād yatra devo bilaṃ tatra vyajāyata <br />
            tasmād bilatalād yātaṃ gāṅgaṃ vāry atipuṇyadam //
             <span class="ref">BrP_115.14</span></p>
         
         
         <p id="BrP_115.15">
            tad vāri gaṅgām agamad gaṅgāyāḥ saṃgamas tataḥ <br />
            devasya purataś cāpi kuṇḍaṃ tatra suvistaram //
             <span class="ref">BrP_115.15</span></p>
         
         
         <p id="BrP_115.16">
            nāgas tatrākarod dhomaṃ yatra cāgniḥ sadā sthitaḥ <br />
            soṣṇaṃ tad abhavad vāri gaṅgāyās tatra saṃgamaḥ //
             <span class="ref">BrP_115.16</span></p>
         
         
         <p id="BrP_115.17">
            devadevaṃ samārādhya nāgaḥ prīto mahāyaśāḥ <br />
            rasātalaṃ tato 'bhīṣṭaṃ śivāt prāpya talaṃ yayau //
             <span class="ref">BrP_115.17</span></p>
         
         
         <p id="BrP_115.18">
            tataḥ prabhṛti tat tīrthaṃ nāgatīrtham udāhṛtam <br />
            sarvakāmapradaṃ puṇyaṃ rogadāridryanāśanam //
             <span class="ref">BrP_115.18</span></p>
         
         
         <p id="BrP_115.19">
            āyurlakṣmīkaraṃ puṇyaṃ snānadānāc ca muktidam <br />
            śṛṇuyād vā paṭhed bhaktyā yo vāpi smarate tu tat //
             <span class="ref">BrP_115.19</span></p>
         
         
         <p id="BrP_115.20">
            tīrthaṃ śeṣeśvaro yatra yatra śaktipradaḥ śivaḥ <br />
            ekaviṃśatitīrthānām ubhayos tatra tīrayoḥ <br />
            śatāni muniśārdūla sarvasaṃpatpradāyinām //
             <span class="ref">BrP_115.20</span></p>
         
         brahmovāca
         
         
         <p id="BrP_116.1">
            mahānalam iti khyātaṃ vaḍavānalam ucyate <br />
            mahānalo yatra devo vaḍavā yatra sā nadī //
             <span class="ref">BrP_116.1</span></p>
         
         
         <p id="BrP_116.2">
            tat tīrthaṃ putra vakṣyāmi mṛtyudoṣajarāpaham <br />
            purāsan naimiṣāraṇye ṛṣayaḥ sattrakāriṇaḥ //
             <span class="ref">BrP_116.2</span></p>
         
         
         <p id="BrP_116.3">
            śamitāraṃ ca ṛṣayo mṛtyuṃ cakrus tapasvinaḥ <br />
            vartamāne sattrayāge mṛtyau śamitari sthite //
             <span class="ref">BrP_116.3</span></p>
         
         
         <p id="BrP_116.4">
            na mamāra tadā kaścid ubhayaṃ sthāsnu jaṅgamam <br />
            vinā paśūn muniśreṣṭha martyaṃ cāmartyatāṃ gatam //
             <span class="ref">BrP_116.4</span></p>
         
         
         <p id="BrP_116.5">
            tatas triviṣṭape śūnye martye caivātisaṃbhṛte <br />
            mṛtyunopekṣite devā rākṣasān ūcire tadā //
             <span class="ref">BrP_116.5</span></p>
         
         devā ūcuḥ
         
         <p id="BrP_116.6">
            gacchadhvam ṛṣisattraṃ tan nāśayadhvaṃ mahādhvaram <br />
            brahmovāca
            iti devavacaḥ śrutvā procus te rākṣasāḥ surān //
             <span class="ref">BrP_116.6</span></p>
         
         asurā ūcuḥ
         
         
         <p id="BrP_116.7">
            vidhvaṃsayāmas taṃ yajñam asmākaṃ kiṃ phalaṃ tataḥ <br />
            pravartate vinā hetuṃ na kopi kvāpi jātucit //
             <span class="ref">BrP_116.7</span></p>
         
         brahmovāca
         
         
         <p id="BrP_116.8">
            devā apy asurān ūcur yajñārdhaṃ bhavatām api <br />
            bhaved eva tato yāntu ṛṣīṇāṃ sattram uttamam //
             <span class="ref">BrP_116.8</span></p>
         
         
         <p id="BrP_116.9">
            te śrutvā tvaritāḥ sarve yatra yajñaḥ pravartate <br />
            jagmus tatra vināśāya devavākyād viśeṣataḥ //
             <span class="ref">BrP_116.9</span></p>
         
         
         <p id="BrP_116.10">
            taj jñātvā ṛṣayo mṛtyum āhuḥ kiṃ kurmahe vayam <br />
            āgatā devavacanād rākṣasā yajñanāśinaḥ //
             <span class="ref">BrP_116.10</span></p>
         
         
         <p id="BrP_116.11">
            mṛtyunā saha saṃmantrya naimiṣāraṇyavāsinaḥ <br />
            sarve tyaktvā svāśramaṃ taṃ śamitrā saha nārada //
             <span class="ref">BrP_116.11</span></p>
         
         
         <p id="BrP_116.12">
            agnimātram upādāya tyaktvā pātrādikaṃ tu yat <br />
            kratuniṣpattaye jagmur gautamīṃ prati satvarāḥ //
             <span class="ref">BrP_116.12</span></p>
         
         
         <p id="BrP_116.13">
            tatra snātvā maheśānaṃ rakṣaṇāyopatasthire <br />
            kṛtāñjalipuṭās te tu tuṣṭuvus tridaśeśvaram //
             <span class="ref">BrP_116.13</span></p>
         
         ṛṣaya ūcuḥ
         
         
         <p id="BrP_116.14">
            yo līlayā viśvam idaṃ cakāra <br />dhātā vidhātā bhuvanatrayasya<br />
            yo viśvarūpaḥ sadasatparo yaḥ <br />someśvaraṃ taṃ śaraṇaṃ vrajāmaḥ
             <span class="ref">BrP_116.14</span></p>
         
         mṛtyur uvāca
         
         
         <p id="BrP_116.15">
            icchāmātreṇa yaḥ sarvaṃ hanti pāti karoti ca <br />
            tam ahaṃ tridaśeśānaṃ śaraṇaṃ yāmi śaṃkaram //
             <span class="ref">BrP_116.15</span></p>
         
         
         <p id="BrP_116.16">
            mahānalaṃ mahākāyaṃ mahānāgavibhūṣaṇam <br />
            mahāmūrtidharaṃ devaṃ śaraṇaṃ yāmi śaṃkaram //
             <span class="ref">BrP_116.16</span></p>
         
         brahmovāca
         
         
         <p id="BrP_116.17">
            tataḥ provāca bhagavān mṛtyo kā prītir astu te //
             <span class="ref">BrP_116.17</span></p>
         
         mṛtyur uvāca
         
         
         <p id="BrP_116.18">
            rākṣasebhyo bhayaṃ ghoram āpannaṃ tridaśeśvara <br />
            yajñam asmāṃś ca rakṣasva yāvat sattraṃ samāpyate //
             <span class="ref">BrP_116.18</span></p>
         
         brahmovāca
         
         
         <p id="BrP_116.19">
            tathā cakāra bhagavāṃs trinetro vṛṣabhadhvajaḥ <br />
            śamitrā mṛtyunā sattram ṛṣīṇāṃ pūrṇatāṃ yayau //
             <span class="ref">BrP_116.19</span></p>
         
         
         <p id="BrP_116.20">
            haviṣāṃ bhāgadheyāya ājagmur amarāḥ kramāt <br />
            tān avocan munigaṇāḥ saṃkṣubdhā mṛtyunā saha //
             <span class="ref">BrP_116.20</span></p>
         
         ṛṣaya ūcuḥ
         
         
         <p id="BrP_116.21">
            asmanmakhavināśāya rākṣasāḥ preṣitā yataḥ <br />
            tasmād bhavadbhyaḥ pāpiṣṭhā rākṣasāḥ santu śatravaḥ //
             <span class="ref">BrP_116.21</span></p>
         
         brahmovāca
         
         
         <p id="BrP_116.22">
            tataḥ prabhṛti devānāṃ rākṣasā vairiṇo 'bhavan <br />
            kṛtyāṃ ca vaḍavāṃ tatra devāś ca ṛṣayo 'malāḥ //
             <span class="ref">BrP_116.22</span></p>
         
         
         <p id="BrP_116.23">
            mṛtyor bhāryā bhava tvaṃ tām ity uktvā te 'bhyaṣecayan <br />
            abhiṣekodakaṃ yat tu sā nadī vaḍavābhavat //
             <span class="ref">BrP_116.23</span></p>
         
         
         <p id="BrP_116.24">
            mṛtyunā sthāpitaṃ liṅgaṃ mahānalam iti śrutam <br />
            tataḥ prabhṛti tat tīrthaṃ vaḍavāsaṃgamaṃ viduḥ //
             <span class="ref">BrP_116.24</span></p>
         
         
         <p id="BrP_116.25">
            mahānalo yatra devas tat tīrthaṃ bhuktimuktidam <br />
            sahasraṃ tatra tīrthānāṃ sarvābhīṣṭapradāyinām <br />
            ubhayos tīrayos tatra smaraṇād aghaghātinām //
             <span class="ref">BrP_116.25</span></p>
         
         brahmovāca
         
         
         <p id="BrP_117.1">
            ātmatīrtham iti khyātaṃ bhuktimuktipradaṃ nṛṇām <br />
            tasya prabhāvaṃ vakṣyāmi yatra jñāneśvaraḥ śivaḥ //
             <span class="ref">BrP_117.1</span></p>
         
         
         <p id="BrP_117.2">
            datta ity api vikhyātaḥ so 'triputro harapriyaḥ <br />
            durvāsasaḥ priyo bhrātā sarvajñānaviśāradaḥ <br />
            sa gatvā pitaraṃ prāha vinayena praṇamya ca //
             <span class="ref">BrP_117.2</span></p>
         
         datta uvāca
         
         
         <p id="BrP_117.3">
            brahmajñānaṃ kathaṃ me syāt kaṃ pṛcchāmi kva yāmi ca //
             <span class="ref">BrP_117.3</span></p>
         
         brahmovāca
         
         
         <p id="BrP_117.4">
            tac chrutvātriḥ putravākyaṃ dhyātvā vacanam abravīt //
             <span class="ref">BrP_117.4</span></p>
         
         atrir uvāca
         
         
         <p id="BrP_117.5">
            gautamīṃ putra gaccha tvaṃ tatra stuhi maheśvaram <br />
            sa tu prīto yadaiva syāt tadā jñānam avāpsyasi //
             <span class="ref">BrP_117.5</span></p>
         
         brahmovāca
         
         
         <p id="BrP_117.6">
            tathety uktvā tadātreyo gaṅgāṃ gatvā śucir yataḥ <br />
            kṛtāñjalipuṭo bhūtvā bhaktyā tuṣṭāva śaṃkaram //
             <span class="ref">BrP_117.6</span></p>
         
         datta uvāca
         
         
         <p id="BrP_117.7">
            saṃsārakūpe patito 'smi daivān <br />mohena gupto bhavaduḥkhapaṅke<br />
            ajñānanāmnā tamasāvṛto 'haṃ <br />paraṃ na vindāmi surādhinātha
             <span class="ref">BrP_117.7</span></p>
         
         
         <p id="BrP_117.8">
            bhinnas triśūlena balīyasāhaṃ <br />pāpena cintākṣurapāṭitaś ca<br />
            tapto 'smi pañcendriyatīvratāpaiḥ <br />śrānto 'smi saṃtāraya somanātha
             <span class="ref">BrP_117.8</span></p>
         
         
         <p id="BrP_117.9">
            baddho 'smi dāridryamayaiś ca bandhair <br />hato 'smi rogānalatīvratāpaiḥ<br />
            krānto 'smy ahaṃ mṛtyubhujaṃgamena <br />bhīto bhṛśaṃ kiṃ karavāṇi śaṃbho
             <span class="ref">BrP_117.9</span></p>
         
         
         <p id="BrP_117.10">
            bhavābhavābhyām atipīḍito 'haṃ <br />tṛṣṇākṣudhābhyāṃ ca rajastamobhyām<br />
            īdṛkṣayā jarayā cābhibhūtaḥ <br />paśyāvasthāṃ kṛpayā me 'dya nātha
             <span class="ref">BrP_117.10</span></p>
         
         
         <p id="BrP_117.11">
            kāmena kopena ca matsareṇa <br />dambhena darpādibhir apy anekaiḥ<br />
            ekaikaśaḥ kaṣṭagato 'smi viddhas <br />tvaṃ nāthavad vāraya nātha śatrūn
             <span class="ref">BrP_117.11</span></p>
         
         
         <p id="BrP_117.12">
            kasyāpi kaścit patitasya puṃso <br />duḥkhapraṇodī bhavatīti satyam<br />
            vinā bhavantaṃ mama somanātha <br />kutrāpi kāruṇyavaco 'pi nāsti
             <span class="ref">BrP_117.12</span></p>
         
         
         <p id="BrP_117.13">
            tāvat sa kopo bhayamohaduḥkhāny <br />ajñānadāridryarujas tathaiva<br />
            kāmādayo mṛtyur apīha yāvan <br />namaḥ śivāyeti na vacmi vākyam
             <span class="ref">BrP_117.13</span></p>
         
         
         <p id="BrP_117.14">
            na me 'sti dharmo na ca me 'sti bhaktir <br />nāhaṃ vivekī karuṇā kuto me<br />
            dātāsi tenāśu śaraṇya citte <br />nidhehi someti padaṃ madīye
             <span class="ref">BrP_117.14</span></p>
         
         
         <p id="BrP_117.15">
            yāce na cāhaṃ surabhūpatitvaṃ <br />hṛtpadmamadhye mama somanātha<br />
            śrīsomapādāmbujasaṃnidhānaṃ <br />yāce vicāryaiva ca tat kuruṣva
             <span class="ref">BrP_117.15</span></p>
         
         
         <p id="BrP_117.16">
            yathā tavāhaṃ vidito 'smi pāpas <br />tathāpi vijñāpanam āśṛṇuṣva<br />
            saṃśrūyate yatra vacaḥ śiveti <br />tatra sthitiḥ syān mama somanātha
             <span class="ref">BrP_117.16</span></p>
         
         
         <p id="BrP_117.17">
            gaurīpate śaṃkara somanātha <br />viśveśa kāruṇyanidhe 'khilātman<br />
            saṃstūyate yatra sadeti tatra <br />keṣām api syāt kṛtināṃ nivāsaḥ
             <span class="ref">BrP_117.17</span></p>
         
         brahmovāca
         
         
         <p id="BrP_117.18">
            ity ātreyastutiṃ śrutvā tutoṣa bhagavān haraḥ <br />
            varado 'smīti taṃ prāha yoginaṃ viśvakṛd bhavaḥ //
             <span class="ref">BrP_117.18</span></p>
         
         ātreya uvāca
         
         
         <p id="BrP_117.19">
            ātmajñānaṃ ca muktiṃ ca bhuktiṃ ca vipulāṃ tvayi <br />
            tīrthasyāpi ca māhātmyaṃ varo 'yaṃ tridaśārcita //
             <span class="ref">BrP_117.19</span></p>
         
         brahmovāca
         
         
         <p id="BrP_117.20">
            evam astv iti taṃ śaṃbhur uktvā cāntaradhīyata <br />
            tataḥ prabhṛti tat tīrtham ātmatīrthaṃ vidur budhāḥ <br />
            tatra snānena dānena muktiḥ syād iha nārada //
             <span class="ref">BrP_117.20</span></p>
         
         brahmovāca
         
         
         <p id="BrP_118.1">
            aśvatthatīrtham ākhyātaṃ pippalaṃ ca tataḥ param <br />
            uttare mandatīrthaṃ tu tatra vyuṣṭim itaḥ śṛṇu //
             <span class="ref">BrP_118.1</span></p>
         
         
         <p id="BrP_118.2">
            purā tv agastyo bhagavān dakṣiṇāśāpatiḥ prabhuḥ <br />
            devais tu preritaḥ pūrvaṃ vindhyasya prārthanaṃ prati //
             <span class="ref">BrP_118.2</span></p>
         
         
         <p id="BrP_118.3">
            sa śanair vindhyam abhyāgāt sahasramunibhir vṛtaḥ <br />
            tam āgatya nagaśreṣṭhaṃ bahuvṛkṣasamākulam //
             <span class="ref">BrP_118.3</span></p>
         
         
         <p id="BrP_118.4">
            spardhinaṃ merubhānubhyāṃ vindhyaṃ śṛṅgaśatair vṛtam <br />
            atyunnataṃ nagaṃ dhīro lopāmudrāpatir muniḥ //
             <span class="ref">BrP_118.4</span></p>
         
         
         <p id="BrP_118.5">
            kṛtātithyo dvijaiḥ sārdhaṃ praśasya ca nagaṃ punaḥ <br />
            idam āha muniśreṣṭho devakāryārthasiddhaye //
             <span class="ref">BrP_118.5</span></p>
         
         agastya uvāca
         
         
         <p id="BrP_118.6">
            ahaṃ yāmi nagaśreṣṭha munibhis tattvadarśibhiḥ <br />
            tīrthayātrāṃ karomīti dakṣiṇāśāṃ vrajāmy aham //
             <span class="ref">BrP_118.6</span></p>
         
         
         <p id="BrP_118.7">
            dehi mārgaṃ nagapate ātithyaṃ dehi yācate <br />
            yāvad āgamanaṃ me syāt sthātavyaṃ tāvad eva hi //
             <span class="ref">BrP_118.7</span></p>
         
         
         <p id="BrP_118.8">
            nānyathā bhavitavyaṃ te tathety āha nagottamaḥ <br />
            ākrāman dakṣiṇām āśāṃ tair vṛto munibhir muniḥ //
             <span class="ref">BrP_118.8</span></p>
         
         
         <p id="BrP_118.9">
            śanaiḥ sa gautamīm āgāt sattrayāgāya dīkṣitaḥ <br />
            yāvat saṃvatsaraṃ sattram akarod ṛṣibhir vṛtaḥ //
             <span class="ref">BrP_118.9</span></p>
         
         
         <p id="BrP_118.10">
            kaiṭabhasya sutau pāpau rākṣasau dharmakaṇṭakau <br />
            aśvatthaḥ pippalaś ceti vikhyātau tridaśālaye //
             <span class="ref">BrP_118.10</span></p>
         
         
         <p id="BrP_118.11">
            aśvattho 'śvattharūpeṇa pippalo brahmarūpadhṛk <br />
            tāv ubhāv antaraṃ prepsū yajñavidhvaṃsanāya tu //
             <span class="ref">BrP_118.11</span></p>
         
         
         <p id="BrP_118.12">
            kurutāṃ kāṅkṣitaṃ rūpaṃ dānavau pāpacetasau <br />
            aśvattho vṛkṣarūpeṇa pippalo brāhmaṇākṛtiḥ //
             <span class="ref">BrP_118.12</span></p>
         
         
         <p id="BrP_118.13">
            ubhau tau brāhmaṇān nityaṃ pīḍayetāṃ tapodhana <br />
            ālabhante ca ye 'śvatthaṃ tāṃs tān aśnāty asau taruḥ //
             <span class="ref">BrP_118.13</span></p>
         
         
         <p id="BrP_118.14">
            pippalaḥ sāmago bhūtvā śiṣyān aśnāti rākṣasaḥ <br />
            tasmād adyāpi vipreṣu sāmago 'tīva niṣkṛpaḥ //
             <span class="ref">BrP_118.14</span></p>
         
         
         <p id="BrP_118.15">
            kṣīyamāṇān dvijān dṛṣṭvā munayo rākṣasāv imau <br />
            iti buddhvā mahāprājñā dakṣiṇaṃ tīram āśritam //
             <span class="ref">BrP_118.15</span></p>
         
         
         <p id="BrP_118.16">
            sauriṃ śanaiścaraṃ mandaṃ tapasyantaṃ dhṛtavratam <br />
            gatvā munigaṇāḥ sarve rakṣaḥkarma nyavedayan //
             <span class="ref">BrP_118.16</span></p>
         
         
         <p id="BrP_118.17">
            saurir munigaṇān āha pūrṇe tapasi me dvijāḥ <br />
            rākṣasau hanmy apūrṇe tu tapasy akṣama eva hi //
             <span class="ref">BrP_118.17</span></p>
         
         
         <p id="BrP_118.18">
            punaḥ procur munigaṇā dāsyāmas te tapo mahat <br />
            ity ukto brāhmaṇaiḥ sauriḥ kṛtam ity āha tān api //
             <span class="ref">BrP_118.18</span></p>
         
         
         <p id="BrP_118.19">
            saurir brāhmaṇaveṣeṇa prāyād aśvattharūpiṇam <br />
            rākṣasaṃ brāhmaṇo bhūtvā pradakṣiṇam athākarot //
             <span class="ref">BrP_118.19</span></p>
         
         
         <p id="BrP_118.20">
            pradakṣiṇaṃ tu kurvāṇaṃ mene brāhmaṇam eva tam <br />
            nityavad rākṣasaḥ pāpo bhakṣayām āsa māyayā //
             <span class="ref">BrP_118.20</span></p>
         
         
         <p id="BrP_118.21">
            tasya kāyaṃ samāviśya cakṣuṣāntrāṇy apaśyata <br />
            dṛṣṭaḥ sa rākṣasaḥ pāpo mandena ravisūnunā //
             <span class="ref">BrP_118.21</span></p>
         
         
         <p id="BrP_118.22">
            bhasmībhūtaḥ kṣaṇenaiva girir vajrahato yathā <br />
            aśvatthaṃ bhasmasāt kṛtvā anyaṃ brāhmaṇarūpiṇam //
             <span class="ref">BrP_118.22</span></p>
         
         
         <p id="BrP_118.23">
            rākṣasaṃ pāpanilayam eka eva tam abhyagāt <br />
            adhīyāno vipra iva śiṣyarūpo vinītavat //
             <span class="ref">BrP_118.23</span></p>
         
         
         <p id="BrP_118.24">
            pippalaḥ pūrvavac cāpi bhakṣayām āsa bhānujam <br />
            sa bhakṣitaḥ pūrvavac ca kukṣāv antrāṇy avaikṣata //
             <span class="ref">BrP_118.24</span></p>
         
         
         <p id="BrP_118.25">
            tenālokitamātro 'sau rākṣaso bhasmasād abhūt <br />
            ubhau hatvā bhānusutaḥ kiṃ kṛtyaṃ me vadantv atha //
             <span class="ref">BrP_118.25</span></p>
         
         
         <p id="BrP_118.26">
            munayo jātasaṃharṣāḥ sarva eva tapasvinaḥ <br />
            tataḥ prasannā hy abhavann ṛṣayo 'gastyapūrvakāḥ //
             <span class="ref">BrP_118.26</span></p>
         
         
         <p id="BrP_118.27">
            varān dadur yathākāmaṃ sauraye mandagāmine <br />
            sa prīto brāhmaṇān āha śaniḥ sūryasuto balī //
             <span class="ref">BrP_118.27</span></p>
         
         saurir uvāca
         
         
         <p id="BrP_118.28">
            maddvāre niyatā ye ca kurvanty aśvatthalambhanam <br />
            teṣāṃ sarvāṇi kāryāṇi syuḥ pīḍā madbhavā na ca //
             <span class="ref">BrP_118.28</span></p>
         
         
         <p id="BrP_118.29">
            tīrthe cāśvatthasaṃjñe vai snānaṃ kurvanti ye narāḥ <br />
            teṣāṃ sarvāṇi kāryāṇi bhaveyur aparo varaḥ //
             <span class="ref">BrP_118.29</span></p>
         
         
         <p id="BrP_118.30">
            mandavāre tu ye 'śvatthaṃ prātar utthāya mānavāḥ <br />
            ālabhante ca teṣāṃ vai grahapīḍā vyapohatu //
             <span class="ref">BrP_118.30</span></p>
         
         brahmovāca
         
         
         <p id="BrP_118.31">
            tataḥ prabhṛti tat tīrtham aśvatthaṃ pippalaṃ viduḥ <br />
            tīrthaṃ śanaiścaraṃ tatra tatrāgastyaṃ ca sāttrikam //
             <span class="ref">BrP_118.31</span></p>
         
         
         <p id="BrP_118.32">
            yājñikaṃ cāpi tat tīrthaṃ sāmagaṃ tīrtham eva ca <br />
            ityādyaṣṭottarāṇy āsan sahasrāṇy atha ṣoḍaśa <br />
            teṣu snānaṃ ca dānaṃ ca sattrayāgaphalapradam //
             <span class="ref">BrP_118.32</span></p>
         
         brahmovāca
         
         
         <p id="BrP_119.1">
            somatīrtham iti khyātaṃ tad apy uktaṃ mahātmabhiḥ <br />
            tatra snānena dānena somapānaphalaṃ labhet //
             <span class="ref">BrP_119.1</span></p>
         
         
         <p id="BrP_119.2">
            jagatāṃ mātaraḥ pūrvam oṣadhyo jīvasaṃmatāḥ <br />
            mamāpi mātaro devyaḥ pūrvāsāṃ pūrvavattarāḥ //
             <span class="ref">BrP_119.2</span></p>
         
         
         <p id="BrP_119.3">
            āsu pratiṣṭhito dharmaḥ svādhyāyo yajñakarma ca <br />
            ābhir eva dhṛtaṃ sarvaṃ trailokyaṃ sacarācaram //
             <span class="ref">BrP_119.3</span></p>
         
         
         <p id="BrP_119.4">
            aśeṣarogopaśamo bhavaty ābhir asaṃśayam <br />
            annam etābhir eva syād aśeṣaprāṇarakṣaṇam <br />
            atrauṣadhyo jagadvandyā mām ūcur anahaṃkṛtāḥ //
             <span class="ref">BrP_119.4</span></p>
         
         oṣadhya ūcuḥ
         
         
         <p id="BrP_119.5">
            asmākaṃ tvaṃ patiṃ dehi rājānaṃ surasattama //
             <span class="ref">BrP_119.5</span></p>
         
         brahmovāca
         
         
         <p id="BrP_119.6">
            tac chrutvā vacanaṃ tāsāṃ mayoktā oṣadhīr idam <br />
            patiṃ prāpsyatha sarvāś ca rājānaṃ prītivardhanam //
             <span class="ref">BrP_119.6</span></p>
         
         
         <p id="BrP_119.7">
            rājānam iti tac chrutvā tā mām ūcuḥ punar mune <br />
            gantavyaṃ kva punaś coktā gautamīṃ yāntu mātaraḥ //
             <span class="ref">BrP_119.7</span></p>
         
         
         <p id="BrP_119.8">
            tuṣṭāyām atha tasyāṃ vo rājā syāl lokapūjitaḥ <br />
            tāś ca gatvā muniśreṣṭha tuṣṭuvur gautamīṃ nadīm //
             <span class="ref">BrP_119.8</span></p>
         
         oṣadhya ūcuḥ
         
         
         <p id="BrP_119.9">
            kiṃ vākariṣyan bhavavartino janā <br />nānāghasaṃghābhibhavāc ca duḥkhitāḥ<br />
            na cāgamiṣyad bhavatī bhuvaṃ cet <br />puṇyodake gautami śaṃbhukānte
             <span class="ref">BrP_119.9</span></p>
         
         
         <p id="BrP_119.10">
            ko vetti bhāgyaṃ naradehabhājāṃ <br />mahīgatānāṃ saritām adhīśe<br />
            eṣāṃ mahāpātakasaṃghahantrī <br />tvam amba gaṅge sulabhā sadaiva
             <span class="ref">BrP_119.10</span></p>
         
         
         <p id="BrP_119.11">
            na te vibhūtiṃ nanu vetti ko 'pi <br />trailokyavandye jagadamba gaṅge<br />
            gaurīsamāliṅgitavigraho 'pi <br />dhatte smarāriḥ śirasāpi yat tvām
             <span class="ref">BrP_119.11</span></p>
         
         
         <p id="BrP_119.12">
            namo 'stu te mātar abhīṣṭadāyini <br />namo 'stu te brahmamaye 'ghanāśini<br />
            namo 'stu te viṣṇupadābjaniḥsṛte <br />namo 'stu te śaṃbhujaṭāviniḥsṛte
             <span class="ref">BrP_119.12</span></p>
         
         brahmovāca
         
         
         <p id="BrP_119.13">
            ity evaṃ stuvatām īśā kiṃ dadāmīty avocata //
             <span class="ref">BrP_119.13</span></p>
         
         oṣadhya ūcuḥ
         
         
         <p id="BrP_119.14">
            patiṃ dehi jaganmātā rājānam atitejasam //
             <span class="ref">BrP_119.14</span></p>
         
         brahmovāca
         
         
         <p id="BrP_119.15">
            tadovāca nadī gaṅgā oṣadhīs tā idaṃ vacaḥ //
             <span class="ref">BrP_119.15</span></p>
         
         gaṅgovāca
         
         
         <p id="BrP_119.16">
            ahaṃ cāmṛtarūpāsmi oṣadhyo mātaro 'mṛtāḥ <br />
            tādṛśaṃ cāmṛtātmānaṃ patiṃ somaṃ dadāmi vaḥ //
             <span class="ref">BrP_119.16</span></p>
         
         brahmovāca
         
         
         <p id="BrP_119.17">
            devāś ca ṛṣayo vākyaṃ menire soma eva ca <br />
            oṣadhyaś cāpi tad vākyaṃ tato jagmuḥ svam ālayam //
             <span class="ref">BrP_119.17</span></p>
         
         
         <p id="BrP_119.18">
            yatra cāpur mahauṣadhyo rājānam amṛtātmakam <br />
            somaṃ samastasaṃtāpapāpasaṃghanivārakam //
             <span class="ref">BrP_119.18</span></p>
         
         
         <p id="BrP_119.19">
            somatīrthaṃ tu tat khyātaṃ somapānaphalapradam <br />
            tatra snānena dānena pitaraḥ svargam āpnuyuḥ //
             <span class="ref">BrP_119.19</span></p>
         
         
         <p id="BrP_119.20">
            ya idaṃ śṛṇuyān nityaṃ paṭhed vā bhaktitaḥ smaret <br />
            dīrgham āyur avāpnoti sa putrī dhanavān bhavet //
             <span class="ref">BrP_119.20</span></p>
         
         brahmovāca
         
         
         <p id="BrP_120.1">
            dhānyatīrtham iti khyātaṃ sarvakāmapradaṃ nṛṇām <br />
            subhikṣaṃ kṣemadaṃ puṃsāṃ sarvāpadvinivāraṇam //
             <span class="ref">BrP_120.1</span></p>
         
         
         <p id="BrP_120.2">
            oṣadhyaḥ somarājānaṃ patiṃ prāpya mudānvitāḥ <br />
            ūcuḥ sarvasya lokasya gaṅgāyāś cepsitaṃ vacaḥ //
             <span class="ref">BrP_120.2</span></p>
         
         oṣadhya ūcuḥ
         
         
         <p id="BrP_120.3">
            vaidikī puṇyagāthāsti yāṃ vai vedavido viduḥ <br />
            bhūmiṃ sasyavatīṃ kaścin mātaraṃ mātṛsaṃmitām //
             <span class="ref">BrP_120.3</span></p>
         
         
         <p id="BrP_120.4">
            gaṅgāsamīpe yo dadyāt sarvakāmān avāpnuyāt <br />
            bhūmiṃ sasyavatīṃ gāś ca oṣadhīś ca mudānvitaḥ //
             <span class="ref">BrP_120.4</span></p>
         
         
         <p id="BrP_120.5">
            viṣṇubrahmeśarūpāya yo dadyād bhaktimān naraḥ <br />
            sarvaṃ tad akṣayaṃ vidyāt sarvakāmān avāpnuyāt //
             <span class="ref">BrP_120.5</span></p>
         
         
         <p id="BrP_120.6">
            oṣadhyaḥ somarājanyāḥ somaś cāpy oṣadhīpatiḥ <br />
            iti jñātvā brahmavida oṣadhīr yaḥ pradāsyati //
             <span class="ref">BrP_120.6</span></p>
         
         
         <p id="BrP_120.7">
            sarvān kāmān avāpnoti brahmaloke mahīyate <br />
            tā eva somarājanyāḥ prītāḥ procuḥ punaḥ punaḥ //
             <span class="ref">BrP_120.7</span></p>
         
         oṣadhya ūcuḥ
         
         
         <p id="BrP_120.8">
            yo 'smān dadāti gaṅgāyāṃ taṃ rājan pārayāmasi <br />
            tvam uttamaś cauṣadhīśa tvadadhīnaṃ carācaram //
             <span class="ref">BrP_120.8</span></p>
         
         
         <p id="BrP_120.9">
            oṣadhayaḥ saṃvadante somena saha rājñā <br />
            yo 'smān dadāti viprebhyas taṃ rājan pārayāmasi //
             <span class="ref">BrP_120.9</span></p>
         
         
         <p id="BrP_120.10">
            vayaṃ ca brahmarūpiṇyaḥ prāṇarūpiṇya eva ca <br />
            yo 'smān dadāti viprebhyas taṃ rājan pārayāmasi //
             <span class="ref">BrP_120.10</span></p>
         
         
         <p id="BrP_120.11">
            asmān dadāti yo nityaṃ brāhmaṇebhyo jitavrataḥ <br />
            upāstir asti sāsmākaṃ taṃ rājan pārayāmasi //
             <span class="ref">BrP_120.11</span></p>
         
         
         <p id="BrP_120.12">
            sthāvaraṃ jaṅgamaṃ kiṃcid asmābhir vyāpṛtaṃ jagat <br />
            yo 'smān dadāti viprebhyas taṃ rājan pārayāmasi //
             <span class="ref">BrP_120.12</span></p>
         
         
         <p id="BrP_120.13">
            havyaṃ kavyaṃ yad amṛtaṃ yat kiṃcid upabhujyate <br />
            tadgarīyaś ca yo dadyāt taṃ rājan pārayāmasi //
             <span class="ref">BrP_120.13</span></p>
         
         
         <p id="BrP_120.14">
            ity etāṃ vaidikīṃ gāthāṃ yaḥ śṛṇoti smareta vā <br />
            paṭhate bhaktim āpannas taṃ rājan pārayāmasi //
             <span class="ref">BrP_120.14</span></p>
         
         brahmovāca
         
         
         <p id="BrP_120.15">
            yatraiṣā paṭhitā gāthā somena saha rājñā <br />
            gaṅgātīre cauṣadhībhir dhānyatīrthaṃ tad ucyate //
             <span class="ref">BrP_120.15</span></p>
         
         
         <p id="BrP_120.16">
            tataḥ prabhṛti tat tīrtham auṣadhyaṃ saumyam eva ca <br />
            amṛtaṃ vedagāthaṃ ca mātṛtīrthaṃ tathaiva ca //
             <span class="ref">BrP_120.16</span></p>
         
         
         <p id="BrP_120.17">
            eṣu snānaṃ japo homo dānaṃ ca pitṛtarpaṇam <br />
            annadānaṃ tu yaḥ kuryāt tad ānantyāya kalpate //
             <span class="ref">BrP_120.17</span></p>
         
         
         <p id="BrP_120.18">
            ṣaṭśatādhikasāhasraṃ tīrthānāṃ tīrayor dvayoḥ <br />
            sarvapāpanihantṝṇāṃ sarvasaṃpadvivardhanam //
             <span class="ref">BrP_120.18</span></p>
         
         brahmovāca
         
         
         <p id="BrP_121.1">
            vidarbhāsaṃgamaṃ puṇyaṃ revatīsaṃgamaṃ tathā <br />
            tatra yad vṛttam ākhyāsye yat purāṇavido viduḥ //
             <span class="ref">BrP_121.1</span></p>
         
         
         <p id="BrP_121.2">
            bharadvāja iti khyāta ṛṣir āsīt tapodhikaḥ <br />
            tasya svasā revatīti kurūpā vikṛtasvarā //
             <span class="ref">BrP_121.2</span></p>
         
         
         <p id="BrP_121.3">
            tāṃ dṛṣṭvā vikṛtāṃ bhrātā bharadvājaḥ pratāpavān <br />
            cintayā parayā yukto gaṅgāyā dakṣiṇe taṭe //
             <span class="ref">BrP_121.3</span></p>
         
         
         <p id="BrP_121.4">
            kasmai dadyām imāṃ kanyāṃ svasāraṃ bhīṣaṇākṛtim <br />
            na kaścit pratigṛhṇāti dātavyā ca svasā tathā //
             <span class="ref">BrP_121.4</span></p>
         
         
         <p id="BrP_121.5">
            aho bhūyān na kasyāpi kanyā duḥkhaikakāraṇam <br />
            maraṇaṃ jīvato 'py asya prāṇinas tu pade pade //
             <span class="ref">BrP_121.5</span></p>
         
         
         <p id="BrP_121.6">
            evaṃ vimṛśatas tasya svāśrame cātiśobhane <br />
            draṣṭuṃ munivaraḥ prāyād bharadvājaṃ yatavratam //
             <span class="ref">BrP_121.6</span></p>
         
         
         <p id="BrP_121.7">
            dvyaṣṭavarṣaḥ śubhavapuḥ śānto dānto guṇākaraḥ <br />
            nāmnā kaṭha iti khyāto bharadvājaṃ nanāma saḥ //
             <span class="ref">BrP_121.7</span></p>
         
         
         <p id="BrP_121.8">
            vidhivat pūjya taṃ vipraṃ bharadvājaḥ kaṭhaṃ tadā <br />
            tasyāgamanakāryaṃ ca papraccha purataḥ sthitaḥ //
             <span class="ref">BrP_121.8</span></p>
         
         
         <p id="BrP_121.9">
            kaṭho 'py āha bharadvājaṃ vidyārthy aham upāgataḥ <br />
            tathā ca darśanākāṅkṣī yad yuktaṃ tad vidhīyatām //
             <span class="ref">BrP_121.9</span></p>
         
         
         <p id="BrP_121.10">
            bharadvājaḥ kaṭhaṃ prāha adhīṣva yad abhīpsitam <br />
            purāṇaṃ smṛtayo vedā dharmasthānāny anekaśaḥ //
             <span class="ref">BrP_121.10</span></p>
         
         
         <p id="BrP_121.11">
            sarvaṃ vedmi mahāprājña ruciraṃ vada mā ciram <br />
            kulīno dharmanirato guruśuśrūṣaṇe rataḥ <br />
            abhimānī śrutadharaḥ śiṣyaḥ puṇyair avāpyate //
             <span class="ref">BrP_121.11</span></p>
         
         kaṭha uvāca
         
         
         <p id="BrP_121.12">
            adhyāpayasva bho brahmañ śiṣyaṃ māṃ vītakalmaṣam <br />
            śuśrūṣaṇarataṃ bhaktaṃ kulīnaṃ satyavādinam //
             <span class="ref">BrP_121.12</span></p>
         
         brahmovāca
         
         
         <p id="BrP_121.13">
            tathety uktvā bharadvājaḥ prādād vidyām aśeṣataḥ <br />
            prāptavidyaḥ kaṭhaḥ prīto bharadvājam athābravīt //
             <span class="ref">BrP_121.13</span></p>
         
         kaṭha uvāca
         
         
         <p id="BrP_121.14">
            iccheyaṃ dakṣiṇāṃ dātuṃ guro tava manaḥpriyām <br />
            vadasva durlabhaṃ vāpi guro tubhyaṃ namo 'stu te //
             <span class="ref">BrP_121.14</span></p>
         
         
         <p id="BrP_121.15">
            vidyāṃ prāpyāpi ye mohāt svaguroḥ pāritoṣikam <br />
            na prayacchanti nirayaṃ te yānty ācandratārakam //
             <span class="ref">BrP_121.15</span></p>
         
         bharadvāja uvāca
         
         
         <p id="BrP_121.16">
            gṛhāṇa kanyāṃ vidhivad bhāryāṃ kuru mama svasām <br />
            asyāṃ prītyā vartitavyaṃ yāceyaṃ dakṣiṇām imām //
             <span class="ref">BrP_121.16</span></p>
         
         kaṭha uvāca
         
         
         <p id="BrP_121.17">
            bhrātṛvat putravac cāpi śiṣyaḥ syāt tu guroḥ sadā <br />
            guruś ca pitṛvac ca syāt saṃbandho 'tra kathaṃ bhavet //
             <span class="ref">BrP_121.17</span></p>
         
         bharadvāja uvāca
         
         
         <p id="BrP_121.18">
            madvākyaṃ kuru satyaṃ tvaṃ mamājñā tava dakṣiṇā <br />
            sarvaṃ smṛtvā kaṭhādya tvaṃ revatīṃ bhara tanmanāḥ //
             <span class="ref">BrP_121.18</span></p>
         
         brahmovāca
         
         
         <p id="BrP_121.19">
            tathety uktvā guror vākyāt kaṭho jagrāha pāṇinā <br />
            revatīṃ vidhivad dattāṃ tāṃ samīkṣya kaṭhas tv atha //
             <span class="ref">BrP_121.19</span></p>
         
         
         <p id="BrP_121.20">
            tatraiva pūjayām āsa deveśaṃ śaṃkaraṃ tadā <br />
            revatyā rūpasaṃpattyai śivaprītyai ca revatī //
             <span class="ref">BrP_121.20</span></p>
         
         
         <p id="BrP_121.21">
            surūpā cārusarvāṅgī na rūpeṇopamīyate <br />
            abhiṣekodakaṃ tatra revatyā yad viniḥsṛtam //
             <span class="ref">BrP_121.21</span></p>
         
         
         <p id="BrP_121.22">
            sābhavat tatra gaṅgāyāṃ tasmāt tannāmato nadī <br />
            revatīti samākhyātā rūpasaubhāgyadāyinī //
             <span class="ref">BrP_121.22</span></p>
         
         
         <p id="BrP_121.23">
            punar darbhaiś ca vividhair abhiṣekaṃ cakāra saḥ <br />
            puṇyarūpatvasaṃsiddhyai vidarbhā tad abhūn nadī //
             <span class="ref">BrP_121.23</span></p>
         
         
         <p id="BrP_121.24">
            śraddhayā saṃgame snātvā revatīgaṅgayor naraḥ <br />
            sarvapāpavinirmukto viṣṇuloke mahīyate //
             <span class="ref">BrP_121.24</span></p>
         
         
         <p id="BrP_121.25">
            tathā vidarbhāgautamyoḥ saṃgame śraddhayā mune <br />
            snānaṃ karoty asau yāti bhuktiṃ muktiṃ ca tatkṣaṇāt //
             <span class="ref">BrP_121.25</span></p>
         
         
         <p id="BrP_121.26">
            ubhayos tīrayos tatra tīrthānāṃ śatam uttamam <br />
            sarvapāpakṣayakaraṃ sarvasiddhipradāyakam //
             <span class="ref">BrP_121.26</span></p>
         
         brahmovāca
         
         
         <p id="BrP_122.1">
            pūrṇatīrtham iti khyātaṃ gaṅgāyā uttare taṭe <br />
            tatra snātvā naro 'jñānāt tathāpi śubham āpnuyāt //
             <span class="ref">BrP_122.1</span></p>
         
         
         <p id="BrP_122.2">
            pūrṇatīrthasya māhātmyaṃ varṇyate kena jantunā <br />
            svayaṃ saṃsthīyate yatra cakriṇā ca pinākinā //
             <span class="ref">BrP_122.2</span></p>
         
         
         <p id="BrP_122.3">
            purā dhanvantarir nāma kalpādāv āyuṣaḥ sutaḥ <br />
            iṣṭvā bahuvidhair yajñair aśvamedhapuraḥsaraiḥ //
             <span class="ref">BrP_122.3</span></p>
         
         
         <p id="BrP_122.4">
            dattvā dānāny anekāni bhuktvā bhogāṃś ca puṣkalān <br />
            vijñāya bhogavaiṣamyaṃ paraṃ vairāgyam āśritaḥ //
             <span class="ref">BrP_122.4</span></p>
         
         
         <p id="BrP_122.5">
            giriśṛṅge 'mbudheḥ pāre tathā gaṅgānadītaṭe <br />
            śivaviṣṇvor gṛhe vāpi viśeṣāt puṇyasaṃgame //
             <span class="ref">BrP_122.5</span></p>
         
         
         <p id="BrP_122.6">
            taptaṃ hutaṃ ca japtaṃ ca sarvam akṣayatāṃ vrajet <br />
            dhanvantarir iti jñātvā tatra tepe tapo mahat //
             <span class="ref">BrP_122.6</span></p>
         
         
         <p id="BrP_122.7">
            jñānavairāgyasaṃpanno bhīmeśacaraṇāśrayaḥ <br />
            tapaś cakāra vipulaṃ gaṅgāsāgarasaṃgame //
             <span class="ref">BrP_122.7</span></p>
         
         
         <p id="BrP_122.8">
            purā ca nikṛto rājñā raṇaṃ hitvā mahāsuraḥ <br />
            sahasram ekaṃ varṣāṇāṃ samudraṃ prāviśad bhayāt //
             <span class="ref">BrP_122.8</span></p>
         
         
         <p id="BrP_122.9">
            dhanvantarau vanaṃ prāpte rājyaṃ prāpte tu tatsute <br />
            virāgaṃ ca gate rājñi tataḥ prāyād athārṇavāt //
             <span class="ref">BrP_122.9</span></p>
         
         
         <p id="BrP_122.10">
            tapasyantaṃ tamo nāma balavān asuro mune <br />
            gaṅgātīraṃ samāśritya rājā dhanvantarir yataḥ //
             <span class="ref">BrP_122.10</span></p>
         
         
         <p id="BrP_122.11">
            japahomarato nityaṃ brahmajñānaparāyaṇaḥ <br />
            taṃ ripuṃ nāśayāmīti tamaḥ prāyād athārṇavāt //
             <span class="ref">BrP_122.11</span></p>
         
         
         <p id="BrP_122.12">
            nāśito bahuśo 'nena rājñā balavatā tv aham <br />
            taṃ ripuṃ nāśayāmīti tamaḥ prāyād athārṇavāt //
             <span class="ref">BrP_122.12</span></p>
         
         
         <p id="BrP_122.13">
            māyayā pramadārūpaṃ kṛtvā rājānam abhyagāt <br />
            nṛtyagītavatī subhrūr hasantī cārudarśanā //
             <span class="ref">BrP_122.13</span></p>
         
         
         <p id="BrP_122.14">
            tāṃ dṛṣṭvā cārusarvāṅgīṃ bahukālaṃ nayānvitām <br />
            śāntām anuvratāṃ bhaktāṃ kṛpayā cābravīn nṛpaḥ //
             <span class="ref">BrP_122.14</span></p>
         
         nṛpa uvāca
         
         
         <p id="BrP_122.15">
            kāsi tvaṃ kasya hetor vā vartase gahane vane <br />
            kaṃ dṛṣṭvā harṣasīva tvaṃ vada kalyāṇi pṛcchate //
             <span class="ref">BrP_122.15</span></p>
         
         brahmovāca
         
         
         <p id="BrP_122.16">
            pramadā cāpi tadvākyaṃ śrutvā rājānam abravīt //
             <span class="ref">BrP_122.16</span></p>
         
         pramadovāca
         
         
         <p id="BrP_122.17">
            tvayi tiṣṭhati ko loke hetur harṣasya me bhavet <br />
            aham indrasya yā lakṣmīs tvāṃ dṛṣṭvā kāmasaṃbhṛtam //
             <span class="ref">BrP_122.17</span></p>
         
         
         <p id="BrP_122.18">
            harṣāc carāmi purato rājaṃs tava punaḥ punaḥ <br />
            agaṇyapuṇyavirahād ahaṃ sarvasya durlabhā //
             <span class="ref">BrP_122.18</span></p>
         
         brahmovāca
         
         
         <p id="BrP_122.19">
            etad vaco niśamyāśu tapas tyaktvā suduṣkaram <br />
            tām eva manasā dhyāyaṃs tanniṣṭhas tatparāyaṇaḥ //
             <span class="ref">BrP_122.19</span></p>
         
         
         <p id="BrP_122.20">
            tadekaśaraṇo rājā babhūva sa yadā tamaḥ <br />
            antardhānaṃ gato brahman nāśayitvā tapo bṛhat //
             <span class="ref">BrP_122.20</span></p>
         
         
         <p id="BrP_122.21">
            etasminn antare 'haṃ vai varān dātuṃ samabhyagām <br />
            taṃ dṛṣṭvā vihvalībhūtaṃ tapobhraṣṭaṃ yathā mṛtam //
             <span class="ref">BrP_122.21</span></p>
         
         
         <p id="BrP_122.22">
            tam āśvāsyātha vividhair hetubhir nṛpasattamam <br />
            tava śatrus tamo nāma kṛtvā tāṃ tapasaś cyutim //
             <span class="ref">BrP_122.22</span></p>
         
         
         <p id="BrP_122.23">
            caritārtho gato rājan na tvaṃ śocitum arhasi <br />
            ānandayanti pramadās tāpayanti ca mānavam //
             <span class="ref">BrP_122.23</span></p>
         
         
         <p id="BrP_122.24">
            sarvā eva viśeṣeṇa kim u māyāmayī tu sā <br />
            tataḥ kṛtāñjalī rājā mām āha vigatabhramaḥ //
             <span class="ref">BrP_122.24</span></p>
         
         rājovāca
         
         
         <p id="BrP_122.25">
            kiṃ karomi kathaṃ brahmaṃs tapasaḥ pāram āpnuyām //
             <span class="ref">BrP_122.25</span></p>
         
         brahmovāca
         
         
         <p id="BrP_122.26">
            tatas tasyottaraṃ prādāṃ devadevaṃ janārdanam <br />
            stuhi sarvaprayatnena tataḥ siddhim avāpsyasi //
             <span class="ref">BrP_122.26</span></p>
         
         
         <p id="BrP_122.27">
            sa hy aśeṣajagatsraṣṭā vedavedyaḥ purātanaḥ <br />
            sarvārthasiddhidaḥ puṃsāṃ nānyo 'sti bhuvanatraye //
             <span class="ref">BrP_122.27</span></p>
         
         
         <p id="BrP_122.28">
            sa jagāma nagaśreṣṭhaṃ himavantaṃ nṛpottamaḥ <br />
            kṛtāñjalipuṭo bhūtvā viṣṇuṃ tuṣṭāva bhaktitaḥ //
             <span class="ref">BrP_122.28</span></p>
         
         dhanvantarir uvāca
         
         
         <p id="BrP_122.29">
            jaya viṣṇo jayācintya jaya jiṣṇo jayācyuta <br />
            jaya gopāla lakṣmīśa jaya kṛṣṇa jaganmaya //
             <span class="ref">BrP_122.29</span></p>
         
         
         <p id="BrP_122.30">
            jaya bhūtapate nātha jaya pannagaśāyine <br />
            jaya sarvaga govinda jaya viśvakṛte namaḥ //
             <span class="ref">BrP_122.30</span></p>
         
         
         <p id="BrP_122.31">
            jaya viśvabhuje deva jaya viśvadhṛte namaḥ <br />
            jayeśa sadasat tvaṃ vai jaya mādhava dharmiṇe //
             <span class="ref">BrP_122.31</span></p>
         
         
         <p id="BrP_122.32">
            jaya kāmada kāma tvaṃ jaya rāma guṇārṇava <br />
            jaya puṣṭida puṣṭīśa jaya kalyāṇadāyine //
             <span class="ref">BrP_122.32</span></p>
         
         
         <p id="BrP_122.33">
            jaya bhūtapa bhūteśa jaya mānavidhāyine <br />
            jaya karmada karma tvaṃ jaya pītāmbaracchada //
             <span class="ref">BrP_122.33</span></p>
         
         
         <p id="BrP_122.34">
            jaya sarveśa sarvas tvaṃ jaya maṅgalarūpiṇe <br />
            jaya sattvādhināthāya jaya vedavide namaḥ //
             <span class="ref">BrP_122.34</span></p>
         
         
         <p id="BrP_122.35">
            jaya janmada janmistha paramātman namo 'stu te <br />
            jaya muktida muktis tvaṃ jaya bhuktida keśava //
             <span class="ref">BrP_122.35</span></p>
         
         
         <p id="BrP_122.36">
            jaya lokada lokeśa jaya pāpavināśana <br />
            jaya vatsala bhaktānāṃ jaya cakradhṛte namaḥ //
             <span class="ref">BrP_122.36</span></p>
         
         
         <p id="BrP_122.37">
            jaya mānada mānas tvaṃ jaya lokanamaskṛta <br />
            jaya dharmada dharmas tvaṃ jaya saṃsārapāraga //
             <span class="ref">BrP_122.37</span></p>
         
         
         <p id="BrP_122.38">
            jaya annada annaṃ tvaṃ jaya vācaspate namaḥ <br />
            jaya śaktida śaktis tvaṃ jaya jaitravaraprada //
             <span class="ref">BrP_122.38</span></p>
         
         
         <p id="BrP_122.39">
            jaya yajñada yajñas tvaṃ jaya padmadalekṣaṇa <br />
            jaya dānada dānaṃ tvaṃ jaya kaiṭabhasūdana //
             <span class="ref">BrP_122.39</span></p>
         
         
         <p id="BrP_122.40">
            jaya kīrtida kīrtis tvaṃ jaya mūrtida mūrtidhṛk <br />
            jaya saukhyada saukhyātmañ jaya pāvanapāvana //
             <span class="ref">BrP_122.40</span></p>
         
         
         <p id="BrP_122.41">
            jaya śāntida śāntis tvaṃ jaya śaṃkarasaṃbhava <br />
            jaya pānada pānas tvaṃ jaya jyotiḥsvarūpiṇe //
             <span class="ref">BrP_122.41</span></p>
         
         
         <p id="BrP_122.42">
            jaya vāmana vitteśa jaya dhūmapatākine <br />
            jaya sarvasya jagato dātṛmūrte namo 'stu te //
             <span class="ref">BrP_122.42</span></p>
         
         
         <p id="BrP_122.43">
            tvam eva lokatrayavartijīva <br />nikāyasaṃkleśavināśadakṣa<br />
            śrīpuṇḍarīkākṣa kṛpānidhe tvaṃ <br />nidhehi pāṇiṃ mama mūrdhni viṣṇo
             <span class="ref">BrP_122.43</span></p>
         
         brahmovāca
         
         
         <p id="BrP_122.44">
            evaṃ stuvantaṃ bhagavāñ śaṅkhacakragadādharaḥ <br />
            vareṇa cchandayām āsa sarvakāmasamṛddhidaḥ //
             <span class="ref">BrP_122.44</span></p>
         
         
         <p id="BrP_122.45">
            dhanvantariḥ prītamanā varadānena cakriṇaḥ <br />
            varadānāya deveśaṃ govindaṃ saṃsthitaṃ puraḥ //
             <span class="ref">BrP_122.45</span></p>
         
         
         <p id="BrP_122.46">
            tam āha nṛpatiḥ prahvaḥ surarājyaṃ mamepsitam <br />
            tac ca dattaṃ tvayā viṣṇo prāpto 'smi kṛtakṛtyatām //
             <span class="ref">BrP_122.46</span></p>
         
         
         <p id="BrP_122.47">
            stutaḥ saṃpūjito viṣṇus tatraivāntaradhīyata <br />
            tathaiva tridaśeśatvam avāpa nṛpatiḥ kramāt //
             <span class="ref">BrP_122.47</span></p>
         
         
         <p id="BrP_122.48">
            prāgarjitānekakarmaparipākavaśāt tataḥ <br />
            triḥkṛtvo nāśam agamat sahasrākṣaḥ svakāt padāt //
             <span class="ref">BrP_122.48</span></p>
         
         
         <p id="BrP_122.49">
            nahuṣād vṛtrahatyāyāḥ sindhusenavadhāt tataḥ <br />
            ahalyāyāṃ ca gamanād yena kena ca hetunā //
             <span class="ref">BrP_122.49</span></p>
         
         
         <p id="BrP_122.50">
            smāraṃ smāraṃ tat tad indraś cintāsaṃtāpadurmanāḥ <br />
            tataḥ surapatiḥ prāha vācaspatim idaṃ vacaḥ //
             <span class="ref">BrP_122.50</span></p>
         
         indra uvāca
         
         
         <p id="BrP_122.51">
            hetunā kena vāgīśa bhraṣṭarājyo bhavāmy aham <br />
            madhye madhye padabhraṃśād varaṃ niḥśrīkatā nṛṇām //
             <span class="ref">BrP_122.51</span></p>
         
         
         <p id="BrP_122.52">
            gahanāṃ karmaṇāṃ jīvagatiṃ ko vetti tattvataḥ <br />
            rahasyaṃ sarvabhāvānāṃ jñātuṃ nānyaḥ pragalbhate //
             <span class="ref">BrP_122.52</span></p>
         
         brahmovāca
         
         
         <p id="BrP_122.53">
            bṛhaspatir hariṃ prāha brahmāṇaṃ pṛccha gaccha tam <br />
            sa tu jānāti yad bhūtaṃ bhaviṣyac cāpi vartanam //
             <span class="ref">BrP_122.53</span></p>
         
         
         <p id="BrP_122.54">
            sa tu vakṣyati yenedaṃ jātaṃ tac ca mahāmate <br />
            tāv āgatya mahāprājñau namaskṛtya mamāntikam <br />
            kṛtāñjalipuṭo bhūtvā mām ūcatur idaṃ vacaḥ //
             <span class="ref">BrP_122.54</span></p>
         
         indrabṛhaspatī ūcatuḥ
         
         
         <p id="BrP_122.55">
            bhagavan kena doṣeṇa śacībhartā udāradhīḥ <br />
            rājyāt prabhraśyate nātha saṃśayaṃ chettum arhasi //
             <span class="ref">BrP_122.55</span></p>
         
         brahmovāca
         
         
         <p id="BrP_122.56">
            tadāham abravaṃ brahmaṃś ciraṃ dhyātvā bṛhaspatim <br />
            khaṇḍadharmākhyadoṣeṇa tena rājyapadāc cyutaḥ //
             <span class="ref">BrP_122.56</span></p>
         
         
         <p id="BrP_122.57">
            deśakālādidoṣeṇa śraddhāmantraviparyayāt <br />
            yathāvaddakṣiṇādānād asaddravyapradānataḥ //
             <span class="ref">BrP_122.57</span></p>
         
         
         <p id="BrP_122.58">
            devabhūdevatāvajñāpātakāc ca viśeṣataḥ <br />
            yat khaṇḍatvaṃ svadharmasya dehinām upajāyate //
             <span class="ref">BrP_122.58</span></p>
         
         
         <p id="BrP_122.59">
            tenātimānasas tāpaḥ padahāniś ca dustyajā <br />
            kṛto 'pi dharmo 'niṣṭāya jāyate kṣubdhacetasā //
             <span class="ref">BrP_122.59</span></p>
         
         
         <p id="BrP_122.60">
            kāryasya na bhavet siddhyai tasmād avyākulāya ca <br />
            asaṃpūrṇe svadharme hi kim aniṣṭaṃ na jāyate //
             <span class="ref">BrP_122.60</span></p>
         
         
         <p id="BrP_122.61">
            tābhyāṃ yat pūrvavṛttāntaṃ tad apy uktaṃ mayānagha <br />
            āyuṣas tu sutaḥ śrīmān dhanvantarir udāradhīḥ //
             <span class="ref">BrP_122.61</span></p>
         
         
         <p id="BrP_122.62">
            tamasā ca kṛtaṃ vighnaṃ viṣṇunā tac ca nāśitam <br />
            pūrvajanmasu vṛttāntam ityādi parikīrtitam //
             <span class="ref">BrP_122.62</span></p>
         
         
         <p id="BrP_122.63">
            tac chrutvā vismitau cobhau mām eva punar ūcatuḥ //
             <span class="ref">BrP_122.63</span></p>
         
         indrabṛhaspatī ūcatuḥ
         
         
         <p id="BrP_122.64">
            taddoṣapratibandhas tu kena syāt surasattama //
             <span class="ref">BrP_122.64</span></p>
         
         brahmovāca
         
         
         <p id="BrP_122.65">
            punar dhyātvā tāv avadaṃ śrūyatāṃ doṣakārakam <br />
            kāraṇaṃ sarvasiddhīnāṃ duḥkhasaṃsāratāraṇam //
             <span class="ref">BrP_122.65</span></p>
         
         
         <p id="BrP_122.66">
            śaraṇaṃ taptacittānāṃ nirvāṇaṃ jīvatām api <br />
            gatvā tu gautamīṃ devīṃ stūyetāṃ hariśaṃkarau //
             <span class="ref">BrP_122.66</span></p>
         
         
         <p id="BrP_122.67">
            nopāyo 'nyo 'sti saṃśuddhyai tau tāṃ hitvā jagattraye <br />
            tadaiva jagmatur ubhau gautamīṃ munisattama <br />
            snātau kṛtakṣaṇau cobhau devau tuṣṭuvatur mudā //
             <span class="ref">BrP_122.67</span></p>
         
         indra uvāca
         
         
         <p id="BrP_122.68">
            namo matsyāya kūrmāya varāhāya namo namaḥ <br />
            narasiṃhāya devāya vāmanāya namo namaḥ //
             <span class="ref">BrP_122.68</span></p>
         
         
         <p id="BrP_122.69">
            namo 'stu hayarūpāya trivikrama namo 'stu te <br />
            namo 'stu buddharūpāya rāmarūpāya kalkine //
             <span class="ref">BrP_122.69</span></p>
         
         
         <p id="BrP_122.70">
            anantāyācyutāyeśa jāmadagnyāya te namaḥ <br />
            varuṇendrasvarūpāya yamarūpāya te namaḥ //
             <span class="ref">BrP_122.70</span></p>
         
         
         <p id="BrP_122.71">
            parameśāya devāya namas trailokyarūpiṇe <br />
            bibhratsarasvatīṃ vaktre sarvajño 'si namo 'stu te //
             <span class="ref">BrP_122.71</span></p>
         
         
         <p id="BrP_122.72">
            lakṣmīvān asy ato lakṣmīṃ bibhrad vakṣasi cānagha <br />
            bahubāhūrupādas tvaṃ bahukarṇākṣiśīrṣakaḥ <br />
            tvām eva sukhinaṃ prāpya bahavaḥ sukhino 'bhavan //
             <span class="ref">BrP_122.72</span></p>
         
         
         <p id="BrP_122.73">
            tāvan niḥśrīkatā puṃsāṃ mālinyaṃ dainyam eva vā <br />
            yāvan na yānti śaraṇaṃ hare tvāṃ karuṇārṇavam //
             <span class="ref">BrP_122.73</span></p>
         
         bṛhaspatir uvāca
         
         
         <p id="BrP_122.74">
            sūkṣmaṃ paraṃ jotir anantarūpam <br />oṃkāramātraṃ prakṛteḥ paraṃ yat<br />
            cidrūpam ānandamayaṃ samastam <br />evaṃ vadantīśa mumukṣavas tvām
             <span class="ref">BrP_122.74</span></p>
         
         
         <p id="BrP_122.75">
            ārādhayanty atra bhavantam īśaṃ <br />mahāmakhaiḥ pañcabhir apy akāmāḥ<br />
            saṃsārasindhoḥ param āptakāmā <br />viśanti divyaṃ bhuvanaṃ vapus te
             <span class="ref">BrP_122.75</span></p>
         
         
         <p id="BrP_122.76">
            sarveṣu sattveṣu samatvabuddhyā <br />saṃvīkṣya ṣaṭsūrmiṣu śāntabhāvāḥ<br />
            jñānena te karmaphalāni hitvā <br />dhyānena te tvāṃ praviśanti śaṃbho
             <span class="ref">BrP_122.76</span></p>
         
         
         <p id="BrP_122.77">
            na jātidharmāṇi na vedaśāstraṃ <br />na dhyānayogo na samādhidharmaḥ<br />
            rudraṃ śivaṃ śaṃkaraṃ śānticittaṃ <br />bhaktyā devaṃ somam ahaṃ namasye
             <span class="ref">BrP_122.77</span></p>
         
         
         <p id="BrP_122.78">
            mūrkho 'pi śaṃbho tava pādabhaktyā <br />samāpnuyān muktimayīṃ tanuṃ te<br />
            jñāneṣu yajñeṣu tapaḥsu caiva <br />dhyāneṣu homeṣu mahāphaleṣu
             <span class="ref">BrP_122.78</span></p>
         
         
         <p id="BrP_122.79">
            saṃpannam etat phalam uttamaṃ yat <br />someśvare bhaktir aharniśaṃ yat<br />
            sarvasya jīvasya sadā priyasya <br />phalasya dṛṣṭasya tathā śrutasya
             <span class="ref">BrP_122.79</span></p>
         
         
         <p id="BrP_122.80">
            svargasya mokṣasya jagannivāsa <br />sopānapaṅktis tava bhaktir eṣā<br />
            tvatpādasaṃprāptiphalāptaye tu <br />sopānapaṅktiṃ na vadanti dhīrāḥ
             <span class="ref">BrP_122.80</span></p>
         
         
         <p id="BrP_122.81">
            tasmād dayālo mama bhaktir astu <br />naivāsty upāyas tava rūpasevā<br />
            ātmīyam ālokya mahattvam īśa <br />pāpeṣu cāsmāsu kuru prasādam
             <span class="ref">BrP_122.81</span></p>
         
         
         <p id="BrP_122.82">
            sthūlaṃ ca sūkṣmaṃ tvam anādi nityaṃ <br />pitā ca mātā yad asac ca sac ca<br />
            evaṃ stuto yaḥ śrutibhiḥ purāṇair <br />namāmi someśvaram īśitāram
             <span class="ref">BrP_122.82</span></p>
         
         brahmovāca
         
         
         <p id="BrP_122.83">
            tataḥ prītau hariharāv ūcatus tridaśeśvarau //
             <span class="ref">BrP_122.83</span></p>
         
         hariharāv ūcatuḥ
         
         
         <p id="BrP_122.84">
            vriyatāṃ yan manobhīṣṭaṃ yad varaṃ cātidurlabham //
             <span class="ref">BrP_122.84</span></p>
         
         brahmovāca
         
         
         <p id="BrP_122.85">
            indraḥ prāha sureśānaṃ madrājyaṃ tu punaḥ punaḥ <br />
            jāyate bhraśyate caiva tat pāpam upaśāmyatām //
             <span class="ref">BrP_122.85</span></p>
         
         
         <p id="BrP_122.86">
            yathā sthiro 'haṃ rājye syāṃ sarvaṃ syān niścalaṃ mama <br />
            suprītau yadi deveśau sarvaṃ syān niścalaṃ sadā //
             <span class="ref">BrP_122.86</span></p>
         
         
         <p id="BrP_122.87">
            tatheti harivākyaṃ tāv abhinandyedam ūcatuḥ <br />
            paraṃ prasādam āpannau tāv ālokya smitānanau //
             <span class="ref">BrP_122.87</span></p>
         
         
         <p id="BrP_122.88">
            nirapāyanirādhāranirvikārasvarūpiṇau <br />
            śaraṇyau sarvalokānāṃ bhuktimuktipradāv ubhau //
             <span class="ref">BrP_122.88</span></p>
         
         hariharāv ūcatuḥ
         
         
         <p id="BrP_122.89">
            tridaivatyaṃ mahātīrthaṃ gautamī vāñchitapradā <br />
            tasyām anena mantreṇa kurutāṃ snānam ādarāt //
             <span class="ref">BrP_122.89</span></p>
         
         
         <p id="BrP_122.90">
            abhiṣekaṃ mahendrasya maṅgalāya bṛhaspatiḥ <br />
            karotu saṃsmarann āvāṃ saṃpadāṃ sthairyasiddhaye //
             <span class="ref">BrP_122.90</span></p>
         
         
         <p id="BrP_122.91">
            iha janmani pūrvasmin yat kiṃcit sukṛtaṃ kṛtam <br />
            tat sarvaṃ pūrṇatām etu godāvari namo 'stu te //
             <span class="ref">BrP_122.91</span></p>
         
         
         <p id="BrP_122.92">
            evaṃ smṛtvā tu yaḥ kaścid gautamyāṃ snānam ācaret <br />
            āvābhyāṃ tu prasādena dharmaḥ saṃpūrṇatām iyāt <br />
            pūrvajanmakṛtād doṣāt sa muktaḥ puṇyavān bhavet //
             <span class="ref">BrP_122.92</span></p>
         
         brahmovāca
         
         
         <p id="BrP_122.93">
            tatheti cakratuḥ prītau surendradhiṣaṇau tataḥ <br />
            mahābhiṣekam indrasya cakāra dyusadāṃ guruḥ //
             <span class="ref">BrP_122.93</span></p>
         
         
         <p id="BrP_122.94">
            tenābhūd yā nadī puṇyā maṅgalety uditā tu sā <br />
            tayā ca saṃgamaḥ puṇyo gaṅgāyāḥ śubhadas tv asau //
             <span class="ref">BrP_122.94</span></p>
         
         
         <p id="BrP_122.95">
            indreṇa saṃstuto viṣṇuḥ pratyakṣo 'bhūj jaganmayaḥ <br />
            trilokasaṃmitāṃ śakro bhūmiṃ lebhe jagatpateḥ //
             <span class="ref">BrP_122.95</span></p>
         
         
         <p id="BrP_122.96">
            tannāmnā cāpi vikhyāto govinda iti tatra ca <br />
            trilokasaṃmitā labdhā tena gaur vajradhāriṇā //
             <span class="ref">BrP_122.96</span></p>
         
         
         <p id="BrP_122.97">
            dattā ca hariṇā tatra govindas tad abhūd dhariḥ <br />
            trailokyarājyaṃ yat prāptaṃ hariṇā ca harer mune //
             <span class="ref">BrP_122.97</span></p>
         
         
         <p id="BrP_122.98">
            niścalaṃ yena saṃjātaṃ devadevān maheśvarāt <br />
            bṛhaspatir devagurur yatrāstauṣīn maheśvaram //
             <span class="ref">BrP_122.98</span></p>
         
         
         <p id="BrP_122.99">
            rājyasya sthirabhāvāya devendrasya mahātmanaḥ <br />
            siddheśvaras tatra devo liṅgaṃ tu tridaśārcitam //
             <span class="ref">BrP_122.99</span></p>
         
         
         <p id="BrP_122.100">
            tataḥ prabhṛti tat tīrthaṃ govindam iti viśrutam <br />
            maṅgalāsaṃgamaṃ caiva pūrṇatīrthaṃ tataḥ param //
             <span class="ref">BrP_122.100</span></p>
         
         
         <p id="BrP_122.101">
            indratīrtham iti khyātaṃ bārhaspatyaṃ ca viśrutam <br />
            yatra siddheśvaro devo viṣṇur govinda eva ca //
             <span class="ref">BrP_122.101</span></p>
         
         
         <p id="BrP_122.102">
            teṣu snānaṃ ca dānaṃ ca yat kiṃcit sukṛtārjanam <br />
            sarvaṃ tad akṣayaṃ vidyāt pitṝṇām ativallabham //
             <span class="ref">BrP_122.102</span></p>
         
         
         <p id="BrP_122.103">
            śṛṇoti yaś cāpi paṭhed yaś ca smarati nityaśaḥ <br />
            tasya tīrthasya māhātmyaṃ bhraṣṭarājyapradāyakam //
             <span class="ref">BrP_122.103</span></p>
         
         
         <p id="BrP_122.104">
            saptatriṃśat sahasrāṇi tīrthānāṃ tīrayor dvayoḥ <br />
            ubhayor muniśārdūla sarvasiddhipradāyinām //
             <span class="ref">BrP_122.104</span></p>
         
         
         <p id="BrP_122.105">
            na pūrṇatīrthasadṛśaṃ tīrtham asti mahāphalam <br />
            niṣphalaṃ tasya janmādi yo na seveta tan naraḥ //
             <span class="ref">BrP_122.105</span></p>
         
         brahmovāca
         
         
         <p id="BrP_123.1">
            rāmatīrtham iti khyātaṃ bhrūṇahatyāvināśanam <br />
            tasya śravaṇamātreṇa sarvapāpaiḥ pramucyate //
             <span class="ref">BrP_123.1</span></p>
         
         
         <p id="BrP_123.2">
            ikṣvākuvaṃśaprabhavaḥ kṣatriyo lokaviśrutaḥ <br />
            balavān matimāñ śūro yathā śakraḥ puraṃdaraḥ //
             <span class="ref">BrP_123.2</span></p>
         
         
         <p id="BrP_123.3">
            pitṛpaitāmahaṃ rājyaṃ kurvann āste yathā baliḥ <br />
            tasya tisro mahiṣyaḥ syū rājño daśarathasya hi //
             <span class="ref">BrP_123.3</span></p>
         
         
         <p id="BrP_123.4">
            kauśalyā ca sumitrā ca kaikeyī ca mahāmate <br />
            etāḥ kulīnāḥ subhagā rūpalakṣaṇasaṃyutāḥ //
             <span class="ref">BrP_123.4</span></p>
         
         
         <p id="BrP_123.5">
            tasmin rājani rājye tu sthite 'yodhyāpatau mune <br />
            vasiṣṭhe brahmavicchreṣṭhe purodhasi viśeṣataḥ //
             <span class="ref">BrP_123.5</span></p>
         
         
         <p id="BrP_123.6">
            na ca vyādhir na durbhikṣaṃ na cāvṛṣṭir na cādhayaḥ <br />
            brahmakṣatraviśāṃ nityaṃ śūdrāṇāṃ ca viśeṣataḥ //
             <span class="ref">BrP_123.6</span></p>
         
         
         <p id="BrP_123.7">
            āśramāṇāṃ tu sarveṣām ānando 'bhūt pṛthak pṛthak <br />
            tasmiñ śāsati rājendra ikṣvākūṇāṃ kulodvahe //
             <span class="ref">BrP_123.7</span></p>
         
         
         <p id="BrP_123.8">
            devānāṃ dānavānāṃ tu rājyārthe vigraho 'bhavat <br />
            kvāpi tatra jayaṃ prāpur devāḥ kvāpi tathetare //
             <span class="ref">BrP_123.8</span></p>
         
         
         <p id="BrP_123.9">
            evaṃ pravartamāne tu trailokyam atipīḍitam <br />
            abhūn nārada tatrāham avadaṃ daityadānavān //
             <span class="ref">BrP_123.9</span></p>
         
         
         <p id="BrP_123.10">
            devāṃś cāpi viśeṣeṇa na kṛtaṃ tair madīritam <br />
            punaś ca saṃgaras teṣāṃ babhūva sumahān mithaḥ //
             <span class="ref">BrP_123.10</span></p>
         
         
         <p id="BrP_123.11">
            viṣṇuṃ gatvā surāḥ procus tatheśānaṃ jaganmayam <br />
            tāv ūcatur ubhau devān asurān daityadānavān //
             <span class="ref">BrP_123.11</span></p>
         
         
         <p id="BrP_123.12">
            tapasā balino yāntu punaḥ kurvantu saṃgaram <br />
            tathety āhur yayuḥ sarve tapase niyatavratāḥ //
             <span class="ref">BrP_123.12</span></p>
         
         
         <p id="BrP_123.13">
            yayus tu rākṣasān devāḥ punas te matsarānvitāḥ <br />
            devānāṃ dānavānāṃ ca saṃgaro 'bhūt sudāruṇaḥ //
             <span class="ref">BrP_123.13</span></p>
         
         
         <p id="BrP_123.14">
            na tatra devā jetāro naiva daityāś ca dānavāḥ <br />
            saṃyuge vartamāne tu vāg uvācāśarīriṇī //
             <span class="ref">BrP_123.14</span></p>
         
         ākāśavāg uvāca
         
         
         <p id="BrP_123.15">
            yeṣāṃ daśaratho rājā te jetāro na cetare //
             <span class="ref">BrP_123.15</span></p>
         
         brahmovāca
         
         
         <p id="BrP_123.16">
            iti śrutvā jayāyobhau jagmatur devadānavau <br />
            tatra vāyus tvaran prāpto rājānam avadat tadā //
             <span class="ref">BrP_123.16</span></p>
         
         vāyur uvāca
         
         
         <p id="BrP_123.17">
            āgantavyaṃ tvayā rājan devadānavasaṃgare <br />
            yatra rājā daśaratho jayas tatreti viśrutam //
             <span class="ref">BrP_123.17</span></p>
         
         
         <p id="BrP_123.18">
            tasmāt tvaṃ devapakṣe syā bhaveyur jayinaḥ surāḥ //
             <span class="ref">BrP_123.18</span></p>
         
         brahmovāca
         
         
         <p id="BrP_123.19">
            tad vāyuvacanaṃ śrutvā rājā daśaratho nṛpaḥ <br />
            āgamyate mayā satyaṃ gaccha vāyo yathāsukham //
             <span class="ref">BrP_123.19</span></p>
         
         
         <p id="BrP_123.20">
            gate vāyau tadā daityā ājagmur bhūpatiṃ prati <br />
            te 'py ūcur bhagavann asmatsāhāyyaṃ kartum arhasi //
             <span class="ref">BrP_123.20</span></p>
         
         
         <p id="BrP_123.21">
            rājan daśaratha śrīman vijayas tvayi saṃsthitaḥ <br />
            tasmāt tvaṃ vai daityapateḥ sāhāyyaṃ kartum arhasi //
             <span class="ref">BrP_123.21</span></p>
         
         
         <p id="BrP_123.22">
            tataḥ provāca nṛpatir vāyunā prārthitaḥ purā <br />
            pratijñātaṃ mayā tac ca yāntu daityāś ca dānavāḥ //
             <span class="ref">BrP_123.22</span></p>
         
         
         <p id="BrP_123.23">
            sa tu rājā tathā cakre gatvā caiva triviṣṭapam <br />
            yuddhaṃ cakre tathā daityair dānavaiḥ saha rākṣasaiḥ //
             <span class="ref">BrP_123.23</span></p>
         
         
         <p id="BrP_123.24">
            paśyatsu devasaṃgheṣu namucer bhrātaras tadā <br />
            vividhur niśitair bāṇair athākṣaṃ nṛpates tathā //
             <span class="ref">BrP_123.24</span></p>
         
         
         <p id="BrP_123.25">
            bhinnākṣaṃ taṃ rathaṃ rājā na jānāti sa saṃbhramāt <br />
            rājāntike sthitā subhrūḥ kaikeyyājñāyi nārada //
             <span class="ref">BrP_123.25</span></p>
         
         
         <p id="BrP_123.26">
            na jñāpitaṃ tayā rājñe svayam ālokya suvratā <br />
            bhagnam akṣaṃ samālakṣya cakre hastaṃ tadā svakam //
             <span class="ref">BrP_123.26</span></p>
         
         
         <p id="BrP_123.27">
            akṣavan muniśārdūla tad etan mahad adbhutam <br />
            rathena rathināṃ śreṣṭhas tayā dattakareṇa ca //
             <span class="ref">BrP_123.27</span></p>
         
         
         <p id="BrP_123.28">
            jitavān daityadanujān devaiḥ prāpya varān bahūn <br />
            tato devair anujñātas tv ayodhyāṃ punar abhyagāt //
             <span class="ref">BrP_123.28</span></p>
         
         
         <p id="BrP_123.29">
            sa tu madhye mahārājo mārge vīkṣya tadā priyām <br />
            kaikeyyāḥ karma tad dṛṣṭvā vismayaṃ paramaṃ gataḥ //
             <span class="ref">BrP_123.29</span></p>
         
         
         <p id="BrP_123.30">
            tatas tasyai varān prādāt trīṃs tu nārada sā api <br />
            anumānya nṛpaproktaṃ kaikeyī vākyam abravīt //
             <span class="ref">BrP_123.30</span></p>
         
         kaikeyy uvāca
         
         
         <p id="BrP_123.31">
            tvayi tiṣṭhantu rājendra tvayā dattā varā amī //
             <span class="ref">BrP_123.31</span></p>
         
         brahmovāca
         
         
         <p id="BrP_123.32">
            vibhūṣaṇāni rājendro dattvā sa priyayā saha <br />
            rathena vijayī rājā yayau svanagaraṃ sukhī //
             <span class="ref">BrP_123.32</span></p>
         
         
         <p id="BrP_123.33">
            yoṣitāṃ kim adeyaṃ hi priyāṇām ucitāgame <br />
            sa kadācid daśaratho mṛgayāśīlibhir vṛtaḥ //
             <span class="ref">BrP_123.33</span></p>
         
         
         <p id="BrP_123.34">
            aṭann araṇye śarvaryāṃ vāribandham athākarot <br />
            saptavyasanahīnena bhavitavyaṃ tu bhūbhujā //
             <span class="ref">BrP_123.34</span></p>
         
         
         <p id="BrP_123.35">
            iti jānann api ca tac cakāra tu vidher vaśāt <br />
            gartaṃ praviśya pānārtham āgatān niśitaiḥ śaraiḥ //
             <span class="ref">BrP_123.35</span></p>
         
         
         <p id="BrP_123.36">
            mṛgān hanti mahābāhuḥ śṛṇu kālaviparyayam <br />
            gartaṃ praviṣṭe nṛpatau tasminn eva nagottame //
             <span class="ref">BrP_123.36</span></p>
         
         
         <p id="BrP_123.37">
            vṛddho vaiśravaṇo nāma na śṛṇoti na paśyati <br />
            tasya bhāryā tathābhūtā tāv abrūtāṃ tadā sutam //
             <span class="ref">BrP_123.37</span></p>
         
         mātāpitarāv ūcatuḥ
         
         
         <p id="BrP_123.38">
            āvāṃ tṛṣārtau rātriś ca kṛṣṇā cāpi pravartate <br />
            vṛddhānāṃ jīvitaṃ kṛtsnaṃ bālas tvam asi putraka //
             <span class="ref">BrP_123.38</span></p>
         
         
         <p id="BrP_123.39">
            andhānāṃ badhirāṇāṃ ca vṛddhānāṃ dhik ca jīvitam <br />
            jarājarjaradehānāṃ dhig dhik putraka jīvitam //
             <span class="ref">BrP_123.39</span></p>
         
         
         <p id="BrP_123.40">
            tāvat puṃbhir jīvitavyaṃ yāval lakṣmīr dṛḍhaṃ vapuḥ <br />
            yāvad ājñāpratihatā tīrthādāv anyathā mṛtiḥ //
             <span class="ref">BrP_123.40</span></p>
         
         brahmovāca
         
         
         <p id="BrP_123.41">
            ity etad vacanaṃ śrutvā vṛddhayor guruvatsalaḥ <br />
            putraḥ provāca tad duḥkhaṃ girā madhurayā haran //
             <span class="ref">BrP_123.41</span></p>
         
         putra uvāca
         
         
         <p id="BrP_123.42">
            mayi jīvati kiṃ nāma yuvayor duḥkham īdṛśam <br />
            na haraty ātmajaḥ pitror yaś caritrair manorujam //
             <span class="ref">BrP_123.42</span></p>
         
         
         <p id="BrP_123.43">
            tena kiṃ tanujeneha kulodvegavidhāyinā //
             <span class="ref">BrP_123.43</span></p>
         
         brahmovāca
         
         
         <p id="BrP_123.44">
            ity uktvā pitarau natvā tāv āśvāsya mahāmanāḥ <br />
            taruskandhe samāropya vṛddhau ca pitarau tadā //
             <span class="ref">BrP_123.44</span></p>
         
         
         <p id="BrP_123.45">
            haste gṛhītvā kalaśaṃ jagāma ṛṣiputrakaḥ <br />
            sa ṛṣir na tu rājānaṃ jānāti nṛpatir dvijam //
             <span class="ref">BrP_123.45</span></p>
         
         
         <p id="BrP_123.46">
            ubhau sarabhasau tatra dvijo vāri samāviśat <br />
            satvaraṃ kalaśe nyubje vāri gṛhṇantam āśugaiḥ //
             <span class="ref">BrP_123.46</span></p>
         
         
         <p id="BrP_123.47">
            dvijaṃ rājā dvipaṃ matvā vivyādha niśitaiḥ śaraiḥ <br />
            vanadvipo 'pi bhūpānām avadhyas tad vidann api //
             <span class="ref">BrP_123.47</span></p>
         
         
         <p id="BrP_123.48">
            vivyādha taṃ nṛpaḥ kuryān na kiṃ kiṃ vidhivañcitaḥ <br />
            sa viddho marmadeśe tu duḥkhito vākyam abravīt //
             <span class="ref">BrP_123.48</span></p>
         
         dvija uvāca
         
         
         <p id="BrP_123.49">
            kenedaṃ duḥkhadaṃ karma kṛtaṃ sadbrāhmaṇasya me <br />
            maitro brāhmaṇa ity ukto nāparādho 'sti kaścana //
             <span class="ref">BrP_123.49</span></p>
         
         brahmovāca
         
         
         <p id="BrP_123.50">
            tad etad vacanaṃ śrutvā muner ārtasya bhūpatiḥ <br />
            niśceṣṭaś ca nirutsāho śanais taṃ deśam abhyagāt //
             <span class="ref">BrP_123.50</span></p>
         
         
         <p id="BrP_123.51">
            taṃ tu dṛṣṭvā dvijavaraṃ jvalantam iva tejasā <br />
            asāv apy abhavat tatra saśalya iva mūrcchitaḥ //
             <span class="ref">BrP_123.51</span></p>
         
         
         <p id="BrP_123.52">
            ātmānam ātmanā kṛtvā sthiraṃ rājābravīd idam //
             <span class="ref">BrP_123.52</span></p>
         
         rājovāca
         
         
         <p id="BrP_123.53">
            ko bhavān dvijaśārdūla kimartham iha cāgataḥ <br />
            vada pāpakṛte mahyaṃ vada me niṣkṛtiṃ parām //
             <span class="ref">BrP_123.53</span></p>
         
         
         <p id="BrP_123.54">
            brahmahā varṇibhiḥ kiṃtu śvapacair api jātucit <br />
            na spraṣṭavyo mahābuddhe draṣṭavyo na kadācana //
             <span class="ref">BrP_123.54</span></p>
         
         brahmovāca
         
         
         <p id="BrP_123.55">
            tad rājavacanaṃ śrutvā muniputro 'bravīd vacaḥ //
             <span class="ref">BrP_123.55</span></p>
         
         muniputra uvāca
         
         
         <p id="BrP_123.56">
            utkramiṣyanti me prāṇā ato vakṣyāmi kiṃcana <br />
            svacchandavṛttitājñāne viddhi pākaṃ ca karmaṇām //
             <span class="ref">BrP_123.56</span></p>
         
         
         <p id="BrP_123.57">
            ātmārthaṃ tu na śocāmi vṛddhau tu pitarau mama <br />
            tayoḥ śuśrūṣakaḥ kaḥ syād andhayor ekaputrayoḥ //
             <span class="ref">BrP_123.57</span></p>
         
         
         <p id="BrP_123.58">
            vinā mayā mahāraṇye kathaṃ tau jīvayiṣyataḥ <br />
            mamābhāgyam aho kīdṛk pitṛśuśrūṣaṇe kṣatiḥ //
             <span class="ref">BrP_123.58</span></p>
         
         
         <p id="BrP_123.59">
            jātā me 'dya vinā prāṇair hā vidhe kiṃ kṛtaṃ tvayā <br />
            tathāpi gaccha tatra tvaṃ gṛhītakalaśas tvaran //
             <span class="ref">BrP_123.59</span></p>
         
         
         <p id="BrP_123.60">
            tābhyāṃ dehy udapānaṃ tvaṃ yathā tau na mariṣyataḥ //
             <span class="ref">BrP_123.60</span></p>
         
         brahmovāca
         
         
         <p id="BrP_123.61">
            ity evaṃ bruvatas tasya gatāḥ prāṇā mahāvane <br />
            visṛjya saśaraṃ cāpam ādāya kalaśaṃ nṛpaḥ //
             <span class="ref">BrP_123.61</span></p>
         
         
         <p id="BrP_123.62">
            tatrāgāt sa tu vegena yatra vṛddhau mahāvane <br />
            vṛddhau cāpi tadā rātrau tāv anyonyaṃ samūcatuḥ //
             <span class="ref">BrP_123.62</span></p>
         
         vṛddhāv ūcatuḥ
         
         
         <p id="BrP_123.63">
            udvignaḥ kupito vā syād athavā bhakṣitaḥ katham <br />
            na prāptaś cāvayor yaṣṭiḥ kiṃ kurmaḥ kā gatir bhavet //
             <span class="ref">BrP_123.63</span></p>
         
         
         <p id="BrP_123.64">
            na kopi tādṛśaḥ putro vidyate sacarācare <br />
            yaḥ pitror anyathā vākyaṃ na karoty api ninditaḥ //
             <span class="ref">BrP_123.64</span></p>
         
         
         <p id="BrP_123.65">
            vajrād api kaṭhoraṃ vā jīvitaṃ tam apaśyatoḥ <br />
            śīghraṃ na yānti yat prāṇās tadekāyattajīvayoḥ //
             <span class="ref">BrP_123.65</span></p>
         
         brahmovāca
         
         
         <p id="BrP_123.66">
            evaṃ bahuvidhā vāco vṛddhayor vadator vane <br />
            tadā daśaratho rājā śanais taṃ deśam abhyagāt //
             <span class="ref">BrP_123.66</span></p>
         
         
         <p id="BrP_123.67">
            pādasaṃcāraśabdena menāte sutam āgatam //
             <span class="ref">BrP_123.67</span></p>
         
         vṛddhāv ūcatuḥ
         
         
         <p id="BrP_123.68">
            kuto vatsa cirāt prāptas tvaṃ dṛṣṭis tvaṃ parāyaṇam <br />
            na brūṣe kiṃtu ruṣṭo 'si vṛddhayor andhayoḥ sutaḥ //
             <span class="ref">BrP_123.68</span></p>
         
         brahmovāca
         
         
         <p id="BrP_123.69">
            saśalya iva duḥkhārtaḥ śocan duṣkṛtam ātmanaḥ <br />
            sa bhīta iva rājendras tāv uvācātha nārada //
             <span class="ref">BrP_123.69</span></p>
         
         
         <p id="BrP_123.70">
            udapānaṃ ca kurutāṃ tac chrutvā nṛpabhāṣitam <br />
            nāyaṃ vaktā suto 'smākaṃ ko bhavāṃs tat purā vada //
             <span class="ref">BrP_123.70</span></p>
         
         
         <p id="BrP_123.71">
            paścāt pibāvaḥ pānīyaṃ tato rājābravīc ca tau //
             <span class="ref">BrP_123.71</span></p>
         
         rājovāca
         
         
         <p id="BrP_123.72">
            tatra tiṣṭhati vāṃ putro yatra vārisamāśrayaḥ //
             <span class="ref">BrP_123.72</span></p>
         
         brahmovāca
         
         
         <p id="BrP_123.73">
            tac chrutvocatur ārtau tau satyaṃ brūhi na cānyathā <br />
            ācacakṣe tato rājā sarvam eva yathātatham //
             <span class="ref">BrP_123.73</span></p>
         
         
         <p id="BrP_123.74">
            tatas tu patitau vṛddhau tatrāvāṃ naya mā spṛśa <br />
            brahmaghnasparśanaṃ pāpaṃ na kadācid vinaśyati //
             <span class="ref">BrP_123.74</span></p>
         
         
         <p id="BrP_123.75">
            ninye vai śravaṇaṃ vṛddhaṃ sabhāryaṃ nṛpasattamaḥ <br />
            yatrāsau patitaḥ putras taṃ spṛṣṭvā tau vilepatuḥ //
             <span class="ref">BrP_123.75</span></p>
         
         vṛddhāv ūcatuḥ
         
         
         <p id="BrP_123.76">
            yathā putraviyogena mṛtyur nau vihitas tathā <br />
            tvaṃ cāpi pāpa putrasya viyogān mṛtyum āpsyasi //
             <span class="ref">BrP_123.76</span></p>
         
         brahmovāca
         
         
         <p id="BrP_123.77">
            evaṃ tu jalpator brahman gatāḥ prāṇās tato nṛpaḥ <br />
            agninā yojayām āsa vṛddhau ca ṛṣiputrakam //
             <span class="ref">BrP_123.77</span></p>
         
         
         <p id="BrP_123.78">
            tato jagāma nagaraṃ duḥkhito nṛpatir mune <br />
            vasiṣṭhāya ca tat sarvaṃ nyavedayad aśeṣataḥ //
             <span class="ref">BrP_123.78</span></p>
         
         
         <p id="BrP_123.79">
            nṛpāṇāṃ sūryavaṃśyānāṃ vasiṣṭho hi parā gatiḥ <br />
            vasiṣṭho 'pi dvijaśreṣṭhaiḥ saṃmantryāha ca niṣkṛtim //
             <span class="ref">BrP_123.79</span></p>
         
         vasiṣṭha uvāca
         
         
         <p id="BrP_123.80">
            gālavaṃ vāmadevaṃ ca jābālim atha kaśyapam <br />
            etān anyān samāhūya hayamedhāya yatnataḥ //
             <span class="ref">BrP_123.80</span></p>
         
         
         <p id="BrP_123.81">
            yajasva hayamedhaiś ca bahubhir bahudakṣiṇaiḥ //
             <span class="ref">BrP_123.81</span></p>
         
         brahmovāca
         
         
         <p id="BrP_123.82">
            akarod dhayamedhāṃś ca rājā daśaratho dvijaiḥ <br />
            etasminn antare tatra vāg uvācāśarīriṇī //
             <span class="ref">BrP_123.82</span></p>
         
         ākāśavāṇy uvāca
         
         
         <p id="BrP_123.83">
            pūtaṃ śarīram abhavad rājño daśarathasya hi <br />
            vyavahāryaś ca bhavitā bhaviṣyanti tathā sutāḥ <br />
            jyeṣṭhaputraprasādena rājāpāpo bhaviṣyati //
             <span class="ref">BrP_123.83</span></p>
         
         brahmovāca
         
         
         <p id="BrP_123.84">
            tato bahutithe kāle ṛṣyaśṛṅgān munīśvarāt <br />
            devānāṃ kāryasiddhyarthaṃ sutā āsan suropamāḥ //
             <span class="ref">BrP_123.84</span></p>
         
         
         <p id="BrP_123.85">
            kauśalyāyāṃ tathā rāmaḥ sumitrāyāṃ ca lakṣmaṇaḥ <br />
            śatrughnaś cāpi kaikeyyāṃ bharato matimattaraḥ //
             <span class="ref">BrP_123.85</span></p>
         
         
         <p id="BrP_123.86">
            te sarve matimantaś ca priyā rājño vaśe sthitāḥ <br />
            taṃ rājānam ṛṣiḥ prāpya viśvāmitraḥ prajāpatiḥ //
             <span class="ref">BrP_123.86</span></p>
         
         
         <p id="BrP_123.87">
            rāmaṃ ca lakṣmaṇaṃ cāpi ayācata mahāmate <br />
            yajñasaṃrakṣaṇārthāya jñātatanmahimā muniḥ //
             <span class="ref">BrP_123.87</span></p>
         
         
         <p id="BrP_123.88">
            ciraprāptasuto vṛddho rājā naivety abhāṣata //
             <span class="ref">BrP_123.88</span></p>
         
         rājovāca
         
         
         <p id="BrP_123.89">
            mahatā daivayogena kathaṃcid vārdhake mune <br />
            jātāv ānandasaṃdohadāyakau mama bālakau //
             <span class="ref">BrP_123.89</span></p>
         
         
         <p id="BrP_123.90">
            saśarīram idaṃ rājyaṃ dāsye naiva sutāv imau //
             <span class="ref">BrP_123.90</span></p>
         
         brahmovāca
         
         
         <p id="BrP_123.91">
            vasiṣṭhena tadā prokto rājā daśarathas tv iti //
             <span class="ref">BrP_123.91</span></p>
         
         vasiṣṭha uvāca
         
         
         <p id="BrP_123.92">
            raghavaḥ prārthanābhaṅgaṃ na rājan kvāpi śikṣitāḥ //
             <span class="ref">BrP_123.92</span></p>
         
         brahmovāca
         
         
         <p id="BrP_123.93">
            rāmaṃ ca lakṣmaṇaṃ caiva kathaṃcid avadan nṛpaḥ //
             <span class="ref">BrP_123.93</span></p>
         
         rājovāca
         
         
         <p id="BrP_123.94">
            viśvāmitrasya brahmarṣeḥ kurutāṃ yajñarakṣaṇam //
             <span class="ref">BrP_123.94</span></p>
         
         brahmovāca
         
         
         <p id="BrP_123.95">
            vadann iti sutau soṣṇaṃ niśvasan glapitādharaḥ <br />
            putrau samarpayām āsa viśvāmitrasya śāstrakṛt //
             <span class="ref">BrP_123.95</span></p>
         
         
         <p id="BrP_123.96">
            tathety uktvā daśarathaṃ namasya ca punaḥ punaḥ <br />
            jagmatū rakṣaṇārthāya viśvāmitreṇa tau mudā //
             <span class="ref">BrP_123.96</span></p>
         
         
         <p id="BrP_123.97">
            tataḥ prahṛṣṭaḥ sa munir mudā prādāt tadobhayoḥ <br />
            māheśvarīṃ mahāvidyāṃ dhanurvidyāpuraḥsarām //
             <span class="ref">BrP_123.97</span></p>
         
         
         <p id="BrP_123.98">
            śāstrīm āstrīṃ laukikīṃ ca rathavidyāṃ gajodbhavām <br />
            aśvavidyāṃ gadāvidyāṃ mantrāhvānavisarjane //
             <span class="ref">BrP_123.98</span></p>
         
         
         <p id="BrP_123.99">
            sarvavidyām athāvāpya ubhau tau rāmalakṣmaṇau <br />
            vanaukasāṃ hitārthāya jaghnatus tāṭakāṃ vane //
             <span class="ref">BrP_123.99</span></p>
         
         
         <p id="BrP_123.100">
            ahalyāṃ śāpanirmuktāṃ pādasparśāc ca cakratuḥ <br />
            yajñavidhvaṃsanāyātāñ jaghnatus tatra rākṣasān //
             <span class="ref">BrP_123.100</span></p>
         
         
         <p id="BrP_123.101">
            kṛtavidyau dhanuṣpāṇī cakratur yajñarakṣaṇam <br />
            tato mahāmakhe vṛtte viśvāmitro munīśvaraḥ //
             <span class="ref">BrP_123.101</span></p>
         
         
         <p id="BrP_123.102">
            putrābhyāṃ sahito rājño janakaṃ draṣṭum abhyagāt <br />
            citrām adarśayat tatra rājamadhye nṛpātmajaḥ //
             <span class="ref">BrP_123.102</span></p>
         
         
         <p id="BrP_123.103">
            rāmaḥ saumitrisahito dhanurvidyāṃ guror matām <br />
            tatprīto janakaḥ prādāt sītāṃ lakṣmīm ayonijām //
             <span class="ref">BrP_123.103</span></p>
         
         
         <p id="BrP_123.104">
            tathaiva lakṣmaṇasyāpi bharatasyānujasya ca <br />
            śatrughnabharatādīnāṃ vasiṣṭhādimate sthitaḥ //
             <span class="ref">BrP_123.104</span></p>
         
         
         <p id="BrP_123.105">
            rājā daśarathaḥ śrīmān vivāham akaron mune <br />
            tato bahutithe kāle rājyaṃ tasya prayacchati //
             <span class="ref">BrP_123.105</span></p>
         
         
         <p id="BrP_123.106">
            nṛpatau sarvalokānām anumatyā guror api <br />
            mantharātmakadurdaivapreritā matsarākulā //
             <span class="ref">BrP_123.106</span></p>
         
         
         <p id="BrP_123.107">
            kaikeyī vighnam ātasthe vanapravrājanaṃ tathā <br />
            bharatasya ca tad rājyaṃ rājā naiva ca dattavān //
             <span class="ref">BrP_123.107</span></p>
         
         
         <p id="BrP_123.108">
            pitaraṃ satyavākyaṃ taṃ kurvan rāmo mahāvanam <br />
            viveśa sītayā sārdhaṃ tathā saumitriṇā saha //
             <span class="ref">BrP_123.108</span></p>
         
         
         <p id="BrP_123.109">
            satāṃ ca mānasaṃ śuddhaṃ sa viveśa svakair guṇaiḥ <br />
            tasmin vinirgate rāme vanavāsāya dīkṣite //
             <span class="ref">BrP_123.109</span></p>
         
         
         <p id="BrP_123.110">
            samaṃ lakṣmaṇasītābhyāṃ rājyatṛṣṇāvivarjite <br />
            taṃ rāmaṃ cāpi saumitriṃ sītāṃ ca guṇaśālinīm //
             <span class="ref">BrP_123.110</span></p>
         
         
         <p id="BrP_123.111">
            duḥkhena mahatāviṣṭo brahmaśāpaṃ ca saṃsmaran <br />
            tadā daśaratho rājā prāṇāṃs tatyāja duḥkhitaḥ //
             <span class="ref">BrP_123.111</span></p>
         
         
         <p id="BrP_123.112">
            kṛtakarmavipākena rājā nīto yamānugaiḥ <br />
            tasmai rājñe mahāprājña yāvat sthāvarajaṅgame //
             <span class="ref">BrP_123.112</span></p>
         
         
         <p id="BrP_123.113">
            yamasadmany anekāni tāmisrādīni nārada <br />
            narakāṇy atha ghorāṇi bhīṣaṇāni bahūni ca //
             <span class="ref">BrP_123.113</span></p>
         
         
         <p id="BrP_123.114">
            tatra kṣiptas tadā rājā narakeṣu pṛthak pṛthak <br />
            pacyate chidyate rājā piṣyate cūrṇyate tathā //
             <span class="ref">BrP_123.114</span></p>
         
         
         <p id="BrP_123.115">
            śoṣyate daśyate bhūyo dahyate ca nimajjyate <br />
            evamādiṣu ghoreṣu narakeṣu sa pacyate //
             <span class="ref">BrP_123.115</span></p>
         
         
         <p id="BrP_123.116">
            rāmo 'pi gacchann adhvānaṃ citrakūṭam athāgamat <br />
            tatraiva trīṇi varṣāṇi vyatītāni mahāmate //
             <span class="ref">BrP_123.116</span></p>
         
         
         <p id="BrP_123.117">
            punaḥ sa dakṣiṇām āśām ākrāmad daṇḍakaṃ vanam <br />
            vikhyātaṃ triṣu lokeṣu deśānāṃ tad dhi puṇyadam //
             <span class="ref">BrP_123.117</span></p>
         
         
         <p id="BrP_123.118">
            prāviśat tan mahāraṇyaṃ bhīṣaṇaṃ daityasevitam <br />
            tadbhayād ṛṣibhis tyaktaṃ hatvā daityāṃs tu rākṣasān //
             <span class="ref">BrP_123.118</span></p>
         
         
         <p id="BrP_123.119">
            vicaran daṇḍakāraṇye ṛṣisevyam athākarot <br />
            tatredaṃ vṛttam ākhyāsye śṛṇu nārada yatnataḥ //
             <span class="ref">BrP_123.119</span></p>
         
         
         <p id="BrP_123.120">
            tāvac chanais tv agād rāmo yāvad yojanapañcakam <br />
            gautamīṃ samanuprāpto rājāpi narake sthitaḥ //
             <span class="ref">BrP_123.120</span></p>
         
         
         <p id="BrP_123.121">
            yamaḥ svakiṃkarān āha rāmo daśarathātmajaḥ <br />
            gautamīm abhito yāti pitaraṃ tasya dhīmataḥ //
             <span class="ref">BrP_123.121</span></p>
         
         
         <p id="BrP_123.122">
            ākarṣantv atha rājānaṃ narakān nātra saṃśayaḥ <br />
            uttīrya gautamīṃ yāti yāvad yojanapañcakam //
             <span class="ref">BrP_123.122</span></p>
         
         
         <p id="BrP_123.123">
            rāmas tāvat tasya pitā narake naiva pacyatām <br />
            yad etan madvacaḥ puṇyaṃ na kuryur yadi dūtakāḥ //
             <span class="ref">BrP_123.123</span></p>
         
         
         <p id="BrP_123.124">
            tataś ca narake ghore yūyaṃ sarve nimajjatha <br />
            yā kāpy uktā parā śaktiḥ śivasya samavāyinī //
             <span class="ref">BrP_123.124</span></p>
         
         
         <p id="BrP_123.125">
            tām eva gautamīṃ santo vadanty ambhaḥsvarūpiṇīm <br />
            haribrahmamaheśānāṃ mānyā vandyā ca saiva yat //
             <span class="ref">BrP_123.125</span></p>
         
         
         <p id="BrP_123.126">
            nistīryate na kenāpi tad atikramajaṃ tv agham <br />
            pāpino 'py ātmajaḥ kaścid yaś ca gaṅgām anusmaret //
             <span class="ref">BrP_123.126</span></p>
         
         
         <p id="BrP_123.127">
            so 'nekadurganirayān nirgato muktatāṃ vrajet <br />
            kiṃ punas tādṛśaḥ putro gautamīnikaṭe sthitaḥ //
             <span class="ref">BrP_123.127</span></p>
         
         
         <p id="BrP_123.128">
            yasyāsau narake paktuṃ na kairapi hi śakyate <br />
            dakṣiṇāśāpater vākyaṃ niśamya yamakiṃkarāḥ //
             <span class="ref">BrP_123.128</span></p>
         
         
         <p id="BrP_123.129">
            narake pacyamānaṃ tam ayodhyādhipatiṃ nṛpam <br />
            uttārya ghoranarakād vacanaṃ cedam abruvan //
             <span class="ref">BrP_123.129</span></p>
         
         yamakiṃkarā ūcuḥ
         
         
         <p id="BrP_123.130">
            dhanyo 'si nṛpaśārdūla yasya putraḥ sa tādṛśaḥ <br />
            iha cāmutra viśrāntiḥ suputraḥ kena labhyate //
             <span class="ref">BrP_123.130</span></p>
         
         brahmovāca
         
         
         <p id="BrP_123.131">
            sa viśrāntaḥ śanai rājā kiṃkarān vākyam abravīt //
             <span class="ref">BrP_123.131</span></p>
         
         rājovāca
         
         
         <p id="BrP_123.132">
            narakeṣv atha ghoreṣu pacyamānaḥ punaḥ punaḥ <br />
            kathaṃ tv ākarṣitaḥ śīghraṃ tan me vaktum ihārhatha //
             <span class="ref">BrP_123.132</span></p>
         
         brahmovāca
         
         
         <p id="BrP_123.133">
            tatra kaścic chāntamanā rājānam idam abravīt //
             <span class="ref">BrP_123.133</span></p>
         
         yamadūta uvāca
         
         
         <p id="BrP_123.134">
            vedaśāstrapurāṇādāv etad gopyaṃ prayatnataḥ <br />
            prakāśyate tad api te sāmarthyaṃ putratīrthayoḥ //
             <span class="ref">BrP_123.134</span></p>
         
         
         <p id="BrP_123.135">
            rāmas tava sutaḥ śrīmān gautamītīram āgataḥ <br />
            tasmāt tvaṃ narakād ghorād ākṛṣṭo 'si narottama //
             <span class="ref">BrP_123.135</span></p>
         
         
         <p id="BrP_123.136">
            yadi tvāṃ tatra gautamyāṃ smared rāmaḥ salakṣmaṇaḥ <br />
            snānaṃ kṛtvātha piṇḍādi te dadyāt sa nṛpottama <br />
            tatas tvaṃ sarvapāpebhyo mukto yāsi triviṣṭapam //
             <span class="ref">BrP_123.136</span></p>
         
         rājovāca
         
         
         <p id="BrP_123.137">
            tatra gatvā bhavadvākyam ākhyāsye svasutau prati <br />
            bhavanta eva śaraṇam anujñāṃ dātum arhatha //
             <span class="ref">BrP_123.137</span></p>
         
         brahmovāca
         
         
         <p id="BrP_123.138">
            tad rājavacanaṃ śrutvā kṛpayā yamakiṃkarāḥ <br />
            ājñāṃ ca pradadus tasmai rājā prāgāt sutau prati //
             <span class="ref">BrP_123.138</span></p>
         
         
         <p id="BrP_123.139">
            bhīṣaṇaṃ yātanādeham āpanno niḥśvasan muhuḥ <br />
            nirīkṣya svaṃ lajjamānaḥ kṛtaṃ karma ca saṃsmaran //
             <span class="ref">BrP_123.139</span></p>
         
         
         <p id="BrP_123.140">
            svecchayā viharan gaṅgām āsasāda ca rāghavaḥ <br />
            gautamyās taṭam āśritya rāmo lakṣmaṇa eva ca //
             <span class="ref">BrP_123.140</span></p>
         
         
         <p id="BrP_123.141">
            sītayā saha vaidehyā sasnau caiva yathāvidhi <br />
            naiva tatrābhavad bhojyaṃ bhakṣyaṃ vā gautamītaṭe //
             <span class="ref">BrP_123.141</span></p>
         
         
         <p id="BrP_123.142">
            taddine tatra vasatāṃ gautamītīravāsinām <br />
            tad dṛṣṭvā duḥkhito bhrātā lakṣmaṇo rāmam abravīt //
             <span class="ref">BrP_123.142</span></p>
         
         lakṣmaṇa uvāca
         
         
         <p id="BrP_123.143">
            putrau daśarathasyāvāṃ tavāpi balam īdṛśam <br />
            nāsti bhojyam athāsmākaṃ gaṅgātīranivāsinām //
             <span class="ref">BrP_123.143</span></p>
         
         rāma uvāca
         
         
         <p id="BrP_123.144">
            bhrātar yad vihitaṃ karma naiva tac cānyathā bhavet <br />
            pṛthivyām annapūrṇāyāṃ vayam annābhilāṣiṇaḥ //
             <span class="ref">BrP_123.144</span></p>
         
         
         <p id="BrP_123.145">
            saumitre nūnam asmābhir na brāhmaṇamukhe hutam <br />
            avajñayā mahīdevāṃs tarpayanty arcayanti na //
             <span class="ref">BrP_123.145</span></p>
         
         
         <p id="BrP_123.146">
            te ye lakṣmaṇa jāyante sarvadaiva bubhukṣitāḥ <br />
            snātvā devān athābhyarcya hotavyaś ca hutāśanaḥ <br />
            tataḥ svasamaye devo vidhāsyaty aśanaṃ tu nau //
             <span class="ref">BrP_123.146</span></p>
         
         brahmovāca
         
         
         <p id="BrP_123.147">
            bhrātroḥ saṃjalpator evaṃ paśyatoḥ karmaṇo gatim <br />
            śanair daśaratho rājā taṃ deśam upajagmivān //
             <span class="ref">BrP_123.147</span></p>
         
         
         <p id="BrP_123.148">
            taṃ dṛṣṭvā lakṣmaṇaḥ śīghraṃ tiṣṭha tiṣṭheti cābravīt <br />
            dhanur ākṛṣya kopena rakṣas tvaṃ dānavo 'thavā //
             <span class="ref">BrP_123.148</span></p>
         
         
         <p id="BrP_123.149">
            āsannaṃ ca punar dṛṣṭvā yāhi yāhy atra puṇyabhāk <br />
            rāmo dāśarathī rājā dharmabhāk paśya vartate //
             <span class="ref">BrP_123.149</span></p>
         
         
         <p id="BrP_123.150">
            gurubhaktaḥ satyasaṃdho devabrāhmaṇasevakaḥ <br />
            trailokyarakṣādakṣo 'sau vartate yatra rāghavaḥ //
             <span class="ref">BrP_123.150</span></p>
         
         
         <p id="BrP_123.151">
            na tatra tvādṛśām asti praveśaḥ pāpakarmaṇām <br />
            yadi praviśase pāpa tato vadham avāpsyasi //
             <span class="ref">BrP_123.151</span></p>
         
         
         <p id="BrP_123.152">
            tat putravacanaṃ śrutvā śanair āhūya vācayā <br />
            uvācādhomukho bhūtvā snuṣāṃ putrau kṛtāñjaliḥ <br />
            muhur antar vinidhyāyan gatiṃ duṣkṛtakarmaṇaḥ //
             <span class="ref">BrP_123.152</span></p>
         
         rājovāca
         
         
         <p id="BrP_123.153">
            ahaṃ daśaratho rājā putrau me śṛṇutaṃ vacaḥ <br />
            tisṛbhir brahmahatyābhir vṛto 'haṃ duḥkham āgataḥ <br />
            chinnaṃ paśyata me dehaṃ narakeṣu ca pātitam //
             <span class="ref">BrP_123.153</span></p>
         
         brahmovāca
         
         
         <p id="BrP_123.154">
            tataḥ kṛtāñjalī rāmaḥ sītayā lakṣmaṇena ca <br />
            bhūmau praṇemus te sarve vacanaṃ caitad abruvan //
             <span class="ref">BrP_123.154</span></p>
         
         sītārāmalakṣmaṇā ūcuḥ
         
         
         <p id="BrP_123.155">
            kasyedaṃ karmaṇas tāta phalaṃ nṛpatisattama //
             <span class="ref">BrP_123.155</span></p>
         
         brahmovāca
         
         
         <p id="BrP_123.156">
            sa ca prāha yathāvṛttaṃ brahmahatyātrayaṃ tathā //
             <span class="ref">BrP_123.156</span></p>
         
         rājovāca
         
         
         <p id="BrP_123.157">
            niṣkṛtir brahmahantṝṇāṃ putrau kvāpi na vidyate //
             <span class="ref">BrP_123.157</span></p>
         
         brahmovāca
         
         
         <p id="BrP_123.158">
            tato duḥkhena mahatāvṛtāḥ sarve bhuvaṃ gatāḥ <br />
            rājānaṃ vanavāsaṃ ca mātaraṃ pitaraṃ tathā //
             <span class="ref">BrP_123.158</span></p>
         
         
         <p id="BrP_123.159">
            duḥkhāgamaṃ karmagatiṃ narake pātanaṃ tathā <br />
            evamādy atha saṃsmṛtya mumoha nṛpateḥ sutaḥ <br />
            visaṃjñaṃ nṛpatiṃ dṛṣṭvā sītā vākyam athābravīt //
             <span class="ref">BrP_123.159</span></p>
         
         sītovāca
         
         
         <p id="BrP_123.160">
            na śocanti mahātmānas tvādṛśā vyasanāgame <br />
            cintayanti pratīkāraṃ daivyam apy atha mānuṣam //
             <span class="ref">BrP_123.160</span></p>
         
         
         <p id="BrP_123.161">
            śocadbhir yugasāhasraṃ vipattir naiva tīryate <br />
            vyāmoham āpnuvantīha na kadācid vicakṣaṇāḥ //
             <span class="ref">BrP_123.161</span></p>
         
         
         <p id="BrP_123.162">
            kim anenātra duḥkhena niṣphalena janeśvara <br />
            dehi hatyāṃ prathamato yā jātā hy atibhīṣaṇā //
             <span class="ref">BrP_123.162</span></p>
         
         
         <p id="BrP_123.163">
            pitṛbhaktaḥ puṇyaśīlo vedavedāṅgapāragaḥ <br />
            anāgā yo hato vipras tatpāpasyātra niṣkṛtim //
             <span class="ref">BrP_123.163</span></p>
         
         
         <p id="BrP_123.164">
            ācarāmi yathāśāstraṃ mā śokaṃ kurutaṃ yuvām <br />
            dvitīyāṃ lakṣmaṇo hatyāṃ gṛhṇātu tv aparāṃ bhavān //
             <span class="ref">BrP_123.164</span></p>
         
         brahmovāca
         
         
         <p id="BrP_123.165">
            etad dharmayutaṃ vākyaṃ sītayā bhāṣitaṃ dṛḍham <br />
            tatheti cāhatur ubhau tato daśaratho 'bravīt //
             <span class="ref">BrP_123.165</span></p>
         
         daśaratha uvāca
         
         
         <p id="BrP_123.166">
            tvaṃ hi brahmavidaḥ kanyā janakasya tv ayonijā <br />
            bhāryā rāmasya kiṃ citraṃ yad yuktam anubhāṣase //
             <span class="ref">BrP_123.166</span></p>
         
         
         <p id="BrP_123.167">
            na kopi bhavatāṃ kiṃtu śramaḥ svalpo 'pi vidyate <br />
            gautamyāṃ snānadānena piṇḍanirvapaṇena ca //
             <span class="ref">BrP_123.167</span></p>
         
         
         <p id="BrP_123.168">
            tisṛbhir brahmahatyābhir mukto yāmi triviṣṭapam <br />
            tvayā janakasaṃbhūte svakulocitam īritam //
             <span class="ref">BrP_123.168</span></p>
         
         
         <p id="BrP_123.169">
            prāpayanti paraṃ pāraṃ bhavābdheḥ kulayoṣitaḥ <br />
            godāvaryāḥ prasādena kiṃ nāmāsty atra durlabham //
             <span class="ref">BrP_123.169</span></p>
         
         brahmovāca
         
         
         <p id="BrP_123.170">
            tatheti kriyamāṇe tu piṇḍadānāya śatruhā <br />
            naivāpaśyad bhakṣyabhojyaṃ tato lakṣmaṇam abravīt //
             <span class="ref">BrP_123.170</span></p>
         
         
         <p id="BrP_123.171">
            lakṣmaṇaḥ prāha vinayād iṅgudyāś ca phalāni ca <br />
            santi teṣāṃ ca piṇyākam ānītaṃ tatkṣaṇād iva //
             <span class="ref">BrP_123.171</span></p>
         
         
         <p id="BrP_123.172">
            piṇyākenātha gaṅgāyāṃ piṇḍaṃ dātuṃ tathā pituḥ <br />
            manaḥ kurvaṃs tato rāmo mando 'bhūd duḥkhitas tadā //
             <span class="ref">BrP_123.172</span></p>
         
         
         <p id="BrP_123.173">
            daivī vāg abhavat tatra duḥkhaṃ tyaja nṛpātmaja <br />
            rājyabhraṣṭo vanaṃ prāptaḥ kiṃ vai niṣkiṃcano bhavān //
             <span class="ref">BrP_123.173</span></p>
         
         
         <p id="BrP_123.174">
            aśaṭho dharmanirato na śocitum ihārhasi <br />
            vittaśāṭhyena yo dharmaṃ karoti sa tu pātakī //
             <span class="ref">BrP_123.174</span></p>
         
         
         <p id="BrP_123.175">
            śrūyate sarvaśāstreṣu yad rāma śṛṇu yatnataḥ <br />
            yadannaḥ puruṣo rājaṃs tadannās tasya devatāḥ //
             <span class="ref">BrP_123.175</span></p>
         
         
         <p id="BrP_123.176">
            piṇḍe nipatite bhūmau nāpaśyat pitaraṃ tadā <br />
            śavaṃ ca patitaṃ yatra śavatīrtham anuttamam //
             <span class="ref">BrP_123.176</span></p>
         
         
         <p id="BrP_123.177">
            mahāpātakasaṃghātavighātakṛd anusmṛtiḥ <br />
            tatrāgacchaṃl lokapālā rudrādityās tathāśvinau //
             <span class="ref">BrP_123.177</span></p>
         
         
         <p id="BrP_123.178">
            svaṃ svaṃ vimānam ārūḍhās teṣāṃ madhye 'tidīptimān <br />
            vimānavaram ārūḍhaḥ stūyamānaś ca kiṃnaraiḥ //
             <span class="ref">BrP_123.178</span></p>
         
         
         <p id="BrP_123.179">
            ādityasadṛśākāras teṣāṃ madhye babhau pitā <br />
            tam adṛṣṭvā svapitaraṃ devān dṛṣṭvā vimāninaḥ //
             <span class="ref">BrP_123.179</span></p>
         
         
         <p id="BrP_123.180">
            kṛtāñjalipuṭo rāmaḥ pitā me kvety abhāṣata <br />
            iti divyābhavad vāṇī rāmaṃ saṃbodhya sītayā //
             <span class="ref">BrP_123.180</span></p>
         
         
         <p id="BrP_123.181">
            tisṛbhir brahmahatyābhir mukto daśaratho nṛpaḥ <br />
            vṛtaṃ paśya surais tāta devā apy ūcire ca tam //
             <span class="ref">BrP_123.181</span></p>
         
         devā ūcuḥ
         
         
         <p id="BrP_123.182">
            dhanyo 'si kṛtakṛtyo 'si rāma svargaṃ gataḥ pitā <br />
            nānānirayasaṃghātāt pūrvajān uddharet tu yaḥ //
             <span class="ref">BrP_123.182</span></p>
         
         
         <p id="BrP_123.183">
            sa dhanyo 'laṃkṛtaṃ tena kṛtinā bhuvanatrayam <br />
            enaṃ paśya mahābāho muktapāpaṃ raviprabham //
             <span class="ref">BrP_123.183</span></p>
         
         
         <p id="BrP_123.184">
            sarvasaṃpattiyukto 'pi pāpī dagdhadrumopamaḥ <br />
            niṣkiṃcano 'pi sukṛtī dṛśyate candramaulivat //
             <span class="ref">BrP_123.184</span></p>
         
         brahmovāca
         
         
         <p id="BrP_123.185">
            dṛṣṭvābravīt sutaṃ rājā āśīrbhir abhinandya ca //
             <span class="ref">BrP_123.185</span></p>
         
         rājovāca
         
         
         <p id="BrP_123.186">
            kṛtakṛtyo 'si bhadraṃ te tārito 'haṃ tvayānagha <br />
            dhanyaḥ sa putro loke 'smin pitṝṇāṃ yas tu tārakaḥ //
             <span class="ref">BrP_123.186</span></p>
         
         brahmovāca
         
         
         <p id="BrP_123.187">
            tataḥ suragaṇāḥ procur devānāṃ kāryasiddhaye <br />
            rāmaṃ ca puruṣaśreṣṭhaṃ gaccha tāta yathāsukham <br />
            tatas tadvacanaṃ śrutvā rāmas tān abravīt surān //
             <span class="ref">BrP_123.187</span></p>
         
         rāma uvāca
         
         
         <p id="BrP_123.188">
            gurau pitari me devāḥ kiṃ kṛtyam avaśiṣyate //
             <span class="ref">BrP_123.188</span></p>
         
         devā ūcuḥ
         
         
         <p id="BrP_123.189">
            nadī na gaṅgayā tulyā na tvayā sadṛśaḥ sutaḥ <br />
            na śivena samo devo na tāreṇa samo manuḥ //
             <span class="ref">BrP_123.189</span></p>
         
         
         <p id="BrP_123.190">
            tvayā rāma gurūṇāṃ ca kāryaṃ sarvam anuṣṭhitam <br />
            tāritāḥ pitaro rāma tvayā putreṇa mānada <br />
            gacchantu sarve svasthānaṃ tvaṃ ca gaccha yathāsukham //
             <span class="ref">BrP_123.190</span></p>
         
         brahmovāca
         
         
         <p id="BrP_123.191">
            tad devavacanād dhṛṣṭaḥ sītayā lakṣmaṇāgrajaḥ <br />
            tad dṛṣṭvā gaṅgāmāhātmyaṃ vismito vākyam abravīt //
             <span class="ref">BrP_123.191</span></p>
         
         rāma uvāca
         
         
         <p id="BrP_123.192">
            aho gaṅgāprabhāvo 'yaṃ trailokye nopamīyate <br />
            vayaṃ dhanyā yato gaṅgā dṛṣṭāsmābhis tripāvanī //
             <span class="ref">BrP_123.192</span></p>
         
         brahmovāca
         
         
         <p id="BrP_123.193">
            harṣeṇa mahatā yukto devaṃ sthāpya maheśvaram <br />
            taṃ ṣoḍaśabhir īśānam upacāraiḥ prayatnataḥ //
             <span class="ref">BrP_123.193</span></p>
         
         
         <p id="BrP_123.194">
            saṃpūjyāvaraṇair yuktaṃ ṣaṭtriṃśatkalam īśvaram <br />
            kṛtāñjalipuṭo bhūtvā rāmas tuṣṭāva śaṃkaram //
             <span class="ref">BrP_123.194</span></p>
         
         rāma uvāca
         
         
         <p id="BrP_123.195">
            namāmi śaṃbhuṃ puruṣaṃ purāṇaṃ <br />namāmi sarvajñam apārabhāvam<br />
            namāmi rudraṃ prabhum akṣayaṃ taṃ <br />namāmi śarvaṃ śirasā namāmi
             <span class="ref">BrP_123.195</span></p>
         
         
         <p id="BrP_123.196">
            namāmi devaṃ param avyayaṃ tam <br />umāpatiṃ lokaguruṃ namāmi<br />
            namāmi dāridryavidāraṇaṃ taṃ <br />namāmi rogāpaharaṃ namāmi
             <span class="ref">BrP_123.196</span></p>
         
         
         <p id="BrP_123.197">
            namāmi kalyāṇam acintyarūpaṃ <br />namāmi viśvodbhavabījarūpam<br />
            namāmi viśvasthitikāraṇaṃ taṃ <br />namāmi saṃhārakaraṃ namāmi
             <span class="ref">BrP_123.197</span></p>
         
         
         <p id="BrP_123.198">
            namāmi gaurīpriyam avyayaṃ taṃ <br />namāmi nityaṃ kṣaram akṣaraṃ tam<br />
            namāmi cidrūpam ameyabhāvaṃ <br />trilocanaṃ taṃ śirasā namāmi
             <span class="ref">BrP_123.198</span></p>
         
         
         <p id="BrP_123.199">
            namāmi kāruṇyakaraṃ bhavasya <br />bhayaṃkaraṃ vāpi sadā namāmi<br />
            namāmi dātāram abhīpsitānāṃ <br />namāmi someśam umeśam ādau
             <span class="ref">BrP_123.199</span></p>
         
         
         <p id="BrP_123.200">
            namāmi vedatrayalocanaṃ taṃ <br />namāmi mūrtitrayavarjitaṃ tam<br />
            namāmi puṇyaṃ sadasadvyatītaṃ <br />namāmi taṃ pāpaharaṃ namāmi
             <span class="ref">BrP_123.200</span></p>
         
         
         <p id="BrP_123.201">
            namāmi viśvasya hite rataṃ taṃ <br />namāmi rūpāṇi bahūni dhatte<br />
            yo viśvagoptā sadasatpraṇetā <br />namāmi taṃ viśvapatiṃ namāmi
             <span class="ref">BrP_123.201</span></p>
         
         
         <p id="BrP_123.202">
            yajñeśvaraṃ saṃprati havyakavyaṃ <br />tathā gatiṃ lokasadāśivo yaḥ<br />
            ārādhito yaś ca dadāti sarvaṃ <br />namāmi dānapriyam iṣṭadevam
             <span class="ref">BrP_123.202</span></p>
         
         
         <p id="BrP_123.203">
            namāmi someśvaram asvatantram <br />umāpatiṃ taṃ vijayaṃ namāmi<br />
            namāmi vighneśvaranandināthaṃ <br />putrapriyaṃ taṃ śirasā namāmi
             <span class="ref">BrP_123.203</span></p>
         
         
         <p id="BrP_123.204">
            namāmi devaṃ bhavaduḥkhaśoka <br />vināśanaṃ candradharaṃ namāmi<br />
            namāmi gaṅgādharam īśam īḍyam <br />umādhavaṃ devavaraṃ namāmi
             <span class="ref">BrP_123.204</span></p>
         
         
         <p id="BrP_123.205">
            namāmy ajādīśapuraṃdarādi <br />surāsurair arcitapādapadmam<br />
            namāmi devīmukhavādanānām <br />īkṣārtham akṣitritayaṃ ya aicchat
             <span class="ref">BrP_123.205</span></p>
         
         
         <p id="BrP_123.206">
            pañcāmṛtair gandhasudhūpadīpair <br />vicitrapuṣpair vividhaiś ca mantraiḥ<br />
            annaprakāraiḥ sakalopacāraiḥ <br />saṃpūjitaṃ somam ahaṃ namāmi
             <span class="ref">BrP_123.206</span></p>
         
         brahmovāca
         
         
         <p id="BrP_123.207">
            tataḥ sa bhagavān āha rāmaṃ śaṃbhuḥ salakṣmaṇam <br />
            varān vṛṇīṣva bhadraṃ te rāmaḥ prāha vṛṣadhvajam //
             <span class="ref">BrP_123.207</span></p>
         
         rāma uvāca
         
         
         <p id="BrP_123.208">
            stotreṇānena ye bhaktyā toṣyanti tvāṃ surottama <br />
            teṣāṃ sarvāṇi kāryāṇi siddhiṃ yāntu maheśvara //
             <span class="ref">BrP_123.208</span></p>
         
         
         <p id="BrP_123.209">
            yeṣāṃ ca pitaraḥ śaṃbho patitā narakārṇave <br />
            teṣāṃ piṇḍādidānena pūtā yāntu triviṣṭapam //
             <span class="ref">BrP_123.209</span></p>
         
         
         <p id="BrP_123.210">
            janmaprabhṛti pāpāni manovākkāyikaṃ tv agham <br />
            atra tu snānamātreṇa tat sadyo nāśam āpnuyāt //
             <span class="ref">BrP_123.210</span></p>
         
         
         <p id="BrP_123.211">
            atra ye bhaktitaḥ śaṃbho dadaty arthibhya aṇv api <br />
            sarvaṃ tad akṣayaṃ śaṃbho dātṝṇāṃ phalakṛd bhavet //
             <span class="ref">BrP_123.211</span></p>
         
         brahmovāca
         
         
         <p id="BrP_123.212">
            evam astv iti taṃ rāmaṃ śaṃkaro hṛṣito 'bravīt <br />
            gate tasmin suraśreṣṭhe rāmo 'py anucaraiḥ saha //
             <span class="ref">BrP_123.212</span></p>
         
         
         <p id="BrP_123.213">
            gautamī yatra cotpannā śanais taṃ deśam abhyagāt <br />
            tataḥ prabhṛti tat tīrthaṃ rāmatīrtham udāhṛtam //
             <span class="ref">BrP_123.213</span></p>
         
         
         <p id="BrP_123.214">
            dayālor apatat tatra lakṣmaṇasya karāc charaḥ <br />
            tad bāṇatīrtham abhavat sarvāpadvinivāraṇam //
             <span class="ref">BrP_123.214</span></p>
         
         
         <p id="BrP_123.215">
            yatra saumitriṇā snānaṃ śaṃkarasyārcanaṃ kṛtam <br />
            tat tīrthaṃ lakṣmaṇaṃ jātaṃ tathā sītāsamudbhavam //
             <span class="ref">BrP_123.215</span></p>
         
         
         <p id="BrP_123.216">
            nānāvidhāśeṣapāpasaṃghanirmūlanakṣamam <br />
            yad aṅghrisaṃgād abhavad gaṅgā trailokyapāvanī //
             <span class="ref">BrP_123.216</span></p>
         
         
         <p id="BrP_123.217">
            sa yatra snānam akarot tad vaiśiṣṭyaṃ kim ucyate <br />
            tad rāmatīrthasadṛśaṃ tīrthaṃ kvāpi na vidyate //
             <span class="ref">BrP_123.217</span></p>
         
         brahmovāca
         
         
         <p id="BrP_124.1">
            putratīrtham iti khyātaṃ puṇyatīrthaṃ tad ucyate <br />
            sarvān kāmān avāpnoti yanmahimnaḥ śruter api //
             <span class="ref">BrP_124.1</span></p>
         
         
         <p id="BrP_124.2">
            tasya svarūpaṃ vakṣyāmi śṛṇu yatnena nārada <br />
            diteḥ putrāś ca danujāḥ parikṣīṇā yadābhavan <br />
            adites tu sutā jyeṣṭhāḥ sarvabhāvena nārada //
             <span class="ref">BrP_124.2</span></p>
         
         tadā ditiḥ putraviyogaduḥkhāt BrP_124.3a
         saṃspardhamānā danum ājagāma BrP_124.3b
         ditir uvāca
         
         
         <p id="BrP_124.4">
            kṣīṇāḥ sutā āvayor eva bhadre <br />kiṃ kurmahe karma loke garīyaḥ<br />
            paśyāditer vaṃśam abhinnam uttamaṃ <br />saurājyayuktaṃ yaśasā jayaśriyā
             <span class="ref">BrP_124.4</span></p>
         
         
         <p id="BrP_124.5">
            jitārim abhyunnatakīrtidharmaṃ <br />maccittasaṃharṣavināśadakṣam<br />
            samānabhartṛtvasamānadharme <br />samānagotre 'pi samānarūpe
             <span class="ref">BrP_124.5</span></p>
         
         
         <p id="BrP_124.6">
            na jīvayeyaṃ śriyam unnatiṃ ca <br />jīrṇāsmi dṛṣṭvā tv aditiprasūtān<br />
            kām apy avasthām anuyāmi duḥsthā <br />'diter vilokyātha parāṃ samṛddhim
             <span class="ref">BrP_124.6</span></p>
         
         dāvapraveśo 'pi sukhāya nūnaṃ BrP_124.6e
         svapne 'py avekṣyā na sapatnalakṣmīḥ BrP_124.6f
         brahmovāca
         
         
         <p id="BrP_124.7">
            evaṃ bruvāṇām atidīnavaktrāṃ <br />viniśvasantīṃ parameṣṭhiputraḥ<br />
            kṛtābhipūjo vigataśramas tāṃ <br />sa sāntvayann āha manobhirāmām
             <span class="ref">BrP_124.7</span></p>
         
         parameṣṭhiputra uvāca
         
         
         <p id="BrP_124.8">
            khedo na kāryaḥ samabhīpsitaṃ yat <br />tat prāpyate puṇyata eva bhadre<br />
            tatsādhanaṃ vetti mahānubhāvaḥ <br />prajāpatis te sa tu vakṣyatīti
             <span class="ref">BrP_124.8</span></p>
         
         
         <p id="BrP_124.9">
            sādhvy etat sarvabhāvena praśrayāvanatā satī //
             <span class="ref">BrP_124.9</span></p>
         
         brahmovāca
         
         
         <p id="BrP_124.10">
            evaṃ bruvāṇāṃ ca ditiṃ danuḥ provāca nārada //
             <span class="ref">BrP_124.10</span></p>
         
         danur uvāca
         
         
         <p id="BrP_124.11">
            bhartāraṃ kaśyapaṃ bhadre toṣayasva nijair guṇaiḥ <br />
            tuṣṭo yadi bhaved bhartā tataḥ kāmān avāpsyasi //
             <span class="ref">BrP_124.11</span></p>
         
         brahmovāca
         
         
         <p id="BrP_124.12">
            tathety uktvā sarvabhāvais toṣayām āsa kaśyapam <br />
            ditiṃ provāca bhagavān kaśyapo 'tha prajāpatiḥ //
             <span class="ref">BrP_124.12</span></p>
         
         kaśyapa uvāca
         
         
         <p id="BrP_124.13">
            kiṃ dadāmi vadābhīṣṭaṃ dite varaya suvrate //
             <span class="ref">BrP_124.13</span></p>
         
         brahmovāca
         
         
         <p id="BrP_124.14">
            ditir apy āha bhartāraṃ putraṃ bahuguṇānvitam <br />
            jetāraṃ sarvalokānāṃ sarvalokanamaskṛtam //
             <span class="ref">BrP_124.14</span></p>
         
         
         <p id="BrP_124.15">
            yena jātena loke 'smin bhaveyaṃ vīraputriṇī <br />
            taṃ vareyaṃ surapitar ity āha vinayānvitā //
             <span class="ref">BrP_124.15</span></p>
         
         kaśyapa uvāca
         
         
         <p id="BrP_124.16">
            upadekṣye vrataṃ śreṣṭhaṃ dvādaśābdaphalapradam <br />
            tata āgatya te garbham ādhāsye yan manogatam <br />
            niṣpāpatāyāṃ jātāyāṃ sidhyanti hi manorathāḥ //
             <span class="ref">BrP_124.16</span></p>
         
         brahmovāca
         
         
         <p id="BrP_124.17">
            bhartṛvākyād ditiḥ prītā taṃ namasyāyatekṣaṇā <br />
            upadiṣṭaṃ vrataṃ cakre bhartrādiṣṭaṃ yathāvidhi //
             <span class="ref">BrP_124.17</span></p>
         
         
         <p id="BrP_124.18">
            tīrthasevāpātradānavratacaryādivarjitāḥ <br />
            katham āsādayiṣyanti prāṇino 'tra manorathān //
             <span class="ref">BrP_124.18</span></p>
         
         
         <p id="BrP_124.19">
            tataś cīrṇe vrate tasyāṃ dityāṃ garbham adhārayat <br />
            punaḥ kāntām athovāca kaśyapas tāṃ ditiṃ rahaḥ //
             <span class="ref">BrP_124.19</span></p>
         
         kaśyapa uvāca
         
         
         <p id="BrP_124.20">
            na prāpnuvanti yatkāmān munayo 'pi tapassthitāḥ <br />
            yathāvihitakarmāṅgaavajñayā tac chucismite //
             <span class="ref">BrP_124.20</span></p>
         
         
         <p id="BrP_124.21">
            ninditaṃ ca na kartavyaṃ saṃdhyayor ubhayor api <br />
            na svaptavyaṃ na gantavyaṃ muktakeśī ca no bhava //
             <span class="ref">BrP_124.21</span></p>
         
         
         <p id="BrP_124.22">
            bhoktavyaṃ subhage naiva kṣutaṃ vā jṛmbhaṇaṃ tathā <br />
            saṃdhyākāle na kartavyaṃ bhūtasaṃghasamākule //
             <span class="ref">BrP_124.22</span></p>
         
         
         <p id="BrP_124.23">
            sāntardhānaṃ sadā kāryaṃ hasitaṃ tu viśeṣataḥ <br />
            gṛhāntadeśe saṃdhyāsu na sthātavyaṃ kadācana //
             <span class="ref">BrP_124.23</span></p>
         
         
         <p id="BrP_124.24">
            muśalolūkhalādīni śūrpapīṭhapidhānakam <br />
            naivātikramaṇīyāni divā rātrau sadā priye //
             <span class="ref">BrP_124.24</span></p>
         
         
         <p id="BrP_124.25">
            udakśīrṣaṃ tu śayanaṃ na saṃdhyāsu viśeṣataḥ <br />
            vaktavyaṃ nānṛtaṃ kiṃcin nānyagehāṭanaṃ tathā //
             <span class="ref">BrP_124.25</span></p>
         
         
         <p id="BrP_124.26">
            kāntād anyo na vīkṣyas tu prayatnena naraḥ kvacit <br />
            ityādiniyamair yuktā yadi tvam anuvartase <br />
            tatas te bhavitā putras trailokyaiśvaryabhājanam //
             <span class="ref">BrP_124.26</span></p>
         
         brahmovāca
         
         
         <p id="BrP_124.27">
            tatheti pratijajñe sā bhartāraṃ lokapūjitam <br />
            gataś ca kaśyapo brahmann itaś cetaḥ surān prati //
             <span class="ref">BrP_124.27</span></p>
         
         
         <p id="BrP_124.28">
            diter garbho 'pi vavṛdhe balavān puṇyasaṃbhavaḥ <br />
            etat sarvaṃ mayo daityo māyayā vetti tattvataḥ //
             <span class="ref">BrP_124.28</span></p>
         
         
         <p id="BrP_124.29">
            indrasya sakhyam abhavan mayena prītipūrvakam <br />
            mayo gatvā rahaḥ prāha indraṃ sa vinayānvitaḥ //
             <span class="ref">BrP_124.29</span></p>
         
         
         <p id="BrP_124.30">
            diter danor abhiprāyaṃ vrataṃ garbhasya vardhanam <br />
            tasya vīryaṃ ca vividhaṃ prītyendrāya nyavedayat //
             <span class="ref">BrP_124.30</span></p>
         
         
         <p id="BrP_124.31">
            viśvāsaikagṛhaṃ mitram apāyatrāsavarjitam <br />
            arjitaṃ sukṛtaṃ nānāvidhaṃ cet tad avāpyate //
             <span class="ref">BrP_124.31</span></p>
         
         nārada uvāca
         
         
         <p id="BrP_124.32">
            namuceś ca priyo bhrātā mayo daityo mahābalaḥ <br />
            bhrātṛhantrā kathaṃ maitryaṃ mayasyāsīt sureśvara //
             <span class="ref">BrP_124.32</span></p>
         
         brahmovāca
         
         
         <p id="BrP_124.33">
            daityānām adhipaś cāsīd balavān namuciḥ purā <br />
            indreṇa vairam abhavad bhīṣaṇaṃ lomaharṣaṇam //
             <span class="ref">BrP_124.33</span></p>
         
         
         <p id="BrP_124.34">
            yuddhaṃ hitvā kadācid bho gacchantaṃ tu śatakratum <br />
            dṛṣṭvā daityapatiḥ śūro namuciḥ pṛṣṭhato 'nvagāt //
             <span class="ref">BrP_124.34</span></p>
         
         
         <p id="BrP_124.35">
            tam āyāntam abhiprekṣya śacībhartā bhayāturaḥ <br />
            airāvataṃ gajaṃ tyaktvā indraḥ phenam athāviśat //
             <span class="ref">BrP_124.35</span></p>
         
         
         <p id="BrP_124.36">
            sa vajrapāṇis tarasā phenenaivāhanad ripum <br />
            namucir nāśam agamat tasya bhrātā mayo 'nujaḥ //
             <span class="ref">BrP_124.36</span></p>
         
         
         <p id="BrP_124.37">
            bhrātṛhantṛvināśāya tapas tepe mayo mahat <br />
            māyāṃ ca vividhām āpa devānām atibhīṣaṇām //
             <span class="ref">BrP_124.37</span></p>
         
         
         <p id="BrP_124.38">
            varāṃś cāvāpya tapasā viṣṇor lokaparāyaṇāt <br />
            dānaśauṇḍaḥ priyālāpī tadābhavad asau mayaḥ //
             <span class="ref">BrP_124.38</span></p>
         
         
         <p id="BrP_124.39">
            agnīṃś ca brāhmaṇān pūjya jetum indraṃ kṛtakṣaṇaḥ <br />
            dātāraṃ ca tadārthibhyaḥ stūyamānaṃ ca bandibhiḥ //
             <span class="ref">BrP_124.39</span></p>
         
         
         <p id="BrP_124.40">
            viditvā maghavā vāyor mayaṃ māyāvinaṃ ripum <br />
            upakrāntaṃ suyuddhāya vipro bhūtvā tam abhyagāt <br />
            śacībhartā mayaṃ daityaṃ provācedaṃ punaḥ punaḥ //
             <span class="ref">BrP_124.40</span></p>
         
         indra uvāca
         
         
         <p id="BrP_124.41">
            dehi daityapate mahyam arthine 'pekṣitaṃ varam <br />
            tvāṃ śrutvā dātṛtilakam āgato 'haṃ dvijottamaḥ //
             <span class="ref">BrP_124.41</span></p>
         
         brahmovāca
         
         
         <p id="BrP_124.42">
            mayo 'pi brāhmaṇaṃ matvā 'vadad dattaṃ mayā tava <br />
            vicārayanti kṛtino bahv alpaṃ vā puro 'rthini //
             <span class="ref">BrP_124.42</span></p>
         
         
         <p id="BrP_124.43">
            ity ukte tu hariḥ prāha sakhyam icche hy ahaṃ tvayā <br />
            indraṃ mayaḥ punaḥ prāha kim anena dvijottama //
             <span class="ref">BrP_124.43</span></p>
         
         
         <p id="BrP_124.44">
            na tvayā mama vairaṃ bhoḥ svastīty āha harir mayam <br />
            tattvaṃ vadeti sa harir daityenoktaḥ svakaṃ vapuḥ //
             <span class="ref">BrP_124.44</span></p>
         
         
         <p id="BrP_124.45">
            darśayām āsa daityāya sahasrākṣaṃ yad ucyate <br />
            tataḥ savismayo daityo mayo harim uvāca ha //
             <span class="ref">BrP_124.45</span></p>
         
         maya uvāca
         
         
         <p id="BrP_124.46">
            kim idaṃ vajrapāṇis tvaṃ tavāyogyā kṛtiḥ sakhe //
             <span class="ref">BrP_124.46</span></p>
         
         brahmovāca
         
         
         <p id="BrP_124.47">
            pariṣvajya vihasyātha vṛttam ity abravīd dhariḥ <br />
            kenāpi sādhayanty atra paṇḍitāś ca samīhitam //
             <span class="ref">BrP_124.47</span></p>
         
         
         <p id="BrP_124.48">
            tataḥ prabhṛti śakrasya mayena mahatī hy abhūt <br />
            suprītir muniśārdūla mayo harihitaḥ sadā //
             <span class="ref">BrP_124.48</span></p>
         
         
         <p id="BrP_124.49">
            indrasya bhavanaṃ gatvā tasmai sarvaṃ nyavedayat <br />
            kiṃ me kṛtyam iti prāha mayaṃ māyāvinaṃ hariḥ //
             <span class="ref">BrP_124.49</span></p>
         
         
         <p id="BrP_124.50">
            haraye ca mayo māyāṃ prādāt prītyā tathā hariḥ <br />
            prāptaḥ saṃprītimān āha kiṃ kṛtyaṃ maya tad vada //
             <span class="ref">BrP_124.50</span></p>
         
         maya uvāca
         
         
         <p id="BrP_124.51">
            agastyasyāśramaṃ gaccha tatrāste garbhiṇī ditiḥ <br />
            tasyāḥ śuśrūṣaṇaṃ kurvann āssva tatra kiyanti ca //
             <span class="ref">BrP_124.51</span></p>
         
         
         <p id="BrP_124.52">
            ahāni maghavaṃs tasyā garbham āviśya vajradhṛk <br />
            vardhamānaṃ ca taṃ chindhi yāvad vaśyo 'thavā mṛtim <br />
            prāpnoti tāvad vajreṇa tato na bhavitā ripuḥ //
             <span class="ref">BrP_124.52</span></p>
         
         brahmovāca
         
         
         <p id="BrP_124.53">
            tathety uktvā mayaṃ pūjya maghavān eka eva hi <br />vinītavat tadā prāyād ditiṃ mātaram añjasā<br />
            śuśrūṣamāṇas tāṃ devīṃ śakro daiteyamātaram <br />sā na jānāti tac cittaṃ śakrasya dviṣato ditiḥ
             <span class="ref">BrP_124.53</span></p>
         
         
         <p id="BrP_124.54">
            garbhe sthitaṃ tu yad bhūtaṃ devendrasya viceṣṭitam <br />
            amoghaṃ tan munes tejaḥ kaśyapasya durāsadam //
             <span class="ref">BrP_124.54</span></p>
         
         
         <p id="BrP_124.55">
            tataḥ pragṛhya kuliśaṃ sahasrākṣaḥ puraṃdaraḥ <br />
            antaḥpraveśakāmo 'sau bahukālaṃ samāvasan //
             <span class="ref">BrP_124.55</span></p>
         
         
         <p id="BrP_124.56">
            saṃdhyodakśīrṣanidrāṃ tām avekṣya kuliśāyudhaḥ <br />
            idam antaram ity uktvā dityāḥ kukṣiṃ samāviśat //
             <span class="ref">BrP_124.56</span></p>
         
         
         <p id="BrP_124.57">
            antarvarti ca yad bhūtam indraṃ dṛṣṭvā dhṛtāyudham <br />
            hantukāmaṃ tadovāca punaḥ punar abhītavat //
             <span class="ref">BrP_124.57</span></p>
         
         garbhastha uvāca
         
         
         <p id="BrP_124.58">
            kiṃ māṃ na rakṣase vajrin bhrātaraṃ tvaṃ jighāṃsasi <br />
            nāraṇe māraṇād anyat pātakaṃ vidyate mahat //
             <span class="ref">BrP_124.58</span></p>
         
         
         <p id="BrP_124.59">
            ṛte yuddhān mahābāho śakra yudhyasva nirgate <br />
            mayi tasmān naitad evaṃ tava yuktaṃ bhaviṣyati //
             <span class="ref">BrP_124.59</span></p>
         
         
         <p id="BrP_124.60">
            śatakratuḥ sahasrākṣaḥ śacībhartā puraṃdaraḥ <br />
            vajrapāṇiḥ surendras tvaṃ te na yuktaṃ bhavet prabho //
             <span class="ref">BrP_124.60</span></p>
         
         
         <p id="BrP_124.61">
            athavā yuddhakāmas tvaṃ mama niṣkramaṇaṃ yathā <br />
            tathā kuru mahābāho mārgād asmād apāsara //
             <span class="ref">BrP_124.61</span></p>
         
         
         <p id="BrP_124.62">
            kumārge na pravartante mahānto 'pi vipadgatāḥ <br />
            avidyaś cāpy aśastraś ca naiva cāyudhasaṃgrahaḥ //
             <span class="ref">BrP_124.62</span></p>
         
         
         <p id="BrP_124.63">
            tvaṃ vidyāvān vajrapāṇe māṃ nighnan kiṃ na lajjase <br />
            kurvanti garhitaṃ karma na kulīnāḥ kadācana //
             <span class="ref">BrP_124.63</span></p>
         
         
         <p id="BrP_124.64">
            hatvā vā kiṃ tu jāyeta yaśo vā puṇyam eva vā <br />
            vadhyante bhrātaraḥ kāmād garbhasthāḥ kiṃ nu pauruṣam //
             <span class="ref">BrP_124.64</span></p>
         
         
         <p id="BrP_124.65">
            yadi vā yuddhabhaktis te mayi bhrātar asaṃśayam <br />
            tato muṣṭiṃ puraskṛtya vajriṇe 'sau vyavasthitaḥ //
             <span class="ref">BrP_124.65</span></p>
         
         
         <p id="BrP_124.66">
            bālaghātī brahmaghātī tathā viśvāsaghātakaḥ <br />
            evaṃbhūtaṃ phalaṃ śakra kasmān māṃ hantum udyataḥ //
             <span class="ref">BrP_124.66</span></p>
         
         
         <p id="BrP_124.67">
            yasyājñayā sarvam idaṃ vartate sacarācaram <br />
            sa hantā bālakaṃ māṃ vai kiṃ yaśaḥ kiṃ tu pauruṣam //
             <span class="ref">BrP_124.67</span></p>
         
         brahmovāca
         
         
         <p id="BrP_124.68">
            evaṃ bruvantaṃ taṃ garbhaṃ ciccheda kuliśena saḥ <br />
            krodhāndhānāṃ lobhināṃ ca na ghṛṇā kvāpi vidyate //
             <span class="ref">BrP_124.68</span></p>
         
         
         <p id="BrP_124.69">
            na mamāra tato duḥkhād āhus te bhrātaro vayam <br />
            punaś ciccheda tān khaṇḍān mā vadhīr iti cābruvan //
             <span class="ref">BrP_124.69</span></p>
         
         
         <p id="BrP_124.70">
            viśvastān mātṛgarbhasthān nijabhrātṝñ śatakrato <br />
            dveṣavidhvastabuddhīnāṃ na citte karuṇākaṇaḥ //
             <span class="ref">BrP_124.70</span></p>
         
         
         <p id="BrP_124.71">
            evaṃ tu khaṇḍitaṃ khaṇḍaṃ hastapādādijīvavat <br />
            nirvikāraṃ tato dṛṣṭvā saptasapta suvismitaḥ //
             <span class="ref">BrP_124.71</span></p>
         
         
         <p id="BrP_124.72">
            ekavad bahurūpāṇi garbhasthāni śubhāni ca <br />
            rudanti bahurūpāṇi mā rutety abravīd dhariḥ //
             <span class="ref">BrP_124.72</span></p>
         
         
         <p id="BrP_124.73">
            tatas te maruto jātā balavanto mahaujasaḥ <br />
            garbhasthā eva te 'nyonyam ūcuḥ śakraṃ gatabhramāḥ //
             <span class="ref">BrP_124.73</span></p>
         
         
         <p id="BrP_124.74">
            agastyaṃ muniśārdūlaṃ mātā yasyāśrame sthitā <br />
            asmatpitā tava bhrātā sakhyaṃ te bahu manyate //
             <span class="ref">BrP_124.74</span></p>
         
         
         <p id="BrP_124.75">
            asmān upari sasnehaṃ manas te vidmahe mune <br />
            na yat karoti śvapacaḥ pravṛttas tatra vajradhṛk //
             <span class="ref">BrP_124.75</span></p>
         
         
         <p id="BrP_124.76">
            ity etad vacanaṃ śrutvā agastyo 'gāt sasaṃbhramaḥ <br />
            ditiṃ saṃbodhayām āsa vyathitāṃ garbhavedanāt //
             <span class="ref">BrP_124.76</span></p>
         
         
         <p id="BrP_124.77">
            tatrāgastyaḥ śacīkāntam aśapat kupito bhṛśam //
             <span class="ref">BrP_124.77</span></p>
         
         agastya uvāca
         
         
         <p id="BrP_124.78">
            saṃgrāme ripavaḥ pṛṣṭhaṃ paśyeyus te sadā hare <br />
            jīvatām eva maraṇam etad eva hi māninām <br />
            pṛṣṭhaṃ palāyamānānāṃ yat paśyanty ahitā raṇe //
             <span class="ref">BrP_124.78</span></p>
         
         brahmovāca
         
         
         <p id="BrP_124.79">
            sāpi taṃ garbhasaṃsthaṃ ca śaśāpendraṃ ruṣā ditiḥ //
             <span class="ref">BrP_124.79</span></p>
         
         ditir uvāca
         
         
         <p id="BrP_124.80">
            na pauruṣaṃ kṛtaṃ tasmāc chāpo 'yaṃ bhavitā tava <br />
            strībhiḥ paribhavaṃ prāpya rājyāt prabhraśyase hare //
             <span class="ref">BrP_124.80</span></p>
         
         brahmovāca
         
         
         <p id="BrP_124.81">
            etasminn antare tatra kaśyapo vai prajāpatiḥ <br />
            prāyāc ca vyathito 'gastyāc chrutvā śakraviceṣṭitam <br />
            garbhāntaragataḥ śakraḥ pitaraṃ prāha bhītavat //
             <span class="ref">BrP_124.81</span></p>
         
         śakra uvāca
         
         
         <p id="BrP_124.82">
            agastyāc ca diteś caiva bibhemi kramituṃ bahiḥ //
             <span class="ref">BrP_124.82</span></p>
         
         brahmovāca
         
         
         <p id="BrP_124.83">
            etasminn antare prāpya kaśyapo 'pi prajāpatiḥ <br />
            putrakarma ca tad dṛṣṭvā garbhāntaḥsthitim eva ca <br />
            ditiśāpam agastyasya śrutvāsau duḥkhito 'bhavat //
             <span class="ref">BrP_124.83</span></p>
         
         kaśyapa uvāca
         
         
         <p id="BrP_124.84">
            nirgaccha śakra putraitat pāpaṃ kiṃ kṛtavān asi <br />
            na nirmalakulotpannā manaḥ kurvanti pātake //
             <span class="ref">BrP_124.84</span></p>
         
         brahmovāca
         
         
         <p id="BrP_124.85">
            sa nirgato vajrapāṇiḥ savrīḍo 'dhomukho 'bravīt <br />
            tanmūrtir eva vadati sadasacceṣṭitaṃ nṛṇām //
             <span class="ref">BrP_124.85</span></p>
         
         śakra uvāca
         
         
         <p id="BrP_124.86">
            yad uktam atra śreyaḥ syāt tatkartāham asaṃśayam //
             <span class="ref">BrP_124.86</span></p>
         
         brahmovāca
         
         
         <p id="BrP_124.87">
            tato mamāntikaṃ prāyāl lokapālaiḥ sa kaśyapaḥ <br />
            sarvaṃ vṛttam athovāca punaḥ papraccha māṃ suraiḥ //
             <span class="ref">BrP_124.87</span></p>
         
         
         <p id="BrP_124.88">
            ditigarbhasya vai śāntiṃ sahasrākṣaviśāpatām <br />
            garbhasthānāṃ ca sarveṣām indreṇa saha mitratām //
             <span class="ref">BrP_124.88</span></p>
         
         
         <p id="BrP_124.89">
            teṣām ārogyatāṃ cāpi śacībhartur adoṣatām <br />
            agastyadattaśāpasya viśāpatvam api kramāt //
             <span class="ref">BrP_124.89</span></p>
         
         
         <p id="BrP_124.90">
            tato 'ham abravaṃ vākyaṃ kaśyapaṃ vinayānvitam <br />
            prajāpate kaśyapa tvaṃ vasubhir lokapālakaiḥ //
             <span class="ref">BrP_124.90</span></p>
         
         
         <p id="BrP_124.91">
            indreṇa sahitaḥ śīghraṃ gautamīṃ yāhi mānada <br />
            tatra snātvā maheśānaṃ stuhi sarvaiḥ samanvitaḥ //
             <span class="ref">BrP_124.91</span></p>
         
         
         <p id="BrP_124.92">
            tataḥ śivaprasādena sarvaṃ śreyo bhaved iti <br />
            tathety uktvā jagāmāsau kaśyapo gautamīṃ tadā //
             <span class="ref">BrP_124.92</span></p>
         
         
         <p id="BrP_124.93">
            snātvā tuṣṭāva deveśam ebhir eva padakramaiḥ <br />
            sarvaduḥkhāpanodāya dvayam eva prakīrtitam <br />
            gautamī vā puṇyanadī śivo vā karuṇākaraḥ //
             <span class="ref">BrP_124.93</span></p>
         
         kaśyapa uvāca
         
         
         <p id="BrP_124.94">
            pāhi śaṃkara deveśa pāhi lokanamaskṛta <br />
            pāhi pāvana vāgīśa pāhi pannagabhūṣaṇa //
             <span class="ref">BrP_124.94</span></p>
         
         
         <p id="BrP_124.95">
            pāhi dharma vṛṣārūḍha pāhi vedatrayekṣaṇa <br />
            pāhi godhara lakṣmīśa pāhi śarva gajāmbara //
             <span class="ref">BrP_124.95</span></p>
         
         
         <p id="BrP_124.96">
            pāhi tripurahan nātha pāhi somārdhabhūṣaṇa <br />
            pāhi yajñeśa someśa pāhy abhīṣṭapradāyaka //
             <span class="ref">BrP_124.96</span></p>
         
         
         <p id="BrP_124.97">
            pāhi kāruṇyanilaya pāhi maṅgaladāyaka <br />
            pāhi prabhava sarvasya pāhi pālaka vāsava //
             <span class="ref">BrP_124.97</span></p>
         
         
         <p id="BrP_124.98">
            pāhi bhāskara vitteśa pāhi brahmanamaskṛta <br />
            pāhi viśveśa siddheśa pāhi pūrṇa namo 'stu te //
             <span class="ref">BrP_124.98</span></p>
         
         
         <p id="BrP_124.99">
            ghorasaṃsārakāntārasaṃcārodvignacetasām <br />
            śarīriṇāṃ kṛpāsindho tvam eva śaraṇaṃ śiva //
             <span class="ref">BrP_124.99</span></p>
         
         brahmovāca
         
         
         <p id="BrP_124.100">
            evaṃ saṃstuvatas tasya purato 'bhūd vṛṣadhvajaḥ <br />
            vareṇa cchandayām āsa kaśyapaṃ taṃ prajāpatim //
             <span class="ref">BrP_124.100</span></p>
         
         
         <p id="BrP_124.101">
            kaśyapo 'pi śivaṃ prāha vinītavad idaṃ vacaḥ <br />
            sa prāha vistareṇātha indrasya tu viceṣṭitam //
             <span class="ref">BrP_124.101</span></p>
         
         
         <p id="BrP_124.102">
            śāpaṃ nāśaṃ ca putrāṇāṃ parasparam amitratām <br />
            pāpaprāptiṃ tu śakrasya śāpaprāptiṃ tathaiva ca <br />
            tato vṛṣākapiḥ prāha ditiṃ cāgastyam eva ca //
             <span class="ref">BrP_124.102</span></p>
         
         śiva uvāca
         
         
         <p id="BrP_124.103">
            maruto ye bhavatputrāḥ pañcāśac caikavarjitāḥ <br />
            sarve bhaveyuḥ subhagā bhaveyur yajñabhāginaḥ //
             <span class="ref">BrP_124.103</span></p>
         
         
         <p id="BrP_124.104">
            indreṇa sahitā nityaṃ vartayeyur mudānvitāḥ //
             <span class="ref">BrP_124.104</span></p>
         
         
         <p id="BrP_124.105">
            indrasya tu havirbhāgo yatra yatra makhe bhavet <br />
            ādau tu marutas tatra bhaveyur nātra saṃśayaḥ //
             <span class="ref">BrP_124.105</span></p>
         
         
         <p id="BrP_124.106">
            marudbhiḥ sahitaṃ śakraṃ na jayeyuḥ kadācana <br />
            jetā bhavet sarvadaiva sukhaṃ tiṣṭha prajāpate //
             <span class="ref">BrP_124.106</span></p>
         
         
         <p id="BrP_124.107">
            adyaprabhṛti ye kuryur anayād bhrātṛghātanam <br />
            vaṃśacchedo vipattiś ca nityaṃ teṣāṃ bhaviṣyati //
             <span class="ref">BrP_124.107</span></p>
         
         brahmovāca
         
         
         <p id="BrP_124.108">
            agastyam ṛṣiśārdūlaṃ śaṃbhur apy āha yatnataḥ //
             <span class="ref">BrP_124.108</span></p>
         
         śaṃbhur uvāca
         
         
         <p id="BrP_124.109">
            na kuryās tvaṃ ca kopaṃ ca śacībhartari vai mune <br />
            śamaṃ vraja mahāprājña marutas tv amarā bhavan //
             <span class="ref">BrP_124.109</span></p>
         
         brahmovāca
         
         
         <p id="BrP_124.110">
            ditiṃ cāpi śivaḥ prāha prasanno vṛṣabhadhvajaḥ //
             <span class="ref">BrP_124.110</span></p>
         
         śiva uvāca
         
         
         <p id="BrP_124.111">
            eko bhūyān mama sutas trailokyaiśvaryamaṇḍitaḥ <br />
            ity evaṃ cintayantī tvaṃ tapase niyatābhavaḥ //
             <span class="ref">BrP_124.111</span></p>
         
         
         <p id="BrP_124.112">
            tad etat saphalaṃ te 'dya putrā bahuguṇāḥ śubhāḥ <br />
            abhavan balinaḥ śūrās tasmāj jahi manorujam <br />
            anyān api varān subhrūr yācasva gatasaṃbhramā //
             <span class="ref">BrP_124.112</span></p>
         
         brahmovāca
         
         
         <p id="BrP_124.113">
            tad etad vacanaṃ śrutvā devadevasya sā ditiḥ <br />
            kṛtāñjalipuṭā natvā śaṃbhuṃ vākyam athābravīt //
             <span class="ref">BrP_124.113</span></p>
         
         ditir uvāca
         
         
         <p id="BrP_124.114">
            loke yad etat paramaṃ yat pitroḥ putradarśanam <br />
            viśeṣeṇa tu tan mātuḥ priyaṃ syāt surapūjita //
             <span class="ref">BrP_124.114</span></p>
         
         
         <p id="BrP_124.115">
            tatrāpi rūpasaṃpattiśauryavikramavān bhavet <br />
            eko 'pi tanayaḥ kiṃtu bahavaś cet kim ucyate //
             <span class="ref">BrP_124.115</span></p>
         
         
         <p id="BrP_124.116">
            matputrās te prabhāvāc ca jetāro balino dhruvam <br />
            indrasya bhrātaraḥ satyaṃ putrāś caiva prajāpateḥ //
             <span class="ref">BrP_124.116</span></p>
         
         
         <p id="BrP_124.117">
            agastyasya prasādāc ca gaṅgāyāś ca prasādataḥ <br />
            yatra deva prasādas te tac chubhaṃ ko 'tra saṃśayaḥ //
             <span class="ref">BrP_124.117</span></p>
         
         
         <p id="BrP_124.118">
            kṛtārthāhaṃ tathāpi tvāṃ bhaktyā vijñāpayāmy aham <br />
            śṛṇuṣva deva vacanaṃ kuruṣva ca jagaddhitam //
             <span class="ref">BrP_124.118</span></p>
         
         brahmovāca
         
         
         <p id="BrP_124.119">
            vadety uktā jagaddhātrā ditir namrābravīd idam //
             <span class="ref">BrP_124.119</span></p>
         
         ditir uvāca
         
         
         <p id="BrP_124.120">
            saṃtatiprāpaṇaṃ loke durlabhaṃ suravandita <br />
            viśeṣeṇa priyaṃ mātuḥ putraś cet kiṃ nu varṇyate //
             <span class="ref">BrP_124.120</span></p>
         
         
         <p id="BrP_124.121">
            sa cāpi guṇavāñ śrīmān āyuṣmān yadi jāyate <br />
            kiṃ tu svargeṇa deveśa pārameṣṭhyapadena vā //
             <span class="ref">BrP_124.121</span></p>
         
         
         <p id="BrP_124.122">
            sarveṣām api bhūtānām ihāmutra phalaiṣiṇām <br />
            guṇavatputrasaṃprāptir abhīṣṭā sarvadaiva ca <br />
            tasmād āplavanād atra kriyatāṃ samanugrahaḥ //
             <span class="ref">BrP_124.122</span></p>
         
         śaṃkara uvāca
         
         
         <p id="BrP_124.123">
            mahāpāpaphalaṃ cedaṃ yad etad anapatyatā <br />
            striyā vā puruṣasyāpi vandhyatvaṃ yadi jāyate //
             <span class="ref">BrP_124.123</span></p>
         
         
         <p id="BrP_124.124">
            tad atra snānamātreṇa taddoṣo nāśam āpnuyāt <br />
            snātvā tatra phalaṃ dadyāt stotram etac ca yaḥ paṭhet //
             <span class="ref">BrP_124.124</span></p>
         
         
         <p id="BrP_124.125">
            sa tu putram avāpnoti trimāsasnānadānataḥ <br />
            aputriṇī tv atra snānaṃ kṛtvā putram avāpnuyāt //
             <span class="ref">BrP_124.125</span></p>
         
         
         <p id="BrP_124.126">
            ṛtusnātā tu yā kācit tatra snātā sutāṃl labhet <br />
            trimāsābhyantaraṃ yā tu gurviṇī bhaktitas tv iha //
             <span class="ref">BrP_124.126</span></p>
         
         
         <p id="BrP_124.127">
            phalaiḥ snātvā tu māṃ paśyet stotreṇa stauti māṃ tathā <br />
            tasyāḥ śakrasamaḥ putro jāyate nātra saṃśayaḥ //
             <span class="ref">BrP_124.127</span></p>
         
         
         <p id="BrP_124.128">
            pitṛdoṣaiś ca ye putraṃ na labhante dite śṛṇu <br />
            dhanāpahāradoṣaiś ca tatraiṣā niṣkṛtiḥ parā //
             <span class="ref">BrP_124.128</span></p>
         
         
         <p id="BrP_124.129">
            tatraiṣāṃ piṇḍadānena pitṝṇāṃ prīṇanena ca <br />
            kiṃcit suvarṇadānena tataḥ putro bhaved dhruvam //
             <span class="ref">BrP_124.129</span></p>
         
         
         <p id="BrP_124.130">
            ye nyāsādyapahartāro ratnāpahnavakārakāḥ <br />
            śrāddhakarmavihīnāś ca teṣāṃ vaṃśo na vardhate //
             <span class="ref">BrP_124.130</span></p>
         
         
         <p id="BrP_124.131">
            doṣiṇāṃ tu paretānāṃ gatir eṣā bhaved iti <br />
            saṃtatir jāyatāṃ ślāghyā jīvatāṃ tīrthasevanāt //
             <span class="ref">BrP_124.131</span></p>
         
         
         <p id="BrP_124.132">
            saṃgame ditigaṅgāyāḥ snātvā siddheśvaraṃ prabhum <br />
            anādyapāram ajaraṃ citsadānandavigraham //
             <span class="ref">BrP_124.132</span></p>
         
         
         <p id="BrP_124.133">
            devarṣisiddhagandharvayogīśvaraniṣevitam <br />
            liṅgātmakaṃ mahādevaṃ jyotirmayam anāmayam //
             <span class="ref">BrP_124.133</span></p>
         
         
         <p id="BrP_124.134">
            pūjayitvopacāraiś ca nityaṃ bhaktyā yatavrataḥ <br />
            stotreṇānena yaḥ stauti caturdaśyaṣṭamīṣu ca //
             <span class="ref">BrP_124.134</span></p>
         
         
         <p id="BrP_124.135">
            yathāśaktyā svarṇadānaṃ brāhmaṇānāṃ ca bhojanam <br />
            yaḥ karoty atra gaṅgāyāṃ sa putraśatam āpnuyāt //
             <span class="ref">BrP_124.135</span></p>
         
         
         <p id="BrP_124.136">
            saṃprāpya sakalān kāmān ante śivapuraṃ vrajet <br />
            stotreṇānena yaḥ kaścid yatra kvāpi stavīti mām <br />
            ṣaṇmāsāt putram āpnoti api vandhyāpy aśaṅkitam //
             <span class="ref">BrP_124.136</span></p>
         
         brahmovāca
         
         
         <p id="BrP_124.137">
            tataḥ prabhṛti tat tīrthaṃ putratīrtham udāhṛtam <br />
            tatra tu snānadānādyaiḥ sarvakāmān avāpnuyāt //
             <span class="ref">BrP_124.137</span></p>
         
         
         <p id="BrP_124.138">
            marudbhiḥ saha maitryeṇa mitratīrthaṃ tad ucyate <br />
            niṣpāpatvena cendrasya śakratīrthaṃ tad ucyate //
             <span class="ref">BrP_124.138</span></p>
         
         
         <p id="BrP_124.139">
            aindrīṃ śriyaṃ yatra lebhe tat tīrthaṃ kamalābhidham <br />
            etāni sarvatīrthāni sarvābhīṣṭapradāni hi //
             <span class="ref">BrP_124.139</span></p>
         
         
         <p id="BrP_124.140">
            sarvaṃ bhaviṣyatīty uktvā śivaś cāntaradhīyata <br />
            kṛtakṛtyāś ca te jagmuḥ sarva eva yathāgatam <br />
            tīrthānāṃ puṇyadaṃ tatra lakṣam ekaṃ prakīrtitam //
             <span class="ref">BrP_124.140</span></p>
         
         brahmovāca
         
         
         <p id="BrP_125.1">
            yamatīrtham iti khyātaṃ pitṝṇāṃ prītivardhanam <br />
            dṛṣṭādṛṣṭeṣṭadaṃ sarvadevarṣigaṇasevitam //
             <span class="ref">BrP_125.1</span></p>
         
         
         <p id="BrP_125.2">
            tasya prabhāvaṃ vakṣyāmi sarvapāpapraṇāśanam <br />
            anuhrāda iti khyātaḥ kapoto balavān abhūt //
             <span class="ref">BrP_125.2</span></p>
         
         
         <p id="BrP_125.3">
            tasya bhāryā hetināmnī pakṣiṇī kāmarūpiṇī <br />
            mṛtyoḥ pautro hy anuhrādo dauhitrī hetir eva ca //
             <span class="ref">BrP_125.3</span></p>
         
         
         <p id="BrP_125.4">
            kālenātha tayoḥ putrāḥ pautrāś caiva babhūvire <br />
            tasya śatruś ca balavān ulūko nāma pakṣirāṭ //
             <span class="ref">BrP_125.4</span></p>
         
         
         <p id="BrP_125.5">
            tasya putrāś ca pautrāś ca āgneyās te balotkaṭāḥ <br />
            tayoś ca vairam abhavad bahukālaṃ dvijanmanoḥ //
             <span class="ref">BrP_125.5</span></p>
         
         
         <p id="BrP_125.6">
            gaṅgāyā uttare tīre kapotasyāśramo 'bhavat <br />
            tasyāś ca dakṣiṇe kūla ulūko nāma pakṣirāṭ //
             <span class="ref">BrP_125.6</span></p>
         
         
         <p id="BrP_125.7">
            vāsaṃ cakre tatra putraiḥ pautraiś ca dvijasattama <br />
            tayoś ca yuddham abhavad bahukālaṃ viruddhayoḥ //
             <span class="ref">BrP_125.7</span></p>
         
         
         <p id="BrP_125.8">
            putraiḥ pautraiś ca vṛtayor balinor balibhiḥ saha <br />
            ulūko vā kapoto vā naivāpnoti jayājayau //
             <span class="ref">BrP_125.8</span></p>
         
         
         <p id="BrP_125.9">
            kapoto yamam ārādhya mṛtyuṃ paitāmahaṃ tathā <br />
            yāmyam astram avāpyātha sarvebhyo 'py adhiko 'bhavat //
             <span class="ref">BrP_125.9</span></p>
         
         
         <p id="BrP_125.10">
            tatholūko 'gnim ārādhya balavān abhavad bhṛśam <br />
            varair unmattayor yuddham abhavac cātibhīṣaṇam //
             <span class="ref">BrP_125.10</span></p>
         
         
         <p id="BrP_125.11">
            tatrāgneyam ulūko 'pi kapotāyāstram ākṣipat <br />
            kapoto 'py atha pāśān vai yāmyān ākṣipya śatrave //
             <span class="ref">BrP_125.11</span></p>
         
         
         <p id="BrP_125.12">
            ulūkāyātha daṇḍaṃ ca mṛtyupāśān avāsṛjat <br />
            punas tad abhavad yuddhaṃ purāḍibakayor yathā //
             <span class="ref">BrP_125.12</span></p>
         
         
         <p id="BrP_125.13">
            hetiḥ kapotakī dṛṣṭvā jvalanaṃ prāptam antike <br />
            pativratā mahāyuddhe bhartuḥ sā duḥkhavihvalā //
             <span class="ref">BrP_125.13</span></p>
         
         
         <p id="BrP_125.14">
            agninā veṣṭyamānāṃś ca putrān dṛṣṭvā viśeṣataḥ <br />
            sā gatvā jvalanaṃ hetis tuṣṭāva vividhoktibhiḥ //
             <span class="ref">BrP_125.14</span></p>
         
         hetir uvāca
         
         
         <p id="BrP_125.15">
            rūpaṃ na dānaṃ na parokṣam asti <br />yasyātmabhūtaṃ ca padārthajātam<br />
            aśnanti havyāni ca yena devāḥ <br />svāhāpatiṃ yajñabhujaṃ namasye
             <span class="ref">BrP_125.15</span></p>
         
         
         <p id="BrP_125.16">
            mukhabhūtaṃ ca devānāṃ devānāṃ havyavāhanam <br />
            hotāraṃ cāpi devānāṃ devānāṃ dūtam eva ca //
             <span class="ref">BrP_125.16</span></p>
         
         
         <p id="BrP_125.17">
            taṃ devaṃ śaraṇaṃ yāmi ādidevaṃ vibhāvasum <br />
            antaḥ sthitaḥ prāṇarūpo bahiś cānnaprado hi yaḥ <br />
            yo yajñasādhanaṃ yāmi śaraṇaṃ taṃ dhanaṃjayam //
             <span class="ref">BrP_125.17</span></p>
         
         agnir uvāca
         
         
         <p id="BrP_125.18">
            amogham etad astraṃ me nyastaṃ yuddhe kapotaki <br />
            yatra viśramayed astraṃ tan me brūhi pativrate //
             <span class="ref">BrP_125.18</span></p>
         
         kapoty uvāca
         
         
         <p id="BrP_125.19">
            mayi viśramyatām astraṃ na putre na ca bhartari <br />
            satyavāg bhava havyeśa jātavedo namo 'stu te //
             <span class="ref">BrP_125.19</span></p>
         
         jātavedā uvāca
         
         
         <p id="BrP_125.20">
            tuṣṭo 'smi tava vākyena bhartṛbhaktyā pativrate <br />
            tavāpi bhartṛputrāṇāṃ heti kṣemaṃ dadāmy aham //
             <span class="ref">BrP_125.20</span></p>
         
         
         <p id="BrP_125.21">
            āgneyam etad astraṃ me na bhartāraṃ sutān api <br />
            na tvāṃ dahet tato yāhi sukhena tvaṃ kapotaki //
             <span class="ref">BrP_125.21</span></p>
         
         brahmovāca
         
         
         <p id="BrP_125.22">
            etasminn antare tatra ulūkī dadṛśe patim <br />
            veṣṭyamānaṃ yāmyapāśair yamadaṇḍena tāḍitam <br />
            ulūkī duḥkhitā bhūtvā yamaṃ prāyād bhayāturā //
             <span class="ref">BrP_125.22</span></p>
         
         ulūky uvāca
         
         
         <p id="BrP_125.23">
            tvadbhītā anudravante janās <br />tvadbhītā brahmacaryaṃ caranti<br />
            tvadbhītāḥ sādhu caranti dhīrās <br />tvadbhītāḥ karmaniṣṭhā bhavanti
             <span class="ref">BrP_125.23</span></p>
         
         
         <p id="BrP_125.24">
            tvadbhītā anāśakam ācaranti <br />grāmād araṇyam abhi yac caranti<br />
            tvadbhītāḥ saumyatām āśrayante <br />tvadbhītāḥ somapānaṃ bhajante
             <span class="ref">BrP_125.24</span></p>
         
         tvadbhītāś cānnagodānaniṣṭhās BrP_125.24e
         tvadbhītā brahmavādaṃ vadanti BrP_125.24f
         brahmovāca
         
         
         <p id="BrP_125.25">
            evaṃ bruvatyāṃ tasyāṃ tām āha dakṣiṇadikpatiḥ //
             <span class="ref">BrP_125.25</span></p>
         
         yama uvāca
         
         
         <p id="BrP_125.26">
            varaṃ varaya bhadraṃ te dāsye 'haṃ manasaḥ priyam //
             <span class="ref">BrP_125.26</span></p>
         
         brahmovāca
         
         
         <p id="BrP_125.27">
            yamasyeti vacaḥ śrutvā sā tam āha pativratā //
             <span class="ref">BrP_125.27</span></p>
         
         ulūky uvāca
         
         
         <p id="BrP_125.28">
            bhartā me veṣṭitaḥ pāśair daṇḍenābhihatas tava <br />
            tasmād rakṣa suraśreṣṭha putrān bhartāram eva ca //
             <span class="ref">BrP_125.28</span></p>
         
         brahmovāca
         
         
         <p id="BrP_125.29">
            tadvākyāt kṛpayā yukto yamaḥ prāha punaḥ punaḥ //
             <span class="ref">BrP_125.29</span></p>
         
         yama uvāca
         
         
         <p id="BrP_125.30">
            pāśānāṃ cāpi daṇḍasya sthānaṃ vada śubhānane //
             <span class="ref">BrP_125.30</span></p>
         
         brahmovāca
         
         
         <p id="BrP_125.31">
            sā provāca yamaṃ devaṃ mayi pāśās tvayeritāḥ <br />
            āviśantu jagannātha daṇḍo mayy eva saṃviśet <br />
            tataḥ provāca bhagavān yamas tāṃ kṛpayā punaḥ //
             <span class="ref">BrP_125.31</span></p>
         
         yama uvāca
         
         
         <p id="BrP_125.32">
            tava bhartā ca putrāś ca sarve jīvantu vijvarāḥ //
             <span class="ref">BrP_125.32</span></p>
         
         brahmovāca
         
         
         <p id="BrP_125.33">
            nyavārayad yamaḥ pāśān āgneyāstraṃ tu havyavāṭ <br />
            kapotolūkayoś cāpi prītiṃ vai cakratuḥ surau <br />
            āhatuś ca dvijanmānau vriyatāṃ vara īpsitaḥ //
             <span class="ref">BrP_125.33</span></p>
         
         pakṣiṇāv ūcatuḥ
         
         
         <p id="BrP_125.34">
            bhavator darśanaṃ labdhaṃ vairavyājena duṣkaram <br />
            vayaṃ ca pakṣiṇaḥ pāpāḥ kiṃ vareṇa surottamau //
             <span class="ref">BrP_125.34</span></p>
         
         
         <p id="BrP_125.35">
            atha deyo varo 'smākaṃ bhavadbhyāṃ prītipūrvakam <br />
            nātmārtham anuyācāvo dīyamānaṃ varaṃ śubham //
             <span class="ref">BrP_125.35</span></p>
         
         
         <p id="BrP_125.36">
            ātmārthaṃ yas tu yāceta sa śocyo hi sureśvarau <br />
            jīvitaṃ saphalaṃ tasya yaḥ parārthodyataḥ sadā //
             <span class="ref">BrP_125.36</span></p>
         
         
         <p id="BrP_125.37">
            agnir āpo raviḥ pṛthvī dhānyāni vividhāni ca <br />
            parārthaṃ vartanaṃ teṣāṃ satāṃ cāpi viśeṣataḥ //
             <span class="ref">BrP_125.37</span></p>
         
         
         <p id="BrP_125.38">
            brahmādayo 'pi hi yato yujyante mṛtyunā saha <br />
            evaṃ jñātvā tu deveśau vṛthā svārthapariśramaḥ //
             <span class="ref">BrP_125.38</span></p>
         
         
         <p id="BrP_125.39">
            janmanā saha yat puṃsāṃ vihitaṃ parameṣṭhinā <br />
            kadācin nānyathā tad vai vṛthā kliśyanti jantavaḥ //
             <span class="ref">BrP_125.39</span></p>
         
         
         <p id="BrP_125.40">
            tasmād yācāvahe kiṃcid dhitāya jagatāṃ śubham <br />
            guṇadāyi tu sarveṣāṃ tad yuvām anumanyatām //
             <span class="ref">BrP_125.40</span></p>
         
         brahmovāca
         
         
         <p id="BrP_125.41">
            tāv āhatur ubhau devau pakṣiṇau lokaviśrutau <br />
            dharmasya yaśaso 'vāptye lokānāṃ hitakāmyayā //
             <span class="ref">BrP_125.41</span></p>
         
         pakṣiṇāv ūcatuḥ
         
         
         <p id="BrP_125.42">
            āvābhyām āśramau tīrthe gaṅgāyā ubhaye taṭe <br />
            bhavetāṃ jagatāṃ nāthāv eṣa eva paro varaḥ //
             <span class="ref">BrP_125.42</span></p>
         
         
         <p id="BrP_125.43">
            snānaṃ dānaṃ japo homaḥ pitṝṇāṃ cāpi pūjanam <br />
            sukṛtī duṣkṛtī vāpi yaḥ karoti yathā tathā <br />
            sarvaṃ tad akṣayaṃ puṇyaṃ syād ity eṣa paro varaḥ //
             <span class="ref">BrP_125.43</span></p>
         
         devāv ūcatuḥ
         
         
         <p id="BrP_125.44">
            evam astu tathā cānyat suprītau tu bravāvahai //
             <span class="ref">BrP_125.44</span></p>
         
         yama uvāca
         
         
         <p id="BrP_125.45">
            uttare gautamītīre yamastotraṃ paṭhanti ye <br />
            teṣāṃ saptasu vaṃśeṣu nākāle mṛtyum āpnuyāt //
             <span class="ref">BrP_125.45</span></p>
         
         
         <p id="BrP_125.46">
            puruṣo bhājanaṃ ca syāt sarvadā sarvasaṃpadām <br />
            yas tv idaṃ paṭhate nityaṃ mṛtyustotraṃ jitātmavān //
             <span class="ref">BrP_125.46</span></p>
         
         
         <p id="BrP_125.47">
            aṣṭāśītisahasraiś ca vyādhibhir na sa bādhyate <br />
            asmiṃs tīrthe dvijaśreṣṭhau trimāsād gurviṇī satī //
             <span class="ref">BrP_125.47</span></p>
         
         
         <p id="BrP_125.48">
            arvāgvandhyā ca ṣaṇmāsāt saptāhaṃ snānam ācaret <br />
            vīrasūḥ sā bhaven nārī śatāyuḥ sa suto bhavet //
             <span class="ref">BrP_125.48</span></p>
         
         
         <p id="BrP_125.49">
            lakṣmīvān matimāñ śūraḥ putrapautravivardhanaḥ <br />
            tatra piṇḍādidānena pitaro muktim āpnuyuḥ <br />
            manovākkāyajāt pāpāt snānān mukto bhaven naraḥ //
             <span class="ref">BrP_125.49</span></p>
         
         brahmovāca
         
         
         <p id="BrP_125.50">
            yamavākyād anu tathā havyavāḍ āha pakṣiṇau //
             <span class="ref">BrP_125.50</span></p>
         
         agnir uvāca
         
         
         <p id="BrP_125.51">
            matstotraṃ dakṣiṇe tīre ye paṭhanti yatavratāḥ <br />
            teṣām ārogyam aiśvaryaṃ lakṣmīṃ rūpaṃ dadāmy aham //
             <span class="ref">BrP_125.51</span></p>
         
         
         <p id="BrP_125.52">
            idaṃ stotraṃ tu yaḥ kaścid yatra kvāpi paṭhen naraḥ <br />
            naivāgnito bhayaṃ tasya likhite 'pi gṛhe sthite //
             <span class="ref">BrP_125.52</span></p>
         
         
         <p id="BrP_125.53">
            snānaṃ dānaṃ ca yaḥ kuryād agnitīrthe śucir naraḥ <br />
            agniṣṭomaphalaṃ tasya bhaved eva na saṃśayaḥ //
             <span class="ref">BrP_125.53</span></p>
         
         brahmovāca
         
         
         <p id="BrP_125.54">
            tataḥ prabhṛti tat tīrthaṃ yāmyam āgneyam eva ca <br />
            kapotaṃ ca tatholūkaṃ hetyulūkaṃ vidur budhāḥ //
             <span class="ref">BrP_125.54</span></p>
         
         
         <p id="BrP_125.55">
            tatra trīṇi sahasrāṇi tāvanty eva śatāni ca <br />
            punar navatitīrthāni pratyekaṃ muktibhājanam //
             <span class="ref">BrP_125.55</span></p>
         
         
         <p id="BrP_125.56">
            teṣu snānena dānena pretībhūtāś ca ye narāḥ <br />
            pūtās te putravittāḍhyā ākrameyur divaṃ śubhāḥ //
             <span class="ref">BrP_125.56</span></p>
         
         brahmovāca
         
         
         <p id="BrP_126.1">
            tapastīrtham iti khyātaṃ tapovṛddhikaraṃ mahat <br />
            sarvakāmapradaṃ puṇyaṃ pitṝṇāṃ prītivardhanam //
             <span class="ref">BrP_126.1</span></p>
         
         
         <p id="BrP_126.2">
            tasmiṃs tīrthe tu yad vṛttaṃ śṛṇu pāpapraṇāśanam <br />
            apām agneś ca saṃvādam ṛṣīṇāṃ ca parasparam //
             <span class="ref">BrP_126.2</span></p>
         
         
         <p id="BrP_126.3">
            apo jyeṣṭhatamāḥ kecin menire 'gniṃ tathāpare <br />
            evaṃ bruvanto munayaḥ saṃvādaṃ cāgnivāriṇoḥ //
             <span class="ref">BrP_126.3</span></p>
         
         
         <p id="BrP_126.4">
            vināgniṃ jīvanaṃ kva syāj jīvabhūto yato 'nalaḥ <br />
            ātmabhūto havyabhūtaś cāgninā jāyate 'khilam //
             <span class="ref">BrP_126.4</span></p>
         
         
         <p id="BrP_126.5">
            agninā dhriyate loko hy agnir jyotirmayaṃ jagat <br />
            tasmād agneḥ paraṃ nāsti pāvanaṃ daivataṃ mahat //
             <span class="ref">BrP_126.5</span></p>
         
         
         <p id="BrP_126.6">
            antarjyotiḥ sa evoktaḥ paraṃ jyotiḥ sa eva hi <br />
            vināgninā kiṃcid asti yasya dhāma jagattrayam //
             <span class="ref">BrP_126.6</span></p>
         
         
         <p id="BrP_126.7">
            tasmād agneḥ paraṃ nāsti bhūtānāṃ jyaiṣṭhyabhājanam <br />
            yoṣitkṣetre 'rpitaṃ bījaṃ puruṣeṇa yathā tathā //
             <span class="ref">BrP_126.7</span></p>
         
         
         <p id="BrP_126.8">
            tasya dehādikā śaktiḥ kṛśānor eva nānyathā <br />
            devānāṃ hi mukhaṃ vahnis tasmān nātaḥ paraṃ viduḥ //
             <span class="ref">BrP_126.8</span></p>
         
         
         <p id="BrP_126.9">
            apare tu hy apāṃ jyaiṣṭhyaṃ menire vedavādinaḥ <br />
            adbhiḥ saṃpatsyate hy annaṃ śucir adbhiḥ prajāyate //
             <span class="ref">BrP_126.9</span></p>
         
         
         <p id="BrP_126.10">
            adbhir eva dhṛtaṃ sarvam āpo vai mātaraḥ smṛtāḥ <br />
            trailokyajīvanaṃ vāri vadantīti purāvidaḥ //
             <span class="ref">BrP_126.10</span></p>
         
         
         <p id="BrP_126.11">
            utpannam amṛtaṃ hy adbhyas tābhyaś cauṣadhisaṃbhavaḥ <br />
            agnir jyeṣṭha iti prāhur āpo jyeṣṭhatamāḥ pare //
             <span class="ref">BrP_126.11</span></p>
         
         
         <p id="BrP_126.12">
            evaṃ mīmāṃsamānās te ṛṣayo vedavādinaḥ <br />
            viruddhavādino māṃ ca samabhyetyedam abruvan //
             <span class="ref">BrP_126.12</span></p>
         
         ṛṣaya ūcuḥ
         
         
         <p id="BrP_126.13">
            agner apāṃ vada jyaiṣṭhyaṃ trailokyasya bhavān prabhuḥ //
             <span class="ref">BrP_126.13</span></p>
         
         brahmovāca
         
         
         <p id="BrP_126.14">
            aham apy abravaṃ prāptān ṛṣīn sarvān yatavratān <br />
            ubhau pūjyatamau loka ubhābhyāṃ jāyate jagat //
             <span class="ref">BrP_126.14</span></p>
         
         
         <p id="BrP_126.15">
            ubhābhyāṃ jāyate havyaṃ kavyaṃ cāmṛtam eva ca <br />
            ubhābhyāṃ jīvanaṃ loke śarīrasya ca dhāraṇam //
             <span class="ref">BrP_126.15</span></p>
         
         
         <p id="BrP_126.16">
            nānayoś ca viśeṣo 'sti tato jyaiṣṭhyaṃ samaṃ matam <br />
            tato madvacanāj jyaiṣṭhyam ubhayor naiva kasyacit //
             <span class="ref">BrP_126.16</span></p>
         
         
         <p id="BrP_126.17">
            jyaiṣṭhyam anyatarasyeti menire ṛṣisattamāḥ <br />
            na tṛptā mama vākyena jagmur vāyuṃ tapasvinaḥ //
             <span class="ref">BrP_126.17</span></p>
         
         munaya ūcuḥ
         
         
         <p id="BrP_126.18">
            kasya jyaiṣṭhyaṃ bhavān prāṇo vāyo satyaṃ tvayi sthitam //
             <span class="ref">BrP_126.18</span></p>
         
         brahmovāca
         
         
         <p id="BrP_126.19">
            vāyur āhānalo jyeṣṭhaḥ sarvam agnau pratiṣṭhitam <br />
            nety uktvānyonyam ṛṣayo jagmus te 'pi vasuṃdharām //
             <span class="ref">BrP_126.19</span></p>
         
         munaya ūcuḥ
         
         
         <p id="BrP_126.20">
            satyaṃ bhūme vada jyaiṣṭhyam ādhārāsi carācare //
             <span class="ref">BrP_126.20</span></p>
         
         brahmovāca
         
         
         <p id="BrP_126.21">
            bhūmir apy āha vinayād āgatāṃs tān ṛṣīn idam //
             <span class="ref">BrP_126.21</span></p>
         
         bhūmir uvāca
         
         
         <p id="BrP_126.22">
            mamāpy ādhārabhūtāḥ syur āpo devyaḥ sanātanāḥ <br />
            adbhyas tu jāyate sarvaṃ jyaiṣṭhyam apsu pratiṣṭhitam //
             <span class="ref">BrP_126.22</span></p>
         
         brahmovāca
         
         
         <p id="BrP_126.23">
            nety uktvānyonyam ṛṣayo jagmuḥ kṣīrodaśāyinam <br />
            tuṣṭuvur vividhaiḥ stotraiḥ śaṅkhacakragadādharam //
             <span class="ref">BrP_126.23</span></p>
         
         ṛṣaya ūcuḥ
         
         
         <p id="BrP_126.24">
            yo veda sarvaṃ bhuvanaṃ bhaviṣyad <br />yaj jāyamānaṃ ca guhāniviṣṭam<br />
            lokatrayaṃ citravicitrarūpam <br />ante samastaṃ ca yam āviveśa
             <span class="ref">BrP_126.24</span></p>
         
         
         <p id="BrP_126.25">
            yad akṣaraṃ śāśvatam aprameyaṃ <br />yaṃ vedavedyam ṛṣayo vadanti<br />
            yam āśritāḥ svepsitam āpnuvanti <br />tad vastu satyaṃ śaraṇaṃ vrajāmaḥ
             <span class="ref">BrP_126.25</span></p>
         
         
         <p id="BrP_126.26">
            bhūtaṃ mahābhūtajagatpradhānaṃ <br />na vindate yogino viṣṇurūpam<br />
            tad vaktum ete ṛṣayo 'tra yātāḥ <br />satyaṃ vadasveha jagannivāsa
             <span class="ref">BrP_126.26</span></p>
         
         
         <p id="BrP_126.27">
            tvam antarātmākhiladehabhājāṃ <br />tvam eva sarvaṃ tvayi sarvam īśa<br />
            tathāpi jānanti na keapi kutrāpi <br />aho bhavantaṃ prakṛtiprabhāvāt
             <span class="ref">BrP_126.27</span></p>
         
         antar bahiḥ sarvata eva santaṃ BrP_126.27e
         viśvātmanā saṃparivartamānam BrP_126.27f
         brahmovāca
         
         
         <p id="BrP_126.28">
            tataḥ prāha jagaddhātrī daivī vāg aśarīriṇī //
             <span class="ref">BrP_126.28</span></p>
         
         daivī vāg uvāca
         
         
         <p id="BrP_126.29">
            ubhāv ārādhya tapasā bhaktyā ca niyamena ca <br />
            yasya syāt prathamaṃ siddhis tad bhūtaṃ jyeṣṭham ucyate //
             <span class="ref">BrP_126.29</span></p>
         
         brahmovāca
         
         
         <p id="BrP_126.30">
            tathety tathā yayuḥ sarve ṛṣayo lokapūjitāḥ <br />
            śrāntāḥ khinnāntarātmānaḥ paraṃ vairāgyam āśritāḥ //
             <span class="ref">BrP_126.30</span></p>
         
         
         <p id="BrP_126.31">
            sarvalokaikajananīṃ bhuvanatrayapāvanīm <br />
            gautamīm agaman sarve tapas taptuṃ yatavratāḥ //
             <span class="ref">BrP_126.31</span></p>
         
         
         <p id="BrP_126.32">
            abdaivataṃ tathāgniṃ ca pūjanāyodyatās tadā <br />
            agneś ca pūjakā ye ca apāṃ vai pūjane sthitāḥ <br />
            tatra vāg abravīd daivī vedamātā sarasvatī //
             <span class="ref">BrP_126.32</span></p>
         
         daivī vāg uvāca
         
         
         <p id="BrP_126.33">
            agner āpas tathā yonir adbhiḥ śaucam avāpyate <br />
            agneś ca pūjakā ye ca vinādbhiḥ pūjanaṃ katham //
             <span class="ref">BrP_126.33</span></p>
         
         
         <p id="BrP_126.34">
            apsu jātāsu sarvatra karmaṇy adhikṛto bhavet <br />
            tāvat karmaṇy anarho 'yam aśucir malino naraḥ //
             <span class="ref">BrP_126.34</span></p>
         
         
         <p id="BrP_126.35">
            na magnaḥ śraddhayā yāvad apsu śītāsu vedavit <br />
            tasmād āpo variṣṭhāḥ syur mātṛbhūtā yataḥ smṛtāḥ <br />
            tasmāj jyaiṣṭhyam apām eva jananyo 'gner viśeṣataḥ //
             <span class="ref">BrP_126.35</span></p>
         
         brahmovāca
         
         
         <p id="BrP_126.36">
            etad vacaḥ śuśruvus te ṛṣayo vedavādinaḥ <br />
            niścayaṃ ca tataś cakrur bhavej jyaiṣṭhyam apām iti //
             <span class="ref">BrP_126.36</span></p>
         
         
         <p id="BrP_126.37">
            yatra tīrthe vṛttam idam ṛṣisattre ca nārada <br />
            tapastīrthaṃ tu tat proktaṃ sattratīrthaṃ tad ucyate //
             <span class="ref">BrP_126.37</span></p>
         
         
         <p id="BrP_126.38">
            agnitīrthaṃ ca tat proktaṃ tathā sārasvataṃ viduḥ <br />
            teṣu snānaṃ ca dānaṃ ca sarvakāmapradaṃ śubham //
             <span class="ref">BrP_126.38</span></p>
         
         
         <p id="BrP_126.39">
            caturdaśa śatāny atra tīrthānāṃ puṇyadāyinām <br />
            teṣu snānaṃ ca dānaṃ ca svargamokṣapradāyakam //
             <span class="ref">BrP_126.39</span></p>
         
         
         <p id="BrP_126.40">
            kṛtaṃ saṃdehaharaṇam ṛṣīṇāṃ yatra bhāṣayā <br />
            sarasvaty abhavat tatra gaṅgayā saṃgatā nadī <br />
            māhātmyaṃ tasya ko vaktuṃ saṃgamasya kṣamo naraḥ //
             <span class="ref">BrP_126.40</span></p>
         
         brahmovāca
         
         
         <p id="BrP_127.1">
            devatīrtham iti khyātaṃ gaṅgāyā uttare taṭe <br />
            tasya prabhāvaṃ vakṣyāmi sarvapāpapraṇāśanam //
             <span class="ref">BrP_127.1</span></p>
         
         
         <p id="BrP_127.2">
            ārṣṭiṣeṇa iti khyāto rājā sarvaguṇānvitaḥ <br />
            tasya bhāryā jayā nāma sākṣāl lakṣmīr ivāparā //
             <span class="ref">BrP_127.2</span></p>
         
         
         <p id="BrP_127.3">
            tasya putro bharo nāma matimān pitṛvatsalaḥ <br />
            dhanurvede ca vede ca niṣṇāto dakṣa eva ca //
             <span class="ref">BrP_127.3</span></p>
         
         
         <p id="BrP_127.4">
            tasya bhāryā rūpavatī suprabhety abhiviśrutā <br />
            ārṣṭiṣeṇas tato rājā putre rājyaṃ niveśya saḥ //
             <span class="ref">BrP_127.4</span></p>
         
         
         <p id="BrP_127.5">
            purodhasā ca mukhyena dīkṣāṃ cakre nareśvaraḥ <br />
            sarasvatyās tatas tīre hayamedhāya yatnavān //
             <span class="ref">BrP_127.5</span></p>
         
         
         <p id="BrP_127.6">
            ṛtvigbhir ṛṣimukhyaiś ca vedaśāstraparāyaṇaiḥ <br />
            dīkṣitaṃ taṃ nṛpaśreṣṭhaṃ brāhmaṇāgnisamīpataḥ //
             <span class="ref">BrP_127.6</span></p>
         
         
         <p id="BrP_127.7">
            mithur dānavarāṭ śūraḥ pāpabuddhiḥ pratāpavān <br />
            makhaṃ vidhvasya nṛpatiṃ sabhāryaṃ sapurohitam //
             <span class="ref">BrP_127.7</span></p>
         
         
         <p id="BrP_127.8">
            ādāya vegāt sa prāgād rasātalatalaṃ mune <br />
            nīte tasmin nṛpavare yajñe naṣṭe tato 'marāḥ //
             <span class="ref">BrP_127.8</span></p>
         
         
         <p id="BrP_127.9">
            ṛtvijaś ca yayuḥ sarve svaṃ svaṃ sthānaṃ makhāt tataḥ <br />
            purohitasuto rājño devāpir iti viśrutaḥ //
             <span class="ref">BrP_127.9</span></p>
         
         
         <p id="BrP_127.10">
            bālas tāṃ mātaraṃ dṛṣṭvā ātmanaḥ pitaraṃ na ca <br />
            dṛṣṭvā savismayo bhūtvā duḥkhito 'tīva cābhavat //
             <span class="ref">BrP_127.10</span></p>
         
         
         <p id="BrP_127.11">
            sa mātaraṃ tu papraccha pitā me kva gato 'mbike <br />
            pitṛhīno na jīveyaṃ mātaḥ satyaṃ vadasva me //
             <span class="ref">BrP_127.11</span></p>
         
         
         <p id="BrP_127.12">
            dhig dhik pitṛvihīnānāṃ jīvitaṃ pāpakarmaṇām <br />
            na vakṣi yadi me mātar jalam agnim athāviśe //
             <span class="ref">BrP_127.12</span></p>
         
         
         <p id="BrP_127.13">
            putraṃ provāca sā mātā rājño bhāryā purodhasaḥ <br />
            dānavena talaṃ nīto rājñā saha pitā tava //
             <span class="ref">BrP_127.13</span></p>
         
         devāpir uvāca
         
         
         <p id="BrP_127.14">
            kva nītaḥ kena vā nītaḥ kathaṃ nītaḥ kva karmaṇi <br />
            keṣu paśyatsu kiṃ sthānaṃ dānavasya vadasva me //
             <span class="ref">BrP_127.14</span></p>
         
         mātovāca
         
         
         <p id="BrP_127.15">
            dīkṣitaṃ yajñasadasi sabhāryaṃ sapurodhasam <br />
            rājānaṃ taṃ mithur daityo nītavān sa rasātalam <br />
            paśyatsu devasaṃgheṣu vahnibrāhmaṇasaṃnidhau //
             <span class="ref">BrP_127.15</span></p>
         
         brahmovāca
         
         
         <p id="BrP_127.16">
            tan mātṛvacanaṃ śrutvā devāpiḥ kṛtyam asmarat <br />
            devān paśye 'thavāgniṃ vā ṛtvijo vāsurāṃs tathā //
             <span class="ref">BrP_127.16</span></p>
         
         
         <p id="BrP_127.17">
            eteṣv eva pitānveṣyo nānyatreti matir mama <br />
            iti niścitya devāpir bharaṃ prāha nṛpātmajam //
             <span class="ref">BrP_127.17</span></p>
         
         devāpir uvāca
         
         
         <p id="BrP_127.18">
            tapasā brahmacaryeṇa vratena niyamena ca <br />
            ānetavyā mayā sarve nītā ye ca rasātalam //
             <span class="ref">BrP_127.18</span></p>
         
         
         <p id="BrP_127.19">
            jāte parābhave ghore yo na kuryāt pratikriyām <br />
            narādhamena kiṃ tena jīvatā vā mṛtena vā //
             <span class="ref">BrP_127.19</span></p>
         
         
         <p id="BrP_127.20">
            tvaṃ praśādhi mahīṃ kṛtsnām ārṣṭiṣeṇaḥ pitā yathā <br />
            mātā mama tvayā pālyā rājan yāvan mamāgatiḥ <br />
            bhavec ca kṛtakāryasya anujānīhi māṃ bhara //
             <span class="ref">BrP_127.20</span></p>
         
         brahmovāca
         
         
         <p id="BrP_127.21">
            bhareṇoktaḥ sa devāpiḥ sarvaṃ niścitya yatnataḥ //
             <span class="ref">BrP_127.21</span></p>
         
         bhara uvāca
         
         
         <p id="BrP_127.22">
            siddhiṃ kuru sukhaṃ yāhi mā cintām alpikāṃ bhaja //
             <span class="ref">BrP_127.22</span></p>
         
         brahmovāca
         
         
         <p id="BrP_127.23">
            tato devāpir amararājāṅghridhyānatatparaḥ <br />
            ṛtvijo 'nveṣya yatnena natvā tān ṛtvijaḥ pṛthak <br />
            kṛtāñjalipuṭo bālo devāpir vākyam abravīt //
             <span class="ref">BrP_127.23</span></p>
         
         devāpir uvāca
         
         
         <p id="BrP_127.24">
            bhavadbhiś ca makho rakṣyo yajamānaś ca dīkṣitaḥ <br />
            purodhāś ca tathā rakṣyaḥ patnī yā dīkṣitasya tu //
             <span class="ref">BrP_127.24</span></p>
         
         
         <p id="BrP_127.25">
            bhavatsu tatra paśyatsu yajñaṃ vidhvasya daityarāṭ <br />
            rājādayas tena nītās tan na yuktatamaṃ bhavet //
             <span class="ref">BrP_127.25</span></p>
         
         
         <p id="BrP_127.26">
            athāpy etad ahaṃ manye bhavantas tān arogiṇaḥ <br />
            dātum arhanti tān sarvān anyathā śāpam arhatha //
             <span class="ref">BrP_127.26</span></p>
         
         ṛtvija ūcuḥ
         
         
         <p id="BrP_127.27">
            makhe 'gniḥ prathamaṃ pūjyo hy agnir evātra daivatam <br />
            tasmād vayaṃ na jānīmo hy agnīnāṃ paricārakāḥ //
             <span class="ref">BrP_127.27</span></p>
         
         
         <p id="BrP_127.28">
            sa eva dātā bhoktā ca hartā kartā ca havyavāṭ //
             <span class="ref">BrP_127.28</span></p>
         
         brahmovāca
         
         
         <p id="BrP_127.29">
            ṛtvijaḥ pṛṣṭhataḥ kṛtvā devāpir jātavedasam <br />
            pūjayitvā yathānyāyam agnaye tan nyavedayat //
             <span class="ref">BrP_127.29</span></p>
         
         agnir uvāca
         
         
         <p id="BrP_127.30">
            yathartvijas tathā cāhaṃ devānāṃ paricārakaḥ <br />
            havyaṃ vahāmi devānāṃ bhoktāro rakṣakāś ca te //
             <span class="ref">BrP_127.30</span></p>
         
         devāpir uvāca
         
         
         <p id="BrP_127.31">
            devān āhūya yatnena havirbhāgān pṛthak pṛthak <br />
            dāsye 'ham eṣa doṣo me tasmād yāhi surān prati //
             <span class="ref">BrP_127.31</span></p>
         
         brahmovāca
         
         
         <p id="BrP_127.32">
            devāpiḥ sa surān prāpya natvā tebhyaḥ pṛthak pṛthak <br />
            ṛtvigvākyaṃ cāgnivākyaṃ śāpaṃ cāpi nyavedayat //
             <span class="ref">BrP_127.32</span></p>
         
         devā ūcuḥ
         
         
         <p id="BrP_127.33">
            āhūtā vaidikair mantrair ṛtvigbhiś ca yathākramam <br />
            bhokṣyāmahe havirbhāgān na svatantrā dvijottama //
             <span class="ref">BrP_127.33</span></p>
         
         
         <p id="BrP_127.34">
            tasmād vedānugā nityaṃ vayaṃ vedena coditāḥ <br />
            paratantrās tato vipra vedebhyas tan nivedaya //
             <span class="ref">BrP_127.34</span></p>
         
         brahmovāca
         
         
         <p id="BrP_127.35">
            sa devāpiḥ śucir bhūtvā vedān āhūya yatnataḥ <br />
            dhyānena tapasā yukto vedāś cāpi puro 'bhavan //
             <span class="ref">BrP_127.35</span></p>
         
         
         <p id="BrP_127.36">
            vedān uvāca devāpir namasya tu punaḥ punaḥ <br />
            ṛtvigvākyaṃ cāgnivākyaṃ devavākyaṃ nyavedayat //
             <span class="ref">BrP_127.36</span></p>
         
         vedā ūcuḥ
         
         
         <p id="BrP_127.37">
            paratantrā vayaṃ tāta īśvarasya vaśānugāḥ <br />
            aśeṣajagadādhāro nirādhāro nirañjanaḥ //
             <span class="ref">BrP_127.37</span></p>
         
         
         <p id="BrP_127.38">
            sarvaśaktyaikasadanaṃ nidhānaṃ sarvasaṃpadām <br />
            sa tu kartā mahādevaḥ saṃhartā sa maheśvaraḥ //
             <span class="ref">BrP_127.38</span></p>
         
         
         <p id="BrP_127.39">
            vayaṃ śabdamayā brahman vadāmo vidma eva ca <br />
            asmākam etat kṛtyaṃ syād vadāmo yat tu pṛcchasi //
             <span class="ref">BrP_127.39</span></p>
         
         
         <p id="BrP_127.40">
            kena nītās tasya nāma tatpuraṃ tadbalaṃ tathā <br />
            bhakṣitāḥ kiṃ tu no naṣṭā etaj jānīmahe vayam //
             <span class="ref">BrP_127.40</span></p>
         
         
         <p id="BrP_127.41">
            yathā ca tava sāmarthyaṃ yam ārādhya ca yatra ca <br />
            syād ity etac ca jānīmo yathā prāpsyasi tān puraḥ //
             <span class="ref">BrP_127.41</span></p>
         
         brahmovāca
         
         
         <p id="BrP_127.42">
            etac chrutvāvadad vedān vicārya suciraṃ hṛdi //
             <span class="ref">BrP_127.42</span></p>
         
         devāpir uvāca
         
         
         <p id="BrP_127.43">
            vedā vadantv etad eva sarvam eva yathārthataḥ <br />
            sarvān prāpsye talaṃ nītān alaṃ tebhyo namo 'stu vaḥ //
             <span class="ref">BrP_127.43</span></p>
         
         vedā ūcuḥ
         
         
         <p id="BrP_127.44">
            gautamīṃ gaccha devāpe tatra stuhi maheśvaram <br />
            suprasannas tavābhīṣṭaṃ dāsyaty eva kṛpākaraḥ //
             <span class="ref">BrP_127.44</span></p>
         
         
         <p id="BrP_127.45">
            bhaved devaḥ śivaḥ prītaḥ stutaḥ satyaṃ mahāmate <br />
            ārṣṭiṣeṇaś ca nṛpatis tasya jāyā jayā satī //
             <span class="ref">BrP_127.45</span></p>
         
         
         <p id="BrP_127.46">
            pitā tavāpy upamanyus tale tiṣṭhanty arogiṇaḥ <br />
            varadānān maheśasya mithuṃ hatvā ca rākṣasam <br />
            yaśaḥ prāpsyasi dharmaṃ ca etac chakyaṃ na cetarat //
             <span class="ref">BrP_127.46</span></p>
         
         brahmovāca
         
         
         <p id="BrP_127.47">
            tad vedavacanād bālo devāpir gautamīṃ gataḥ <br />
            snātvā kṛtakṣaṇo vipras tuṣṭāva ca maheśvaram //
             <span class="ref">BrP_127.47</span></p>
         
         devāpir uvāca
         
         
         <p id="BrP_127.48">
            bālo 'haṃ devadeveśa gurūṇāṃ tvaṃ gurur mama <br />
            na me śaktis tvatstavane tubhyaṃ śaṃbho namo 'stu te //
             <span class="ref">BrP_127.48</span></p>
         
         
         <p id="BrP_127.49">
            na tvāṃ jānanti nigamā na devā munayo na ca <br />
            na brahmā nāpi vaikuṇṭho yo 'si so 'si namo 'stu te //
             <span class="ref">BrP_127.49</span></p>
         
         
         <p id="BrP_127.50">
            ye 'nāthā ye ca kṛpaṇā ye daridrāś ca rogiṇaḥ <br />
            pāpātmāno ye ca loke tāṃs tvaṃ pāsi maheśvara //
             <span class="ref">BrP_127.50</span></p>
         
         
         <p id="BrP_127.51">
            tapasā niyamair mantraiḥ pūjitās tridivaukasaḥ <br />
            tvayā dattaṃ phalaṃ tebhyo dāsyanti jagatāṃ pate //
             <span class="ref">BrP_127.51</span></p>
         
         
         <p id="BrP_127.52">
            yācitāraś ca dātāras tebhyo yad yan manīṣitam <br />
            bhavatīti na citraṃ syāt tvaṃ viparyayakārakaḥ //
             <span class="ref">BrP_127.52</span></p>
         
         
         <p id="BrP_127.53">
            ye 'jñānino ye ca pāpā ye magnā narakārṇave <br />
            śiveti vacanān nātha tān pāsi tvaṃ jagadguro //
             <span class="ref">BrP_127.53</span></p>
         
         brahmovāca
         
         
         <p id="BrP_127.54">
            evaṃ tu stuvatas tasya puraḥ prāha trilocanaḥ //
             <span class="ref">BrP_127.54</span></p>
         
         śiva uvāca
         
         
         <p id="BrP_127.55">
            varaṃ brūhy atha devāpe alaṃ dainyena bālaka //
             <span class="ref">BrP_127.55</span></p>
         
         devāpir uvāca
         
         
         <p id="BrP_127.56">
            rājānaṃ rājapatnīṃ ca pitaraṃ ca guruṃ mama <br />
            prāptum icche jagannātha nidhanaṃ ca ripor mama //
             <span class="ref">BrP_127.56</span></p>
         
         brahmovāca
         
         
         <p id="BrP_127.57">
            devāpivacanaṃ śrutvā tathety āhākhileśvaraḥ <br />
            devāpeḥ sarvam abhavad ājñayā śaṃkarasya tat //
             <span class="ref">BrP_127.57</span></p>
         
         
         <p id="BrP_127.58">
            punar apy āha taṃ śaṃbhur devāpikaruṇākaraḥ <br />
            nandinaṃ preṣayām āsa śaṃbhuḥ śūlena nārada //
             <span class="ref">BrP_127.58</span></p>
         
         
         <p id="BrP_127.59">
            rasātalaṃ mithuṃ nandī hatvā cāsurapuṃgavān <br />
            tatpitrādīn samānīya tasmai tān sa nyavedayat //
             <span class="ref">BrP_127.59</span></p>
         
         
         <p id="BrP_127.60">
            hayamedhaś ca tatrāsīd ārṣṭiṣeṇasya dhīmataḥ <br />
            agniś ca ṛtvijo devā vedāś ca ṛṣayo 'bruvan //
             <span class="ref">BrP_127.60</span></p>
         
         agnyādaya ūcuḥ
         
         
         <p id="BrP_127.61">
            yatra sākṣād abhūc chaṃbhur devāpe bhaktavatsalaḥ <br />
            devadevo jagannātho devatīrtham abhūc ca tat //
             <span class="ref">BrP_127.61</span></p>
         
         
         <p id="BrP_127.62">
            sarvapāpakṣayakaraṃ sarvasiddhipradaṃ nṛṇām <br />
            puṇyadaṃ tīrtham etat syāt tava kīrtiś ca śāśvatī //
             <span class="ref">BrP_127.62</span></p>
         
         brahmovāca
         
         
         <p id="BrP_127.63">
            aśvamedhe nivṛtte tu surās tebhyo varān daduḥ <br />
            snātvā kṛtārthā gaṅgāyāṃ tatas te divam ākraman //
             <span class="ref">BrP_127.63</span></p>
         
         
         <p id="BrP_127.64">
            tataḥ prabhṛti tatrāsaṃs tīrthāni daśa pañca ca <br />
            sahasrāṇi śatāny aṣṭāv ubhayor api tīrayoḥ <br />
            teṣu snānaṃ ca dānaṃ ca hy atīva phaladaṃ viduḥ //
             <span class="ref">BrP_127.64</span></p>
         
         brahmovāca
         
         
         <p id="BrP_128.1">
            tapovanam iti khyātaṃ nandinīsaṃgamaṃ tathā <br />
            siddheśvaraṃ tatra tīrthaṃ gautamyā dakṣiṇe taṭe //
             <span class="ref">BrP_128.1</span></p>
         
         
         <p id="BrP_128.2">
            śārdūlaṃ ceti vikhyātaṃ teṣāṃ vṛttam idaṃ śṛṇu <br />
            yasyākarṇanamātreṇa sarvapāpaiḥ pramucyate //
             <span class="ref">BrP_128.2</span></p>
         
         
         <p id="BrP_128.3">
            agnir hotā purā tv āsīd devānāṃ havyavāhanaḥ <br />
            bhāryāṃ prāpto dakṣasutāṃ svāhānāmnīṃ surūpiṇīm //
             <span class="ref">BrP_128.3</span></p>
         
         
         <p id="BrP_128.4">
            sānapatyā purā cāsīt putrārthaṃ tapa āviśat <br />
            tapaś carantīṃ vipulaṃ toṣayantīṃ hutāśanam <br />
            sa bhartā hutabhuk prāha bhāryāṃ svāhām aninditām //
             <span class="ref">BrP_128.4</span></p>
         
         agnir uvāca
         
         
         <p id="BrP_128.5">
            apatyāni bhaviṣyanti mā tapaḥ kuru śobhane //
             <span class="ref">BrP_128.5</span></p>
         
         brahmovāca
         
         
         <p id="BrP_128.6">
            etac chrutvā bhartṛvākyaṃ nivṛttā tapaso 'bhavat <br />
            strīṇām abhīṣṭadaṃ nānyad bhartṛvākyaṃ vinā kvacit //
             <span class="ref">BrP_128.6</span></p>
         
         
         <p id="BrP_128.7">
            tataḥ katipaye kāle tārakād bhaya āgate <br />
            anutpanne kārttikeye cirakālarahogate //
             <span class="ref">BrP_128.7</span></p>
         
         
         <p id="BrP_128.8">
            maheśvare bhavānyā ca trastā devāḥ samāgatāḥ <br />
            devānāṃ kāryasiddhyartham agniṃ procur divaukasaḥ //
             <span class="ref">BrP_128.8</span></p>
         
         devā ūcuḥ
         
         
         <p id="BrP_128.9">
            deva gaccha mahābhāga śaṃbhuṃ trailokyapūjitam <br />
            tārakād bhayam utpannaṃ śaṃbhave tvaṃ nivedaya //
             <span class="ref">BrP_128.9</span></p>
         
         agnir uvāca
         
         
         <p id="BrP_128.10">
            na gantavyaṃ tatra deśe daṃpatyoḥ sthitayo rahaḥ <br />
            sāmānyamātrato nyāyaḥ kiṃ punaḥ śūlapāṇini //
             <span class="ref">BrP_128.10</span></p>
         
         
         <p id="BrP_128.11">
            ekāntasthitayoḥ svairaṃ jalpator yaḥ sarāgayoḥ <br />
            daṃpatyoḥ śṛṇuyād vākyaṃ nirayāt tasya noddhṛtiḥ //
             <span class="ref">BrP_128.11</span></p>
         
         
         <p id="BrP_128.12">
            sa svāmy akhilalokānāṃ mahākālas triśūlavān <br />
            nirīkṣaṇīyaḥ kena syād bhavānyā rahasi sthitaḥ //
             <span class="ref">BrP_128.12</span></p>
         
         devā ūcuḥ
         
         
         <p id="BrP_128.13">
            mahābhaye cānugate nyāyaḥ ko 'nv atra varṇyate <br />
            tārakād bhaya utpanne gaccha tvaṃ tārako bhavān //
             <span class="ref">BrP_128.13</span></p>
         
         
         <p id="BrP_128.14">
            mahābhayābdhau sādhūnāṃ yat parārthāya jīvitam <br />
            rūpeṇānyena vā gaccha vācaṃ vada yathā tathā //
             <span class="ref">BrP_128.14</span></p>
         
         
         <p id="BrP_128.15">
            viśrāvya devavacanaṃ śaṃbhum āgaccha satvaraḥ <br />
            tato dāsyāmahe pūjām ubhayor lokayoḥ kave //
             <span class="ref">BrP_128.15</span></p>
         
         brahmovāca
         
         
         <p id="BrP_128.16">
            śuko bhūtvā jagāmāśu devavākyād dhutāśanaḥ <br />
            yatrāsīj jagatāṃ nātho ramamāṇas tadomayā //
             <span class="ref">BrP_128.16</span></p>
         
         
         <p id="BrP_128.17">
            sa bhītavad atha prāyāc chuko bhūtvā tadānalaḥ <br />
            nāśakad dvāradeśe tu praveṣṭuṃ havyavāhanaḥ //
             <span class="ref">BrP_128.17</span></p>
         
         
         <p id="BrP_128.18">
            tato gavākṣadeśe tu tasthau dhunvann adhomukhaḥ <br />
            taṃ dṛṣṭvā prahasañ śaṃbhur umāṃ prāha rahogataḥ //
             <span class="ref">BrP_128.18</span></p>
         
         śaṃbhur uvāca
         
         
         <p id="BrP_128.19">
            paśya devi śukaṃ prāptaṃ devavākyād dhutāśanam //
             <span class="ref">BrP_128.19</span></p>
         
         brahmovāca
         
         
         <p id="BrP_128.20">
            lajjitā cāvadad devam alaṃ deveti pārvatī <br />
            puraścarantaṃ deveśo hy agniṃ taṃ dvijarūpiṇam //
             <span class="ref">BrP_128.20</span></p>
         
         
         <p id="BrP_128.21">
            āhūya bahuśaś cāpi jñāto 'sy agne 'tra mā vada <br />
            vidārayasva svamukhaṃ gṛhāṇedaṃ nayasva tat //
             <span class="ref">BrP_128.21</span></p>
         
         
         <p id="BrP_128.22">
            ity uktvā tasya cāsye 'gne retaḥ sa prākṣipad bahu <br />
            retogarbhas tadā cāgnir gantuṃ naiva ca śaktavān //
             <span class="ref">BrP_128.22</span></p>
         
         
         <p id="BrP_128.23">
            suranadyās tatas tīraṃ śrānto 'gnir upatasthivān <br />
            kṛttikāsu ca tad retaḥ prakṣepāt kārttiko 'bhavat //
             <span class="ref">BrP_128.23</span></p>
         
         
         <p id="BrP_128.24">
            avaśiṣṭaṃ ca yat kiṃcid agner dehe ca śāṃbhavam <br />
            tad eva reto vahnis tu svabhāryāyāṃ dvidhākṣipat //
             <span class="ref">BrP_128.24</span></p>
         
         
         <p id="BrP_128.25">
            svāhāyāṃ priyabhūtāyāṃ putrārthinyāṃ viśeṣataḥ <br />
            purā sāśvāsitā tena saṃtatis te bhaviṣyati //
             <span class="ref">BrP_128.25</span></p>
         
         
         <p id="BrP_128.26">
            tad vahninātha saṃsmṛtya tat kṣiptaṃ śāṃbhavaṃ mahaḥ <br />
            tad agne retasas tasyāṃ jajñe mithunam uttamam //
             <span class="ref">BrP_128.26</span></p>
         
         
         <p id="BrP_128.27">
            suvarṇaś ca suvarṇā ca rūpeṇāpratimaṃ bhuvi <br />
            agneḥ prītikaraṃ nityaṃ lokānāṃ prītivardhanam //
             <span class="ref">BrP_128.27</span></p>
         
         
         <p id="BrP_128.28">
            agniḥ prītyā suvarṇāṃ tāṃ prādād dharmāya dhīmate <br />
            suvarṇasyātha putrasya saṃkalpām akarot priyām <br />
            evaṃ putrasya putryāś ca vivāham akarot kaviḥ //
             <span class="ref">BrP_128.28</span></p>
         
         
         <p id="BrP_128.29">
            anyonyaretovyatiṣaṅgadoṣād <br />agner apatyam ubhayaṃ tathaiva<br />
            putraḥ suvarṇo bahurūparūpī <br />rūpāṇi kṛtvā surasattamānām
             <span class="ref">BrP_128.29</span></p>
         
         
         <p id="BrP_128.30">
            indrasya vāyor dhanadasya bhāryāṃ <br />jaleśvarasyāpi munīśvarāṇām<br />
            bhāryās tu gacchaty aniśaṃ suvarṇo <br />yasyāḥ priyaṃ yac ca vapuḥ sa kṛtvā
             <span class="ref">BrP_128.30</span></p>
         
         
         <p id="BrP_128.31">
            yāti kvacic cāpi kaves tanūjas <br />tadbhartṛrūpaṃ ca pativratāsu<br />
            kṛtvāniśaṃ tābhir udārabhāvaḥ <br />kurvan kṛtārthaṃ madanaṃ sa reme
             <span class="ref">BrP_128.31</span></p>
         
         
         <p id="BrP_128.32">
            kṛtvā gatā kvāpi caivaṃ suvarṇā <br />dharmasya bhāryāpi suvarṇanāmnī<br />
            svāhāsutā svairiṇī sā babhūva <br />yasyāpi yasyāpi manogatā yā
             <span class="ref">BrP_128.32</span></p>
         
         
         <p id="BrP_128.33">
            bhāryāsvarūpā saiva bhūtvā suvarṇā <br />reme patīn mānuṣān āsurāṃś ca<br />
            devān ṛṣīn pitṛrūpāṃs tathānyān <br />rūpaudāryasthairyagāmbhīryayuktān
             <span class="ref">BrP_128.33</span></p>
         
         
         <p id="BrP_128.34">
            yābhipretā yasya devasya bhāryā <br />tadrūpā sā ramate tena sārdham<br />
            nānābhedaiḥ karaṇaiś cāpy anekair <br />ākarṣantī tanmanaḥ kāmasiddhim
             <span class="ref">BrP_128.34</span></p>
         
         
         <p id="BrP_128.35">
            evaṃ suvarṇasya nirīkṣya ceṣṭām <br />agneḥ sūnoḥ putrikāyās tathāgneḥ<br />
            sarve ca śepuḥ kupitās tadāgneḥ <br />putraṃ ca putrīṃ ca surāsurās te
             <span class="ref">BrP_128.35</span></p>
         
         surāsurā ūcuḥ
         
         
         <p id="BrP_128.36">
            kṛtaṃ yad etad vyabhicārarūpaṃ <br />yac chadmanā vartanaṃ pāparūpam<br />
            tasmāt sutas te vyabhicāravāṃś ca <br />sarvatra gāmī jāyatāṃ havyavāha
             <span class="ref">BrP_128.36</span></p>
         
         
         <p id="BrP_128.37">
            tathā suvarṇāpi na caikaniṣṭhā <br />bhūyād agne naikatṛptā bahūṃś ca<br />
            nānājātīn ninditān dehabhājo <br />bhajitrī syād eṣa doṣaś ca putryāḥ
             <span class="ref">BrP_128.37</span></p>
         
         brahmovāca
         
         
         <p id="BrP_128.38">
            ity etac chāpavacanaṃ śrutvāgnir atibhītavat <br />
            mām abhyetya tadovāca niṣkṛtiṃ vada putrayoḥ //
             <span class="ref">BrP_128.38</span></p>
         
         
         <p id="BrP_128.39">
            tadāham abravaṃ vahne gautamīṃ gaccha śaṃkaram <br />
            stutvā tatra mahābāho nivedaya jagatpateḥ //
             <span class="ref">BrP_128.39</span></p>
         
         
         <p id="BrP_128.40">
            māheśvareṇa vīryeṇa tava dehasthitena ca <br />
            evaṃvidhaṃ tv apatyaṃ te jātaṃ vahne tato bhavān //
             <span class="ref">BrP_128.40</span></p>
         
         
         <p id="BrP_128.41">
            nivedayasva devāya devānāṃ śāpam īdṛśam <br />
            svāpatyarakṣaṇāyāsau śaṃbhuḥ śreyaḥ kariṣyati //
             <span class="ref">BrP_128.41</span></p>
         
         
         <p id="BrP_128.42">
            stuhi devaṃ ca devīṃ ca bhaktyā prīto bhavec chivaḥ <br />
            tatas tv apatyaviṣaye priyān kāmān avāpsyasi //
             <span class="ref">BrP_128.42</span></p>
         
         
         <p id="BrP_128.43">
            tato madvacanād agnir gaṅgāṃ gatvā maheśvaram <br />
            tuṣṭāva niyato vākyaiḥ stutibhir vedasaṃmitaiḥ //
             <span class="ref">BrP_128.43</span></p>
         
         agnir uvāca
         
         
         <p id="BrP_128.44">
            viśvasya jagato dhātā viśvamūrtir nirañjanaḥ <br />
            ādikartā svayaṃbhūś ca taṃ namāmi jagatpatim //
             <span class="ref">BrP_128.44</span></p>
         
         
         <p id="BrP_128.45">
            yo 'gnir bhūtvā saṃharati sraṣṭā vai jalarūpataḥ <br />
            sūryarūpeṇa yaḥ pāti taṃ namāmi ca tryambakam //
             <span class="ref">BrP_128.45</span></p>
         
         brahmovāca
         
         
         <p id="BrP_128.46">
            tataḥ prasanno bhagavān anantaḥ śaṃbhur avyayaḥ <br />
            vareṇa cchandayām āsa pāvakaṃ surapūjitam //
             <span class="ref">BrP_128.46</span></p>
         
         
         <p id="BrP_128.47">
            sa vinītaḥ śivaṃ prāha tava vīryaṃ mayi sthitam <br />
            tena jātaḥ suto ramyaḥ suvarṇo lokaviśrutaḥ //
             <span class="ref">BrP_128.47</span></p>
         
         
         <p id="BrP_128.48">
            tathā suvarṇā putrī ca tasmād eva jagatprabho <br />
            anyonyavīryasaṅgāc ca taddoṣād ubhayaṃ tv idam //
             <span class="ref">BrP_128.48</span></p>
         
         
         <p id="BrP_128.49">
            vyabhicārāt sadoṣaṃ ca apatyam abhavac chiva <br />
            śāpaṃ daduḥ surāḥ sarve tayoḥ śāntiṃ kuru prabho //
             <span class="ref">BrP_128.49</span></p>
         
         
         <p id="BrP_128.50">
            tadagnivacanāc chaṃbhuḥ provācedaṃ śubhodayam //
             <span class="ref">BrP_128.50</span></p>
         
         śaṃbhur uvāca
         
         
         <p id="BrP_128.51">
            madvīryād abhavat tvattaḥ suvarṇo bhūrivikramaḥ <br />
            samagrā ṛddhayaḥ sarvāḥ suvarṇe 'smin samāhitāḥ //
             <span class="ref">BrP_128.51</span></p>
         
         
         <p id="BrP_128.52">
            bhaviṣyanti na saṃdeho vahne śṛṇu vaco mama <br />
            trayāṇām api lokānāṃ pāvanaḥ sa bhaviṣyati //
             <span class="ref">BrP_128.52</span></p>
         
         
         <p id="BrP_128.53">
            sa eva cāmṛtaṃ loke sa eva suravallabhaḥ <br />
            sa eva bhuktimuktī ca sa eva makhadakṣiṇā //
             <span class="ref">BrP_128.53</span></p>
         
         
         <p id="BrP_128.54">
            sa eva rūpaṃ sarvasya gurūṇām apy asau guruḥ <br />
            vīryaṃ śreṣṭhatamaṃ vidyād vīryaṃ matto yad uttamam //
             <span class="ref">BrP_128.54</span></p>
         
         
         <p id="BrP_128.55">
            viśeṣatas tvayi kṣiptaṃ tasya kā syād vicāraṇā <br />
            hīnaṃ tena vinā sarvaṃ saṃpūrṇās tena saṃpadaḥ //
             <span class="ref">BrP_128.55</span></p>
         
         
         <p id="BrP_128.56">
            jīvanto 'pi mṛtāḥ sarve suvarṇena vinā narāḥ <br />
            nirguṇo 'pi dhanī mānyaḥ saguṇo 'py adhano nahi //
             <span class="ref">BrP_128.56</span></p>
         
         
         <p id="BrP_128.57">
            tasmān nātaḥ paraṃ kiṃcit suvarṇād dhi bhaviṣyati <br />
            tathā caiṣā suvarṇāpi syād utkṛṣṭāpi cañcalā //
             <span class="ref">BrP_128.57</span></p>
         
         
         <p id="BrP_128.58">
            anayā vīkṣitaṃ sarvaṃ nyūnaṃ pūrṇaṃ bhaviṣyati <br />
            tapasā japahomaiś ca yeyaṃ prāpyā jagattraye //
             <span class="ref">BrP_128.58</span></p>
         
         
         <p id="BrP_128.59">
            tasyāḥ prabhāvaṃ prāśastyam agne kiṃcic ca kīrtyate <br />
            sarvatra yā tu saṃtiṣṭhed āyātu vicariṣyati //
             <span class="ref">BrP_128.59</span></p>
         
         
         <p id="BrP_128.60">
            suvarṇā kamalā sākṣāt pavitrā ca bhaviṣyati <br />
            adya prabhṛty ātmajayos tathā svairaṃ viceṣṭatoḥ //
             <span class="ref">BrP_128.60</span></p>
         
         
         <p id="BrP_128.61">
            tathāpi caitayoḥ puṇyaṃ na bhūtaṃ na bhaviṣyati //
             <span class="ref">BrP_128.61</span></p>
         
         brahmovāca
         
         
         <p id="BrP_128.62">
            evam uktvā tataḥ śaṃbhuḥ sākṣāt tatrābhavac chivaḥ <br />
            liṅgarūpeṇa sarveṣāṃ lokānāṃ hitakāmyayā //
             <span class="ref">BrP_128.62</span></p>
         
         
         <p id="BrP_128.63">
            varān prāpya sutābhyāṃ sa agnis tuṣṭo 'bhavat tataḥ <br />
            svabhartrā ca suvarṇā sā dharmeṇāgnisutā mudā //
             <span class="ref">BrP_128.63</span></p>
         
         
         <p id="BrP_128.64">
            vartayām āsa putro 'pi vahneḥ saṃkalpayā mudā <br />
            etasminn antare svarṇām agner duhitaraṃ mune //
             <span class="ref">BrP_128.64</span></p>
         
         
         <p id="BrP_128.65">
            paribhūya ca dharmaṃ taṃ śārdūlo dānaveśvaraḥ <br />
            aharad bhāgyasaubhāgyavilāsavasatiṃ chalāt //
             <span class="ref">BrP_128.65</span></p>
         
         
         <p id="BrP_128.66">
            nītā rasātalaṃ tena suvarṇā lokaviśrutā <br />
            jāmātāgneḥ sa dharmaś ca agniś caiva sa havyavāṭ //
             <span class="ref">BrP_128.66</span></p>
         
         
         <p id="BrP_128.67">
            viṣṇave lokanāthāya stutvā caiva punaḥ punaḥ <br />
            kāryavijñāpanaṃ cobhau cakratuḥ prabhaviṣṇave //
             <span class="ref">BrP_128.67</span></p>
         
         
         <p id="BrP_128.68">
            tataś cakreṇa ciccheda śārdūlasya śiro hariḥ <br />
            sānītā viṣṇunā devī suvarṇā lokasundarī //
             <span class="ref">BrP_128.68</span></p>
         
         
         <p id="BrP_128.69">
            maheśvarasutā caiva agneś caiva tathā priyā <br />
            maheśvarāya tāṃ viṣṇur darśayām āsa nārada //
             <span class="ref">BrP_128.69</span></p>
         
         
         <p id="BrP_128.70">
            prīto 'bhavan maheśo 'pi sasvaje tāṃ punaḥ punaḥ <br />
            cakraṃ prakṣālitaṃ yatra śārdūlacchedi dīptimat //
             <span class="ref">BrP_128.70</span></p>
         
         
         <p id="BrP_128.71">
            cakratīrthaṃ tu vikhyātaṃ śārdūlaṃ ceti tad viduḥ <br />
            yatra nītā suvarṇā sā viṣṇunā śaṃkarāntikam //
             <span class="ref">BrP_128.71</span></p>
         
         
         <p id="BrP_128.72">
            tat tīrthaṃ śāṃkaraṃ jñeyaṃ vaiṣṇavaṃ siddham eva tu <br />
            yatrānandam anuprāpto hy agnir dharmaś ca śāśvataḥ //
             <span class="ref">BrP_128.72</span></p>
         
         
         <p id="BrP_128.73">
            ānandāśrūṇi nyapatan yatrāgner munisattama <br />
            ānandeti nadī jātā tathā vai nandinīti ca //
             <span class="ref">BrP_128.73</span></p>
         
         
         <p id="BrP_128.74">
            tasyāś ca saṃgamaḥ puṇyo gaṅgāyāṃ tatra vai śivaḥ <br />
            tatraiva saṃgame sākṣāt suvarṇādyāpi saṃsthitā //
             <span class="ref">BrP_128.74</span></p>
         
         
         <p id="BrP_128.75">
            dākṣāyaṇī saiva śivā āgneyī ceti viśrutā <br />
            ambikā jagadādhārā śivā kātyāyanīśvarī //
             <span class="ref">BrP_128.75</span></p>
         
         
         <p id="BrP_128.76">
            bhaktābhīṣṭapradā nityam alaṃkṛtyobhayaṃ taṭam <br />
            tapas tepe yatra cāgnis tat tīrthaṃ tu tapovanam //
             <span class="ref">BrP_128.76</span></p>
         
         
         <p id="BrP_128.77">
            evamādīni tīrthāni tīrayor ubhayor mune <br />
            teṣu snānaṃ ca dānaṃ ca sarvakāmapradaṃ śubham //
             <span class="ref">BrP_128.77</span></p>
         
         
         <p id="BrP_128.78">
            uttare caiva pāre ca sahasrāṇi caturdaśa <br />
            dakṣiṇe ca tathā pāre sahasrāṇy atha ṣoḍaśa //
             <span class="ref">BrP_128.78</span></p>
         
         
         <p id="BrP_128.79">
            tatra tatra ca tīrthāni sābhijñānāni santi vai <br />
            nāmāni ca pṛthak santi saṃkṣepāt tan mayocyate //
             <span class="ref">BrP_128.79</span></p>
         
         
         <p id="BrP_128.80">
            etāni yaś ca śṛṇuyād yaś ca vā paṭhati smaret <br />
            sarveṣu tatra kāmyeṣu paripūrṇo bhaven naraḥ //
             <span class="ref">BrP_128.80</span></p>
         
         
         <p id="BrP_128.81">
            etad vṛttaṃ tu yo jñātvā tatra snānādikaṃ caret <br />
            lakṣmīvāñ jāyate nityaṃ dharmavāṃś ca viśeṣataḥ //
             <span class="ref">BrP_128.81</span></p>
         
         
         <p id="BrP_128.82">
            abjakāt paścime tīrthaṃ tac chārdūlam udāhṛtam <br />
            vārāṇasyāditīrthebhyaḥ sarvebhyo hy adhikaṃ bhavet //
             <span class="ref">BrP_128.82</span></p>
         
         
         <p id="BrP_128.83">
            tatra snātvā pitṝn devān vandate tarpayaty api <br />
            sarvapāpavinirmukto viṣṇuloke mahīyate //
             <span class="ref">BrP_128.83</span></p>
         
         
         <p id="BrP_128.84">
            tapovanāc ca śārdūlān madhye tīrthāny aśeṣataḥ <br />
            tasyaikaikasya māhātmyaṃ na kenāpy atra varṇyate //
             <span class="ref">BrP_128.84</span></p>
         
         brahmovāca
         
         
         <p id="BrP_129.1">
            indratīrtham iti khyātaṃ tatraiva ca vṛṣākapam <br />
            phenāyāḥ saṃgamo yatra hanūmataṃ tathaiva ca //
             <span class="ref">BrP_129.1</span></p>
         
         
         <p id="BrP_129.2">
            abjakaṃ cāpi yat proktaṃ yatra devas trivikramaḥ <br />
            tatra snānaṃ ca dānaṃ ca punarāvṛttidurlabham //
             <span class="ref">BrP_129.2</span></p>
         
         
         <p id="BrP_129.3">
            tatra vṛttāny athākhyāsye gaṅgāyā dakṣiṇe taṭe <br />
            indreśvaraṃ cottare ca śṛṇu bhaktyā yatavrataḥ //
             <span class="ref">BrP_129.3</span></p>
         
         
         <p id="BrP_129.4">
            namucir balavān āsīd indraśatrur madotkaṭaḥ <br />
            tasyendreṇābhavad yuddhaṃ phenenendro 'harac chiraḥ //
             <span class="ref">BrP_129.4</span></p>
         
         
         <p id="BrP_129.5">
            apāṃ ca namuceḥ śatros tatphenavajrarūpadhṛk <br />
            śiraś chittvā tac ca phenaṃ gaṅgāyā dakṣiṇe taṭe //
             <span class="ref">BrP_129.5</span></p>
         
         
         <p id="BrP_129.6">
            nyapatad bhūmiṃ bhittvā tu rasātalam athāviśat <br />
            rasātalabhavaṃ gāṅgaṃ vāri yad viśvapāvanam //
             <span class="ref">BrP_129.6</span></p>
         
         
         <p id="BrP_129.7">
            vajrādiṣṭena mārgeṇa vyagamad bhūmimaṇḍalam <br />
            taj jalaṃ phenanāmnā tu nadī pheneti gadyate //
             <span class="ref">BrP_129.7</span></p>
         
         
         <p id="BrP_129.8">
            tasyās tu saṃgamaḥ puṇyo gaṅgayā lokaviśrutaḥ <br />
            sarvapāpakṣayakaro gaṅgāyamunayor iva //
             <span class="ref">BrP_129.8</span></p>
         
         
         <p id="BrP_129.9">
            hanūmadupamātā vai yatrāplavanamātrataḥ <br />
            mārjāratvād abhūn muktā viṣṇugaṅgāprasādataḥ //
             <span class="ref">BrP_129.9</span></p>
         
         
         <p id="BrP_129.10">
            mārjāraṃ ceti tat tīrthaṃ purā proktaṃ mayā tava <br />
            hanūmataṃ ca tat proktaṃ tatrākhyānaṃ puroditam //
             <span class="ref">BrP_129.10</span></p>
         
         
         <p id="BrP_129.11">
            vṛṣākapaṃ cābjakaṃ ca tatredaṃ prayataḥ śṛṇu <br />
            hiraṇya iti vikhyāto daityānāṃ pūrvajo balī //
             <span class="ref">BrP_129.11</span></p>
         
         
         <p id="BrP_129.12">
            tapas taptvā suraiḥ sarvair ajeyo 'bhūt sudāruṇaḥ <br />
            tasyāpi balavān putro devānāṃ durjayaḥ sadā //
             <span class="ref">BrP_129.12</span></p>
         
         
         <p id="BrP_129.13">
            mahāśanir iti khyātas tasya bhāryā parājitā <br />
            tenendrasyābhavad yuddhaṃ bahukālaṃ nirantaram //
             <span class="ref">BrP_129.13</span></p>
         
         
         <p id="BrP_129.14">
            mahāśanir mahāvīryaḥ satataṃ raṇamūrdhani <br />
            jitvā nāgena sahitaṃ śakraṃ pitre nyavedayat //
             <span class="ref">BrP_129.14</span></p>
         
         
         <p id="BrP_129.15">
            baddhvā hastisamāyuktaṃ svasāraṃ vīkṣya tāṃ tadā <br />
            vihāya krūratāṃ daityo hiraṇyāya nyavedayat //
             <span class="ref">BrP_129.15</span></p>
         
         
         <p id="BrP_129.16">
            mahāśanipitā daityaḥ pūrveṣāṃ pūrvavattaraḥ <br />
            śacīkāntaṃ tale sthāpya tasya rakṣām athākarot //
             <span class="ref">BrP_129.16</span></p>
         
         
         <p id="BrP_129.17">
            mahāśanir hariṃ jitvā jetuṃ varuṇam abhyagāt <br />
            varuṇo 'pi mahābuddhiḥ prādāt kanyāṃ mahāśaneḥ //
             <span class="ref">BrP_129.17</span></p>
         
         
         <p id="BrP_129.18">
            udadhiṃ svālayaṃ prādād varuṇas tu mahāśaneḥ <br />
            tayoś ca sakhyam abhavad varuṇasya mahāśaneḥ //
             <span class="ref">BrP_129.18</span></p>
         
         
         <p id="BrP_129.19">
            vāruṇī cāpi yā kanyā sā priyābhūn mahāśaneḥ <br />
            vīryeṇa yaśasā cāpi śauryeṇa ca balena ca //
             <span class="ref">BrP_129.19</span></p>
         
         
         <p id="BrP_129.20">
            mahāśanir mahādaityas trailokye nopamīyate <br />
            nirindratvaṃ gate loke devāḥ sarve nyamantrayan //
             <span class="ref">BrP_129.20</span></p>
         
         devā ūcuḥ
         
         
         <p id="BrP_129.21">
            viṣṇur evendradātā syād daityahantā sa eva ca <br />
            mantradṛg vā sa eva syād indraṃ cānyaṃ kariṣyati //
             <span class="ref">BrP_129.21</span></p>
         
         brahmovāca
         
         
         <p id="BrP_129.22">
            evaṃ saṃmantrya te devā viṣṇor mantraṃ nyavedayan <br />
            mamāvadhyo mahādaityo mahāśanir iti bruvan //
             <span class="ref">BrP_129.22</span></p>
         
         
         <p id="BrP_129.23">
            prāyād vārīśvaraṃ viṣṇuḥ śvaśuraṃ varuṇaṃ tadā <br />
            keśavo varuṇaṃ gatvā prāhendrasya parābhavam //
             <span class="ref">BrP_129.23</span></p>
         
         
         <p id="BrP_129.24">
            tathā tvayaitat kartavyaṃ yathāyāti puraṃdaraḥ <br />
            tadviṣṇuvacanāc chīghraṃ yayau jalapatir mune //
             <span class="ref">BrP_129.24</span></p>
         
         
         <p id="BrP_129.25">
            sutāpatiṃ hiraṇyasutaṃ vikrāntaṃ taṃ mahāśanim <br />
            atisaṃmānitas tena jāmātrā varuṇaḥ prabhuḥ //
             <span class="ref">BrP_129.25</span></p>
         
         
         <p id="BrP_129.26">
            papracchāgamanaṃ daityo vinayāc chvaśuraṃ tadā <br />
            varuṇaḥ prāha taṃ daityaṃ yad āgamanakāraṇam //
             <span class="ref">BrP_129.26</span></p>
         
         varuṇa uvāca
         
         
         <p id="BrP_129.27">
            indraṃ dehi mahābāho yas tvayā nirjitaḥ purā <br />
            baddhaṃ rasātalasthaṃ taṃ devānām adhipaṃ sakhe //
             <span class="ref">BrP_129.27</span></p>
         
         
         <p id="BrP_129.28">
            asmākaṃ sarvadā mānyaṃ dehi tvaṃ mama śatruhan <br />
            baddhvā vimokṣaṇaṃ śatror mahate yaśase satām //
             <span class="ref">BrP_129.28</span></p>
         
         brahmovāca
         
         
         <p id="BrP_129.29">
            tathety uktvā kathaṃcit sa daityeśo varuṇāya tam <br />
            prādād indraṃ śacīkāntaṃ vāraṇena samanvitam //
             <span class="ref">BrP_129.29</span></p>
         
         
         <p id="BrP_129.30">
            sa daityamadhye 'tivirājamāno <br />hariṃ tadovāca jaleśasaṃnidhau<br />
            saṃpūjya caivātha mahopacārair <br />mahāśanir maghavantaṃ babhāṣe
             <span class="ref">BrP_129.30</span></p>
         
         mahāśanir uvāca
         
         
         <p id="BrP_129.31">
            kena tvam indro 'dya kṛto 'si kena <br />vīryaṃ tavedṛg bahu bhāṣase ca<br />
            tvaṃ saṃgare śatrubhir bādhyase ca <br />tathāpi cendro bhavasīti citram
             <span class="ref">BrP_129.31</span></p>
         
         
         <p id="BrP_129.32">
            athāpi baddhā puruṣeṇa kācit <br />tasyāḥ patis tāṃ mocayatīti yuktam<br />
            striyo 'svatantrāḥ puruṣapradhānās <br />tvaṃ vai pumān bhavitā śakra sādho
             <span class="ref">BrP_129.32</span></p>
         
         
         <p id="BrP_129.33">
            baddho mayā saṃgare vāhanena <br />kvāpy astraṃ te vajram uddāmaśakti<br />
            cintāratnaṃ nandanaṃ yoṣitas tā <br />yaśo balaṃ devarājopabhogyam
             <span class="ref">BrP_129.33</span></p>
         
         sarvaṃ hi tvā kiṃ tu mukto jaleśād BrP_129.33e
         ākāṅkṣase jīvitaṃ dhik tavedam BrP_129.33f
         
         <p id="BrP_129.34">
            taj jīvanaṃ yat tu yaśonidhānaṃ <br />sa eva mṛtyur yaśaso yad virodhi<br />
            evaṃ jānañ śakra kathaṃ jaleśān <br />muktiṃ prāpto naiva lajjāṃ bhajethāḥ
             <span class="ref">BrP_129.34</span></p>
         
         
         <p id="BrP_129.35">
            triviṣṭapasthaḥ pariveṣṭitaḥ san <br />sarvaiḥ suraiḥ kāntayā vījyamānaḥ<br />
            saṃstūyamānaś ca tathāpsarobhir <br />nūnaṃ lajjā te bibhetīti manye
             <span class="ref">BrP_129.35</span></p>
         
         
         <p id="BrP_129.36">
            tvaṃ vṛtrahā namuceś cāpi hantā <br />purāṃ bhettā gotrabhid vajrabāhuḥ<br />
            evaṃ surās tvāṃ paripūjayantīty <br />ato jiṣṇo sarvam etat tyajasva
             <span class="ref">BrP_129.36</span></p>
         
         
         <p id="BrP_129.37">
            vikāram āpyāpy ahitodbhavaṃ ye <br />jīvanti lokān anusaṃviśanti<br />
            bhavādṛśāṃ duścyavanābjajanmā <br />kathaṃ na hṛdbhedam avāpa kartā
             <span class="ref">BrP_129.37</span></p>
         
         brahmovāca
         
         
         <p id="BrP_129.38">
            evam uktvā tu daityeśo varuṇāya mahātmane <br />
            prādād indraṃ punaś cedaṃ vacanaṃ tad abhāṣata //
             <span class="ref">BrP_129.38</span></p>
         
         mahāśanir uvāca
         
         
         <p id="BrP_129.39">
            adya prabhṛty asau śiṣya indraḥ syād varuṇo guruḥ <br />
            śvaśuro mama yena tvaṃ muktim āpto 'si vāsava //
             <span class="ref">BrP_129.39</span></p>
         
         
         <p id="BrP_129.40">
            tathā tvaṃ bhṛtyabhāvena vartethā varuṇaṃ prati <br />
            no ced baddhvā punas tvāṃ vai kṣepsye caiva rasātalam //
             <span class="ref">BrP_129.40</span></p>
         
         brahmovāca
         
         
         <p id="BrP_129.41">
            evaṃ nirbhartsya taṃ śakraṃ hasaṃś cāpi punaḥ punaḥ <br />
            abravīd gaccha gaccheti varuṇaṃ cānumanya tu //
             <span class="ref">BrP_129.41</span></p>
         
         
         <p id="BrP_129.42">
            sa tu prāptaḥ svanilayaṃ lajjayā kaluṣīkṛtaḥ <br />
            paulomyāṃ prāha tat sarvaṃ yat tac chatruparābhavam //
             <span class="ref">BrP_129.42</span></p>
         
         indra uvāca
         
         
         <p id="BrP_129.43">
            evam uktaḥ kṛtaś caiva śatruṇāhaṃ varānane <br />
            nirvāpayāmi yena svam ātmānaṃ subhage vada //
             <span class="ref">BrP_129.43</span></p>
         
         indrāṇy uvāca
         
         
         <p id="BrP_129.44">
            dānavānām athodbhūtiṃ śakra māyāṃ parābhavam <br />
            varadānaṃ tathā mṛtyuṃ jāne 'haṃ balasūdana //
             <span class="ref">BrP_129.44</span></p>
         
         
         <p id="BrP_129.45">
            tasmād yasmāt tasya mṛtyur athavāpi parābhavaḥ <br />
            jāyeta śṛṇu tat sarvaṃ vakṣye 'haṃ prītaye tava //
             <span class="ref">BrP_129.45</span></p>
         
         
         <p id="BrP_129.46">
            hiraṇyasya suto vīraḥ pitṛvyasya suto balī <br />
            tasmān mama syāt sa bhrātā varadānāc ca darpitaḥ //
             <span class="ref">BrP_129.46</span></p>
         
         
         <p id="BrP_129.47">
            brahmāṇaṃ toṣayām āsa tapasā niyamena ca <br />
            īdṛśaṃ balam āpannaṃ tapasā kiṃ na sidhyati //
             <span class="ref">BrP_129.47</span></p>
         
         
         <p id="BrP_129.48">
            tasmāt tvayā cittarāgo vismayo vā kathaṃcana <br />
            na kāryaḥ śṛṇu tatredaṃ kāryaṃ yat tu kramāgatam //
             <span class="ref">BrP_129.48</span></p>
         
         brahmovāca
         
         
         <p id="BrP_129.49">
            evam uktvā tu paulomī prāhendraṃ vinayānvitā //
             <span class="ref">BrP_129.49</span></p>
         
         indrāṇy uvāca
         
         
         <p id="BrP_129.50">
            nāsādhyam asti tapaso nāsādhyaṃ yajñakarmaṇaḥ <br />
            nāsādhyaṃ lokanāthasya viṣṇor bhaktyā harasya ca //
             <span class="ref">BrP_129.50</span></p>
         
         
         <p id="BrP_129.51">
            punaś cedaṃ mayā kānta śrutam asty atiśobhanam <br />
            strīṇāṃ svabhāvaṃ jānanti striya eva surādhipa //
             <span class="ref">BrP_129.51</span></p>
         
         
         <p id="BrP_129.52">
            tasmād bhūmes tathā cāpāṃ nāsādhyaṃ vidyate prabho <br />
            tapo vā yajñakarmādi tābhyām eva yato bhavet //
             <span class="ref">BrP_129.52</span></p>
         
         
         <p id="BrP_129.53">
            tatrāpi tīrthabhūtā tu yā bhūmis tāṃ vrajed bhavān <br />
            tatra viṣṇuṃ śivaṃ pūjya sarvān kāmān avāpsyasi //
             <span class="ref">BrP_129.53</span></p>
         
         
         <p id="BrP_129.54">
            śrutam asti punaś cedaṃ striyo yāś ca pativratāḥ <br />
            tā eva sarvaṃ jānanti dhṛtaṃ tābhiś carācaram //
             <span class="ref">BrP_129.54</span></p>
         
         
         <p id="BrP_129.55">
            pṛthivyāṃ sārabhūtaṃ syāt tanmadhye daṇḍakaṃ vanam <br />
            tatra gaṅgā jagaddhātrī tatreśaṃ pūjaya prabho //
             <span class="ref">BrP_129.55</span></p>
         
         
         <p id="BrP_129.56">
            viṣṇuṃ vā jagatām īśaṃ dīnārtārtiharaṃ vibhum <br />
            anāthānām iha nṛṇāṃ majjatāṃ duḥkhasāgare //
             <span class="ref">BrP_129.56</span></p>
         
         
         <p id="BrP_129.57">
            haro harir vā gaṅgā vā kvāpy anyac charaṇaṃ nahi <br />
            tasmāt sarvaprayatnena toṣayaitān samāhitaḥ //
             <span class="ref">BrP_129.57</span></p>
         
         
         <p id="BrP_129.58">
            bhaktyā stotraiś ca tapasā kuru caiva mayā saha <br />
            tataḥ prāpsyasi kalyāṇam īśaviṣṇuprasādajam //
             <span class="ref">BrP_129.58</span></p>
         
         
         <p id="BrP_129.59">
            ajñātvaikaguṇaṃ karma phalaṃ dāsyati karmiṇaḥ <br />
            jñātvā śataguṇaṃ tat syād bhāryayā ca tad akṣayam //
             <span class="ref">BrP_129.59</span></p>
         
         
         <p id="BrP_129.60">
            puṃsaḥ sarveṣu kāryeṣu bhāryaiveha sahāyinī <br />
            svalpānām api kāryāṇāṃ nahi siddhis tayā vinā //
             <span class="ref">BrP_129.60</span></p>
         
         
         <p id="BrP_129.61">
            ekena yat kṛtaṃ karma tasmād ardhaphalaṃ bhavet <br />
            jāyayā tu kṛtaṃ nātha puṣkalaṃ puruṣo labhet //
             <span class="ref">BrP_129.61</span></p>
         
         
         <p id="BrP_129.62">
            tasmād etat suviditam ardho jāyā iti śruteḥ <br />
            śrūyate daṇḍakāraṇye saricchreṣṭhāsti gautamī //
             <span class="ref">BrP_129.62</span></p>
         
         
         <p id="BrP_129.63">
            aśeṣāghapraśamanī sarvābhīṣṭapradāyinī <br />
            tasmād gaccha mayā tatra kuru puṇyaṃ mahāphalam //
             <span class="ref">BrP_129.63</span></p>
         
         
         <p id="BrP_129.64">
            tataḥ śatrūn nihatyājau mahat sukham avāpsyasi //
             <span class="ref">BrP_129.64</span></p>
         
         brahmovāca
         
         
         <p id="BrP_129.65">
            tathety uktvā sa guruṇā bhāryayā ca śatakratuḥ <br />
            yayau gaṅgāṃ jagaddhātrīṃ gautamīṃ ceti viśrutām //
             <span class="ref">BrP_129.65</span></p>
         
         
         <p id="BrP_129.66">
            daṇḍakāraṇyamadhyasthāṃ yayau sa prītimān hariḥ <br />
            tapaḥ kartuṃ manaś cakre devadevāya śaṃbhave //
             <span class="ref">BrP_129.66</span></p>
         
         
         <p id="BrP_129.67">
            gaṅgāṃ natvā tu prathamaṃ snātvā ca sa kṛtāñjaliḥ <br />
            śivaikaśaraṇo bhūtvā stotraṃ cedaṃ tato 'bravīt //
             <span class="ref">BrP_129.67</span></p>
         
         indra uvāca
         
         
         <p id="BrP_129.68">
            svamāyayā yo hy akhilaṃ carācaraṃ <br />sṛjaty avaty atti na sajjate 'smin<br />
            ekaḥ svatantro 'dvayacit sukhātmakaḥ <br />sa naḥ prasanno 'stu pinākapāṇiḥ
             <span class="ref">BrP_129.68</span></p>
         
         
         <p id="BrP_129.69">
            na yasya tattvaṃ sanakādayo 'pi <br />jānanti vedāntarahasyavijñāḥ<br />
            sa pārvatīśaḥ sakalābhilāṣa <br />dātā prasanno 'stu mamāndhakāriḥ
             <span class="ref">BrP_129.69</span></p>
         
         
         <p id="BrP_129.70">
            sṛṣṭvā svayaṃbhūr bhagavān viriñciṃ <br />bhayaṃkaraṃ cāsya śiro 'nvapaśyat<br />
            chittvā nakhāgrair nakhasaktam etac <br />cikṣepa tasmād abhavat trivargaḥ
             <span class="ref">BrP_129.70</span></p>
         
         
         <p id="BrP_129.71">
            pāpaṃ daridraṃ tv atha lobhayācñe <br />moho vipac ceti tato 'py anantam<br />
            jātaprabhāvaṃ bhavaduḥkharūpaṃ <br />babhūva tair vyāptam idaṃ samastam
             <span class="ref">BrP_129.71</span></p>
         
         
         <p id="BrP_129.72">
            avekṣya sarvaṃ cakitaḥ sureśo <br />devīm avocaj jagad astam eti<br />
            tvaṃ pāhi lokeśvari lokamātar <br />ume śaraṇye subhage subhadre
             <span class="ref">BrP_129.72</span></p>
         
         
         <p id="BrP_129.73">
            jagatpratiṣṭhe varade jaya tvaṃ <br />bhuktiḥ samādhiḥ paramā ca muktiḥ<br />
            svāhā svadhā svastir anādisiddhir <br />gīr buddhir āsīr ajarāmare tvam
             <span class="ref">BrP_129.73</span></p>
         
         
         <p id="BrP_129.74">
            vidyādirūpeṇa jagattraye tvaṃ <br />rakṣāṃ karoṣy eva madājñayā ca<br />
            tvayaiva sṛṣṭaṃ bhuvanatrayaṃ syād <br />yataḥ prakṛtyaiva tathaiva citram
             <span class="ref">BrP_129.74</span></p>
         
         
         <p id="BrP_129.75">
            ity evam uktā dayitā hareṇa <br />saṃśleṣasaṃlāpaparā babhūva<br />
            śrāntā bhavasyārdhatanau sulagnā <br />cikṣepa ca svedajalaṃ karāgraiḥ
             <span class="ref">BrP_129.75</span></p>
         
         
         <p id="BrP_129.76">
            tasmād babhūva prathamaṃ sa dharmo <br />lakṣmīr atho dānam atho suvṛṣṭiḥ<br />
            sattvaṃ susaṃpannadharaṃ sarāṃsi <br />dhānyāni puṣpāṇi phalāni caiva
             <span class="ref">BrP_129.76</span></p>
         
         
         <p id="BrP_129.77">
            saubhāgyavastūni vapuḥ suveṣaḥ <br />śṛṅgārabhājīni mahauṣadhāni<br />
            nṛtyāni gītāny amṛtaṃ purāṇaṃ <br />śrutismṛtī nītir athānnapāne
             <span class="ref">BrP_129.77</span></p>
         
         
         <p id="BrP_129.78">
            śastrāṇi śāstrāṇi gṛhopayogyāny <br />astrāṇi tīrthāni ca kānanāni<br />
            iṣṭāni pūrtāni ca maṅgalāni <br />yānāni śubhrābharaṇāsanāni
             <span class="ref">BrP_129.78</span></p>
         
         
         <p id="BrP_129.79">
            bhavāṅgasaṃsargasusaṃprahāsa <br />susvedasaṃlāparahaḥprakāraiḥ<br />
            tathaiva jātaṃ sacarācaraṃ ca <br />apāpakaṃ devi tataś ca jātam
             <span class="ref">BrP_129.79</span></p>
         
         
         <p id="BrP_129.80">
            sukhaṃ prabhūtaṃ ca śubhaṃ ca nityaṃ <br />virāji caitat tava devi bhāvāt<br />
            tasmāt tu māṃ rakṣa jagajjanitri <br />bhītaṃ bhayebhyo jagatāṃ pradhāne
             <span class="ref">BrP_129.80</span></p>
         
         
         <p id="BrP_129.81">
            eke tarkair vimuhyanti līyante tatra cāpare <br />
            śivaśaktyos tadādvaitaṃ sundaraṃ naumi vigraham //
             <span class="ref">BrP_129.81</span></p>
         
         brahmovāca
         
         
         <p id="BrP_129.82">
            evaṃ tu stuvatas tasya purastād abhavac chivaḥ //
             <span class="ref">BrP_129.82</span></p>
         
         śiva uvāca
         
         
         <p id="BrP_129.83">
            kim abhīṣṭaṃ varayase hare vada parāyaṇam //
             <span class="ref">BrP_129.83</span></p>
         
         indra uvāca
         
         
         <p id="BrP_129.84">
            balavān me ripuś cāsīd darśanaiś ca śanir yathā <br />
            tena baddhas talaṃ nītaḥ paribhūtas tv anekadhā //
             <span class="ref">BrP_129.84</span></p>
         
         
         <p id="BrP_129.85">
            vāksāyakais tathā viddhas tadvadhāya tv iyaṃ kṛtiḥ <br />
            tadarthaṃ jagatām īśa yena jeṣye ripuṃ prabho //
             <span class="ref">BrP_129.85</span></p>
         
         
         <p id="BrP_129.86">
            tad eva dehi vīryaṃ me yac cānyad ripunāśanam <br />
            jātaḥ parābhavo yasmāt tadvināśe kṛte sati <br />
            punarjātam ahaṃ manye varaṃ kīrtir jayaśriyoḥ //
             <span class="ref">BrP_129.86</span></p>
         
         brahmovāca
         
         
         <p id="BrP_129.87">
            sa śivaḥ śakram āhedaṃ na mayaikena te ripuḥ <br />
            vadham āpnoti tasmāt tvaṃ viṣṇum apy avyayaṃ harim //
             <span class="ref">BrP_129.87</span></p>
         
         
         <p id="BrP_129.88">
            ārādhayasva paulomyā saha devaṃ janārdanam <br />
            lokatrayaikaśaraṇaṃ nārāyaṇam ananyadhīḥ //
             <span class="ref">BrP_129.88</span></p>
         
         
         <p id="BrP_129.89">
            tataḥ prāpsyasi tasmāc ca mattaś cāpi priyaṃ hare <br />
            punaś covāca bhagavān ādikartā maheśvaraḥ //
             <span class="ref">BrP_129.89</span></p>
         
         
         <p id="BrP_129.90">
            mantrābhyāsas tapo vāpi yogābhyasanam eva ca <br />
            saṃgame yatra kutrāpi siddhidaṃ munayo viduḥ //
             <span class="ref">BrP_129.90</span></p>
         
         
         <p id="BrP_129.91">
            kiṃ punaḥ saṃgame vipra gautamīsindhuphenayoḥ <br />
            girīṇāṃ gahvare yad vā saritām atha saṃgame //
             <span class="ref">BrP_129.91</span></p>
         
         
         <p id="BrP_129.92">
            vipro dhiyaiva bhavati mukundāṅghriniviṣṭayā <br />
            gaṅgāyā dakṣiṇe tīra āpastambo munīśvaraḥ //
             <span class="ref">BrP_129.92</span></p>
         
         
         <p id="BrP_129.93">
            āste tasyāpy ahaṃ toṣam agamaṃ balasūdana <br />
            tena tvaṃ bhāryayā caiva toṣayasva gadādharam //
             <span class="ref">BrP_129.93</span></p>
         
         brahmovāca
         
         
         <p id="BrP_129.94">
            āpastambena sahito gaṅgāyā dakṣiṇe taṭe <br />
            tuṣṭāva devaṃ prayataḥ snātvā puṇye 'tha saṃgame //
             <span class="ref">BrP_129.94</span></p>
         
         
         <p id="BrP_129.95">
            phenāyāś caiva gaṅgāyās tatra devaṃ janārdanam <br />
            vaidikair vividhair mantrais tapasātoṣayat tadā //
             <span class="ref">BrP_129.95</span></p>
         
         
         <p id="BrP_129.96">
            tatas tuṣṭo 'bhavad viṣṇuḥ kiṃ deyaṃ cety abhāṣata <br />
            dehi me śatruhantāram ity āha bhagavān hariḥ //
             <span class="ref">BrP_129.96</span></p>
         
         
         <p id="BrP_129.97">
            dattam ity eva jānīhi tam uvāca janārdanaḥ <br />
            tatrābhavac chivasyaiva gaṅgāviṣṇvoḥ prasādataḥ //
             <span class="ref">BrP_129.97</span></p>
         
         
         <p id="BrP_129.98">
            ambhasā puruṣo jātaḥ śivaviṣṇusvarūpadhṛk <br />
            cakrapāṇiḥ śūladharaḥ sa gatvā tu rasātalam //
             <span class="ref">BrP_129.98</span></p>
         
         
         <p id="BrP_129.99">
            nijaghāna tadā daityam indraśatruṃ mahāśanim <br />
            sakhābhavat sa cendrasya abjakaḥ sa vṛṣākapiḥ //
             <span class="ref">BrP_129.99</span></p>
         
         
         <p id="BrP_129.100">
            divistho 'pi sadā cendras tam anveti vṛṣākapim <br />
            kupitā praṇayenābhūd anyāsaktaṃ vilokya tam <br />
            śacīṃ tāṃ sāntvayann āha śatamanyur hasann idam //
             <span class="ref">BrP_129.100</span></p>
         
         indra uvāca
         
         
         <p id="BrP_129.101">
            nāham indrāṇi śaraṇam ṛte sakhyur vṛṣākapeḥ <br />
            vāri vāpi havir yasya agneḥ priyakaraṃ sadā //
             <span class="ref">BrP_129.101</span></p>
         
         
         <p id="BrP_129.102">
            nāham anyatra gantāsmi priye cāṅgena te śape <br />
            tasmān nārhasi māṃ vaktuṃ śaṅkayānyatra bhāmini //
             <span class="ref">BrP_129.102</span></p>
         
         
         <p id="BrP_129.103">
            pativratā priyā me tvaṃ dharme mantre sahāyinī <br />
            sāpatyā ca kulīnā ca tvatto 'nyā kā priyā mama //
             <span class="ref">BrP_129.103</span></p>
         
         
         <p id="BrP_129.104">
            tasmāt tavopadeśena gaṅgāṃ prāpya mahānadīm <br />
            prasādād devadevasya viṣṇor vai cakrapāṇinaḥ //
             <span class="ref">BrP_129.104</span></p>
         
         
         <p id="BrP_129.105">
            tathā śivasya devasya prasādāc ca vṛṣākapeḥ <br />
            jalodbhavāc ca me mitrād abjakāl lokaviśrutāt //
             <span class="ref">BrP_129.105</span></p>
         
         
         <p id="BrP_129.106">
            uttīrṇaduḥkhaḥ subhage ita indro 'ham acyutaḥ <br />
            kiṃ na sādhyaṃ yatra bhāryā bhartṛcittānugāminī //
             <span class="ref">BrP_129.106</span></p>
         
         
         <p id="BrP_129.107">
            duṣkarā tatra no muktiḥ kiṃtv arthāditrayaṃ śubhe <br />
            jāyaiva paramaṃ mitraṃ lokadvayahitaiṣiṇī //
             <span class="ref">BrP_129.107</span></p>
         
         
         <p id="BrP_129.108">
            sā cet kulīnā priyabhāṣiṇī ca <br />pativratā rūpavatī guṇāḍhyā<br />
            saṃpatsu cāpatsu samānarūpā <br />tayā hy asādhyaṃ kim iha trilokyām
             <span class="ref">BrP_129.108</span></p>
         
         
         <p id="BrP_129.109">
            tasmāt tava dhiyā kānte mamedaṃ śubham āgatam <br />
            itas tavoditaṃ caiva kartavyaṃ nānyad asti me //
             <span class="ref">BrP_129.109</span></p>
         
         
         <p id="BrP_129.110">
            paraloke ca dharme ca satputrasadṛśaṃ na ca <br />
            ārtasya puruṣasyeha bhāryāvad bheṣajaṃ nahi //
             <span class="ref">BrP_129.110</span></p>
         
         
         <p id="BrP_129.111">
            niḥśreyasapadaprāptyai tathā pāpasya muktaye <br />
            gaṅgayā sadṛśaṃ nāsti śṛṇu cānyad varānane //
             <span class="ref">BrP_129.111</span></p>
         
         
         <p id="BrP_129.112">
            dharmārthakāmamokṣāṇāṃ prāptaye pāpamuktaye <br />
            śivaviṣṇvor ananyatvajñānān nāsty atra muktaye //
             <span class="ref">BrP_129.112</span></p>
         
         
         <p id="BrP_129.113">
            tasmāt tava dhiyā sādhvi sarvam etan manogatam <br />
            avāptaṃ ca śivād viṣṇor gaṅgāyāś ca prasādataḥ //
             <span class="ref">BrP_129.113</span></p>
         
         
         <p id="BrP_129.114">
            indratvaṃ me sthiraṃ ceto manye mitrabalāt punaḥ <br />
            vṛṣākapir mama sakhā yo jātas tv apsu bhāmini //
             <span class="ref">BrP_129.114</span></p>
         
         
         <p id="BrP_129.115">
            tvaṃ ca priyasakhī nityaṃ nānyat priyataraṃ mama <br />
            tīrthānāṃ gautamī gaṅgā devānāṃ hariśaṃkarau //
             <span class="ref">BrP_129.115</span></p>
         
         
         <p id="BrP_129.116">
            tasmād ebhyaḥ prasādena sarvaṃ cepsitam āptavān <br />
            mama prītikaraṃ cedaṃ tīrthaṃ trailokyaviśrutam //
             <span class="ref">BrP_129.116</span></p>
         
         
         <p id="BrP_129.117">
            tasmād etad dhi yāciṣye devān sarvān anukramāt <br />
            anumanyantu ṛṣayo gaṅgā ca hariśaṃkarau //
             <span class="ref">BrP_129.117</span></p>
         
         
         <p id="BrP_129.118">
            indreśvare cābjake ca ubhayos tīrayoḥ surāḥ <br />
            ekatra śaṃkaro devo hy aparatra janārdanaḥ //
             <span class="ref">BrP_129.118</span></p>
         
         
         <p id="BrP_129.119">
            pāvayan daṇḍakāraṇyaṃ sākṣād viṣṇus trivikramaḥ <br />
            antare yāni tīrthāni sarvapuṇyapradāni ca //
             <span class="ref">BrP_129.119</span></p>
         
         
         <p id="BrP_129.120">
            atra tu snānamātreṇa sarve te muktim āpnuyuḥ <br />
            pāpiṣṭhāḥ pāpato muktim āpnuyur ye ca dharmiṇaḥ //
             <span class="ref">BrP_129.120</span></p>
         
         
         <p id="BrP_129.121">
            teṣāṃ tu paramā muktiḥ pitṛbhiḥ pañcapañcabhiḥ <br />
            atra kiṃcic ca ye dadyur arthibhyas tilamātrakam //
             <span class="ref">BrP_129.121</span></p>
         
         
         <p id="BrP_129.122">
            dātṛbhyo hy akṣayaṃ tat syāt kāmadaṃ mokṣadaṃ tathā <br />
            dhanyaṃ yaśasyam āyuṣyam ārogyaṃ puṇyavardhanam //
             <span class="ref">BrP_129.122</span></p>
         
         
         <p id="BrP_129.123">
            ākhyānaṃ viṣṇuśaṃbhvoś ca jñātvā snānāc ca muktidam <br />
            asya tīrthasya māhātmyaṃ ye śṛṇvanti paṭhanti ca //
             <span class="ref">BrP_129.123</span></p>
         
         
         <p id="BrP_129.124">
            puṇyabhājo bhaveyus te tebhyo 'traiva smṛtir bhavet <br />
            śivaviṣṇvor aśeṣāghasaṃghavicchedakāriṇī <br />
            yāṃ prārthayanti munayo vijitendriyamānasāḥ //
             <span class="ref">BrP_129.124</span></p>
         
         brahmovāca
         
         
         <p id="BrP_129.125">
            bhaviṣyaty evam eveti taṃ devā ṛṣayo 'bruvan <br />
            gautamyā uttare pāre tīrthānāṃ mokṣadāyinām //
             <span class="ref">BrP_129.125</span></p>
         
         
         <p id="BrP_129.126">
            devarṣisiddhasevyānāṃ sahasrāṇy atha sapta vai <br />
            tathaiva dakṣiṇe tīre tīrthāny ekādaśaiva tu //
             <span class="ref">BrP_129.126</span></p>
         
         
         <p id="BrP_129.127">
            abjakaṃ hṛdayaṃ proktaṃ godāvaryā munīśvaraiḥ <br />
            viśrāmasthānam īśasya viṣṇor brahmaṇa eva ca //
             <span class="ref">BrP_129.127</span></p>
         
         brahmovāca
         
         
         <p id="BrP_130.1">
            āpastambam iti khyātaṃ tīrthaṃ trailokyaviśrutam <br />
            smaraṇād apy aśeṣāghasaṃghavidhvaṃsanakṣamam //
             <span class="ref">BrP_130.1</span></p>
         
         
         <p id="BrP_130.2">
            āpastambo mahāprājño munir āsīn mahāyaśāḥ <br />
            tasya bhāryākṣasūtreti patidharmaparāyaṇā //
             <span class="ref">BrP_130.2</span></p>
         
         
         <p id="BrP_130.3">
            tasya putro mahāprājñaḥ karkināmātha tattvavit <br />
            tasyāśramam anuprāpto hy agastyo munisattamaḥ //
             <span class="ref">BrP_130.3</span></p>
         
         
         <p id="BrP_130.4">
            tam agastyaṃ pūjayitvā āpastambo munīśvaraḥ <br />
            śiṣyair anugato dhīmāṃs taṃ praṣṭum upacakrame //
             <span class="ref">BrP_130.4</span></p>
         
         āpastamba uvāca
         
         
         <p id="BrP_130.5">
            trayāṇāṃ ko nu pūjyaḥ syād devānāṃ munisattama <br />
            bhuktir muktiś ca kasmād vā syād anādiś ca ko bhavet //
             <span class="ref">BrP_130.5</span></p>
         
         
         <p id="BrP_130.6">
            anantaś cāpi ko vipra devānām api daivatam <br />
            yajñaiḥ ka ijyate devaḥ ko vedeṣv anugīyate <br />
            etaṃ me saṃśayaṃ chettuṃ vadāgastya mahāmune //
             <span class="ref">BrP_130.6</span></p>
         
         agastya uvāca
         
         
         <p id="BrP_130.7">
            dharmārthakāmamokṣāṇāṃ pramāṇaṃ śabda ucyate <br />
            tatrāpi vaidikaḥ śabdaḥ pramāṇaṃ paramaṃ mataḥ //
             <span class="ref">BrP_130.7</span></p>
         
         
         <p id="BrP_130.8">
            vedena gīyate yas tu puruṣaḥ sa parāt paraḥ <br />
            mṛto 'paraḥ sa vijñeyo hy amṛtaḥ para ucyate //
             <span class="ref">BrP_130.8</span></p>
         
         
         <p id="BrP_130.9">
            yo 'mūrtaḥ sa paro jñeyo hy aparo mūrta ucyate <br />
            guṇābhivyāptibhedena mūrto 'sau trividho bhavet //
             <span class="ref">BrP_130.9</span></p>
         
         
         <p id="BrP_130.10">
            brahmā viṣṇuḥ śivaś ceti eka eva tridhocyate <br />
            trayāṇām api devānāṃ vedyam ekaṃ paraṃ hi tat //
             <span class="ref">BrP_130.10</span></p>
         
         
         <p id="BrP_130.11">
            ekasya bahudhā vyāptir guṇakarmavibhedataḥ <br />
            lokānām upakārārtham ākṛtitritayaṃ bhavet //
             <span class="ref">BrP_130.11</span></p>
         
         
         <p id="BrP_130.12">
            yas tattvaṃ vetti paramaṃ sa ca vidvān na cetaraḥ <br />
            tatra yo bhedam ācaṣṭe liṅgabhedī sa ucyate //
             <span class="ref">BrP_130.12</span></p>
         
         
         <p id="BrP_130.13">
            prāyaścittaṃ na tasyāsti yaś caiṣāṃ vyāhared bhidam <br />
            trayāṇām api devānāṃ mūrtibhedaḥ pṛthak pṛthak //
             <span class="ref">BrP_130.13</span></p>
         
         
         <p id="BrP_130.14">
            vedāḥ pramāṇaṃ sarvatra sākāreṣu pṛthak pṛthak <br />
            nirākāraṃ ca yat tv ekaṃ tat tebhyaḥ paramaṃ matam //
             <span class="ref">BrP_130.14</span></p>
         
         āpastamba uvāca
         
         
         <p id="BrP_130.15">
            nānena nirṇayaḥ kaścin mayātra vidito bhavet <br />
            tatrāpy atra rahasyaṃ yat tad vimṛśyāśu kīrtyatām <br />
            niḥsaṃśayaṃ nirvikalpaṃ bhājanaṃ sarvasaṃpadām //
             <span class="ref">BrP_130.15</span></p>
         
         brahmovāca
         
         
         <p id="BrP_130.16">
            etad ākarṇya bhagavān agastyo vākyam abravīt //
             <span class="ref">BrP_130.16</span></p>
         
         agastya uvāca
         
         
         <p id="BrP_130.17">
            yadyapy eṣāṃ na bhedo 'sti devānāṃ tu parasparam <br />
            tathāpi sarvasiddhiḥ syāc chivād eva sukhātmanaḥ //
             <span class="ref">BrP_130.17</span></p>
         
         
         <p id="BrP_130.18">
            prapañcasya nimittaṃ yat taj jyotiś ca paraṃ śivaḥ <br />
            tam eva sādhaya haraṃ bhaktyā paramayā mune <br />
            gautamyāṃ sakalāghaughasaṃhartā daṇḍake vane //
             <span class="ref">BrP_130.18</span></p>
         
         brahmovāca
         
         
         <p id="BrP_130.19">
            etac chrutvā muner vākyaṃ parāṃ prītim upāgataḥ <br />
            bhuktido muktidaḥ puṃsāṃ sākāro 'tha nirākṛtiḥ //
             <span class="ref">BrP_130.19</span></p>
         
         
         <p id="BrP_130.20">
            sṛṣṭyākāras tataḥ śaktaḥ pālanākāra eva ca <br />
            dātā ca hanti sarvaṃ yo yasmād etat samāpyate //
             <span class="ref">BrP_130.20</span></p>
         
         agastya uvāca
         
         
         <p id="BrP_130.21">
            brahmākṛtiḥ kartṛrūpā vaiṣṇavī pālanī tathā <br />
            rudrākṛtir nihantrī sā sarvavedeṣu paṭhyate //
             <span class="ref">BrP_130.21</span></p>
         
         brahmovāca
         
         
         <p id="BrP_130.22">
            āpastambas tadā gaṅgāṃ gatvā snātvā yatavrataḥ <br />
            tuṣṭāva śaṃkaraṃ devaṃ stotreṇānena nārada //
             <span class="ref">BrP_130.22</span></p>
         
         āpastamba uvāca
         
         
         <p id="BrP_130.23">
            kāṣṭheṣu vahniḥ kusumeṣu gandho <br />bījeṣu vṛkṣādi dṛṣatsu hema<br />
            bhūteṣu sarveṣu tathāsti yo vai <br />taṃ somanāthaṃ śaraṇaṃ vrajāmi
             <span class="ref">BrP_130.23</span></p>
         
         
         <p id="BrP_130.24">
            yo līlayā viśvam idaṃ cakāra <br />dhātā vidhātā bhuvanatrayasya<br />
            yo viśvarūpaḥ sadasatparo yaḥ <br />someśvaraṃ taṃ śaraṇaṃ vrajāmi
             <span class="ref">BrP_130.24</span></p>
         
         
         <p id="BrP_130.25">
            yaṃ smṛtya dāridryamahābhiśāpa <br />rogādibhir na spṛśyate śarīrī<br />
            yam āśritāś cepsitam āpnuvanti <br />someśvaraṃ taṃ śaraṇaṃ vrajāmi
             <span class="ref">BrP_130.25</span></p>
         
         
         <p id="BrP_130.26">
            yena trayīdharmam avekṣya pūrvaṃ <br />brahmādayas tatra samīhitāś ca<br />
            evaṃ dvidhā yena kṛtaṃ śarīraṃ <br />someśvaraṃ taṃ śaraṇaṃ vrajāmi
             <span class="ref">BrP_130.26</span></p>
         
         
         <p id="BrP_130.27">
            yasmai namo gacchati mantrapūtaṃ <br />hutaṃ havir yā ca kṛtā ca pūjā<br />
            dattaṃ havir yena surā bhajante <br />someśvaraṃ taṃ śaraṇaṃ vrajāmi
             <span class="ref">BrP_130.27</span></p>
         
         
         <p id="BrP_130.28">
            yasmāt paraṃ nānyad asti praśastaṃ <br />yasmāt paraṃ naiva susūkṣmam anyat<br />
            yasmāt paraṃ no mahatāṃ mahac ca <br />someśvaraṃ taṃ śaraṇaṃ vrajāmi
             <span class="ref">BrP_130.28</span></p>
         
         
         <p id="BrP_130.29">
            yasyājñayā viśvam idaṃ vicitram <br />acintyarūpaṃ vividhaṃ mahac ca<br />
            ekakriyaṃ yadvad anuprayāti <br />someśvaraṃ taṃ śaraṇaṃ vrajāmi
             <span class="ref">BrP_130.29</span></p>
         
         
         <p id="BrP_130.30">
            yasmin vibhūtiḥ sakalādhipatyaṃ <br />kartṛtvadātṛtvamahattvam eva<br />
            prītir yaśaḥ saukhyam anādidharmaḥ <br />someśvaraṃ taṃ śaraṇaṃ vrajāmi
             <span class="ref">BrP_130.30</span></p>
         
         
         <p id="BrP_130.31">
            nityaṃ śaraṇyaḥ sakalasya pūjyo <br />nityaṃ priyo yaḥ śaraṇāgatasya<br />
            nityaṃ śivo yaḥ sakalasya rūpaṃ <br />someśvaraṃ taṃ śaraṇaṃ vrajāmi
             <span class="ref">BrP_130.31</span></p>
         
         brahmovāca
         
         
         <p id="BrP_130.32">
            tataḥ prasanno bhagavān āha nārada taṃ munim <br />
            ātmārthaṃ ca parārthaṃ ca āpastambo 'bravīc chivam //
             <span class="ref">BrP_130.32</span></p>
         
         
         <p id="BrP_130.33">
            sarvān kāmān āpnuyus te ye snātvā devam īśvaram <br />
            paśyeyur jagatām īśam astv ity āha śivo munim //
             <span class="ref">BrP_130.33</span></p>
         
         
         <p id="BrP_130.34">
            tataḥ prabhṛti tat tīrtham āpastambam udāhṛtam <br />
            anādy avidyātimiravrātanirmūlanakṣamam //
             <span class="ref">BrP_130.34</span></p>
         
         brahmovāca
         
         
         <p id="BrP_131.1">
            yamatīrtham iti khyātaṃ pitṝṇāṃ prītivardhanam <br />
            aśeṣapāpaśamanaṃ tatra vṛttam idaṃ śṛṇu //
             <span class="ref">BrP_131.1</span></p>
         
         
         <p id="BrP_131.2">
            tatrākhyānam idaṃ tv āsīd itihāsaṃ purātanam <br />
            sarameti prasiddhāsti nāmnā devaśunī mune //
             <span class="ref">BrP_131.2</span></p>
         
         
         <p id="BrP_131.3">
            tasyāḥ putrau mahāśreṣṭhau śvānau nityaṃ janān anu <br />
            gāminau pavanāhārau caturakṣau yamapriyau //
             <span class="ref">BrP_131.3</span></p>
         
         
         <p id="BrP_131.4">
            gā rakṣati sma devānāṃ yajñārthaṃ kalpitān paśūn <br />
            rakṣantīm anujagmus te rākṣasā daityadānavāḥ //
             <span class="ref">BrP_131.4</span></p>
         
         
         <p id="BrP_131.5">
            rakṣantīṃ tāṃ mahāprājñāḥ śvānayor mātaraṃ śunīm <br />
            pralobhayitvā vividhair vākyair dānaiś ca yatnataḥ //
             <span class="ref">BrP_131.5</span></p>
         
         
         <p id="BrP_131.6">
            hṛtā gā rākṣasaiḥ pāpaiḥ paśvarthe kalpitāḥ śubhāḥ <br />
            tata āgatya sā devān idam āha kramāc chunī //
             <span class="ref">BrP_131.6</span></p>
         
         saramovāca
         
         
         <p id="BrP_131.7">
            māṃ baddhvā rākṣasaiḥ pāśais tāḍayitvā prahārakaiḥ <br />
            nītā gā yajñasiddhyarthaṃ kalpitāḥ paśavaḥ surāḥ //
             <span class="ref">BrP_131.7</span></p>
         
         brahmovāca
         
         
         <p id="BrP_131.8">
            tasyā vācaṃ niśamyāśu surān prāha bṛhaspatiḥ //
             <span class="ref">BrP_131.8</span></p>
         
         bṛhaspatir uvāca
         
         
         <p id="BrP_131.9">
            iyaṃ vikṛtarūpāste asyāḥ pāpaṃ ca lakṣaye <br />
            asyā matena tā gāvo nītā nānyena hetunā <br />
            pāpeyaṃ sukṛtīveti lakṣyate dehaceṣṭitaiḥ //
             <span class="ref">BrP_131.9</span></p>
         
         brahmovāca
         
         
         <p id="BrP_131.10">
            tad guror vacanāc chakraḥ padā tāṃ prāharac chunīm <br />
            padāghātāt tadā tasyā mukhāt kṣīraṃ prasusruve //
             <span class="ref">BrP_131.10</span></p>
         
         
         <p id="BrP_131.11">
            punaḥ prāha śacībhartā kṣīraṃ pītaṃ tvayā śuni <br />
            rākṣasaiś ca tadā dattaṃ tasmān nītās tu gā mama //
             <span class="ref">BrP_131.11</span></p>
         
         saramovāca
         
         
         <p id="BrP_131.12">
            nāparādho 'sti me nātha na cānyasyāpi kasyacit <br />
            nāparādho na copekṣā mamāsti tridaśeśvara <br />
            tasmād ruṣṭo 'si kiṃ nātha ripavo balinas tu te //
             <span class="ref">BrP_131.12</span></p>
         
         brahmovāca
         
         
         <p id="BrP_131.13">
            tato dhyātvā devagurur jñātvā tasyā viceṣṭitam <br />
            satyaṃ śakra tv iyaṃ duṣṭā ripūṇāṃ pakṣakāriṇī //
             <span class="ref">BrP_131.13</span></p>
         
         
         <p id="BrP_131.14">
            tataḥ śaśāpa tāṃ śakraḥ pāpiṣṭhe tvaṃ śunī bhava <br />
            martyaloke pāpabhūtā ajñānāt pāpakāriṇī //
             <span class="ref">BrP_131.14</span></p>
         
         
         <p id="BrP_131.15">
            tadendrasya tu śāpena mānuṣe sā vyajāyata <br />
            yathā śaptā maghavatā pāpāt sā hy atibhīṣaṇā //
             <span class="ref">BrP_131.15</span></p>
         
         
         <p id="BrP_131.16">
            gāvo yā rākṣasair nītās tāsām ānayanāya ca <br />
            yatnaṃ kurvan surapatir viṣṇave tan nyavedayat //
             <span class="ref">BrP_131.16</span></p>
         
         
         <p id="BrP_131.17">
            viṣṇur daityāṃś ca danujān gohartṝṃś caiva rākṣasān <br />
            hantuṃ prayatnam akaroj jagṛhe ca mahad dhanuḥ //
             <span class="ref">BrP_131.17</span></p>
         
         
         <p id="BrP_131.18">
            śārṅgaṃ yal lokavikhyātaṃ daityanāśanam eva ca <br />
            jitāriḥ pūjito devaiḥ svayaṃ sthitvā janārdanaḥ //
             <span class="ref">BrP_131.18</span></p>
         
         
         <p id="BrP_131.19">
            yatra vai daṇḍakāraṇye śārṅgapāṇir jagatprabhuḥ <br />
            tatrasthān daityadanujān rākṣasāṃś ca balīyasaḥ //
             <span class="ref">BrP_131.19</span></p>
         
         
         <p id="BrP_131.20">
            punar jaghne sa vai viṣṇur gā yair nītāś ca rākṣasaiḥ <br />
            tatra vai daṇḍakāraṇye śārṅgapāṇir iti śrutaḥ //
             <span class="ref">BrP_131.20</span></p>
         
         
         <p id="BrP_131.21">
            yudhyamānas tato viṣṇur ditijai rākṣasaiḥ saha <br />
            te jagmur dakṣiṇām āśāṃ viṣṇos trāsān mahāmune //
             <span class="ref">BrP_131.21</span></p>
         
         
         <p id="BrP_131.22">
            anvagacchat tato viṣṇus tān eva parameśvaraḥ <br />
            garutmatā tān avāpya śārṅgamuktair manojavaiḥ //
             <span class="ref">BrP_131.22</span></p>
         
         
         <p id="BrP_131.23">
            bāṇais tān vyāhanad viṣṇur gaṅgāyā uttare taṭe <br />
            devārayaḥ kṣayaṃ nītā viṣṇunā prabhaviṣṇunā //
             <span class="ref">BrP_131.23</span></p>
         
         
         <p id="BrP_131.24">
            śārṅgamuktair mahāvegaiḥ susvanaiś ca sumantritaiḥ <br />
            kṣayaṃ prāptā viṣṇubāṇais tatas te devaśatravaḥ //
             <span class="ref">BrP_131.24</span></p>
         
         
         <p id="BrP_131.25">
            gāvo labdhā yatra devair bāṇatīrthaṃ tad ucyate <br />
            vaiṣṇavaṃ lokaviditaṃ gotīrthaṃ ceti viśrutam //
             <span class="ref">BrP_131.25</span></p>
         
         
         <p id="BrP_131.26">
            paśvarthe kalpitā gāvo gaṅgāyā dakṣiṇe taṭe <br />
            pradrutās te surāḥ sarve gaṅgāyāṃ saṃnyaveśayan //
             <span class="ref">BrP_131.26</span></p>
         
         
         <p id="BrP_131.27">
            tanmadhye kārayām āsur dvīpaṃ caivāśrayaṃ gavām <br />
            tair gobhis tatra gaṅgāyāṃ surayajño vyajāyata //
             <span class="ref">BrP_131.27</span></p>
         
         
         <p id="BrP_131.28">
            yajñatīrthaṃ tu tat proktaṃ godvīpaṃ gāṅgamadhyataḥ <br />
            devānāṃ yajanaṃ tac ca sarvakāmapradaṃ śubham //
             <span class="ref">BrP_131.28</span></p>
         
         
         <p id="BrP_131.29">
            svayaṃ mūrtimatī bhūtvā gaṅgāśaktir mahādyute <br />
            asārāpārasaṃsārasāgarottaraṇe tariḥ //
             <span class="ref">BrP_131.29</span></p>
         
         
         <p id="BrP_131.30">
            viśveśvarī yogamāyā sadbhaktābhayadāyinī <br />
            gorakṣaṃ tu tatas tīrthaṃ gaṅgāyā dakṣiṇe taṭe //
             <span class="ref">BrP_131.30</span></p>
         
         
         <p id="BrP_131.31">
            tau śvānau saramāputrau caturakṣau yamapriyau <br />
            mātuḥ śāpaṃ cāparādhaṃ sarvaṃ cāpi savistaram //
             <span class="ref">BrP_131.31</span></p>
         
         
         <p id="BrP_131.32">
            nivedya tu yathānyāyaṃ kāryaṃ cāpi sukhapradam <br />
            viśāpakaraṇaṃ cāpi papracchatur ubhau yamam //
             <span class="ref">BrP_131.32</span></p>
         
         
         <p id="BrP_131.33">
            sa tābhyāṃ sahitaḥ sauriḥ pitre sūryāya cābravīt <br />
            śrutvā sūryaḥ sutaṃ prāha gaṅgāyāṃ surasattama //
             <span class="ref">BrP_131.33</span></p>
         
         
         <p id="BrP_131.34">
            lokatrayaikapāvanyāṃ gautamyāṃ daṇḍake vane <br />
            śraddhayā parayā vatsa susnātaḥ susamāhitaḥ //
             <span class="ref">BrP_131.34</span></p>
         
         
         <p id="BrP_131.35">
            brahmāṇaṃ caiva viṣṇuṃ ca mām īśaṃ ca yathākramam <br />
            stuhi tvaṃ sarvabhāvena bhṛtyau prītim avāpsyataḥ //
             <span class="ref">BrP_131.35</span></p>
         
         
         <p id="BrP_131.36">
            tat pitur vacanaṃ śrutvā yamaḥ prītamanās tadā <br />
            tayoś ca prītaye prāyād devatarpaṇayor yamaḥ //
             <span class="ref">BrP_131.36</span></p>
         
         
         <p id="BrP_131.37">
            gautamyām aghahāriṇyāṃ susamāhitamānasaḥ <br />
            tathaiva toṣayām āsa gaṅgāyāṃ surasattamān //
             <span class="ref">BrP_131.37</span></p>
         
         
         <p id="BrP_131.38">
            śvabhyāṃ ca sahitaḥ śrīmān dakṣiṇāśāpatiḥ prabhuḥ <br />
            brahmāṇaṃ toṣayām āsa bhānuṃ vai dakṣiṇe taṭe //
             <span class="ref">BrP_131.38</span></p>
         
         
         <p id="BrP_131.39">
            īśānam uttare viṣṇuṃ svayaṃ dharmaḥ pratāpavān <br />
            dattavanto varaṃ śreṣṭhaṃ saramāyā viśāpakam <br />
            varān ayācata bahūṃl lokānām upakārakān //
             <span class="ref">BrP_131.39</span></p>
         
         yama uvāca
         
         
         <p id="BrP_131.40">
            eṣu snānaṃ tu ye kuryur brahmaviṣṇumaheśvarāḥ <br />
            ātmārthaṃ ca parārthaṃ ca te kāmān āpnuyuḥ śubhān //
             <span class="ref">BrP_131.40</span></p>
         
         
         <p id="BrP_131.41">
            bāṇatīrthe tu ye snātvā śārṅgapāṇiṃ smaranti vai <br />
            tebhyo dāridryaduḥkhāni na bhaveyur yuge yuge //
             <span class="ref">BrP_131.41</span></p>
         
         
         <p id="BrP_131.42">
            gotīrthe brahmatīrthe vā yas tu snātvā yatavrataḥ <br />
            brahmāṇaṃ taṃ namasyātha dvīpasyāpi pradakṣiṇam //
             <span class="ref">BrP_131.42</span></p>
         
         
         <p id="BrP_131.43">
            yaḥ kuryāt tena pṛthivī saptadvīpā vasuṃdharā <br />
            pradakṣiṇīkṛtā tatra kiṃcid dattvā vasu dvijam //
             <span class="ref">BrP_131.43</span></p>
         
         
         <p id="BrP_131.44">
            tad devayajanaṃ prāpya kiṃcid dhutvā hutāśane <br />
            aśvamedhādiyajñānāṃ phalaṃ prāpnoti puṣkalam //
             <span class="ref">BrP_131.44</span></p>
         
         
         <p id="BrP_131.45">
            yaḥ sakṛt tatra paṭhati gāyatrīṃ vedamātaram <br />
            adhītās tena vedā vai niṣkāmo muktibhājanam //
             <span class="ref">BrP_131.45</span></p>
         
         
         <p id="BrP_131.46">
            snātvā tu dakṣiṇe kūle śaktiṃ devīṃ tu bhaktitaḥ <br />
            pūjayitvā yathānyāyaṃ sarvān kāmān avāpnuyāt //
             <span class="ref">BrP_131.46</span></p>
         
         
         <p id="BrP_131.47">
            brahmaviṣṇumaheśānāṃ śaktir mātā trayīmayī <br />
            sarvān kāmān avāpnoti putravān dhanavān bhavet //
             <span class="ref">BrP_131.47</span></p>
         
         
         <p id="BrP_131.48">
            ādityaṃ bhaktito yas tu dakṣiṇe niyato naraḥ <br />
            snātvā paśyeta teneṣṭā yajñā vividhadakṣiṇāḥ //
             <span class="ref">BrP_131.48</span></p>
         
         
         <p id="BrP_131.49">
            kūle yaś cottare caiva gaṅgāyā daityasūdanam <br />
            snātvā paśyeta taṃ natvā tasya viṣṇoḥ paraṃ padam //
             <span class="ref">BrP_131.49</span></p>
         
         
         <p id="BrP_131.50">
            yameśvaraṃ tato yas tu yamatīrthe tu pūjitam <br />
            snātaḥ paśyati yuktātmā sa karoty acireṇa hi //
             <span class="ref">BrP_131.50</span></p>
         
         
         <p id="BrP_131.51">
            pitṝṇām akṣayaṃ puṇyaṃ phaladaṃ kīrtivardhanam <br />
            tatra snānena dānena japena stavanena ca <br />
            api duṣkṛtakarmāṇaḥ pitaro mokṣam āpnuyuḥ //
             <span class="ref">BrP_131.51</span></p>
         
         brahmovāca
         
         
         <p id="BrP_131.52">
            ityādy aṣṭa sahasrāṇi tīrthāni trīṇi nārada <br />
            teṣu snānaṃ ca dānaṃ ca sarvam akṣayapuṇyadam //
             <span class="ref">BrP_131.52</span></p>
         
         
         <p id="BrP_131.53">
            eteṣāṃ smaraṇaṃ puṇyaṃ nānājanmāghanāśanam <br />
            śravaṇāt pitṛbhiḥ sārdhaṃ paṭhanāt svakulaiḥ saha //
             <span class="ref">BrP_131.53</span></p>
         
         
         <p id="BrP_131.54">
            teṣām apy atipāpāni nāśaṃ yānti mamājñayā <br />
            tatra snānādi yaḥ kṛtvā kiṃcid dattvā yatātmavān //
             <span class="ref">BrP_131.54</span></p>
         
         
         <p id="BrP_131.55">
            pitṝṇāṃ piṇḍadānādi kṛtvā natvā surān imān <br />
            dhanaṃ dhānyaṃ yaśo vīryam āyur ārogyasaṃpadaḥ //
             <span class="ref">BrP_131.55</span></p>
         
         
         <p id="BrP_131.56">
            putrān pautrān priyāṃ bhāryāṃ labdhvā cānyan manīṣitam <br />
            aviyuktaḥ prītamanā bandhubhiś cātimānitaḥ //
             <span class="ref">BrP_131.56</span></p>
         
         
         <p id="BrP_131.57">
            narakasthān api pitṝṃs tārayitvā kulāni ca <br />
            pāvayitvā priyair yukto hy ante viṣṇuṃ śivaṃ smaret <br />
            tato muktipadaṃ gacched devānāṃ vacanaṃ yathā //
             <span class="ref">BrP_131.57</span></p>
         
         brahmovāca
         
         
         <p id="BrP_132.1">
            yakṣiṇīsaṃgamaṃ nāma tīrthaṃ sarvaphalapradam <br />
            tatra snānena dānena sarvān kāmān avāpnuyāt //
             <span class="ref">BrP_132.1</span></p>
         
         
         <p id="BrP_132.2">
            yatra yakṣeśvaro devo darśanād bhuktimuktidaḥ <br />
            tatra ca snānamātreṇa sattrayāgaphalaṃ labhet //
             <span class="ref">BrP_132.2</span></p>
         
         
         <p id="BrP_132.3">
            viśvāvasoḥ svasā nāmnā pippalā guruhāsinī <br />
            ṛṣīṇāṃ sattram agamad gautamītīravartinām //
             <span class="ref">BrP_132.3</span></p>
         
         
         <p id="BrP_132.4">
            dṛṣṭvā tatra ṛṣīn kṣāmān sā jahāsātigarvitā <br />
            yā gatvāśrāvaya vauṣaḍ astu śrauṣaḍ iti sthiram //
             <span class="ref">BrP_132.4</span></p>
         
         
         <p id="BrP_132.5">
            visvareṇa bruvatī tāṃ te śepuḥ srāviṇī bhava <br />
            tato nady abhavat tatra yakṣiṇīti suviśrutā //
             <span class="ref">BrP_132.5</span></p>
         
         
         <p id="BrP_132.6">
            tato viśvāvasuḥ pūjya ṛṣīn devaṃ trilocanam <br />
            saṃgamya caiva gautamyā tāṃ viśāpām athākarot //
             <span class="ref">BrP_132.6</span></p>
         
         
         <p id="BrP_132.7">
            tataḥ prabhṛti tat tīrthaṃ yakṣiṇīsaṃgamaṃ smṛtam <br />
            tatra snānādidānena sarvān kāmān avāpnuyāt //
             <span class="ref">BrP_132.7</span></p>
         
         
         <p id="BrP_132.8">
            viśvāvasoḥ prasanno 'bhūd yatra śaṃbhuḥ śivānvitaḥ <br />
            śaivaṃ tat paramaṃ tīrthaṃ durgātīrthaṃ ca viśrutam //
             <span class="ref">BrP_132.8</span></p>
         
         
         <p id="BrP_132.9">
            sarvapāpaughaharaṇaṃ sarvadurgatināśanam <br />
            sarveṣāṃ tīrthamukhyānāṃ tad dhi sāraṃ mahāmune <br />
            tīrthaṃ munivaraiḥ khyātaṃ sarvasiddhipradaṃ nṛṇām //
             <span class="ref">BrP_132.9</span></p>
         
         brahmovāca
         
         
         <p id="BrP_133.1">
            śuklatīrtham iti khyātaṃ sarvasiddhikaraṃ nṛṇām <br />
            yasya smaraṇamātreṇa sarvakāmān avāpnuyāt //
             <span class="ref">BrP_133.1</span></p>
         
         
         <p id="BrP_133.2">
            bharadvāja iti khyāto muniḥ paramadhārmikaḥ <br />
            tasya paiṭhīnasī nāma bhāryā sukalabhūṣaṇā //
             <span class="ref">BrP_133.2</span></p>
         
         
         <p id="BrP_133.3">
            gautamītīram adhyāste pativrataparāyaṇā <br />
            agnīṣomīyam aindrāgnaṃ puroḍāśam akalpayat //
             <span class="ref">BrP_133.3</span></p>
         
         
         <p id="BrP_133.4">
            puroḍāśe śrapyamāṇe dhūmāt kaścid ajāyata <br />
            puroḍāśaṃ bhakṣayitvā lokatritayabhīṣaṇaḥ //
             <span class="ref">BrP_133.4</span></p>
         
         
         <p id="BrP_133.5">
            yajñaṃ me hy atra ko haṃsi kopāt tvam iti taṃ muniḥ <br />
            provāca satvaraṃ kruddho bharadvājo dvijottamaḥ <br />
            tad ṛṣer vacanaṃ śrutvā rākṣasaḥ pratyuvāca tam //
             <span class="ref">BrP_133.5</span></p>
         
         rākṣasa uvāca
         
         
         <p id="BrP_133.6">
            havyaghna iti vikhyātaṃ bharadvāja nibodha mām <br />
            saṃdhyāsuto 'haṃ jyeṣṭhaś ca sutaḥ prācīnabarhiṣaḥ //
             <span class="ref">BrP_133.6</span></p>
         
         
         <p id="BrP_133.7">
            brahmaṇā me varo datto yajñān khāda yathāsukham <br />
            mamānujaḥ kaliś cāpi balavān atibhīṣaṇaḥ //
             <span class="ref">BrP_133.7</span></p>
         
         
         <p id="BrP_133.8">
            ahaṃ kṛṣṇaḥ pitā kṛṣṇo mātā kṛṣṇā tathānujaḥ <br />
            ahaṃ makhaṃ haniṣyāmi yūpaṃ chedmi kṛtāntakaḥ //
             <span class="ref">BrP_133.8</span></p>
         
         bharadvāja uvāca
         
         
         <p id="BrP_133.9">
            rakṣyatāṃ me tvayā yajñaḥ priyo dharmaḥ sanātanaḥ <br />
            jāne tvāṃ yajñahantāraṃ saddvijaṃ rakṣa me kratum //
             <span class="ref">BrP_133.9</span></p>
         
         yajñaghna uvāca
         
         
         <p id="BrP_133.10">
            bharadvāja nibodhedaṃ vākyaṃ mama samāsataḥ <br />
            brahmaṇāhaṃ purā śapto devadānavasaṃnidhau //
             <span class="ref">BrP_133.10</span></p>
         
         
         <p id="BrP_133.11">
            tataḥ prasādito devo mayā lokapitāmahaḥ <br />
            amṛtaiḥ prokṣayiṣyanti yadā tvāṃ munisattamāḥ //
             <span class="ref">BrP_133.11</span></p>
         
         
         <p id="BrP_133.12">
            tadā viśāpo bhavitā havyaghna tvaṃ na cānyathā <br />
            evaṃ kariṣyasi yadā tataḥ sarvaṃ bhaviṣyati //
             <span class="ref">BrP_133.12</span></p>
         
         brahmovāca
         
         
         <p id="BrP_133.13">
            bharadvājaḥ punaḥ prāha sakhā me 'si mahāmate <br />
            makhasaṃrakṣaṇaṃ yena syān me vada karomi tat //
             <span class="ref">BrP_133.13</span></p>
         
         
         <p id="BrP_133.14">
            saṃbhūya devā daiteyā mamanthuḥ kṣīrasāgaram <br />
            alabhantāmṛtaṃ kaṣṭāt tad asmatsulabhaṃ katham //
             <span class="ref">BrP_133.14</span></p>
         
         
         <p id="BrP_133.15">
            prītyā yadi prasanno 'si sulabhaṃ yad vadasva tat <br />
            tad ṛṣer vacanaṃ śrutvā rakṣaḥ prāha tadā mudā //
             <span class="ref">BrP_133.15</span></p>
         
         rakṣa uvāca
         
         
         <p id="BrP_133.16">
            amṛtaṃ gautamīvāri amṛtaṃ svarṇam ucyate <br />
            amṛtaṃ gobhavaṃ cājyam amṛtaṃ soma eva ca //
             <span class="ref">BrP_133.16</span></p>
         
         
         <p id="BrP_133.17">
            etair mām abhiṣiñcasva athavaitais tathā tribhiḥ <br />
            gaṅgāyā vāriṇājyena hiraṇyena tathaiva ca <br />
            sarvebhyo 'py adhikaṃ divyam amṛtaṃ gautamījalam //
             <span class="ref">BrP_133.17</span></p>
         
         brahmovāca
         
         
         <p id="BrP_133.18">
            etad ākarṇya sa ṛṣiḥ paraṃ saṃtoṣam āgataḥ <br />
            pāṇāv ādāya gaṅgāyāḥ salilāmṛtam ādarāt //
             <span class="ref">BrP_133.18</span></p>
         
         
         <p id="BrP_133.19">
            tenākarod ṛṣī rakṣo hy abhiṣiktaṃ tadā makhe <br />
            punaś ca yūpe ca paśāv ṛtvikṣu makhamaṇḍale //
             <span class="ref">BrP_133.19</span></p>
         
         
         <p id="BrP_133.20">
            sarvam evābhavac chuklam abhiṣekān mahātmanaḥ <br />
            tad rakṣo 'pi tadā śuklo bhūtvotpanno mahābalaḥ //
             <span class="ref">BrP_133.20</span></p>
         
         
         <p id="BrP_133.21">
            yaḥ purā kṛṣṇarūpo 'bhūt sa tu śuklo 'bhavat kṣaṇāt <br />
            yajñaṃ sarvaṃ samāpyātha bharadvājaḥ pratāpavān //
             <span class="ref">BrP_133.21</span></p>
         
         
         <p id="BrP_133.22">
            ṛtvijo 'pi visṛjyātha yūpaṃ gaṅgodake 'kṣipat <br />
            gaṅgāmadhye tad dhi yūpam adyāpy āste mahāmate //
             <span class="ref">BrP_133.22</span></p>
         
         
         <p id="BrP_133.23">
            abhiṣiktaṃ cāmṛtena abhijñānaṃ tu tan mahat <br />
            tatra tīrthe punā rakṣo bharadvājam uvāca ha //
             <span class="ref">BrP_133.23</span></p>
         
         rakṣa uvāca
         
         
         <p id="BrP_133.24">
            ahaṃ yāmi bharadvāja kṛtaḥ śuklas tvayā punaḥ <br />
            tasmāt tavātra tīrthe ye snānadānādipūjanam //
             <span class="ref">BrP_133.24</span></p>
         
         
         <p id="BrP_133.25">
            kuryus teṣām abhīṣṭāni bhaveyur yat phalaṃ makhe <br />
            smaraṇād api pāpāni nāśaṃ yāntu sadā mune //
             <span class="ref">BrP_133.25</span></p>
         
         
         <p id="BrP_133.26">
            tataḥ prabhṛti tat tīrthaṃ śuklatīrtham iti smṛtam <br />
            gautamyāṃ daṇḍakāraṇye svargadvāram apāvṛtam //
             <span class="ref">BrP_133.26</span></p>
         
         
         <p id="BrP_133.27">
            ubhayos tīrayoḥ sapta sahasrāṇy aparāṇi ca <br />
            tīrthānāṃ muniśārdūla sarvasiddhipradāyinām //
             <span class="ref">BrP_133.27</span></p>
         
         brahmovāca
         
         
         <p id="BrP_134.1">
            cakratīrtham iti khyātaṃ smaraṇāt pāpanāśanam <br />
            tasya prabhāvaṃ vakṣyāmi śṛṇu yatnena nārada //
             <span class="ref">BrP_134.1</span></p>
         
         
         <p id="BrP_134.2">
            ṛṣayaḥ sapta vikhyātā vasiṣṭhapramukhā mune <br />
            gautamyās tīram āśritya sattrayajñam upāsate //
             <span class="ref">BrP_134.2</span></p>
         
         
         <p id="BrP_134.3">
            tatra vighna upakrānte rakṣobhir atibhīṣaṇe <br />
            mām abhyetyātha munayo rakṣaḥkṛtyaṃ nyavedayan //
             <span class="ref">BrP_134.3</span></p>
         
         
         <p id="BrP_134.4">
            tadāhaṃ pramadārūpaṃ māyayāsṛjya nārada <br />
            yasyāś ca darśanād eva nāśaṃ yānty atha rākṣasāḥ //
             <span class="ref">BrP_134.4</span></p>
         
         
         <p id="BrP_134.5">
            evam uktvā tu tāṃ prādām ṛṣibhyaḥ pramadāṃ mune <br />
            madvākyād ṛṣayo māyām ādāya punar āgaman //
             <span class="ref">BrP_134.5</span></p>
         
         
         <p id="BrP_134.6">
            ajaikā yā samākhyātā kṛṣṇalohitarūpiṇī <br />
            muktakeśīty abhidhayā sāste 'dyāpi svarūpiṇī //
             <span class="ref">BrP_134.6</span></p>
         
         
         <p id="BrP_134.7">
            lokatritayasaṃmohadāyinī kāmarūpiṇī <br />
            tadbalāt svasthamanasaḥ sarve ca munipuṃgavaḥ //
             <span class="ref">BrP_134.7</span></p>
         
         
         <p id="BrP_134.8">
            gautamīṃ saritāṃ śreṣṭhāṃ punar yajñāya dīkṣitāḥ <br />
            punas tanmakhanāśāya rākṣasāḥ samupāgaman //
             <span class="ref">BrP_134.8</span></p>
         
         
         <p id="BrP_134.9">
            yakṣavāṭāntike māyāṃ dṛṣṭvā rākṣasapuṃgavāḥ <br />
            tato nṛtyanti gāyanti hasanti ca rudanti ca //
             <span class="ref">BrP_134.9</span></p>
         
         
         <p id="BrP_134.10">
            māheśvarī mahāmāyā prabhāveṇātidarpitā <br />
            teṣāṃ madhye daityapatiḥ śambaro nāma vīryavān //
             <span class="ref">BrP_134.10</span></p>
         
         
         <p id="BrP_134.11">
            māyārūpāṃ tu pramadāṃ bhakṣayām āsa nārada <br />
            tad adbhutam atīvāsīt tanmāyābaladarśinām //
             <span class="ref">BrP_134.11</span></p>
         
         
         <p id="BrP_134.12">
            makhe vidhvaṃsyamāne tu te viṣṇuṃ śaraṇaṃ yayuḥ <br />
            prādād viṣṇuś cakram atho munīnāṃ rakṣaṇāya tu //
             <span class="ref">BrP_134.12</span></p>
         
         
         <p id="BrP_134.13">
            cakraṃ tad rākṣasān ājau daityāṃś ca danujāṃs tathā <br />
            ciccheda tadbhayād eva mṛtā rākṣasapuṃgavāḥ //
             <span class="ref">BrP_134.13</span></p>
         
         
         <p id="BrP_134.14">
            ṛṣibhis tan mahāsattraṃ saṃpūrṇam abhavat tadā <br />
            viṣṇoḥ prakṣālitaṃ cakraṃ gaṅgāmbhobhiḥ sudarśanam //
             <span class="ref">BrP_134.14</span></p>
         
         
         <p id="BrP_134.15">
            tataḥ prabhṛti tat tīrthaṃ cakratīrtham udāhṛtam <br />
            tatra snānena dānena sattrayāgaphalaṃ labhet //
             <span class="ref">BrP_134.15</span></p>
         
         
         <p id="BrP_134.16">
            tatra pañca śatāny āsaṃs tīrthānāṃ pāpahāriṇām <br />
            teṣu snānaṃ tathā dānaṃ pratyekaṃ muktidāyakam //
             <span class="ref">BrP_134.16</span></p>
         
         brahmovāca
         
         
         <p id="BrP_135.1">
            vāṇīsaṃgamam ākhyātaṃ yatra vāgīśvaro haraḥ <br />
            tat tīrthaṃ sarvapāpānāṃ mocanaṃ sarvakāmadam //
             <span class="ref">BrP_135.1</span></p>
         
         
         <p id="BrP_135.2">
            tatra snānena dānena brahmahatyādināśanam <br />
            brahmaviṣṇvoś ca saṃvāde mahattve ca parasparam //
             <span class="ref">BrP_135.2</span></p>
         
         
         <p id="BrP_135.3">
            tayor madhye mahādevo jyotirmūrtir abhūt kila <br />
            tatraiva vāg uvācedaṃ daivī putra tayoḥ śubhā //
             <span class="ref">BrP_135.3</span></p>
         
         
         <p id="BrP_135.4">
            aham asmi mahāṃs tatra aham asmīti vai mithaḥ <br />
            daivī vāk tāv ubhau prāha yas tv asyāntaṃ tu paśyati //
             <span class="ref">BrP_135.4</span></p>
         
         
         <p id="BrP_135.5">
            sa tu jyeṣṭho bhavet tasmān mā vādaṃ kartum arhathaḥ <br />
            tadvākyād viṣṇur agamad adho 'haṃ cordhvam eva ca //
             <span class="ref">BrP_135.5</span></p>
         
         
         <p id="BrP_135.6">
            tato viṣṇuḥ śīghram etya jyotiḥpārśva upāviśat <br />
            aprāpyāntam ahaṃ prāyāṃ dūrād dūrataraṃ mune //
             <span class="ref">BrP_135.6</span></p>
         
         
         <p id="BrP_135.7">
            tataḥ śrānto nivṛtto 'haṃ draṣṭum īśaṃ tu taṃ prabhum <br />
            tadaivaṃ mama dhīr āsīd dṛṣṭaś cānto mayā bhṛśam //
             <span class="ref">BrP_135.7</span></p>
         
         
         <p id="BrP_135.8">
            asya devasya tad viṣṇor mama jyaiṣṭhyaṃ sphuṭaṃ bhavet <br />
            punaś cāpi mama tv evaṃ matir āsīn mahāmate //
             <span class="ref">BrP_135.8</span></p>
         
         
         <p id="BrP_135.9">
            satyair vaktraiḥ kathaṃ vakṣye pīḍito 'py anṛtaṃ vacaḥ <br />
            nānāvidheṣu pāpeṣu nānṛtāt pātakaṃ param //
             <span class="ref">BrP_135.9</span></p>
         
         
         <p id="BrP_135.10">
            satyair vaktrair asatyāṃ vā vācaṃ vakṣye kathaṃ tv iti <br />
            tato 'haṃ pañcamaṃ vaktraṃ gardabhākṛtibhīṣaṇam //
             <span class="ref">BrP_135.10</span></p>
         
         
         <p id="BrP_135.11">
            kṛtvā tenānṛtaṃ vakṣya iti dhyātvā ciraṃ tadā <br />
            abravaṃ taṃ hariṃ tatra āsīnaṃ jagatāṃ prabhum //
             <span class="ref">BrP_135.11</span></p>
         
         
         <p id="BrP_135.12">
            asya cānto mayā dṛṣṭas tena jyaiṣṭhyaṃ janārdana <br />
            mameti vadataḥ pārśve ubhau tau hariśaṃkarau //
             <span class="ref">BrP_135.12</span></p>
         
         
         <p id="BrP_135.13">
            ekarūpatvam āpannau sūryācandramasāv iva <br />
            tau dṛṣṭvā vismito bhītaś cāstavaṃ tāv ubhāv api <br />
            tataḥ kruddhau jagannāthau vācaṃ tām idam ūcatuḥ //
             <span class="ref">BrP_135.13</span></p>
         
         hariharāv ūcatuḥ
         
         
         <p id="BrP_135.14">
            duṣṭe tvaṃ nimnagā bhūyā nānṛtād asti pātakam //
             <span class="ref">BrP_135.14</span></p>
         
         brahmovāca
         
         
         <p id="BrP_135.15">
            tataḥ sā vihvalā bhūtvā nadībhāvam upāgatā <br />
            tad dṛṣṭvā vismito bhītas tām abravam ahaṃ tadā //
             <span class="ref">BrP_135.15</span></p>
         
         
         <p id="BrP_135.16">
            yasmād asatyam uktāsi brahmavāci sthitā satī <br />
            tasmād adṛśyā tvaṃ bhūyāḥ pāparūpāsy asaṃśayam //
             <span class="ref">BrP_135.16</span></p>
         
         
         <p id="BrP_135.17">
            etac chāpaṃ viditvā tu tau devau praṇatā tadā <br />
            viśāpatvaṃ prārthayantī tuṣṭāva ca punaḥ punaḥ //
             <span class="ref">BrP_135.17</span></p>
         
         
         <p id="BrP_135.18">
            tatas tuṣṭau devadevau prārthitau tridaśārcitau <br />
            prītyā hariharāv evaṃ vācaṃ vācam athocatuḥ //
             <span class="ref">BrP_135.18</span></p>
         
         hariharāv ūcatuḥ
         
         
         <p id="BrP_135.19">
            gaṅgayā saṃgatā bhadre yadā tvaṃ lokapāvanī <br />
            tadā punar vapus te syāt pavitraṃ hi suśobhane //
             <span class="ref">BrP_135.19</span></p>
         
         brahmovāca
         
         
         <p id="BrP_135.20">
            tathety uktvā sāpi devī gaṅgayā saṃgatābhavat <br />
            bhāgīrathī gautamī ca tataś cāpi svakaṃ vapuḥ //
             <span class="ref">BrP_135.20</span></p>
         
         
         <p id="BrP_135.21">
            devī sā vyagamad brahman devānām api durlabham <br />
            gautamyāṃ saiva vikhyātā nāmnā vāṇīti puṇyadā //
             <span class="ref">BrP_135.21</span></p>
         
         
         <p id="BrP_135.22">
            bhāgīrathyāṃ saiva devī sarasvaty abhidhīyate <br />
            ubhayatrāpi vikhyātaḥ saṃgamo lokapūjitaḥ //
             <span class="ref">BrP_135.22</span></p>
         
         
         <p id="BrP_135.23">
            sarasvatīsaṃgamaś ca vāṇīsaṃgama eva ca <br />
            gautamyā saṃgatā devī vāṇī vācā sarasvatī //
             <span class="ref">BrP_135.23</span></p>
         
         
         <p id="BrP_135.24">
            sarvatra pūjitaṃ tīrthaṃ tatra vācā śivaṃ prabhum <br />
            deveśvaraṃ pūjayitvā viśāpam agamad yataḥ //
             <span class="ref">BrP_135.24</span></p>
         
         
         <p id="BrP_135.25">
            brahmā vidhūya vāgdauṣṭyaṃ svaṃ ca dhāmāgamat punaḥ <br />
            tasmāt tatra śucir bhūtvā snātvā tatra ca saṃgame //
             <span class="ref">BrP_135.25</span></p>
         
         
         <p id="BrP_135.26">
            vāgīśvaraṃ tato dṛṣṭvā tāvatā muktim āpnuyāt <br />
            dānahomādikaṃ kiṃcid upavāsādikāṃ kriyām //
             <span class="ref">BrP_135.26</span></p>
         
         
         <p id="BrP_135.27">
            yaḥ kuryāt saṃgame puṇye saṃsāre na bhavet punaḥ <br />
            ekonaviṃśatiśataṃ tīrthānāṃ tīrayor dvayoḥ <br />
            nānājanmārjitāśeṣapāpakṣayavidhāyinām //
             <span class="ref">BrP_135.27</span></p>
         
         brahmovāca
         
         
         <p id="BrP_136.1">
            viṣṇutīrtham iti khyātaṃ tatra vṛttam idaṃ śṛṇu <br />
            maudgalya iti vikhyāto mudgalasya suto ṛṣiḥ //
             <span class="ref">BrP_136.1</span></p>
         
         
         <p id="BrP_136.2">
            tasya bhāryā tu jābālā nāmnā khyātā suputriṇī <br />
            pitā ṛṣis tathā vṛddho mudgalo lokaviśrutaḥ //
             <span class="ref">BrP_136.2</span></p>
         
         
         <p id="BrP_136.3">
            tasya bhāryā tathā khyātā nāmnā bhāgīrathī śubhā <br />
            sa maudgalyaḥ prātar eva gaṅgāṃ snāti yatavrataḥ //
             <span class="ref">BrP_136.3</span></p>
         
         
         <p id="BrP_136.4">
            nityam eva tv idaṃ karma tasyāsīn munisattama <br />
            gaṅgātīre kuśair mṛdbhiḥ śamīpuṣpair aharniśam //
             <span class="ref">BrP_136.4</span></p>
         
         
         <p id="BrP_136.5">
            gurūditena mārgeṇa svamānasasaroruhe <br />
            āvāhanaṃ nityam eva viṣṇoś cakre sa maudgaliḥ //
             <span class="ref">BrP_136.5</span></p>
         
         
         <p id="BrP_136.6">
            tenāhūtas tvarann eti lakṣmībhartā jagatpatiḥ <br />
            vainateyam athāruhya śaṅkhacakragadādharaḥ //
             <span class="ref">BrP_136.6</span></p>
         
         
         <p id="BrP_136.7">
            pūjitas tena ṛṣiṇā sa maudgalyena yatnataḥ <br />
            prabrūte ca kathāś citrā maudgalyāya jagatprabhuḥ //
             <span class="ref">BrP_136.7</span></p>
         
         
         <p id="BrP_136.8">
            tato 'parāhṇasamaye viṣṇuḥ prāha sa maudgalim <br />
            yāhi vatsa svabhavanaṃ śrānto 'sīti punaḥ punaḥ //
             <span class="ref">BrP_136.8</span></p>
         
         
         <p id="BrP_136.9">
            evam uktaḥ sa devena viṣṇunā yāti sa dvijaḥ <br />
            jagatprabhus tato yāti devair yuktaḥ svamandiram //
             <span class="ref">BrP_136.9</span></p>
         
         
         <p id="BrP_136.10">
            maudgalyo 'pi tathābhyetya kiṃcid ādāya nityaśaḥ <br />
            svam eva bhavanaṃ vidvān bhāryāyai svārjitaṃ dhanam //
             <span class="ref">BrP_136.10</span></p>
         
         
         <p id="BrP_136.11">
            dadāti sa mahāviṣṇucaraṇābjaparāyaṇaḥ <br />
            maudgalyasya priyā sāpi pativrataparāyaṇā //
             <span class="ref">BrP_136.11</span></p>
         
         
         <p id="BrP_136.12">
            śākaṃ mūlaṃ phalaṃ vāpi bhartrānītaṃ tu yatnataḥ <br />
            susaṃskṛtyāpy atithīnāṃ bālānāṃ bhartur eva ca //
             <span class="ref">BrP_136.12</span></p>
         
         
         <p id="BrP_136.13">
            dattvā tu bhojanaṃ tebhyaḥ paścād bhuṅkte yatavratā <br />
            bhuktavatsv atha sarveṣu rātrau nityaṃ sa maudgaliḥ //
             <span class="ref">BrP_136.13</span></p>
         
         
         <p id="BrP_136.14">
            viṣṇoḥ śrutāḥ kathāś citrās tebhyo vakty atha harṣitaḥ <br />
            evaṃ bahutithe kāle vyatīte cātivismitā <br />
            maudgalyasya raho bhāryā bhartāraṃ vākyam abravīt //
             <span class="ref">BrP_136.14</span></p>
         
         jābālovāca
         
         
         <p id="BrP_136.15">
            yadi te viṣṇur abhyeti samīpaṃ tridaśārcitaḥ <br />
            tathāpi kaṣṭam asmākaṃ kasmād iti jagatprabhum //
             <span class="ref">BrP_136.15</span></p>
         
         
         <p id="BrP_136.16">
            tat pṛccha tvaṃ mahāprājña yadāsau viṣṇur eti ca <br />
            yasmiṃś ca smṛtamātre tu jarājanmarujo mṛtiḥ <br />
            nāśaṃ yānti kuto dṛṣṭe tasmāt pṛccha jagatpatim //
             <span class="ref">BrP_136.16</span></p>
         
         brahmovāca
         
         
         <p id="BrP_136.17">
            tathety uktvā priyāvākyān maudgalyo nityavad dharim <br />
            pūjayitvā vinītaś ca papraccha sa kṛtāñjaliḥ //
             <span class="ref">BrP_136.17</span></p>
         
         maudgalya uvāca
         
         
         <p id="BrP_136.18">
            tvayi smṛte jagannātha śokadāridryaduṣkṛtam <br />
            nāśaṃ yāti vipattir me tvayi dṛṣṭe kathaṃ sthitā //
             <span class="ref">BrP_136.18</span></p>
         
         śrīviṣṇur uvāca
         
         
         <p id="BrP_136.19">
            svakṛtaṃ bhujyate bhūtaiḥ sarvaiḥ sarvatra sarvadā <br />
            na kopi kasyacit kiṃcit karoty atra hitāhite //
             <span class="ref">BrP_136.19</span></p>
         
         
         <p id="BrP_136.20">
            yādṛśaṃ copyate bījaṃ phalaṃ bhavati tādṛśam <br />
            rasālaḥ syān na nimbasya bījāj jātv api kutracit //
             <span class="ref">BrP_136.20</span></p>
         
         
         <p id="BrP_136.21">
            na kṛtā gautamīsevā nārcitau hariśaṃkarau <br />
            na dattaṃ yaiś ca viprebhyas te kathaṃ bhājanaṃ śriyaḥ //
             <span class="ref">BrP_136.21</span></p>
         
         
         <p id="BrP_136.22">
            tvayā na dattaṃ kiṃcic ca brāhmaṇebhyo mamāpi ca <br />
            yad dīyate tad eveha parasmiṃś copatiṣṭhati //
             <span class="ref">BrP_136.22</span></p>
         
         
         <p id="BrP_136.23">
            mṛdbhir vārbhiḥ kuśair mantraiḥ śucikarma sadaiva yat <br />
            karoti tasmāt pūtātmā śarīrasya ca śoṣaṇāt //
             <span class="ref">BrP_136.23</span></p>
         
         
         <p id="BrP_136.24">
            vinā dānena na kvāpi bhogāvāptir nṛṇāṃ bhavet <br />
            satkarmācaraṇāc chuddho viraktaḥ syāt tato naraḥ //
             <span class="ref">BrP_136.24</span></p>
         
         
         <p id="BrP_136.25">
            tato 'pratihatajñāno jīvanmuktas tato bhavet <br />
            sarveṣāṃ sulabhā muktir madbhaktyā ceha pūrtataḥ //
             <span class="ref">BrP_136.25</span></p>
         
         
         <p id="BrP_136.26">
            bhuktir dānādinā sarvabhūtaduḥkhanibarhaṇāt <br />
            athavā lapsyase muktiṃ bhaktyā bhuktiṃ na lapsyase //
             <span class="ref">BrP_136.26</span></p>
         
         maudgalya uvāca
         
         
         <p id="BrP_136.27">
            bhaktyā muktiḥ kathaṃ bhūyād bhukter muktiḥ sudurlabhā <br />
            jātā ced dehināṃ muktiḥ kim anyena prayojanam //
             <span class="ref">BrP_136.27</span></p>
         
         
         <p id="BrP_136.28">
            bhaktyā muktiḥ sarvapūjyā tām iccheyaṃ jaganmaya //
             <span class="ref">BrP_136.28</span></p>
         
         viṣṇur uvāca
         
         
         <p id="BrP_136.29">
            etad evāntaraṃ brahman dīyate mām anusmaran <br />
            brāhmaṇāyāthavārthibhyas tad evākṣayatāṃ vrajet //
             <span class="ref">BrP_136.29</span></p>
         
         
         <p id="BrP_136.30">
            mām adhyātvātha yad dadyāt tat tanmātraphalapradam <br />
            tat punar dattam eveha na bhogāyātra kalpate //
             <span class="ref">BrP_136.30</span></p>
         
         
         <p id="BrP_136.31">
            tasmād dehi mahābuddhe bhojyaṃ kiṃcin mama dhruvam <br />
            athavā vipramukhyāya gautamītīram āśritaḥ //
             <span class="ref">BrP_136.31</span></p>
         
         brahmovāca
         
         
         <p id="BrP_136.32">
            maudgalyaḥ prāha taṃ viṣṇuṃ deyaṃ mama na vidyate <br />
            nānyat kiṃcana dehādi yat tat tvayi samarpitam //
             <span class="ref">BrP_136.32</span></p>
         
         
         <p id="BrP_136.33">
            tato viṣṇur garutmantaṃ prāha śīghraṃ jagatpatiḥ <br />
            ihānayasva kaṇiśaṃ mamāyaṃ cārpayiṣyati //
             <span class="ref">BrP_136.33</span></p>
         
         
         <p id="BrP_136.34">
            tato yogyān ayaṃ bhogān prāpsyate manasaḥ priyān <br />
            ākarṇya svāminādiṣṭaṃ tathā cakre sa pakṣirāṭ //
             <span class="ref">BrP_136.34</span></p>
         
         
         <p id="BrP_136.35">
            viṣṇuhaste kaṇān prādāt sa maudgalyo yatavrataḥ <br />
            etasminn antare viṣṇur viśvakarmāṇam abravīt //
             <span class="ref">BrP_136.35</span></p>
         
         viṣṇur uvāca
         
         
         <p id="BrP_136.36">
            yāvac cāsya kule sapta puruṣās tāvad eva tu <br />
            bhavitāro mahābuddhe tāvat kāmā manīṣitāḥ <br />
            gāvo hiraṇyaṃ dhānyāni vastrāṇy ābharaṇāni ca //
             <span class="ref">BrP_136.36</span></p>
         
         brahmovāca
         
         
         <p id="BrP_136.37">
            yac ca kiṃcin manaḥprītyai loke bhavati bhūṣaṇam <br />
            tat sarvam āpa maudgalyo viṣṇugaṅgāprabhāvataḥ //
             <span class="ref">BrP_136.37</span></p>
         
         
         <p id="BrP_136.38">
            gṛhaṃ gaccheti maudgalyo viṣṇunoktas tato yayau <br />
            āśrame svasya sarvarddhiṃ dṛṣṭvā ṛṣir abhāṣata //
             <span class="ref">BrP_136.38</span></p>
         
         ṛṣir uvāca
         
         
         <p id="BrP_136.39">
            aho dānaprabhāvo 'yam aho viṣṇor anusmṛtiḥ <br />
            aho gaṅgāprabhāvaś ca kair vicāryo mahān ayam //
             <span class="ref">BrP_136.39</span></p>
         
         brahmovāca
         
         
         <p id="BrP_136.40">
            maudgalyo bhāryayā sārdhaṃ putraiḥ pautraiś ca bandhubhiḥ <br />
            pitṛbhyāṃ bubhuje bhogān bhuktiṃ muktim avāpa ca //
             <span class="ref">BrP_136.40</span></p>
         
         
         <p id="BrP_136.41">
            tataḥ prabhṛti tat tīrthaṃ maudgalyaṃ vaiṣṇavaṃ tathā <br />
            tatra snānaṃ ca dānaṃ ca bhuktimuktiphalapradam //
             <span class="ref">BrP_136.41</span></p>
         
         
         <p id="BrP_136.42">
            tatra śrutiḥ smṛtir vāpi tīrthasya syāt kathaṃcana <br />
            tasya viṣṇur bhavet prītaḥ pāpair muktaḥ sukhī bhavet //
             <span class="ref">BrP_136.42</span></p>
         
         
         <p id="BrP_136.43">
            ekādaśa sahasrāṇi tīrthānāṃ tīrayor dvayoḥ <br />
            sarvārthadāyināṃ tatra snānadānajapādibhiḥ //
             <span class="ref">BrP_136.43</span></p>
         
         brahmovāca
         
         
         <p id="BrP_137.1">
            lakṣmītīrtham iti khyātaṃ sākṣāl lakṣmīvivardhanam <br />
            alakṣmīnāśanaṃ puṇyam ākhyānaṃ śṛṇu nārada //
             <span class="ref">BrP_137.1</span></p>
         
         
         <p id="BrP_137.2">
            saṃvādaś ca purā tv āsīl lakṣmyāḥ putra daridrayā <br />
            parasparavirodhinyāv ubhe viśvaṃ samīyatuḥ //
             <span class="ref">BrP_137.2</span></p>
         
         
         <p id="BrP_137.3">
            tābhyām avyāpṛtaṃ vastu tan nāsti bhuvanatraye <br />
            mama jyaiṣṭhyaṃ mama jyaiṣṭhyam ity ūcatur ubhe mithaḥ <br />
            ahaṃ pūrvaṃ samudbhūtā ity āha śriyam ojasā //
             <span class="ref">BrP_137.3</span></p>
         
         śrīlakṣmīr uvāca
         
         
         <p id="BrP_137.4">
            kulaṃ śīlaṃ jīvitaṃ vā dehinām aham eva tu <br />
            mayā vinā dehabhājo jīvanto 'pi mṛtā iva //
             <span class="ref">BrP_137.4</span></p>
         
         brahmovāca
         
         
         <p id="BrP_137.5">
            daridrayā ca sā proktā sarvebhyo hy adhikā hy aham <br />
            muktir madāśritā nityaṃ daridraivaṃ vaco 'bravīt //
             <span class="ref">BrP_137.5</span></p>
         
         
         <p id="BrP_137.6">
            kāmaḥ krodhaś ca lobhaś ca mado mātsaryam eva ca <br />
            yatrāham asmi tatraite na tiṣṭhanti kadācana //
             <span class="ref">BrP_137.6</span></p>
         
         
         <p id="BrP_137.7">
            na bhayodbhūtir unmāda īrṣyā uddhatavṛttitā <br />
            yatrāham asmi tatraite na tiṣṭhanti kadācana //
             <span class="ref">BrP_137.7</span></p>
         
         
         <p id="BrP_137.8">
            daridrāyā vacaḥ śrutvā lakṣmīs tāṃ pratyabhāṣata //
             <span class="ref">BrP_137.8</span></p>
         
         lakṣmīr uvāca
         
         
         <p id="BrP_137.9">
            alaṃkṛto mayā jantuḥ sarvo bhavati pūjitaḥ <br />
            nirdhanaḥ śivatulyo 'pi sarvair apy abhibhūyate //
             <span class="ref">BrP_137.9</span></p>
         
         
         <p id="BrP_137.10">
            dehīti vacanadvārā dehasthāḥ pañca devatāḥ <br />
            sadyo nirgatya gacchanti dhīśrīhrīśāntikīrtayaḥ //
             <span class="ref">BrP_137.10</span></p>
         
         
         <p id="BrP_137.11">
            tāvad guṇā gurutvaṃ ca yāvan nārthayate param <br />
            arthī cet puruṣo jātaḥ kva guṇāḥ kva ca gauravam //
             <span class="ref">BrP_137.11</span></p>
         
         
         <p id="BrP_137.12">
            tāvat sarvottamo jantus tāvat sarvaguṇālayaḥ <br />
            namasyaḥ sarvalokānāṃ yāvan nārthayate param //
             <span class="ref">BrP_137.12</span></p>
         
         
         <p id="BrP_137.13">
            kaṣṭam etan mahāpāpaṃ nirdhanatvaṃ śarīriṇām <br />
            na mānayati no vakti na spṛśaty adhanaṃ janaḥ //
             <span class="ref">BrP_137.13</span></p>
         
         
         <p id="BrP_137.14">
            aham eva tataḥ śreṣṭhā daridre śṛṇu me vacaḥ //
             <span class="ref">BrP_137.14</span></p>
         
         brahmovāca
         
         
         <p id="BrP_137.15">
            tal lakṣmīvacanaṃ śrutvā daridrā vākyam abravīt //
             <span class="ref">BrP_137.15</span></p>
         
         daridrovāca
         
         
         <p id="BrP_137.16">
            vaktuṃ na lakṣmīr jyeṣṭhāham iti vai lajjase muhuḥ <br />
            pāpeṣu ramase nityaṃ vihāya puruṣottamam //
             <span class="ref">BrP_137.16</span></p>
         
         
         <p id="BrP_137.17">
            viśvastavañcakā nityaṃ bhavatī ślāghase katham <br />
            sukhaṃ na tādṛk tvatprāptau paścāttāpo yathā guruḥ //
             <span class="ref">BrP_137.17</span></p>
         
         
         <p id="BrP_137.18">
            na tathā jāyate puṃsāṃ surayā dāruṇo madaḥ <br />
            tvatsaṃnidhānamātreṇa yathā vai viduṣām api //
             <span class="ref">BrP_137.18</span></p>
         
         
         <p id="BrP_137.19">
            sadaiva ramase lakṣmīḥ prāyas tvaṃ pāpakāriṣu <br />
            ahaṃ vasāmi yogyeṣu dharmaśīleṣu sarvadā //
             <span class="ref">BrP_137.19</span></p>
         
         
         <p id="BrP_137.20">
            śivaviṣṇvanurakteṣu kṛtajñeṣu mahatsu ca <br />
            sadācāreṣu śānteṣu gurusevodyateṣu ca //
             <span class="ref">BrP_137.20</span></p>
         
         
         <p id="BrP_137.21">
            satsu vidvatsu śūreṣu kṛtabuddhiṣu sādhuṣu <br />
            nivasāmi sadā lakṣmīs tasmāj jyaiṣṭhyaṃ mayi sthitam //
             <span class="ref">BrP_137.21</span></p>
         
         
         <p id="BrP_137.22">
            brāhmaṇeṣu śuciṣmatsu vratacāriṣu bhikṣuṣu <br />
            nirbhayeṣu vasiṣyāmi lakṣmīs tvaṃ śṛṇu te sthitim //
             <span class="ref">BrP_137.22</span></p>
         
         
         <p id="BrP_137.23">
            rājavartiṣu pāpeṣu niṣṭhureṣu khaleṣu ca <br />
            piśuneṣu ca lubdheṣu vikṛteṣu śaṭheṣu ca //
             <span class="ref">BrP_137.23</span></p>
         
         
         <p id="BrP_137.24">
            anāryeṣu kṛtaghneṣu dharmaghātiṣu sarvadā <br />
            mitradrohiṣv aniṣṭeṣu bhagnacitteṣu vartase //
             <span class="ref">BrP_137.24</span></p>
         
         brahmovāca
         
         
         <p id="BrP_137.25">
            evaṃ vivadamāne te jagmatur mām ubhe api <br />
            tayor vākyam upaśrutya mayokte te ubhe api //
             <span class="ref">BrP_137.25</span></p>
         
         
         <p id="BrP_137.26">
            mattaḥ pūrvatarā pṛthvī āpaḥ pūrvatarās tataḥ <br />
            strīṇāṃ vivādaṃ tā eva striyo jānanti netare //
             <span class="ref">BrP_137.26</span></p>
         
         
         <p id="BrP_137.27">
            viśeṣataḥ punas tābhyaḥ kamaṇḍalubhavāś ca yāḥ <br />
            tatrāpi gautamī devī niścayaṃ kathayiṣyati //
             <span class="ref">BrP_137.27</span></p>
         
         
         <p id="BrP_137.28">
            saiva sarvārtisaṃhartrī saiva saṃdehakartarī <br />
            te madvākyād bhuvaṃ gatvā bhūmyā ca sahite api //
             <span class="ref">BrP_137.28</span></p>
         
         
         <p id="BrP_137.29">
            adbhiś ca sahitāḥ sarvā gautamīṃ yayur āpagām <br />
            bhūmir āpas tayor vākyaṃ gautamyai kramaśaḥ sphuṭam //
             <span class="ref">BrP_137.29</span></p>
         
         
         <p id="BrP_137.30">
            sarvaṃ nivedayām āsur yathāvṛttaṃ praṇamya tām <br />
            daridrāyāś ca lakṣmyāś ca vākyaṃ madhyasthavat tadā //
             <span class="ref">BrP_137.30</span></p>
         
         
         <p id="BrP_137.31">
            śṛṇvatsu lokapāleṣu śṛṇvatyāṃ bhuvi nārada <br />
            śṛṇvatīṣv apsu sā gaṅgā daridrāṃ vākyam abravīt <br />
            saṃpraśasya tathā lakṣmīṃ gautamī vākyam abravīt //
             <span class="ref">BrP_137.31</span></p>
         
         gautamy uvāca
         
         
         <p id="BrP_137.32">
            brahmaśrīś ca tapaḥśrīś ca yajñaśrīḥ kīrtisaṃjñitā <br />
            dhanaśrīś ca yaśaśrīś ca vidyā prajñā sarasvatī //
             <span class="ref">BrP_137.32</span></p>
         
         
         <p id="BrP_137.33">
            bhuktiśrīś cātha muktiś ca smṛtir lajjā dhṛtiḥ kṣamā <br />
            siddhis tuṣṭis tathā puṣṭiḥ śāntir āpas tathā mahī //
             <span class="ref">BrP_137.33</span></p>
         
         
         <p id="BrP_137.34">
            ahaṃśaktir athauṣadhyaḥ śrutiḥ śuddhir vibhāvarī <br />
            dyaur jyotsnā āśiṣaḥ svastir vyāptir māyā uṣā śivā //
             <span class="ref">BrP_137.34</span></p>
         
         
         <p id="BrP_137.35">
            yat kiṃcid vidyate loke lakṣmyā vyāptaṃ carācaram <br />
            brāhmaṇeṣv atha dhīreṣu kṣamāvatsv atha sādhuṣu //
             <span class="ref">BrP_137.35</span></p>
         
         
         <p id="BrP_137.36">
            vidyāyukteṣu cānyeṣu bhuktimuktyanusāriṣu <br />
            yad yad ramyaṃ sundaraṃ vā tat tal lakṣmīvijṛmbhitam //
             <span class="ref">BrP_137.36</span></p>
         
         
         <p id="BrP_137.37">
            kim atra bahunoktena sarvaṃ lakṣmīmayaṃ jagat <br />
            yasmin kasmiṃś ca yat kiṃcid utkṛṣṭaṃ paridṛśyate //
             <span class="ref">BrP_137.37</span></p>
         
         
         <p id="BrP_137.38">
            lakṣmīmayaṃ tu tat sarvaṃ tayā hīnaṃ na kiṃcana <br />
            atremāṃ sundarīṃ devīṃ spardhayantī na lajjase //
             <span class="ref">BrP_137.38</span></p>
         
         
         <p id="BrP_137.39">
            gaccha gaccheti tāṃ gaṅgā daridrāṃ vākyam abravīt <br />
            tataḥ prabhṛti gaṅgāmbho daridrāvairakāry abhūt //
             <span class="ref">BrP_137.39</span></p>
         
         
         <p id="BrP_137.40">
            tāvad daridrābhibhavo gaṅgā yāvan na sevyate <br />
            tataḥ prabhṛti tat tīrtham alakṣmīnāśanaṃ śubham //
             <span class="ref">BrP_137.40</span></p>
         
         
         <p id="BrP_137.41">
            tatra snānena dānena lakṣmīvān puṇyavān bhavet <br />
            tīrthānāṃ ṣaṭ sahasrāṇi tasmiṃs tīrthe mahāmate <br />
            devarṣimunijuṣṭānāṃ sarvasiddhipradāyinām //
             <span class="ref">BrP_137.41</span></p>
         
         brahmovāca
         
         
         <p id="BrP_138.1">
            bhānutīrtham iti khyātaṃ sarvasiddhikaraṃ nṛṇām <br />
            tatredaṃ vṛttam ākhyāsye mahāpātakanāśanam //
             <span class="ref">BrP_138.1</span></p>
         
         
         <p id="BrP_138.2">
            śaryātir iti vikhyāto rājā paramadhārmikaḥ <br />
            tasya bhāryā sthaviṣṭheti rūpeṇāpratimā bhuvi //
             <span class="ref">BrP_138.2</span></p>
         
         
         <p id="BrP_138.3">
            madhucchandā iti khyāto vaiśvāmitro dvijottamaḥ <br />
            purodhās tasya nṛpater brahmarṣiḥ śamināṃ prabhuḥ //
             <span class="ref">BrP_138.3</span></p>
         
         
         <p id="BrP_138.4">
            diśo vijetuṃ sa jagāma rājā <br />purodhasā tena nṛpapravīraḥ<br />
            purodhasaṃ prāha mahānubhāvaṃ <br />jitvā diśaś cādhvani saṃniviṣṭaḥ
             <span class="ref">BrP_138.4</span></p>
         
         
         <p id="BrP_138.5">
            papracchedaṃ kena khedaṃ gato 'si <br />hetuṃ vadasveti mahānubhāva<br />
            tvam eva rājye mama sarvamānyaḥ <br />samastavidyāniravadyabodhaḥ
             <span class="ref">BrP_138.5</span></p>
         
         
         <p id="BrP_138.6">
            vidhūtapāpaḥ paritāpaśūnyaḥ <br />kim anyacetā iva lakṣyase tvam<br />
            jiteyam urvī vijitā narendrā <br />harṣasya hetau mahatīha jāte
             <span class="ref">BrP_138.6</span></p>
         
         
         <p id="BrP_138.7">
            kiṃ tvaṃ kṛśo me vada satyam eva <br />dvijātivaryātimahānubhāva<br />
            saṃbodhya śaryātim uvāca vipraś <br />chandomadhuḥ premamayīṃ priyoktim
             <span class="ref">BrP_138.7</span></p>
         
         madhucchandā uvāca
         
         
         <p id="BrP_138.8">
            śṛṇu bhūpāla madvākyaṃ bhāryayā yad udīritam <br />
            sthite yāme vayaṃ yāmo yāminī cārdhagāminī //
             <span class="ref">BrP_138.8</span></p>
         
         
         <p id="BrP_138.9">
            svāminī cāsya dehasya kāminī māṃ pratīkṣate <br />
            smṛtvā tat kāminīvākyaṃ śoṣaṃ yāti kalevaram <br />
            vikāre smarasaṃjāte jīvātur nalinānanā //
             <span class="ref">BrP_138.9</span></p>
         
         brahmovāca
         
         
         <p id="BrP_138.10">
            vihasya cābravīd rājā purodhasam ariṃdamaḥ //
             <span class="ref">BrP_138.10</span></p>
         
         rājovāca
         
         
         <p id="BrP_138.11">
            tvaṃ gurur mama mitraṃ ca kim ātmānaṃ viḍambase <br />
            kim anena mahāprājña mama vākyena mānada <br />
            kṣaṇavidhvaṃsini sukhe kā nāmāsthā mahātmanām //
             <span class="ref">BrP_138.11</span></p>
         
         brahmovāca
         
         
         <p id="BrP_138.12">
            etad ākarṇya matimān madhucchandā vaco 'bravīt //
             <span class="ref">BrP_138.12</span></p>
         
         madhucchandā uvāca
         
         
         <p id="BrP_138.13">
            yatrānukūlyaṃ daṃpatyos trivargas tatra vardhate <br />
            na cedaṃ dūṣaṇaṃ rājan bhūṣaṇaṃ cātimanyatām //
             <span class="ref">BrP_138.13</span></p>
         
         brahmovāca
         
         
         <p id="BrP_138.14">
            ājagāma svakaṃ deśaṃ mahatyā senayā vṛtaḥ <br />
            parīkṣārthaṃ ca tatprema puryāṃ vārttām adīdiśat //
             <span class="ref">BrP_138.14</span></p>
         
         
         <p id="BrP_138.15">
            diśo vijetuṃ śaryātau yāte rākṣasapuṃgavaḥ <br />
            hatvā rasātalaṃ yāto rājānaṃ sapurodhasam //
             <span class="ref">BrP_138.15</span></p>
         
         
         <p id="BrP_138.16">
            rājño bhāryā niścayāya pravṛttā munisattama <br />
            vārttāṃ śrutvā dūtamukhān madhucchandaḥpriyā punaḥ //
             <span class="ref">BrP_138.16</span></p>
         
         
         <p id="BrP_138.17">
            tadaivābhūd gataprāṇā tad vicitram ivābhavat <br />
            tasyā vṛttaṃ tu te dṛṣṭvā dūtā rājñe nyavedayan //
             <span class="ref">BrP_138.17</span></p>
         
         
         <p id="BrP_138.18">
            yat kṛtaṃ rājapatnībhiḥ priyayā ca purodhasaḥ <br />
            vismito duḥkhito rājā punar dūtān abhāṣata //
             <span class="ref">BrP_138.18</span></p>
         
         rājovāca
         
         
         <p id="BrP_138.19">
            śīghraṃ gacchantu he dūtā brāhmaṇyā yat kalevaram <br />
            rakṣantu vārttāṃ kuruta rājāgantā purodhasā //
             <span class="ref">BrP_138.19</span></p>
         
         brahmovāca
         
         
         <p id="BrP_138.20">
            iti cintāture rājñi vāg uvācāśarīriṇī //
             <span class="ref">BrP_138.20</span></p>
         
         ākāśavāg uvāca
         
         
         <p id="BrP_138.21">
            vidhāsyaty akhilaṃ gaṅgā rājaṃs tava samīhitam <br />
            sarvābhiṣaṅgaśamanī pāvanī bhuvi gautamī //
             <span class="ref">BrP_138.21</span></p>
         
         brahmovāca
         
         
         <p id="BrP_138.22">
            etac chrutvā sa śaryātir gautamītaṭam āśritaḥ <br />
            brāhmaṇebhyo dhanaṃ dattvā tarpayitvā pitṝn dvijān //
             <span class="ref">BrP_138.22</span></p>
         
         
         <p id="BrP_138.23">
            purohitaṃ dvijaśreṣṭhaṃ preṣayitvā dhanānvitam <br />
            anyatra tīrthe sārtheṣu dānaṃ dehi prayatnataḥ //
             <span class="ref">BrP_138.23</span></p>
         
         
         <p id="BrP_138.24">
            etat sarvaṃ na jānāti rājñaḥ kṛtyaṃ purohitaḥ <br />
            gate tasmin gurau rājā vaiśvāmitre mahātmani //
             <span class="ref">BrP_138.24</span></p>
         
         
         <p id="BrP_138.25">
            sarvaṃ balaṃ preṣayitvā gaṅgātīre 'gnim āviśat <br />
            ity uktvā sa tu rājendro gaṅgāṃ bhānuṃ surān api //
             <span class="ref">BrP_138.25</span></p>
         
         
         <p id="BrP_138.26">
            yadi dattaṃ yadi hutaṃ yadi trātā prajā mayā <br />
            tena satyena sā sādhvī mamāyuṣyeṇa jīvatu //
             <span class="ref">BrP_138.26</span></p>
         
         
         <p id="BrP_138.27">
            ity uktvāgnau praviṣṭe tu śaryātau nṛpasattame <br />
            tadaiva jīvitā bhāryā rājñas tasya purodhasaḥ //
             <span class="ref">BrP_138.27</span></p>
         
         
         <p id="BrP_138.28">
            agnipraviṣṭaṃ rājānaṃ śrutvā vismayakāraṇam <br />
            pativratāṃ tathā bhāryāṃ mṛtāṃ jīvānvitāṃ punaḥ //
             <span class="ref">BrP_138.28</span></p>
         
         
         <p id="BrP_138.29">
            tadarthaṃ cāpi rājānaṃ tyaktātmānaṃ viśeṣataḥ <br />
            ātmanaś ca punaḥ kṛtyam asmaran nṛpater guruḥ //
             <span class="ref">BrP_138.29</span></p>
         
         
         <p id="BrP_138.30">
            aham apy agnim āvekṣya uta yāsye priyāntikam <br />
            athaveha tapas tapsye tato niścayavān dvijaḥ //
             <span class="ref">BrP_138.30</span></p>
         
         
         <p id="BrP_138.31">
            etad evātmanaḥ kṛtyaṃ manye sukṛtam eva ca <br />
            jīvayāmi ca rājānaṃ tato yāmi priyāṃ punaḥ //
             <span class="ref">BrP_138.31</span></p>
         
         
         <p id="BrP_138.32">
            etad eva śubhaṃ me syāt tatas tuṣṭāva bhāskaram <br />
            na hy anyaḥ kopi devo 'sti sarvābhīṣṭaprado raveḥ //
             <span class="ref">BrP_138.32</span></p>
         
         madhucchandā uvāca
         
         
         <p id="BrP_138.33">
            namo 'stu tasmai sūryāya muktaye 'mitatejase <br />
            chandomayāya devāya oṃkārārthāya te namaḥ //
             <span class="ref">BrP_138.33</span></p>
         
         
         <p id="BrP_138.34">
            virūpāya surūpāya triguṇāya trimūrtaye <br />
            sthityutpattivināśānāṃ hetave prabhaviṣṇave //
             <span class="ref">BrP_138.34</span></p>
         
         brahmovāca
         
         
         <p id="BrP_138.35">
            tataḥ prasannaḥ sūryo 'bhūd varayasvety abhāṣata //
             <span class="ref">BrP_138.35</span></p>
         
         madhucchandā uvāca
         
         
         <p id="BrP_138.36">
            rājānaṃ dehi deveśa bhāryāṃ ca priyavādinīm <br />
            ātmanaś ca śubhān putrān rājñaś caiva śubhān varān //
             <span class="ref">BrP_138.36</span></p>
         
         brahmovāca
         
         
         <p id="BrP_138.37">
            tataḥ prādāj jagannāthaḥ śaryātiṃ ratnabhūṣitam <br />
            tāṃ ca bhāryāṃ varān anyān sarvaṃ kṣemamayaṃ tathā //
             <span class="ref">BrP_138.37</span></p>
         
         
         <p id="BrP_138.38">
            tato yātaḥ priyāviṣṭaḥ prītena ca purodhasā <br />
            yayau sukhī svakaṃ deśaṃ tat tu tīrthaṃ śubhaṃ smṛtam //
             <span class="ref">BrP_138.38</span></p>
         
         
         <p id="BrP_138.39">
            tatra trīṇi sahasrāṇi tīrthāni guṇavanti ca <br />
            tataḥ prabhṛti tat tīrthaṃ bhānutīrtham udāhṛtam //
             <span class="ref">BrP_138.39</span></p>
         
         
         <p id="BrP_138.40">
            mṛtasaṃjīvanaṃ caiva śāryātaṃ ceti viśrutam <br />
            mādhucchandasamākhyātaṃ smaraṇāt pāpanun mune //
             <span class="ref">BrP_138.40</span></p>
         
         
         <p id="BrP_138.41">
            teṣu snānaṃ ca dānaṃ ca sarvakratuphalapradam <br />
            mṛtasaṃjīvanaṃ tat syād āyurārogyavardhanam //
             <span class="ref">BrP_138.41</span></p>
         
         brahmovāca
         
         
         <p id="BrP_139.1">
            khaḍgatīrtham iti khyātaṃ gautamyā uttare taṭe <br />
            tatra snānena dānena muktibhāgī bhaven naraḥ //
             <span class="ref">BrP_139.1</span></p>
         
         
         <p id="BrP_139.2">
            tatra vṛttaṃ pravakṣyāmi śṛṇu nārada yatnataḥ <br />
            pailūṣa iti vikhyātaḥ kavaṣasya suto dvijaḥ //
             <span class="ref">BrP_139.2</span></p>
         
         
         <p id="BrP_139.3">
            kuṭumbabhārāt parito hy arthārthī paridhāvati <br />
            na kimapy āsasādāsau tato vairāgyam āsthitaḥ //
             <span class="ref">BrP_139.3</span></p>
         
         
         <p id="BrP_139.4">
            atyantavimukhe daive vyarthībhūte tu pauruṣe <br />
            na vairāgyād anyad asti paṇḍitasyāvalambanam //
             <span class="ref">BrP_139.4</span></p>
         
         
         <p id="BrP_139.5">
            iti saṃcintayām āsa tadāsau niḥśvasan muhuḥ <br />
            kramāgataṃ dhanaṃ nāsti poṣyāś ca bahavo mama //
             <span class="ref">BrP_139.5</span></p>
         
         
         <p id="BrP_139.6">
            mānī cātmā na kaṣṭārho hā dhig durdaivaceṣṭitam <br />
            sa kadācid vṛttiyuto vṛttibhiḥ parivartayan //
             <span class="ref">BrP_139.6</span></p>
         
         
         <p id="BrP_139.7">
            na lebhe tad dhanaṃ vṛtter virāgam agamat tadā <br />
            sevā niṣiddhā yā kācid gahanā duṣkaraṃ tapaḥ //
             <span class="ref">BrP_139.7</span></p>
         
         
         <p id="BrP_139.8">
            balād ākarṣatīyaṃ māṃ tṛṣṇā sarvatra duṣkṛte <br />
            tvayāpakṛtam ajñānāt tasmāt tṛṣṇe namo 'stu te //
             <span class="ref">BrP_139.8</span></p>
         
         
         <p id="BrP_139.9">
            evaṃ vicintya medhāvī tṛṣṇāchedāya kiṃ bhavet <br />
            ity ālocya sa pailūṣaḥ pitaraṃ vākyam abravīt //
             <span class="ref">BrP_139.9</span></p>
         
         pailūṣa uvāca
         
         
         <p id="BrP_139.10">
            jñānāsinā krodhalobhau saṃsṛtiṃ cātidustarām <br />
            chedmīmāṃ kena he tāta tam upāyaṃ vada prabho //
             <span class="ref">BrP_139.10</span></p>
         
         kavaṣa uvāca
         
         
         <p id="BrP_139.11">
            īśvarāj jñānam anvicched ity eṣā vaidikī śrutiḥ <br />
            tasmād ārādhayeśānaṃ tato jñānam avāpsyasi //
             <span class="ref">BrP_139.11</span></p>
         
         brahmovāca
         
         
         <p id="BrP_139.12">
            tathety uktvā sa pailūṣo jñānāyeśvaram ārcayat <br />
            tatas tuṣṭo maheśāno jñānaṃ prādād dvijātaye <br />
            prāptajñāno mahābuddhir gāthāḥ provāca muktidāḥ //
             <span class="ref">BrP_139.12</span></p>
         
         pailūṣa uvāca
         
         
         <p id="BrP_139.13">
            krodhas tu prathamaṃ śatrur niṣphalo dehanāśanaḥ <br />
            jñānakhaḍgena taṃ chittvā paramaṃ sukham āpnuyāt //
             <span class="ref">BrP_139.13</span></p>
         
         
         <p id="BrP_139.14">
            tṛṣṇā bahuvidhā māyā bandhanī pāpakāriṇī <br />
            chittvaitāṃ jñānakhaḍgena sukhaṃ tiṣṭhati mānavaḥ //
             <span class="ref">BrP_139.14</span></p>
         
         
         <p id="BrP_139.15">
            saṅgas tu paramo 'dharmo devādīnām iti śrutiḥ <br />
            asaṅgasyātmano hy asya saṅgo 'yaṃ paramo ripuḥ //
             <span class="ref">BrP_139.15</span></p>
         
         
         <p id="BrP_139.16">
            chittvainaṃ jñānakhaḍgena śivaikatvam avāpnuyāt <br />
            saṃśayaḥ paramo nāśo dharmārthānāṃ vināśakṛt //
             <span class="ref">BrP_139.16</span></p>
         
         
         <p id="BrP_139.17">
            chittvainaṃ saṃśayaṃ jantuḥ paramepsitam āpnuyāt <br />
            piśācīva viśaty āśā nirdahaty akhilaṃ sukham <br />
            pūrṇāhantāsinā chittvā jīvan muktim avāpnuyāt //
             <span class="ref">BrP_139.17</span></p>
         
         brahmovāca
         
         
         <p id="BrP_139.18">
            tato jñānam avāpyāsau gaṅgātīraṃ samāśritaḥ <br />
            jñānakhaḍgena nirmohas tato muktim avāpa saḥ //
             <span class="ref">BrP_139.18</span></p>
         
         
         <p id="BrP_139.19">
            tataḥ prabhṛti tat tīrthaṃ khaḍgatīrtham iti smṛtam <br />
            jñānatīrthaṃ ca kavaṣaṃ pailūṣaṃ sarvakāmadam //
             <span class="ref">BrP_139.19</span></p>
         
         
         <p id="BrP_139.20">
            ityādiṣaṭsahasrāṇi tīrthāny āhur maharṣayaḥ <br />
            aśeṣapāpatāpaughaharāṇīṣṭapradāni ca //
             <span class="ref">BrP_139.20</span></p>
         
         brahmovāca
         
         
         <p id="BrP_140.1">
            ātreyam iti vikhyātam anvindraṃ tīrtham uttamam <br />
            tasya prabhāvaṃ vakṣyāmi bhraṣṭarājyapradāyakam //
             <span class="ref">BrP_140.1</span></p>
         
         
         <p id="BrP_140.2">
            gautamyā uttare tīra ātreyo bhagavān ṛṣiḥ <br />
            anvārebhe 'tha sattrāṇi ṛtvigbhir munibhir vṛtaḥ //
             <span class="ref">BrP_140.2</span></p>
         
         
         <p id="BrP_140.3">
            tasya hotābhavat tv agnir havyavāhana eva ca <br />
            evaṃ sattre tu saṃpūrṇa iṣṭiṃ māheśvarīṃ punaḥ //
             <span class="ref">BrP_140.3</span></p>
         
         
         <p id="BrP_140.4">
            kṛtvaiśvaryam agād vipraḥ sarvatra gatim eva ca <br />
            indrasya bhavanaṃ ramyaṃ svargalokaṃ rasātalam //
             <span class="ref">BrP_140.4</span></p>
         
         
         <p id="BrP_140.5">
            svecchayā yāti viprendraḥ prabhāvāt tapasaḥ śubhāt <br />
            sa kadācid divaṃ gatvā indralokam agāt punaḥ //
             <span class="ref">BrP_140.5</span></p>
         
         
         <p id="BrP_140.6">
            tatrāpaśyat sahasrākṣaṃ suraiḥ parivṛtaṃ śubhaiḥ <br />
            stūyamānaṃ siddhasādhyaiḥ prekṣantaṃ nṛtyam uttamam <br />
            śṛṇvānaṃ madhuraṃ gītam apsarobhiś ca vījitam //
             <span class="ref">BrP_140.6</span></p>
         
         
         <p id="BrP_140.7">
            upopaviṣṭaiḥ suranāyakais taiḥ <br />saṃpūjyamānaṃ mahadāsanastham<br />
            jayantam aṅke vinidhāya sūnuṃ <br />śacyā yutaṃ prāptaratiṃ mahiṣṭham
             <span class="ref">BrP_140.7</span></p>
         
         
         <p id="BrP_140.8">
            satāṃ śaraṇyaṃ varadaṃ mahendraṃ <br />samīkṣya viprādhipatir mahātmā<br />
            vimohito 'sau munir indralakṣmyā <br />samīhayām āsa tad indrarājyam
             <span class="ref">BrP_140.8</span></p>
         
         
         <p id="BrP_140.9">
            saṃpūjito devagaṇair yathāvat <br />svam āśramaṃ vai punar ājagāma<br />
            samīkṣya tāṃ śakrapurīṃ suramyāṃ <br />ratnair yutāṃ puṇyaguṇaiḥ supūrṇām
             <span class="ref">BrP_140.9</span></p>
         
         
         <p id="BrP_140.10">
            svam āśramaṃ niṣprabhahemavarjyaṃ <br />samīkṣya vipro viramaṃ jagāma<br />
            samīhamānaḥ surarājyam āśu <br />priyāṃ tadovāca mahātriputraḥ
             <span class="ref">BrP_140.10</span></p>
         
         ātreya uvāca
         
         
         <p id="BrP_140.11">
            bhoktuṃ na śakto 'smi phalāni mūlāny <br />anuttamāny apy atisaṃskṛtāni<br />
            smṛtvāmṛtaṃ puṇyatamaṃ ca tatra <br />bhakṣyaṃ ca bhojyaṃ ca varāsanāni
             <span class="ref">BrP_140.11</span></p>
         
         stutiṃ ca dānaṃ ca sabhāṃ śubhāṃ ca BrP_140.11e
         astraṃ ca vāsāṃsi purīṃ vanāni BrP_140.11f
         brahmovāca
         
         tato mahātmā tapasaḥ prabhāvāt BrP_140.12a
         tvaṣṭāram āhūya vaco babhāṣe BrP_140.12b
         ātreya uvāca
         
         
         <p id="BrP_140.13">
            iccheyam indratvam ahaṃ mahātman <br />kuruṣva śīghraṃ padam aindram atra<br />
            brūṣe 'nyathā cen madudīritaṃ tvaṃ <br />bhasmīkaromy eva na saṃśayo 'tra
             <span class="ref">BrP_140.13</span></p>
         
         brahmovāca
         
         
         <p id="BrP_140.14">
            tadatrivākyāt tvaritaḥ prajānāṃ <br />sraṣṭā vibhur viśvakarmā tadaiva<br />
            cakāra meruṃ ca purīṃ surāṇāṃ <br />kalpadrumān kalpalatāṃ ca dhenum
             <span class="ref">BrP_140.14</span></p>
         
         
         <p id="BrP_140.15">
            cakāra vajrādivibhūṣitāni <br />gṛhāṇi śubhrāṇy aticitritāni<br />
            cakāra sarvāvayavānavadyāṃ <br />śacīṃ smarasyeva vihāraśālām
             <span class="ref">BrP_140.15</span></p>
         
         
         <p id="BrP_140.16">
            sabhāṃ sudharmāṇam aho kṣaṇena <br />tathā cakārāpsaraso manojñāḥ<br />
            cakāra coccaiḥśravasaṃ gajaṃ ca <br />vajrādi cāstrāṇi surān aśeṣān
             <span class="ref">BrP_140.16</span></p>
         
         
         <p id="BrP_140.17">
            nivāryamāṇaḥ priyayātriputraḥ <br />śacīsamām ātmavadhūṃ cakāra<br />
            tadātriputro 'trimukhaiḥ sameto <br />vajrādirūpaṃ ca cakāra cāstram
             <span class="ref">BrP_140.17</span></p>
         
         
         <p id="BrP_140.18">
            nṛtyādi gītādi ca sarvam eva <br />cakāra śakrasya pure ca dṛṣṭam<br />
            tat sarvam āsādya tadā munīndraḥ <br />prahṛṣṭacetāḥ sutarāṃ babhūva
             <span class="ref">BrP_140.18</span></p>
         
         
         <p id="BrP_140.19">
            āpātaramyeṣv api kasya nāma <br />bhavaty apekṣā nahi gocareṣu<br />
            śrutvā ca daityā danujāḥ sametā <br />rakṣāṃsi kopena yutāni sadyaḥ
             <span class="ref">BrP_140.19</span></p>
         
         
         <p id="BrP_140.20">
            svargaṃ parityajya kuto harir bhuvaṃ <br />samāgato nv eṣa mithaḥ sukhāya<br />
            tasmād vayaṃ yāma ito nu yoddhuṃ <br />vṛtrasya hantāram adīrghasattram
             <span class="ref">BrP_140.20</span></p>
         
         
         <p id="BrP_140.21">
            tataḥ samāgatya tadātriputraṃ <br />saṃveṣṭayām āsur athāsurās te<br />
            saṃveṣṭayitvā puram atriputra <br />kṛtaṃ tathā cendrapurābhidhānam
             <span class="ref">BrP_140.21</span></p>
         
         tair vadhyamānaḥ śastrapātair mahadbhis BrP_140.21e
         tato bhīto vākyam idaṃ jagāda BrP_140.21f
         ātreya uvāca
         
         
         <p id="BrP_140.22">
            yo jāta eva prathamo manasvān <br />devo devān kratunā paryabhūṣat<br />
            yasya śuṣmād rodasī abhyasetāṃ <br />nṛmṇasya mahnā sa janāsa indraḥ
             <span class="ref">BrP_140.22</span></p>
         
         brahmovāca
         
         ityādisūktena ripūn uvāca BrP_140.23a
         hariṃ ca tuṣṭāva tadātriputraḥ BrP_140.23b
         ātreya uvāca
         
         
         <p id="BrP_140.24">
            nāhaṃ harir naiva śacī madīyā <br />neyaṃ purī naiva vanaṃ tad aindram<br />
            sa eva cendro vṛtrahantā sa vajrī <br />sahasrākṣo gotrabhid vajrabāhuḥ
             <span class="ref">BrP_140.24</span></p>
         
         
         <p id="BrP_140.25">
            ahaṃ tu vipro vedavid brahmavṛndaiḥ <br />samāviṣṭo gautamītīrasaṃsthaḥ<br />
            yatrāyatyāṃ nādya vā saukhyahetus <br />tac cākārṣaṃ karma durdaivayogāt
             <span class="ref">BrP_140.25</span></p>
         
         asurā ūcuḥ
         
         
         <p id="BrP_140.26">
            saṃharasvedam ātreya yad indrasya viḍambanam <br />
            kṣemas te bhavitā satyaṃ nānyathā munisattama //
             <span class="ref">BrP_140.26</span></p>
         
         brahmovāca
         
         
         <p id="BrP_140.27">
            tadātreyo 'bravīd vākyaṃ yathā vakṣyanti mām iha <br />
            karomy eva mahābhāgāḥ satyenāgniṃ samālabhe //
             <span class="ref">BrP_140.27</span></p>
         
         
         <p id="BrP_140.28">
            evam uktvā sa daiteyāṃs tvaṣṭāraṃ punar abravīt //
             <span class="ref">BrP_140.28</span></p>
         
         ātreya uvāca
         
         
         <p id="BrP_140.29">
            yat kṛtaṃ tv atra matprītyāai aindraṃ tvaṣṭaḥ padaṃ tvayā <br />
            saṃharasva punaḥ śīghraṃ rakṣa māṃ brāhmaṇaṃ munim //
             <span class="ref">BrP_140.29</span></p>
         
         
         <p id="BrP_140.30">
            punar dehi padaṃ mahyam āśramaṃ mṛgapakṣiṇaḥ <br />
            vṛkṣāṃś ca vāri yatrāsīn na me divyaiḥ prayojanam <br />
            sarvam akramam āyātaṃ na sukhāya manīṣiṇām //
             <span class="ref">BrP_140.30</span></p>
         
         brahmovāca
         
         
         <p id="BrP_140.31">
            tathety uktvā prajānāthas tvaṣṭā saṃhṛtavāṃs tadā <br />
            daityāś ca jagmuḥ svasthānaṃ kṛtvā deśam akaṇṭakam //
             <span class="ref">BrP_140.31</span></p>
         
         
         <p id="BrP_140.32">
            tvaṣṭā cāpi yayau sthānaṃ svakaṃ saṃprahasann iva <br />
            ātreyo 'pi tadā śiṣyaiḥ saṃvṛtaḥ saha bhāryayā //
             <span class="ref">BrP_140.32</span></p>
         
         
         <p id="BrP_140.33">
            gautamītīram āśritya taponiṣṭho 'khilair vṛtaḥ <br />
            vartamāne mahāyajñe lajjito vākyam abravīt //
             <span class="ref">BrP_140.33</span></p>
         
         ātreya uvāca
         
         
         <p id="BrP_140.34">
            aho mohasya mahimā mamāpi bhrāntacittatā <br />
            kiṃ mahendrapadaṃ labdhaṃ kiṃ mayātra purā kṛtam //
             <span class="ref">BrP_140.34</span></p>
         
         brahmovāca
         
         
         <p id="BrP_140.35">
            evaṃ vadantam ātreyaṃ lajjitaṃ prābruvan surāḥ //
             <span class="ref">BrP_140.35</span></p>
         
         surā ūcuḥ
         
         
         <p id="BrP_140.36">
            lajjāṃ jahi mahābāho bhavitā khyātir uttamā <br />
            ātreyatīrthe ye snānaṃ prāṇinaḥ kuryur añjasā //
             <span class="ref">BrP_140.36</span></p>
         
         
         <p id="BrP_140.37">
            indrās te bhavitāro vai smaraṇāt sukhabhāginaḥ <br />
            tatra pañca sahasrāṇi tīrthāny āhur manīṣiṇaḥ //
             <span class="ref">BrP_140.37</span></p>
         
         
         <p id="BrP_140.38">
            anvindrātreyadaiteyanāmabhiḥ kīrtitāni ca <br />
            teṣu snānaṃ ca dānaṃ ca sarvam akṣayapuṇyadam //
             <span class="ref">BrP_140.38</span></p>
         
         brahmovāca
         
         
         <p id="BrP_140.39">
            ity uktvā vibudhā yātāḥ saṃtuṣṭaś cābhavan muniḥ //
             <span class="ref">BrP_140.39</span></p>
         
         brahmovāca
         
         
         <p id="BrP_141.1">
            kapilāsaṃgamaṃ nāma tīrthaṃ trailokyaviśrutam <br />
            tatra nārada vakṣyāmi kathāṃ puṇyām anuttamām //
             <span class="ref">BrP_141.1</span></p>
         
         
         <p id="BrP_141.2">
            kapilo nāma tattvajño munir āsīn mahāyaśāḥ <br />
            krūraś cāpi prasannaś ca tapovrataparāyaṇaḥ //
             <span class="ref">BrP_141.2</span></p>
         
         
         <p id="BrP_141.3">
            tapasyantaṃ muniśreṣṭhaṃ gautamītīram āśritam <br />
            tam āgatya mahātmānaṃ vāmadevādayo 'bruvan //
             <span class="ref">BrP_141.3</span></p>
         
         
         <p id="BrP_141.4">
            hatvā venaṃ brahmaśāpair naṣṭadharme tv arājake <br />
            kapilaṃ siddham ācāryam ūcur munigaṇās tadā //
             <span class="ref">BrP_141.4</span></p>
         
         munigaṇā ūcuḥ
         
         
         <p id="BrP_141.5">
            gate vede gate dharme kiṃ kartavyaṃ munīśvara //
             <span class="ref">BrP_141.5</span></p>
         
         brahmovāca
         
         
         <p id="BrP_141.6">
            tato 'bravīn munir dhyātvā kapilas tv āgatān munīn //
             <span class="ref">BrP_141.6</span></p>
         
         kapila uvāca
         
         
         <p id="BrP_141.7">
            venasyorur vimathyo 'bhūt tataḥ kaścid bhaviṣyati //
             <span class="ref">BrP_141.7</span></p>
         
         brahmovāca
         
         
         <p id="BrP_141.8">
            tathaiva cakrur munayo venasyoruṃ vimathya vai <br />
            tatrotpanno mahāpāpaḥ kṛṣṇo raudraparākramaḥ //
             <span class="ref">BrP_141.8</span></p>
         
         
         <p id="BrP_141.9">
            taṃ dṛṣṭvā munayo bhītā niṣīdasveti cābruvan <br />
            niṣādaḥ so 'bhavat tasmān niṣādāś cābhavaṃs tataḥ //
             <span class="ref">BrP_141.9</span></p>
         
         
         <p id="BrP_141.10">
            venabāhuṃ mamanthus te dakṣiṇaṃ dharmasaṃhitam <br />
            tataḥ pṛthusvaraś caiva sarvalakṣaṇalakṣitaḥ //
             <span class="ref">BrP_141.10</span></p>
         
         
         <p id="BrP_141.11">
            rājābhavat pṛthuḥ śrīmān brahmasāmarthyasaṃyutaḥ <br />
            tam āgatya surāḥ sarve abhinandya varāñ śubhān //
             <span class="ref">BrP_141.11</span></p>
         
         
         <p id="BrP_141.12">
            tasmai dadus tathāstrāṇi mantrāṇi guṇavanti ca <br />
            tato 'bruvan munigaṇās taṃ pṛthuṃ kapilena ca //
             <span class="ref">BrP_141.12</span></p>
         
         munaya ūcuḥ
         
         
         <p id="BrP_141.13">
            āhāraṃ dehi jīvebhyo bhuvā grastauṣadhīr api //
             <span class="ref">BrP_141.13</span></p>
         
         brahmovāca
         
         
         <p id="BrP_141.14">
            tataḥ sa dhanur ādāya bhuvam āha nṛpottamaḥ //
             <span class="ref">BrP_141.14</span></p>
         
         pṛthur uvāca
         
         
         <p id="BrP_141.15">
            oṣadhīr dehi yā grastāḥ prajānāṃ hitakāmyayā //
             <span class="ref">BrP_141.15</span></p>
         
         brahmovāca
         
         
         <p id="BrP_141.16">
            tam uvāca mahī bhītā pṛthuṃ taṃ pṛthulocanam //
             <span class="ref">BrP_141.16</span></p>
         
         mahy uvāca
         
         
         <p id="BrP_141.17">
            mayi jīrṇā mahauṣadhyaḥ kathaṃ dātum ahaṃ kṣamā //
             <span class="ref">BrP_141.17</span></p>
         
         brahmovāca
         
         
         <p id="BrP_141.18">
            tataḥ sakopo nṛpatis tām āha pṛthivīṃ punaḥ //
             <span class="ref">BrP_141.18</span></p>
         
         pṛthur uvāca
         
         
         <p id="BrP_141.19">
            no ced dadāsy adya tvāṃ vai hatvā dāsye mahauṣadhīḥ //
             <span class="ref">BrP_141.19</span></p>
         
         bhūmir uvāca
         
         
         <p id="BrP_141.20">
            kathaṃ haṃsi striyaṃ rājañ jñānī bhūtvā nṛpottama <br />
            vinā mayā kathaṃ cemāḥ prajāḥ saṃdhārayiṣyasi //
             <span class="ref">BrP_141.20</span></p>
         
         pṛthur uvāca
         
         
         <p id="BrP_141.21">
            yatropakāro 'nekānām ekanāśe bhaviṣyati <br />
            na doṣas tatra pṛthivi tapasā dhāraye prajāḥ //
             <span class="ref">BrP_141.21</span></p>
         
         
         <p id="BrP_141.22">
            na doṣam atra paśyāmi nācakṣe 'narthakaṃ vacaḥ <br />
            yasmin nipātite saukhyaṃ bahūnām upajāyate <br />
            munayas tadvadhaṃ prāhur aśvamedhaśatādhikam //
             <span class="ref">BrP_141.22</span></p>
         
         brahmovāca
         
         
         <p id="BrP_141.23">
            tato devāś ca ṛṣayaḥ sāntvayitvā nṛpottamam <br />
            mahīṃ ca mātaraṃ devīm ūcuḥ suragaṇās tadā //
             <span class="ref">BrP_141.23</span></p>
         
         devā ūcuḥ
         
         
         <p id="BrP_141.24">
            bhūme gorūpiṇī bhūtvā payorūpā mahauṣadhīḥ <br />
            dehi tvaṃ pṛthave rājñe tataḥ prīto bhaven nṛpaḥ <br />
            prajāsaṃrakṣaṇaṃ ca syāt tataḥ kṣemaṃ bhaviṣyati //
             <span class="ref">BrP_141.24</span></p>
         
         brahmovāca
         
         
         <p id="BrP_141.25">
            tato gorūpam āsthāya bhūmy āsīt kapilāntike <br />
            dudoha ca mahauṣadhyo rājā venakarodbhavaḥ //
             <span class="ref">BrP_141.25</span></p>
         
         
         <p id="BrP_141.26">
            yatra devāḥ sagandharvā ṛṣayaḥ kapilo muniḥ <br />
            mahīṃ gorūpam āpannāṃ narmadāyāṃ mahāmune //
             <span class="ref">BrP_141.26</span></p>
         
         
         <p id="BrP_141.27">
            sarasvatyāṃ bhāgīrathyāṃ godāvaryāṃ viśeṣataḥ <br />
            mahānadīṣu sarvāsu duduhe 'sau payo mahat //
             <span class="ref">BrP_141.27</span></p>
         
         
         <p id="BrP_141.28">
            sā duhyamānā pṛthunā puṇyatoyābhavan nadī <br />
            gautamyā saṃgatā cābhūt tad adbhutam ivābhavat //
             <span class="ref">BrP_141.28</span></p>
         
         
         <p id="BrP_141.29">
            tataḥ prabhṛti tat tīrthaṃ kapilāsaṃgamaṃ viduḥ <br />
            tatrāṣṭāśītiḥ pūjyāni sahasrāṇi mahāmate //
             <span class="ref">BrP_141.29</span></p>
         
         
         <p id="BrP_141.30">
            tīrthāny āhur munigaṇāḥ smaraṇād api nārada <br />
            pāvanāni jagaty asmiṃs tāni sarvāṇy anukramāt //
             <span class="ref">BrP_141.30</span></p>
         
         brahmovāca
         
         
         <p id="BrP_142.1">
            devasthānam iti khyātaṃ tīrthaṃ trailokyaviśrutam <br />
            tasya prabhāvaṃ vakṣyāmi śṛṇu yatnena nārada //
             <span class="ref">BrP_142.1</span></p>
         
         
         <p id="BrP_142.2">
            purā kṛtayugasyādau devadānavasaṃgare <br />
            pravṛtte vā siṃhiketi vikhyātā daityasundarī //
             <span class="ref">BrP_142.2</span></p>
         
         
         <p id="BrP_142.3">
            tasyāḥ putro mahādaityo rāhur nāma mahābalaḥ <br />
            amṛte tu samutpanne saiṃhikeye ca bhedite //
             <span class="ref">BrP_142.3</span></p>
         
         
         <p id="BrP_142.4">
            tasya putro mahādaityo meghahāsa iti śrutaḥ <br />
            pitaraṃ ghātitaṃ śrutvā tapas tepe 'tiduḥkhitaḥ //
             <span class="ref">BrP_142.4</span></p>
         
         
         <p id="BrP_142.5">
            tapasyantaṃ rāhusutaṃ gautamītīram āśritam <br />
            devāś ca ṛṣayaḥ sarve tam ūcur atibhītavat //
             <span class="ref">BrP_142.5</span></p>
         
         devarṣaya ūcuḥ
         
         
         <p id="BrP_142.6">
            tapo jahi mahābāho yat te manasi saṃsthitam <br />
            sarvaṃ bhavatu nāmedaṃ śivagaṅgāprasādataḥ <br />
            śivagaṅgāprasādena kiṃ nāmāsty atra durlabham //
             <span class="ref">BrP_142.6</span></p>
         
         meghahāsa uvāca
         
         
         <p id="BrP_142.7">
            paribhūtaḥ pitā pūjyo yuṣmābhir mama daivatam <br />
            tasyāpi mama cātyantaṃ prītiś ca kriyate yadi //
             <span class="ref">BrP_142.7</span></p>
         
         
         <p id="BrP_142.8">
            bhavadbhis tapaso 'smāc ca ahaṃ vairān nivartaye <br />
            vairaniryātanaṃ kāryaṃ putreṇa pitur ādarāt <br />
            prārthayante bhavantaś cet pūrṇās tan me manorathāḥ //
             <span class="ref">BrP_142.8</span></p>
         
         brahmovāca
         
         
         <p id="BrP_142.9">
            tataḥ suragaṇāḥ sarve rāhuṃ cakrur grahānugam <br />
            taṃ cāpi meghahāsaṃ te cakrū rākṣasapuṃgavam //
             <span class="ref">BrP_142.9</span></p>
         
         
         <p id="BrP_142.10">
            tato 'bhavad rāhusuto nairṛtādhipatiḥ prabhuḥ <br />
            punaś cāha surān daityo mama khyātir yathā bhavet //
             <span class="ref">BrP_142.10</span></p>
         
         
         <p id="BrP_142.11">
            tīrthasyāsya prabhāvaś ca dātavya iti me matiḥ <br />
            tathety uktvā dadur devāḥ sarvam eva manogatam //
             <span class="ref">BrP_142.11</span></p>
         
         
         <p id="BrP_142.12">
            daityeśvarasya devarṣe tannāmnā tīrtham ucyate <br />
            devā yato 'bhavan sarve tatra sthāne mahāmate //
             <span class="ref">BrP_142.12</span></p>
         
         
         <p id="BrP_142.13">
            devasthānaṃ tu tat tīrthaṃ devānām api durlabham <br />
            yatra deveśvaro devo devatīrthaṃ tataḥ smṛtam //
             <span class="ref">BrP_142.13</span></p>
         
         
         <p id="BrP_142.14">
            tatrāṣṭādaśa tīrthāni daityapūjyāni nārada <br />
            teṣu snānaṃ ca dānaṃ ca mahāpātakanāśanam //
             <span class="ref">BrP_142.14</span></p>
         
         brahmovāca
         
         
         <p id="BrP_143.1">
            siddhatīrtham iti khyātaṃ yatra siddheśvaro haraḥ <br />
            tasya prabhāvaṃ vakṣyāmi sarvasiddhikaraṃ nṛṇām //
             <span class="ref">BrP_143.1</span></p>
         
         
         <p id="BrP_143.2">
            pulastyavaṃśasaṃbhūto rāvaṇo lokarāvaṇaḥ <br />
            diśo vijitya sarvāś ca somalokam ajīgamat //
             <span class="ref">BrP_143.2</span></p>
         
         
         <p id="BrP_143.3">
            somena saha yotsyantaṃ daśāsyam aham abravam <br />
            mantraṃ dāsye nivartasva somayuddhād daśānana //
             <span class="ref">BrP_143.3</span></p>
         
         
         <p id="BrP_143.4">
            ity uktvāṣṭottaraṃ mantraṃ śatanāmabhir anvitam <br />
            śivasya rākṣasendrāya prādāṃ nārada śāntaye //
             <span class="ref">BrP_143.4</span></p>
         
         
         <p id="BrP_143.5">
            niḥśrīkāṇāṃ vipannānāṃ nānākleśajuṣāṃ nṛṇām <br />
            śaraṇaṃ śiva evātra saṃsāre 'nyo na kaścana //
             <span class="ref">BrP_143.5</span></p>
         
         
         <p id="BrP_143.6">
            tato nivṛttaḥ sa ha mantriyuktas <br />tat somalokāj jayam āpya rakṣaḥ<br />
            sa puṣpakārūḍhagatiḥ sagarvo <br />lokān punaḥ prāpa javād daśāsyaḥ
             <span class="ref">BrP_143.6</span></p>
         
         
         <p id="BrP_143.7">
            sa prekṣamāṇo devam antarikṣaṃ <br />bhuvaṃ ca nāgāṃś ca gajāṃś ca viprān<br />
            ālokayām āsa nagaṃ mahāntaṃ <br />kailāsam āvāsa umāpater yaḥ
             <span class="ref">BrP_143.7</span></p>
         
         dṛṣṭvā smayotphulladṛg adrirājaṃ BrP_143.8a
         sa mantriṇau rāvaṇa ity uvāca BrP_143.8b
         rāvaṇa uvāca
         
         
         <p id="BrP_143.9">
            ko vā girāv atra vasen mahātmā <br />giriṃ nayāmy enam athādhi bhūmeḥ<br />
            laṅkāgato 'yaṃ girir āśu śobhāṃ <br />laṅkāpi satyaṃ śriyam ātanoti
             <span class="ref">BrP_143.9</span></p>
         
         brahmovāca
         
         
         <p id="BrP_143.10">
            itthaṃ vaco rākṣasamantriṇau tau <br />niśamya rakṣodhipateś ca bhāvam<br />
            na yuktam ity ūcatur iṣṭabuddhyā <br />niśācaras tadvacanaṃ na mene
             <span class="ref">BrP_143.10</span></p>
         
         
         <p id="BrP_143.11">
            saṃsthāpya tat puṣpakam āśu rakṣaḥ <br />puplāva kailāsagireś ca mūle<br />
            hindolayām āsa giriṃ daśāsyo <br />jñātvā bhavaḥ kṛtyam idaṃ cakāra
             <span class="ref">BrP_143.11</span></p>
         
         
         <p id="BrP_143.12">
            jitvā digīśāṃś ca sagarvitasya <br />kailāsam āndolayataḥ surāreḥ<br />
            aṅguṣṭhakṛtyaiva rasātalādi <br />lokāṃś ca yātasya daśānanasya
             <span class="ref">BrP_143.12</span></p>
         
         
         <p id="BrP_143.13">
            ālūnakāyasya giraṃ niśamya <br />vihasya devyā saha dattam iṣṭam<br />
            tasmai prasannaḥ kupito 'pi śaṃbhur <br />ayuktadāteti na saṃśayo 'tra
             <span class="ref">BrP_143.13</span></p>
         
         
         <p id="BrP_143.14">
            tato 'yam āvāpya varān suvīro <br />bhavaprasādāt kusumaṃ jagāma<br />
            gacchan sa laṅkāṃ bhavapūjanāya <br />gaṅgām agāc chaṃbhujaṭāprasūtām
             <span class="ref">BrP_143.14</span></p>
         
         
         <p id="BrP_143.15">
            saṃpūjayitvā vividhaiś ca mantrair <br />gaṅgājalaiḥ śaṃbhum adīnasattvaḥ<br />
            asiṃ sa lebhe śaśikhaṇḍabhūṣāt <br />siddhiṃ ca sarvarddhim abhīpsitāṃ ca
             <span class="ref">BrP_143.15</span></p>
         
         
         <p id="BrP_143.16">
            maddattamantraṃ śaśirakṣaṇāya <br />sa sādhayām āsa bhavaṃ prapūjya<br />
            siddhe tu mantre punar eva laṅkām <br />ayāt sa rakṣodhipatiḥ sa tuṣṭaḥ
             <span class="ref">BrP_143.16</span></p>
         
         
         <p id="BrP_143.17">
            tataḥ prabhṛty etad atiprabhāvaṃ <br />tīrthaṃ mahāsiddhidam iṣṭadaṃ ca<br />
            samastapāpaughavināśanaṃ ca <br />siddhair aśeṣaiḥ parisevitaṃ ca
             <span class="ref">BrP_143.17</span></p>
         
         brahmovāca
         
         
         <p id="BrP_144.1">
            paruṣṇīsaṃgamaṃ ceti tīrthaṃ trailokyaviśrutam <br />
            tasya svarūpaṃ vakṣyāmi śṛṇu pāpavināśanam //
             <span class="ref">BrP_144.1</span></p>
         
         
         <p id="BrP_144.2">
            atrir ārādhayām āsa brahmaviṣṇumaheśvarān <br />
            teṣu tuṣṭeṣu sa prāha putrā yūyaṃ bhaviṣyatha //
             <span class="ref">BrP_144.2</span></p>
         
         
         <p id="BrP_144.3">
            tathā caikā rūpavatī kanyā mama bhavet surāḥ <br />
            tathā putratvam āpus te brahmaviṣṇumaheśvarāḥ //
             <span class="ref">BrP_144.3</span></p>
         
         
         <p id="BrP_144.4">
            kanyāṃ ca janayām āsa śubhātreyīti nāmataḥ <br />
            dattaḥ somo 'tha durvāsāḥ putrās tasya mahātmanaḥ //
             <span class="ref">BrP_144.4</span></p>
         
         
         <p id="BrP_144.5">
            agner aṅgiraso jāto hy aṅgārair aṅgirā yataḥ <br />
            tasmād aṅgirase prādād ātreyīm atirociṣam //
             <span class="ref">BrP_144.5</span></p>
         
         
         <p id="BrP_144.6">
            agneḥ prabhāvāt paruṣam ātreyīṃ sarvadāvadat <br />
            ātreyy api ca śuśrūṣāṃ kurvatī sarvadābhavat //
             <span class="ref">BrP_144.6</span></p>
         
         
         <p id="BrP_144.7">
            tasyām āṅgirasā jātā mahābalaparākramāḥ <br />
            aṅgirāḥ paruṣaṃ vādīd ātreyīṃ nityam eva ca //
             <span class="ref">BrP_144.7</span></p>
         
         
         <p id="BrP_144.8">
            putrās tv āṅgirasā nityaṃ pitaraṃ śamayanti te <br />
            sā kadācid bhartṛvākyād udvignā paruṣākṣarāt <br />
            kṛtāñjalipuṭā dīnā prābravīc chvaśuraṃ gurum //
             <span class="ref">BrP_144.8</span></p>
         
         ātreyy uvāca
         
         
         <p id="BrP_144.9">
            atrijāhaṃ havyavāha bhāryā tava sutasya vai <br />
            śuśrūṣaṇaparā nityaṃ putrāṇāṃ bhartur eva ca //
             <span class="ref">BrP_144.9</span></p>
         
         
         <p id="BrP_144.10">
            patir māṃ paruṣaṃ vakti vṛthaivodvīkṣate ruṣā <br />
            praśādhi māṃ surajyeṣṭha bhartāraṃ mama daivatam //
             <span class="ref">BrP_144.10</span></p>
         
         jvalana uvāca
         
         
         <p id="BrP_144.11">
            aṅgārebhyaḥ samudbhūto bhartā te hy aṅgirā ṛṣiḥ <br />
            yathā śānto bhaved bhadre tathā nītir vidhīyatām //
             <span class="ref">BrP_144.11</span></p>
         
         
         <p id="BrP_144.12">
            āgneyo 'gniṃ samāyāto tava bhartā varānane <br />
            tadā tvaṃ jalarūpeṇa plāvayethā madājñayā //
             <span class="ref">BrP_144.12</span></p>
         
         ātreyy uvāca
         
         
         <p id="BrP_144.13">
            saheyaṃ paruṣaṃ vākyaṃ mā bhartāgniṃ samāviśet <br />
            bhartari pratikūlānāṃ yoṣitāṃ jīvanena kim //
             <span class="ref">BrP_144.13</span></p>
         
         
         <p id="BrP_144.14">
            iccheyaṃ śāntivākyāni bhartāraṃ labhate tathā //
             <span class="ref">BrP_144.14</span></p>
         
         jvalana uvāca
         
         
         <p id="BrP_144.15">
            agnis tv apsu śarīreṣu sthāvare jaṅgame tathā <br />
            tava bhartur ahaṃ dhāma nityaṃ ca janako mataḥ //
             <span class="ref">BrP_144.15</span></p>
         
         
         <p id="BrP_144.16">
            yo 'haṃ so 'ham iti jñātvā na cintāṃ kartum arhasi <br />
            kiṃ cāpo mātaro devyo hy agniḥ śvaśura ity api <br />
            iti buddhyā viniścitya mā viṣaṇṇā bhava snuṣe //
             <span class="ref">BrP_144.16</span></p>
         
         snuṣovāca
         
         
         <p id="BrP_144.17">
            āpo jananya iti yad babhāṣe <br />agner ahaṃ tava putrasya bhāryā<br />
            kathaṃ bhūtvā jananī cāpi bhāryā <br />viruddham etaj jalarūpeṇa nātha
             <span class="ref">BrP_144.17</span></p>
         
         jvalana uvāca
         
         
         <p id="BrP_144.18">
            ādau tu patnī bharaṇāt tu bhāryā <br />janes tu jāyā svaguṇaiḥ kalatram<br />
            ityādirūpāṇi bibharṣi bhadre <br />kuruṣva vākyaṃ madudīritaṃ yat
             <span class="ref">BrP_144.18</span></p>
         
         
         <p id="BrP_144.19">
            yo 'syāṃ prajātaḥ sa tu putra eva <br />sā tasya mātaiva na saṃśayo 'tra<br />
            tasmād vadanti śrutitattvavijñāḥ <br />sā naiva yoṣit tanaye 'bhijāte
             <span class="ref">BrP_144.19</span></p>
         
         brahmovāca
         
         
         <p id="BrP_144.20">
            śvaśurasya tu tad vākyaṃ śrutvātreyī tadaiva tat <br />
            āgneyaṃ rūpam āpannam ambhasāplāvayat patim //
             <span class="ref">BrP_144.20</span></p>
         
         
         <p id="BrP_144.21">
            ubhau tau daṃpatī brahman saṃgatau gāṅgavāriṇā <br />
            śāntarūpadharau cobhau daṃpatī saṃbabhūvatuḥ //
             <span class="ref">BrP_144.21</span></p>
         
         
         <p id="BrP_144.22">
            lakṣmyā yukto yathā viṣṇur umayā śaṃkaro yathā <br />
            rohiṇyā ca yathā candras tathābhūn mithunaṃ tadā //
             <span class="ref">BrP_144.22</span></p>
         
         
         <p id="BrP_144.23">
            bhartāraṃ plāvayantī sā dadhārāmbumayaṃ vapuḥ <br />
            paruṣṇī ceti vikhyātā gaṅgayā saṃgatā nadī //
             <span class="ref">BrP_144.23</span></p>
         
         
         <p id="BrP_144.24">
            gośatārpaṇajaṃ puṇyaṃ paruṣṇīsnānato bhavet <br />
            tatra cāṅgirasāś cakrur yajñāṃś ca bahudakṣiṇān //
             <span class="ref">BrP_144.24</span></p>
         
         
         <p id="BrP_144.25">
            tatra trīṇi sahasrāṇi tīrthāny āhuḥ purāṇagāḥ <br />
            ubhayos tīrayos tāta pṛthag yāgaphalaṃ viduḥ //
             <span class="ref">BrP_144.25</span></p>
         
         
         <p id="BrP_144.26">
            teṣu snānaṃ ca dānaṃ ca vājapeyādhikaṃ matam <br />
            viśeṣatas tu gaṅgāyāḥ paruṣṇyā saha saṃgame //
             <span class="ref">BrP_144.26</span></p>
         
         
         <p id="BrP_144.27">
            snānadānādibhiḥ puṇyaṃ yat tad vaktuṃ na śakyate //
             <span class="ref">BrP_144.27</span></p>
         
         brahmovāca
         
         
         <p id="BrP_145.1">
            mārkaṇḍeyaṃ nāma tīrthaṃ sarvapāpavimocanam <br />
            sarvakratuphalaṃ puṇyam aghaughavinivāraṇam //
             <span class="ref">BrP_145.1</span></p>
         
         
         <p id="BrP_145.2">
            tasya prabhāvaṃ vakṣyāmi śṛṇu nārada yatnataḥ <br />
            mārkaṇḍeyo bharadvājo vasiṣṭho 'triś ca gautamaḥ //
             <span class="ref">BrP_145.2</span></p>
         
         
         <p id="BrP_145.3">
            yājñavalkyaś ca jābālir munayo 'nye 'pi nārada <br />
            ete śāstrapraṇetāro vedavedāṅgapāragāḥ //
             <span class="ref">BrP_145.3</span></p>
         
         
         <p id="BrP_145.4">
            purāṇanyāyamīmāṃsākathāsu pariniṣṭhitāḥ <br />
            mithaḥ samūcur vidvāṃso muktiṃ prati yathāmati //
             <span class="ref">BrP_145.4</span></p>
         
         
         <p id="BrP_145.5">
            kecij jñānaṃ praśaṃsanti kecit karma tathobhayam <br />
            evaṃ vivadamānās te mām ūcur ubhayaṃ matam //
             <span class="ref">BrP_145.5</span></p>
         
         
         <p id="BrP_145.6">
            madīyaṃ tu mataṃ jñātvā yayuś cakragadādharam <br />
            tasya cāpi mataṃ jñātvā ṛṣayas te mahaujasaḥ //
             <span class="ref">BrP_145.6</span></p>
         
         
         <p id="BrP_145.7">
            punar vivadamānās te śaṃkaraṃ praṣṭum udyatāḥ <br />
            gaṅgāyāṃ ca bhavaṃ pūjya tam evārthaṃ śaśaṃsire //
             <span class="ref">BrP_145.7</span></p>
         
         
         <p id="BrP_145.8">
            karmaṇas tu pradhānatvam uvāca tripurāntakaḥ <br />
            kriyārūpaṃ ca taj jñānaṃ kriyā saiva tad ucyate //
             <span class="ref">BrP_145.8</span></p>
         
         
         <p id="BrP_145.9">
            tasmāt sarvāṇi bhūtāni karmaṇā siddhim āpnuyuḥ <br />
            karmaiva viśvatovyāpi tadṛte nāsti kiṃcana //
             <span class="ref">BrP_145.9</span></p>
         
         
         <p id="BrP_145.10">
            vidyābhyāso yajñakṛtir yogābhyāsaḥ śivārcanam <br />
            sarvaṃ karmaiva nākarmī prāṇī kvāpy atra vidyate //
             <span class="ref">BrP_145.10</span></p>
         
         
         <p id="BrP_145.11">
            karmaiva kāraṇaṃ tasmād anyad unmattaceṣṭitam <br />
            ṛṣīṇāṃ yatra saṃvādo yatra devo maheśvaraḥ //
             <span class="ref">BrP_145.11</span></p>
         
         
         <p id="BrP_145.12">
            cakāra nirṇayaṃ sarvaṃ karmaṇāvāpyate nṛbhiḥ <br />
            mārkaṇḍaṃ mukhyataḥ kṛtvā tato mārkaṇḍam ucyate //
             <span class="ref">BrP_145.12</span></p>
         
         
         <p id="BrP_145.13">
            tīrtham ṛṣigaṇākīrṇaṃ gaṅgāyā uttare taṭe <br />
            pitṝṇāṃ pāvanaṃ puṇyaṃ smaraṇād api sarvadā //
             <span class="ref">BrP_145.13</span></p>
         
         
         <p id="BrP_145.14">
            tatrāṣṭau navatis tāta tīrthāny āha jaganmayaḥ <br />
            vedena cāpi tat proktam ṛṣayo menire ca tat //
             <span class="ref">BrP_145.14</span></p>
         
         brahmovāca
         
         
         <p id="BrP_146.1">
            yāyātam aparaṃ tīrthaṃ yatra kālañjaraḥ śivaḥ <br />
            sarvapāpapraśamanaṃ tadvṛttam ucyate mayā //
             <span class="ref">BrP_146.1</span></p>
         
         
         <p id="BrP_146.2">
            yayātir nāhuṣo rājā sākṣād indra ivāparaḥ <br />
            tasya bhāryādvayaṃ cāsīt kulalakṣaṇabhūṣitam //
             <span class="ref">BrP_146.2</span></p>
         
         
         <p id="BrP_146.3">
            jyeṣṭhā tu devayānīti nāmnā śukrasutā śubhā <br />
            śarmiṣṭheti dvitīyā sā sutā syād vṛṣaparvaṇaḥ //
             <span class="ref">BrP_146.3</span></p>
         
         
         <p id="BrP_146.4">
            brāhmaṇy api mahāprājñā devayānī sumadhyamā <br />
            yayāter abhavad bhāryā sā tu śukraprasādataḥ //
             <span class="ref">BrP_146.4</span></p>
         
         
         <p id="BrP_146.5">
            śarmiṣṭhā cāpi tasyaiva bhāryā yā vṛṣaparvajā <br />
            devayānī śukrasutā dvau putrau samajījanat //
             <span class="ref">BrP_146.5</span></p>
         
         
         <p id="BrP_146.6">
            yaduṃ ca turvasuṃ caiva devaputrasamāv ubhau <br />
            śarmiṣṭhā ca nṛpāl lebhe trīn putrān devasaṃnibhān //
             <span class="ref">BrP_146.6</span></p>
         
         
         <p id="BrP_146.7">
            druhyuṃ cānuṃ ca pūruṃ ca yayāter nṛpasattamāt <br />
            devayānyāḥ sutau brahman sadṛśau śukrarūpataḥ //
             <span class="ref">BrP_146.7</span></p>
         
         
         <p id="BrP_146.8">
            śarmiṣṭhāyās tu tanayāḥ śakrāgnivaruṇaprabhāḥ <br />
            devayānī kadācit tu pitaraṃ prāha duḥkhitā //
             <span class="ref">BrP_146.8</span></p>
         
         devayāny uvāca
         
         
         <p id="BrP_146.9">
            mama tv apatyadvitayam abhāgyāyā bhṛgūdvaha <br />
            mama dāsyāḥ sabhāgyāyā apatyatritayaṃ pitaḥ //
             <span class="ref">BrP_146.9</span></p>
         
         
         <p id="BrP_146.10">
            tad etad anumṛśyāyaṃ duḥkham atyantam āgatā <br />
            mariṣye dānavaguro yayātikṛtavipriyāt <br />
            mānabhaṅgād varaṃ tāta maraṇaṃ hi manasvinām //
             <span class="ref">BrP_146.10</span></p>
         
         brahmovāca
         
         
         <p id="BrP_146.11">
            tad etat putrikāvākyaṃ śrutvā śukraḥ pratāpavān <br />
            kupito 'bhyāyayau śīghraṃ yayātim idam abravīt //
             <span class="ref">BrP_146.11</span></p>
         
         śukra uvāca
         
         
         <p id="BrP_146.12">
            yad idaṃ vipriyaṃ me tvaṃ sutāyāḥ kṛtavān asi <br />
            rūponmattena rājendra tasmād vṛddho bhaviṣyasi //
             <span class="ref">BrP_146.12</span></p>
         
         
         <p id="BrP_146.13">
            na ca bhoktuṃ na ca tyaktuṃ śaknoti viṣayāturaḥ <br />
            spṛhayan manasaivāste niḥśvāsocchvāsanaṣṭadhīḥ //
             <span class="ref">BrP_146.13</span></p>
         
         
         <p id="BrP_146.14">
            vṛddhatvam eva maraṇaṃ jīvatām api dehinām <br />
            tasmāc chīghraṃ prayāhi tvaṃ jarāṃ bhūpātidurdharām //
             <span class="ref">BrP_146.14</span></p>
         
         brahmovāca
         
         
         <p id="BrP_146.15">
            etac chrutvā yayātis tu śāpaṃ śukrasya dhīmataḥ <br />
            kṛtāñjalipuṭo rājā yayātiḥ śukram abravīt //
             <span class="ref">BrP_146.15</span></p>
         
         yayātir uvāca
         
         
         <p id="BrP_146.16">
            nāparādhye na saṃkupye naivādharmaṃ pravartaye <br />
            adharmakāriṇaḥ pāpāḥ śāsyā eva mahātmanām //
             <span class="ref">BrP_146.16</span></p>
         
         
         <p id="BrP_146.17">
            dharmam eva carantaṃ vai kathaṃ māṃ śaptavān asi <br />
            devayānī dvijaśreṣṭha vṛthā māṃ vakti kiṃcana //
             <span class="ref">BrP_146.17</span></p>
         
         
         <p id="BrP_146.18">
            tasmān na mama viprendra śāpaṃ dātuṃ tvam arhasi <br />
            vidvāṃso 'pi hi nirdoṣe yadi kupyanti mohitāḥ <br />
            tadā na doṣo mūrkhāṇāṃ dveṣāgnipluṣṭacetasām //
             <span class="ref">BrP_146.18</span></p>
         
         brahmovāca
         
         
         <p id="BrP_146.19">
            yayātivākyāc chukro 'pi sasmāra sutayā kṛtam <br />
            asakṛd vipriyaṃ tasya divā rātrau pracaṇḍayā //
             <span class="ref">BrP_146.19</span></p>
         
         
         <p id="BrP_146.20">
            gatakopo 'ham ity uktvā kāvyo rājānam abravīt //
             <span class="ref">BrP_146.20</span></p>
         
         śukra uvāca
         
         
         <p id="BrP_146.21">
            jñātaṃ mayānayākāri vipriyaṃ na vade 'nṛtam <br />
            śāpasyemaṃ kariṣyāmi śṛṇuṣvānugrahaṃ nṛpa //
             <span class="ref">BrP_146.21</span></p>
         
         
         <p id="BrP_146.22">
            yasmai putrāya saṃdātuṃ jarām icchasi mānada <br />
            tasya sā yātv iyaṃ rājañ jarā putrāya madvarāt //
             <span class="ref">BrP_146.22</span></p>
         
         brahmovāca
         
         
         <p id="BrP_146.23">
            punar yayātiḥ śvaśuraṃ śukraṃ prāha vinītavat //
             <span class="ref">BrP_146.23</span></p>
         
         yayātir uvāca
         
         
         <p id="BrP_146.24">
            yo gṛhṇāti mayā dattāṃ jarāṃ bhaktisamanvitaḥ <br />
            sa rājā syād daityaguro tad etad anumanyatām //
             <span class="ref">BrP_146.24</span></p>
         
         
         <p id="BrP_146.25">
            yo madvākyaṃ nābhinandet suto daityaguro dṛḍham <br />
            taṃ śapeyam anujñātra dātavyaiva tvayā guro //
             <span class="ref">BrP_146.25</span></p>
         
         brahmovāca
         
         
         <p id="BrP_146.26">
            evam astv iti rājānam uvāca bhṛgunandanaḥ <br />
            tato yayātiḥ svaṃ putram āhūyedaṃ vaco 'bravīt //
             <span class="ref">BrP_146.26</span></p>
         
         yayātir uvāca
         
         
         <p id="BrP_146.27">
            yado gṛhāṇa me śāpāj jarāṃ jātāṃ suto bhavān <br />
            jyeṣṭhaḥ sarvārthavit prauḍhaḥ putrāṇāṃ dhuri saṃsthitaḥ <br />
            putrī tenaiva janako yas tadājñāvaśe sthitaḥ //
             <span class="ref">BrP_146.27</span></p>
         
         brahmovāca
         
         
         <p id="BrP_146.28">
            nety uvāca yadus tātaṃ yayātiṃ bhūridakṣiṇam <br />
            yayātiś ca yaduṃ śaptvā turvasuṃ kāmam abravīt //
             <span class="ref">BrP_146.28</span></p>
         
         
         <p id="BrP_146.29">
            nāgṛhṇāt turvasuś cāpi pitrā dattāṃ jarāṃ tadā <br />
            taṃ śaptvā cābravīd druhyuṃ gṛhāṇemāṃ jarāṃ mama //
             <span class="ref">BrP_146.29</span></p>
         
         
         <p id="BrP_146.30">
            druhyuś ca naicchat tāṃ dattāṃ jarāṃ rūpavināśinīm <br />
            anum apy abravīd rājā gṛhāṇemāṃ jarāṃ mama //
             <span class="ref">BrP_146.30</span></p>
         
         
         <p id="BrP_146.31">
            anur neti tadovāca śaptvā taṃ pūrum abravīt <br />
            abhinandya tadā pūrur jarāṃ tāṃ jagṛhe pituḥ //
             <span class="ref">BrP_146.31</span></p>
         
         
         <p id="BrP_146.32">
            sahasram ekaṃ varṣāṇāṃ yāvat prīto 'bhavat pitā <br />
            yauvane yāni bhogyāni vastūni vividhāni ca //
             <span class="ref">BrP_146.32</span></p>
         
         
         <p id="BrP_146.33">
            putrayauvanasaṃtuṣṭo yayātir bubhuje sukham <br />
            tatas tṛpto 'bhavad rājā sarvabhogeṣu nāhuṣaḥ <br />
            tato harṣāt samāhūya pūruṃ putram athābravīt //
             <span class="ref">BrP_146.33</span></p>
         
         yayātir uvāca
         
         
         <p id="BrP_146.34">
            tṛpto 'smi sarvabhogeṣu yauvanena tavānagha <br />
            gṛhāṇa yauvanaṃ putra jarāṃ me dehi kaśmalām //
             <span class="ref">BrP_146.34</span></p>
         
         brahmovāca
         
         
         <p id="BrP_146.35">
            nety uvāca tadā pūrur jarayā kṣīyate mayā <br />
            vikārās tāta bhāvānāṃ durnivārāḥ śarīriṇām //
             <span class="ref">BrP_146.35</span></p>
         
         
         <p id="BrP_146.36">
            balāt kālāgatā sahyā jarāpy akhiladehibhiḥ <br />
            sā ced gurūpakārāya gṛhītā tyajyate katham //
             <span class="ref">BrP_146.36</span></p>
         
         
         <p id="BrP_146.37">
            svīkṛtatyāgapāpād dhi dehināṃ maraṇaṃ varam <br />
            athavā tu jarāṃ rājaṃs tapasā nāśayāmy aham //
             <span class="ref">BrP_146.37</span></p>
         
         brahmovāca
         
         
         <p id="BrP_146.38">
            evam uktvā tu pitaraṃ yayau gaṅgām anuttamām <br />
            gautamyā dakṣiṇe pāre tatas tepe tapo mahat //
             <span class="ref">BrP_146.38</span></p>
         
         
         <p id="BrP_146.39">
            tataḥ prīto 'bhavad devaḥ kālena mahatā śivaḥ <br />
            lokātītamahodāraguṇasanmaṇibhūṣitam <br />
            kiṃ dadāmīti taṃ prāha pūruṃ sa surasattamaḥ //
             <span class="ref">BrP_146.39</span></p>
         
         pūrur uvāca
         
         
         <p id="BrP_146.40">
            śāpaprāptāṃ jarāṃ nātha pitur mama surādhipa <br />
            tāṃ nāśayasva deveśa pitṛśaptāṃś ca kopataḥ <br />
            madbhrātṝñ śāpato muktān kuruṣva surapūjita //
             <span class="ref">BrP_146.40</span></p>
         
         brahmovāca
         
         
         <p id="BrP_146.41">
            tathety uktvā jagannāthaḥ śāpāj jātāṃ jarāṃ tathā <br />
            anāśayaj jagannātho bhrātṝṃś cakre viśāpinaḥ //
             <span class="ref">BrP_146.41</span></p>
         
         
         <p id="BrP_146.42">
            tataḥ prabhṛti tat tīrthaṃ jarārogavināśanam <br />
            akālajajarādīnāṃ smaraṇād api nāśanam //
             <span class="ref">BrP_146.42</span></p>
         
         
         <p id="BrP_146.43">
            tannāmnā cāpi vikhyātaṃ kālañjaram udāhṛtam <br />
            yāyātaṃ nāhuṣaṃ pauraṃ śaukraṃ śārmiṣṭham eva ca //
             <span class="ref">BrP_146.43</span></p>
         
         
         <p id="BrP_146.44">
            evamādīni tīrthāni tatrāṣṭottaram eva ca <br />
            śataṃ vidyān mahābuddhe sarvasiddhikaraṃ tathā //
             <span class="ref">BrP_146.44</span></p>
         
         
         <p id="BrP_146.45">
            teṣu snānaṃ ca dānaṃ ca śravaṇaṃ paṭhanaṃ tathā <br />
            sarvapāpapraśamanaṃ bhuktimuktipradaṃ bhavet //
             <span class="ref">BrP_146.45</span></p>
         
         brahmovāca
         
         
         <p id="BrP_147.1">
            apsaroyugam ākhyātam apsarāsaṃgamaṃ tataḥ <br />
            tīre ca dakṣiṇe puṇyaṃ smaraṇāt subhago bhavet //
             <span class="ref">BrP_147.1</span></p>
         
         
         <p id="BrP_147.2">
            mukto bhavaty asaṃdehaṃ tatra snānādinā naraḥ <br />
            strī satī saṃgame tasminn ṛtusnātā ca nārada //
             <span class="ref">BrP_147.2</span></p>
         
         
         <p id="BrP_147.3">
            vandhyāpi janayet putraṃ trimāsāt patinā saha <br />
            snānadānena vartantī nānyathā madvaco bhavet //
             <span class="ref">BrP_147.3</span></p>
         
         
         <p id="BrP_147.4">
            apsaroyugam ākhyātaṃ tīrthaṃ yena ca hetunā <br />
            tatredaṃ kāraṇaṃ vakṣye śṛṇu nārada yatnataḥ //
             <span class="ref">BrP_147.4</span></p>
         
         
         <p id="BrP_147.5">
            spardhāsīn mahatī brahman viśvāmitravasiṣṭhayoḥ <br />
            tapasyantaṃ gādhisutaṃ brāhmaṇyārthe yatavratam //
             <span class="ref">BrP_147.5</span></p>
         
         
         <p id="BrP_147.6">
            gaṅgādvāre samāsīnaṃ preritendreṇa menakā <br />
            taṃ gatvā tapaso bhraṣṭaṃ kuru bhadre mamājñayā //
             <span class="ref">BrP_147.6</span></p>
         
         
         <p id="BrP_147.7">
            tadoktendreṇa sā menā viśvāmitraṃ tapaścyutam <br />
            kṛtvā kanyāṃ tathā dattvā jagāmendrapuraṃ punaḥ //
             <span class="ref">BrP_147.7</span></p>
         
         
         <p id="BrP_147.8">
            tasyāṃ gatāyāṃ sasmāra gādhiputro 'khilaṃ kṛtam <br />
            taṃ tu deśaṃ parityajya tīrthaṃ tu suravallabham //
             <span class="ref">BrP_147.8</span></p>
         
         
         <p id="BrP_147.9">
            jagāma dakṣiṇāṃ gaṅgāṃ yatra kālañjaro haraḥ <br />
            tapasyantaṃ tadovāca punar indraḥ sahasradṛk //
             <span class="ref">BrP_147.9</span></p>
         
         
         <p id="BrP_147.10">
            urvaśīṃ ca tato menāṃ rambhāṃ cāpi tilottamām <br />
            naivety ūcur bhayatrastāḥ punar āha śacīpatiḥ //
             <span class="ref">BrP_147.10</span></p>
         
         
         <p id="BrP_147.11">
            gambhīrāṃ cātigambhīrām ubhe ye garvite tadā <br />
            te ūcatur ubhe devaṃ sahasrākṣaṃ puraṃdaram //
             <span class="ref">BrP_147.11</span></p>
         
         gambhīrātigambhīre ūcatuḥ
         
         
         <p id="BrP_147.12">
            āvāṃ gatvā tapasyantaṃ gādhiputraṃ mahādyutim <br />
            cyāvayāvo nṛtyagītai rūpayauvanasaṃpadā //
             <span class="ref">BrP_147.12</span></p>
         
         
         <p id="BrP_147.13">
            yāsām apāṅge hasite vāci vibhramasaṃpadi <br />
            nityaṃ vasati pañceṣus tābhiḥ ko 'tra na jīyate //
             <span class="ref">BrP_147.13</span></p>
         
         brahmovāca
         
         
         <p id="BrP_147.14">
            tathety ukte sahasrākṣe te āgatya mahānadīm <br />
            dadṛśāte tapasyantaṃ viśvāmitraṃ mahāmunim //
             <span class="ref">BrP_147.14</span></p>
         
         
         <p id="BrP_147.15">
            mṛtyor api durādharṣaṃ bhūmistham iva dhūrjaṭim <br />
            sahasram ekaṃ varṣāṇām īkṣituṃ na ca śaknutaḥ //
             <span class="ref">BrP_147.15</span></p>
         
         
         <p id="BrP_147.16">
            dūre sthite nṛtyagītacāṭukārarate tadā <br />
            vilokya muniśārdūlas tataḥ kopākulo 'bhavat //
             <span class="ref">BrP_147.16</span></p>
         
         
         <p id="BrP_147.17">
            pratīpācaraṇaṃ dṛṣṭvā krodhaḥ kasya na jāyate <br />
            nispṛho 'pi mahābāhus tam indraṃ prahasann iva //
             <span class="ref">BrP_147.17</span></p>
         
         
         <p id="BrP_147.18">
            ābhyāṃ muktaḥ sahasrākṣo hy apsarobhyāṃ bruvann iva <br />
            śaśāpa te sa gādheyo dravarūpe bhaviṣyathaḥ //
             <span class="ref">BrP_147.18</span></p>
         
         
         <p id="BrP_147.19">
            dravituṃ māṃ samāyāte yatas tv iha tato laghu <br />
            tataḥ prasāditas tābhyāṃ śāpamokṣaṃ cakāra saḥ //
             <span class="ref">BrP_147.19</span></p>
         
         
         <p id="BrP_147.20">
            bhavetāṃ divyarūpe vāṃ gaṅgayā saṃgate yadā <br />
            tacchāpāt te nadīrūpe tatkṣaṇāt saṃbabhūvatuḥ //
             <span class="ref">BrP_147.20</span></p>
         
         
         <p id="BrP_147.21">
            apsaroyugam ākhyātaṃ nadīdvayam ato 'bhavat <br />
            tābhyāṃ parasparaṃ cāpi tābhyāṃ gaṅgāsusaṃgamaḥ //
             <span class="ref">BrP_147.21</span></p>
         
         
         <p id="BrP_147.22">
            sarvalokeṣu vikhyāto bhuktimuktipradaḥ śivaḥ <br />
            tatrāste dṛṣṭa evāsau sarvasiddhipradāyakaḥ //
             <span class="ref">BrP_147.22</span></p>
         
         
         <p id="BrP_147.23">
            tatra snātvā tu taṃ dṛṣṭvā mucyate sarvabandhanāt //
             <span class="ref">BrP_147.23</span></p>
         
         brahmovāca
         
         
         <p id="BrP_148.1">
            koṭitīrtham iti khyātaṃ gaṅgāyā dakṣiṇe taṭe <br />
            yasyānusmaraṇād eva sarvapāpaiḥ pramucyate //
             <span class="ref">BrP_148.1</span></p>
         
         
         <p id="BrP_148.2">
            yatra koṭīśvaro devaḥ sarvaṃ koṭiguṇaṃ bhavet <br />
            koṭidvayaṃ tatra pūrṇaṃ tīrthānāṃ śubhadāyinām //
             <span class="ref">BrP_148.2</span></p>
         
         
         <p id="BrP_148.3">
            tatra vyuṣṭiṃ pravakṣyāmi śṛṇu nārada tanmanāḥ <br />
            kaṇvasya tu suto jyeṣṭho bāhlīka iti viśrutaḥ //
             <span class="ref">BrP_148.3</span></p>
         
         
         <p id="BrP_148.4">
            kāṇvaś ceti janaiḥ khyāto vedavedāṅgapāragaḥ <br />
            iṣṭīḥ pārvāyaṇānīr yāḥ sabhāryo vedapāragaḥ //
             <span class="ref">BrP_148.4</span></p>
         
         
         <p id="BrP_148.5">
            kurvann āste sa gautamyās tīrastho lokapūjitaḥ <br />
            prātaḥkāle sabhāryo 'sau juhvad agnau samāhitaḥ //
             <span class="ref">BrP_148.5</span></p>
         
         
         <p id="BrP_148.6">
            sarvadāste kadācit tu havanāya samudyataḥ <br />
            ekāhutiṃ sa hutvā tu samiddhe havyavāhane //
             <span class="ref">BrP_148.6</span></p>
         
         
         <p id="BrP_148.7">
            āhutyantaradānāya havir dravyaṃ kare 'grahīt <br />
            etasminn antare vahnir upaśānto 'bhavat tadā //
             <span class="ref">BrP_148.7</span></p>
         
         
         <p id="BrP_148.8">
            tataś cintāparaḥ kāṇvaḥ kartavyaṃ kiṃ bhaved iti <br />
            antar vicārayām āsa viṣādaṃ paramaṃ gataḥ //
             <span class="ref">BrP_148.8</span></p>
         
         
         <p id="BrP_148.9">
            āhutyoś ca dvayor madhya upaśānto hutāśanaḥ <br />
            agnyantaram upādeyaṃ vaidikaṃ laukikaṃ tathā //
             <span class="ref">BrP_148.9</span></p>
         
         
         <p id="BrP_148.10">
            kva hoṣyaṃ syād dvitīyaṃ tu āhutyantaram eva ca <br />
            evaṃ mīmāṃsamāne tu daivī vāg abravīt tadā //
             <span class="ref">BrP_148.10</span></p>
         
         
         <p id="BrP_148.11">
            agnyantaraṃ naiva te 'tra upādeyaṃ bhaviṣyati <br />
            yāni tatra bhaviṣyanti śakalāni samīpataḥ //
             <span class="ref">BrP_148.11</span></p>
         
         
         <p id="BrP_148.12">
            ardhadagdheṣu kāṣṭheṣu viprarāja prahūyatām <br />
            nety uvāca tadā kāṇvaḥ saiva vāg abravīt punaḥ //
             <span class="ref">BrP_148.12</span></p>
         
         
         <p id="BrP_148.13">
            agneḥ putro hiraṇyas tu pitā putraḥ sa eva tu <br />
            putre dattaṃ priyāyaiva pituḥ prītyai bhaviṣyati //
             <span class="ref">BrP_148.13</span></p>
         
         
         <p id="BrP_148.14">
            pitre deyaṃ sute dadyāt koṭiprītiguṇaṃ bhavet <br />
            daivī vāg abravīd evaṃ tataḥ sarve maharṣayaḥ //
             <span class="ref">BrP_148.14</span></p>
         
         
         <p id="BrP_148.15">
            niścitya dharmasarvasvaṃ tathā cakrur yathoditam <br />
            etaj jñātvā jagaty atra putre dattaṃ pitur bhavet //
             <span class="ref">BrP_148.15</span></p>
         
         
         <p id="BrP_148.16">
            apatyādyupakāreṇa pitroḥ prītir yathā bhavet <br />
            tathā nānyena kenāpi jagaty etad dhi viśrutam //
             <span class="ref">BrP_148.16</span></p>
         
         
         <p id="BrP_148.17">
            suprasiddhaṃ jagaty etat sarvalokeṣu pūjitam <br />
            tasmin datte bhavet puṇyaṃ sarvaṃ koṭiguṇaṃ suta //
             <span class="ref">BrP_148.17</span></p>
         
         
         <p id="BrP_148.18">
            manoglāninivṛttiś ca jāyate ca mahat sukham <br />
            punar apy āha sā vāṇī kāṇve 'smiṃs tīrtha uttame //
             <span class="ref">BrP_148.18</span></p>
         
         
         <p id="BrP_148.19">
            abhavat tan mahat tīrthaṃ kāṇva puṇyaprabhāvataḥ <br />
            lokatrayāśrayāśeṣatīrthebhyo 'pi mahāphalam //
             <span class="ref">BrP_148.19</span></p>
         
         
         <p id="BrP_148.20">
            snānadānādikaṃ kiṃcid bhaktyā kurvan samāhitaḥ <br />
            phalaṃ prāpsyasy aśeṣeṇa sarvaṃ koṭiguṇaṃ mune //
             <span class="ref">BrP_148.20</span></p>
         
         
         <p id="BrP_148.21">
            yat kiṃcit kriyate cātra snānadānādikaṃ naraiḥ <br />
            sarvaṃ koṭiguṇaṃ vidyāt koṭitīrthaṃ tato viduḥ //
             <span class="ref">BrP_148.21</span></p>
         
         
         <p id="BrP_148.22">
            yatraitad vṛttam āgneyaṃ kāṇvaṃ pautraṃ hiraṇyakam <br />
            vāṇīsaṃjñaṃ koṭitīrthaṃ koṭitīrthaphalaṃ yataḥ //
             <span class="ref">BrP_148.22</span></p>
         
         
         <p id="BrP_148.23">
            koṭitīrthasya māhātmyam atra vaktuṃ na śakyate <br />
            vācaspatiprabhṛtibhir athavānyaiḥ surair api //
             <span class="ref">BrP_148.23</span></p>
         
         
         <p id="BrP_148.24">
            yatrānuṣṭhīyamānaṃ hi sarvaṃ karma yathā tathā <br />
            godāvaryāḥ prasādena sarvaṃ koṭiguṇaṃ bhavet //
             <span class="ref">BrP_148.24</span></p>
         
         
         <p id="BrP_148.25">
            koṭitīrthe dvijāgryāya gām ekāṃ yaḥ prayacchati <br />
            tasya tīrthasya māhātmyād gokoṭiphalam aśnute //
             <span class="ref">BrP_148.25</span></p>
         
         
         <p id="BrP_148.26">
            tasmiṃs tīrthe śucir bhūtvā bhūmidānaṃ karoti yaḥ <br />
            śraddhāyuktena manasā syāt tatkoṭiguṇottaram //
             <span class="ref">BrP_148.26</span></p>
         
         
         <p id="BrP_148.27">
            sarvatra gautamītīre pitṝṇāṃ dānam uttamam <br />
            viśeṣataḥ koṭitīrthe tad anantaphalapradam <br />
            atraikanyūnapañcāśat tīrthāni munayo viduḥ //
             <span class="ref">BrP_148.27</span></p>
         
         brahmovāca
         
         
         <p id="BrP_149.1">
            nārasiṃham iti khyātaṃ gaṅgāyā uttare taṭe <br />
            tasyānubhāvaṃ vakṣyāmi sarvarakṣāvidhāyakam //
             <span class="ref">BrP_149.1</span></p>
         
         
         <p id="BrP_149.2">
            hiraṇyakaśipuḥ pūrvam abhavad balināṃ varaḥ <br />
            tapasā vikrameṇāpi devānām aparājitaḥ //
             <span class="ref">BrP_149.2</span></p>
         
         
         <p id="BrP_149.3">
            haribhaktātmajadveṣakaluṣīkṛtamānasaḥ <br />
            āvirbhūya sabhāstambhād viśvātmatvaṃ pradarśayan //
             <span class="ref">BrP_149.3</span></p>
         
         
         <p id="BrP_149.4">
            taṃ hatvā narasiṃhas tatsainyam adrāvayat tadā <br />
            sarvān hatvā mahādaityān krameṇājau mahāmṛgaḥ //
             <span class="ref">BrP_149.4</span></p>
         
         
         <p id="BrP_149.5">
            rasātalasthāñ śatrūṃś ca jitvā svarlokam īyivān <br />
            tatra jitvā bhuvaṃ gatvā daityān hatvā nagasthitān //
             <span class="ref">BrP_149.5</span></p>
         
         
         <p id="BrP_149.6">
            samudrasthān nadīsaṃsthān grāmasthān vanavāsinaḥ <br />
            nānārūpadharān daityān nijaghāna mṛgākṛtiḥ //
             <span class="ref">BrP_149.6</span></p>
         
         
         <p id="BrP_149.7">
            ākāśagān vāyusaṃsthāñ jyotirlokam upāgatān <br />
            vajrapātādhikanakhaḥ samuddhūtamahāsaṭaḥ //
             <span class="ref">BrP_149.7</span></p>
         
         
         <p id="BrP_149.8">
            daityagarbhasrāvigarjī nirjitāśeṣarākṣasaḥ <br />
            mahānādair vīkṣitaiś ca pralayānalasaṃnibhaiḥ //
             <span class="ref">BrP_149.8</span></p>
         
         
         <p id="BrP_149.9">
            capeṭair aṅgavikṣepair asurān paryacūrṇayat <br />
            evaṃ hatvā bahuvidhān gautamīm agamad dhariḥ //
             <span class="ref">BrP_149.9</span></p>
         
         
         <p id="BrP_149.10">
            svapadāmbujasaṃbhūtāṃ manonayananandinīm <br />
            tatrāmbarya iti khyāto daṇḍakādhipate ripuḥ //
             <span class="ref">BrP_149.10</span></p>
         
         
         <p id="BrP_149.11">
            devānāṃ durjayo yoddhā balena mahatāvṛtaḥ <br />
            tenābhavan mahāraudraṃ bhīṣaṇaṃ lomaharṣaṇam //
             <span class="ref">BrP_149.11</span></p>
         
         
         <p id="BrP_149.12">
            śastrāstravarṣaṇaṃ yuddhaṃ hariṇā daityasūnunā <br />
            nijaghāna hariḥ śrīmāṃs taṃ ripuṃ hy uttare taṭe //
             <span class="ref">BrP_149.12</span></p>
         
         
         <p id="BrP_149.13">
            gaṅgāyāṃ nārasiṃhaṃ tu tīrthaṃ trailokyaviśrutam <br />
            snānadānādikaṃ tatra sarvapāpagrahārdanam //
             <span class="ref">BrP_149.13</span></p>
         
         
         <p id="BrP_149.14">
            sarvarakṣākaraṃ nityaṃ jarāmaraṇavāraṇam <br />
            yathā surāṇāṃ sarveṣāṃ na kopi hariṇā samaḥ //
             <span class="ref">BrP_149.14</span></p>
         
         
         <p id="BrP_149.15">
            tīrthānām apy aśeṣāṇāṃ tathā tat tīrtham uttamam <br />
            tatra tīrthe naraḥ snātvā kuryān nṛharipūjanam //
             <span class="ref">BrP_149.15</span></p>
         
         
         <p id="BrP_149.16">
            svarge martye tale vāpi tasya kiṃcin na durlabham <br />
            ityādy aṣṭau mune tatra mahātīrthāni nārada //
             <span class="ref">BrP_149.16</span></p>
         
         
         <p id="BrP_149.17">
            pṛthak pṛthak tīrthakoṭiphalam āhur manīṣiṇaḥ <br />
            aśraddhayāpi yannāmni smṛte sarvāghasaṃkṣayaḥ //
             <span class="ref">BrP_149.17</span></p>
         
         
         <p id="BrP_149.18">
            bhavet sākṣān nṛsiṃho 'sau sarvadā yatra saṃsthitaḥ <br />
            tat tīrthasevāsaṃjātaṃ phalaṃ kair iha varṇyate //
             <span class="ref">BrP_149.18</span></p>
         
         
         <p id="BrP_149.19">
            yathā na devo nṛharer adhikaḥ kvāpi vartate <br />
            tathā nṛsiṃhatīrthena samaṃ tīrthaṃ na kutracit //
             <span class="ref">BrP_149.19</span></p>
         
         brahmovāca
         
         
         <p id="BrP_150.1">
            paiśācaṃ tīrtham ākhyātaṃ gaṅgāyā uttare taṭe <br />
            piśācatvāt purā vipro muktim āpa mahāmate //
             <span class="ref">BrP_150.1</span></p>
         
         
         <p id="BrP_150.2">
            suyavasyātmajo loke jīgartir iti viśrutaḥ <br />
            kuṭumbabhāraduḥkhārto durbhikṣeṇa tu pīḍitaḥ //
             <span class="ref">BrP_150.2</span></p>
         
         
         <p id="BrP_150.3">
            madhyamaṃ tu śunaḥśepaṃ putraṃ brahmavidāṃ varam <br />
            vikrītavān kṣatriyāya vadhāya bahulair dhanaiḥ //
             <span class="ref">BrP_150.3</span></p>
         
         
         <p id="BrP_150.4">
            kiṃ nāmāpadgataḥ pāpaṃ nācaraty api paṇḍitaḥ <br />
            śamitṛtve dhanaṃ cāpi jagṛhe bahulaṃ muniḥ //
             <span class="ref">BrP_150.4</span></p>
         
         
         <p id="BrP_150.5">
            vidāraṇārthaṃ ca dhanaṃ jagṛhe brāhmaṇādhamaḥ <br />
            tato 'pratisamādheyamahāroganipīḍitaḥ //
             <span class="ref">BrP_150.5</span></p>
         
         
         <p id="BrP_150.6">
            sa mṛtaḥ kālaparyāye narakeṣv atha pātitaḥ <br />
            bhogād ṛte na kṣayo 'sti prāktanānām ihāṃhasām //
             <span class="ref">BrP_150.6</span></p>
         
         
         <p id="BrP_150.7">
            kiṃkarair yamavākyena bahuyonyantaraṃ gataḥ <br />
            tataḥ piśāco hy abhavad dāruṇo dāruṇākṛtiḥ //
             <span class="ref">BrP_150.7</span></p>
         
         
         <p id="BrP_150.8">
            śuṣkakāṣṭheṣv athāraṇye nirjale nirjane tathā <br />
            grīṣme grīṣmadavavyāpte kṣipyate yamakiṃkaraiḥ //
             <span class="ref">BrP_150.8</span></p>
         
         
         <p id="BrP_150.9">
            kanyāputramahīvājigavāṃ vikrayakāriṇaḥ <br />
            narakān na nivartante yāvad ābhūtasaṃplavam //
             <span class="ref">BrP_150.9</span></p>
         
         
         <p id="BrP_150.10">
            svakṛtāghavipākena dāruṇair yamakiṃkaraiḥ <br />
            saṃghāte pacyamāno 'sau rurodoccaiḥ kṛtaṃ smaran //
             <span class="ref">BrP_150.10</span></p>
         
         
         <p id="BrP_150.11">
            pathi gacchan kadācit sa jīgarter madhyamaḥ sutaḥ <br />
            śuśrāva rudato vāṇīṃ piśācasya muhur muhuḥ //
             <span class="ref">BrP_150.11</span></p>
         
         
         <p id="BrP_150.12">
            putrakretur brahmahantur jīgartes tu pitus tadā <br />
            pāpinaḥ putravikretur brahmahantuḥ pituś ca tām //
             <span class="ref">BrP_150.12</span></p>
         
         
         <p id="BrP_150.13">
            śunaḥśepas tadovāca ko bhavān atiduḥkhitaḥ <br />
            jīgartir abravīd duḥkhāc chunaḥśepapitā hy aham //
             <span class="ref">BrP_150.13</span></p>
         
         
         <p id="BrP_150.14">
            pāpīyasīṃ kriyāṃ kṛtvā yoniṃ prāpto 'smi dāruṇām <br />
            narakeṣv atha pakvaś ca punaḥ prāpto 'ntarālakam <br />
            ye ye duṣkṛtakarmāṇas teṣāṃ teṣām iyaṃ gatiḥ //
             <span class="ref">BrP_150.14</span></p>
         
         
         <p id="BrP_150.15">
            jīgartiputras tam uvāca duḥkhāt <br />so 'haṃ sutas te mama doṣeṇa tāta<br />
            vikrītvā māṃ narakān evam āptas <br />tataḥ kariṣye svargataṃ tvām idānīm
             <span class="ref">BrP_150.15</span></p>
         
         
         <p id="BrP_150.16">
            evaṃ pratijñāya sa gādhiputra <br />putratvam āpto 'tha munipravīraḥ<br />
            gaṅgām abhidhyāya pituś ca lokān <br />anuttamān īhamāno jagāma
             <span class="ref">BrP_150.16</span></p>
         
         
         <p id="BrP_150.17">
            aśeṣaduḥkhānaladhūpitānāṃ <br />nimajjatāṃ mohamahāsamudre<br />
            śarīriṇāṃ nānyad aho trilokyām <br />ālambanaṃ viṣṇupadīṃ vihāya
             <span class="ref">BrP_150.17</span></p>
         
         
         <p id="BrP_150.18">
            evaṃ viniścitya munir mahātmā <br />samuddidhīrṣuḥ pitaraṃ sa durgateḥ<br />
            śucis tato gautamīm āśu gatvā <br />tatra snātvā saṃsmarañ chaṃbhuviṣṇū
             <span class="ref">BrP_150.18</span></p>
         
         
         <p id="BrP_150.19">
            dadau jalaṃ pretarūpāya pitre <br />piśācarūpāya suduḥkhitāya<br />
            taddānamātreṇa tadaiva pūto <br />jīgartir āvāpa vapuḥ supuṇyam
             <span class="ref">BrP_150.19</span></p>
         
         
         <p id="BrP_150.20">
            vimānayuktaḥ surasaṃghajuṣṭaṃ <br />viṣṇoḥ padaṃ prāpa sutaprabhāvāt<br />
            gaṅgāprabhāvāc ca hareś ca śaṃbhor <br />vidhātur arkāyutatulyatejāḥ
             <span class="ref">BrP_150.20</span></p>
         
         
         <p id="BrP_150.21">
            tataḥ prabhṛty etad atiprasiddhaṃ <br />paiśācanāśaṃ ca mahāgadaṃ ca<br />
            mahānti pāpāni ca nāśam āśu <br />prayānti yasya smaraṇena puṃsām
             <span class="ref">BrP_150.21</span></p>
         
         
         <p id="BrP_150.22">
            tīrthasya cedaṃ gaditaṃ tavādya <br />māhātmyam etat triśatāni yatra<br />
            tīrthāny athānyāni bhavanti bhukti <br />muktipradāyīni kim anyad atra
             <span class="ref">BrP_150.22</span></p>
         
         
         <p id="BrP_150.23">
            sarvasiddhidam ākhyātam ityādy atra śatatrayam <br />
            tīrthānāṃ munijuṣṭānāṃ smaraṇād apy abhīṣṭadam //
             <span class="ref">BrP_150.23</span></p>
         
         brahmovāca
         
         
         <p id="BrP_151.1">
            nimnabhedam iti khyātaṃ sarvapāpapraṇāśanam <br />
            gaṅgāyā uttare pāre tīrthaṃ trailokyaviśrutam //
             <span class="ref">BrP_151.1</span></p>
         
         
         <p id="BrP_151.2">
            yasya saṃsmaraṇenāpi sarvapāpakṣayo bhavet <br />
            vedadvīpaś ca tatraiva darśanād vedavid bhavet //
             <span class="ref">BrP_151.2</span></p>
         
         
         <p id="BrP_151.3">
            urvaśīṃ cakame rājā ailaḥ paramadhārmikaḥ <br />
            ko na moham upāyāti vilokya madirekṣaṇām //
             <span class="ref">BrP_151.3</span></p>
         
         
         <p id="BrP_151.4">
            sā prāyād yatra rājāsau ghṛtaṃ stokaṃ samaśnute <br />
            ānagnadarśanāt kṛtvā tasyāḥ kālāvadhiṃ nṛpaḥ //
             <span class="ref">BrP_151.4</span></p>
         
         
         <p id="BrP_151.5">
            tāṃ svīcakāra lalanāṃ yūnāṃ ramyāṃ navāṃ navām <br />
            suptāyāṃ śayane tasyāṃ samuttasthau purūravāḥ //
             <span class="ref">BrP_151.5</span></p>
         
         
         <p id="BrP_151.6">
            vilokya taṃ vivasanaṃ tadaivāsau vinirgatā <br />
            vidyuccañcalacittānāṃ kva sthairyaṃ nanu yoṣitām //
             <span class="ref">BrP_151.6</span></p>
         
         
         <p id="BrP_151.7">
            īkṣāṃ cakre sa śarvaryāṃ vivastro vismito mahān <br />
            etasminn antare rājā yuddhāyāgād ripūn prati //
             <span class="ref">BrP_151.7</span></p>
         
         
         <p id="BrP_151.8">
            tāñ jitvā punar apy āgād devalokaṃ supūjitam <br />
            sa cāgatya mahārājo vasiṣṭhāc ca purodhasaḥ //
             <span class="ref">BrP_151.8</span></p>
         
         
         <p id="BrP_151.9">
            urvaśyā gamanaṃ śrutvā tato duḥkhasamanvitaḥ <br />
            na juhoti na cāśnāti na śṛṇoti na paśyati //
             <span class="ref">BrP_151.9</span></p>
         
         
         <p id="BrP_151.10">
            etasminn antare tatra mṛtāvasthaṃ nṛpottamam <br />
            bodhayām āsa vākyaiś ca hetubhūtaiḥ purohitaḥ //
             <span class="ref">BrP_151.10</span></p>
         
         vasiṣṭha uvāca
         
         
         <p id="BrP_151.11">
            sā mṛtādya mahārāja mā vyathasva mahāmate <br />
            evaṃ sthitaṃ tu mā tvāṃ vai aśivāḥ spṛśyur āśugāḥ //
             <span class="ref">BrP_151.11</span></p>
         
         
         <p id="BrP_151.12">
            na vai straiṇāni jānīṣe hṛdayāni mahāmate <br />
            śālāvṛkāṇāṃ yādṝṃśi tasmāt tvaṃ bhūpa mā śucaḥ //
             <span class="ref">BrP_151.12</span></p>
         
         
         <p id="BrP_151.13">
            ko nāma loke rājendra kāminībhir na vañcitaḥ <br />
            vañcakatvaṃ nṛśaṃsatvaṃ cañcalatvaṃ kuśīlatā //
             <span class="ref">BrP_151.13</span></p>
         
         
         <p id="BrP_151.14">
            iti svābhāvikaṃ yāsāṃ tāḥ kathaṃ sukhahetavaḥ <br />
            kālena ko na nihataḥ ko 'rthī gauravam āgataḥ //
             <span class="ref">BrP_151.14</span></p>
         
         
         <p id="BrP_151.15">
            śriyā na bhrāmitaḥ ko vā yoṣidbhiḥ ko na khaṇḍitaḥ <br />
            svapnamāyopamā rājan madaviplutacetasaḥ //
             <span class="ref">BrP_151.15</span></p>
         
         
         <p id="BrP_151.16">
            sukhāya yoṣitaḥ kasya jñātvaitad vijvaro bhava <br />
            vihāya śaṃkaraṃ viṣṇuṃ gautamīṃ vā mahāmate <br />
            duḥkhināṃ śaraṇaṃ nānyad vidyate bhuvanatraye //
             <span class="ref">BrP_151.16</span></p>
         
         brahmovāca
         
         
         <p id="BrP_151.17">
            etac chrutvā tato rājā duḥkhaṃ saṃhṛtya yatnataḥ <br />
            gautamyā madhyasaṃstho 'sāv ailaḥ paramadhārmikaḥ //
             <span class="ref">BrP_151.17</span></p>
         
         
         <p id="BrP_151.18">
            tatra cārādhayām āsa śivaṃ devaṃ janārdanam <br />
            brahmāṇaṃ bhāskaraṃ gaṅgāṃ devān anyāṃś ca yatnataḥ //
             <span class="ref">BrP_151.18</span></p>
         
         
         <p id="BrP_151.19">
            yo vipanno na tīrthāni devatāś ca na sevate <br />
            sa kālavaśago jantuḥ kāṃ daśām anuyāsyati //
             <span class="ref">BrP_151.19</span></p>
         
         
         <p id="BrP_151.20">
            tadīśvaraikaśaraṇo gautamīsevanotsukaḥ <br />
            parāṃ śraddhām upagataḥ saṃsārāsthāparāṅmukhaḥ //
             <span class="ref">BrP_151.20</span></p>
         
         
         <p id="BrP_151.21">
            īje yajñāṃś ca bahulān ṛtvigbhir bahudakṣiṇān <br />
            vedadvīpo 'bhavat tena yajñadvīpaḥ sa ucyate //
             <span class="ref">BrP_151.21</span></p>
         
         
         <p id="BrP_151.22">
            paurṇamāsyāṃ tu śarvaryāṃ tatrāyāti sadorvaśī <br />
            tasya dīpasya yaḥ kuryāt pradakṣiṇam atho naraḥ //
             <span class="ref">BrP_151.22</span></p>
         
         
         <p id="BrP_151.23">
            pradakṣiṇīkṛtā tena pṛthivī sāgarāmbarā <br />
            vedānāṃ smaraṇaṃ tatra yajñānāṃ smaraṇaṃ tathā //
             <span class="ref">BrP_151.23</span></p>
         
         
         <p id="BrP_151.24">
            sukṛtī tatra yaḥ kuryād vedayajñaphalaṃ labhet <br />
            ailatīrthaṃ tu taj jñeyaṃ tad eva ca purūravam //
             <span class="ref">BrP_151.24</span></p>
         
         
         <p id="BrP_151.25">
            vāsiṣṭhaṃ cāpi tat tu syān nimnabhedaṃ tad ucyate <br />
            aile rājñi na kiṃcit syān nimnaṃ sarveṣu karmasu //
             <span class="ref">BrP_151.25</span></p>
         
         
         <p id="BrP_151.26">
            yad etan nimnam urvaśyāṃ sarvabhāvena vartanam <br />
            tac cāpi bheditaṃ nimnaṃ vasiṣṭhena ca gaṅgayā //
             <span class="ref">BrP_151.26</span></p>
         
         
         <p id="BrP_151.27">
            nimnabhedam abhūt tena dṛṣṭādṛṣṭeṣṭasiddhidam <br />
            tatra sapta śatāny āhus tīrthāni guṇavanti ca //
             <span class="ref">BrP_151.27</span></p>
         
         
         <p id="BrP_151.28">
            teṣu snānaṃ ca dānaṃ ca sarvakratuphalapradam <br />
            snānaṃ kṛtvā nimnabhede yaḥ paśyati surān imān //
             <span class="ref">BrP_151.28</span></p>
         
         
         <p id="BrP_151.29">
            iha cāmutra vā nimnaṃ na kiṃcit tasya vidyate <br />
            sarvonnatim avāpyāsau modate divi śakravat //
             <span class="ref">BrP_151.29</span></p>
         
         brahmovāca
         
         
         <p id="BrP_152.1">
            nandītaṭam iti khyātaṃ tīrthaṃ vedavido viduḥ <br />
            tasya prabhāvaṃ vakṣyāmi śṛṇu yatnena nārada //
             <span class="ref">BrP_152.1</span></p>
         
         
         <p id="BrP_152.2">
            atriputro mahātejāś candramā iti viśrutaḥ <br />
            sarvān vedāṃś ca vidhivad dhanurvedaṃ yathāvidhi //
             <span class="ref">BrP_152.2</span></p>
         
         
         <p id="BrP_152.3">
            adhītya jīvāt sarvāś ca vidyāś cānyā mahāmate <br />
            gurupūjāṃ karomīti jīvam āha sa candramāḥ <br />
            bṛhaspatis tadā prāha candraṃ śiṣyaṃ mudānvitaḥ //
             <span class="ref">BrP_152.3</span></p>
         
         bṛhaspatir uvāca
         
         
         <p id="BrP_152.4">
            mama priyā tu jānīte tārā ratisamaprabhā //
             <span class="ref">BrP_152.4</span></p>
         
         brahmovāca
         
         
         <p id="BrP_152.5">
            praṣṭuṃ tāṃ ca tadā prāyād antar veśma sa candramāḥ <br />
            tārāṃ tārāmukhīṃ dṛṣṭvā jagṛhe tāṃ kareṇa saḥ //
             <span class="ref">BrP_152.5</span></p>
         
         
         <p id="BrP_152.6">
            svaveśma prati tāṃ lobhād balād ākarṣayat tadā <br />
            tāvad dhairyanidhir jñānī matimān vijitendriyaḥ //
             <span class="ref">BrP_152.6</span></p>
         
         
         <p id="BrP_152.7">
            yāvan na kāminīnetravāgurābhir nibadhyate <br />
            viśeṣato rahaḥsaṃsthāṃ kāminīm āyatekṣaṇām //
             <span class="ref">BrP_152.7</span></p>
         
         
         <p id="BrP_152.8">
            vilokya na mano yāti kasya kāmeṣu vaśyatām <br />
            ata evānyapuruṣadarśanaṃ na kadācana //
             <span class="ref">BrP_152.8</span></p>
         
         
         <p id="BrP_152.9">
            kulavadhvā rahaḥ kāryaṃ bhītayā śīlavipluteḥ <br />
            vijñāya tat parijanāt sahasotthāya nirgataḥ //
             <span class="ref">BrP_152.9</span></p>
         
         
         <p id="BrP_152.10">
            dṛṣṭvā tad duṣkṛtaṃ karma bṛhaspatir udāradhīḥ <br />
            śaśāpa kopāc cākṣipya vāgbhir vipriyakāribhiḥ //
             <span class="ref">BrP_152.10</span></p>
         
         
         <p id="BrP_152.11">
            parābhibhūtām ālokya kāntāṃ kaḥ soḍhum īśvaraḥ <br />
            yuyudhe tena jīvo 'pi devaś candramasā ruṣā //
             <span class="ref">BrP_152.11</span></p>
         
         
         <p id="BrP_152.12">
            na śāpair hanyate candro nāyudhaiḥ suramantritaiḥ <br />
            bṛhaspatipraṇītaiś ca na mantrair hanyate śaśī //
             <span class="ref">BrP_152.12</span></p>
         
         
         <p id="BrP_152.13">
            tadā candras tu tāṃ tārāṃ nītvā saṃsthāpya mandire <br />
            bubhuje bahuvarṣāṇi rohiṇīṃ cākutobhayaḥ //
             <span class="ref">BrP_152.13</span></p>
         
         
         <p id="BrP_152.14">
            na jīyeta tadā devair na kopaiḥ śāpamantrakaiḥ <br />
            na rājabhir na ṛṣibhir na sāmnā bhedadaṇḍanaiḥ //
             <span class="ref">BrP_152.14</span></p>
         
         
         <p id="BrP_152.15">
            yadā bhāryāṃ na lebhe 'sau guruḥ sarvaprayatnataḥ <br />
            sarvopāyakṣaye jīvas tadā nītim athāsmarat //
             <span class="ref">BrP_152.15</span></p>
         
         
         <p id="BrP_152.16">
            apamānaṃ puraskṛtya mānaṃ kṛtvā tu pṛṣṭhataḥ <br />
            svārtham uddharate prājñaḥ svārthabhraṃśo hi mūrkhatā //
             <span class="ref">BrP_152.16</span></p>
         
         
         <p id="BrP_152.17">
            sādhyaṃ kenāpy upāyena jānadbhiḥ puruṣaiḥ phalam <br />
            vṛthābhimāninaḥ śīghraṃ vipadyante vimohitāḥ //
             <span class="ref">BrP_152.17</span></p>
         
         
         <p id="BrP_152.18">
            evaṃ niścitya medhāvī śukraṃ gatvā nyavedayat <br />
            tam āgataṃ kavir jñātvā saṃmānenābhyanandayat //
             <span class="ref">BrP_152.18</span></p>
         
         
         <p id="BrP_152.19">
            upaviṣṭaṃ suviśrāntaṃ pūjitaṃ ca yathāvidhi <br />
            paryapṛcchad daityagurus tadāgamanakāraṇam //
             <span class="ref">BrP_152.19</span></p>
         
         
         <p id="BrP_152.20">
            gṛhāgatasya vimukhāḥ śatravo 'py uttamā nahi <br />
            tasmai sa vistareṇāha bhāryāharaṇam āditaḥ //
             <span class="ref">BrP_152.20</span></p>
         
         
         <p id="BrP_152.21">
            bṛhaspates tadā vākyaṃ śrutvā kopānvitaḥ kaviḥ <br />
            aparādhaṃ tu candrasya mene śiṣyasya nārada <br />
            atikramam imaṃ śrutvā kopāt kavir athābravīt //
             <span class="ref">BrP_152.21</span></p>
         
         śukra uvāca
         
         
         <p id="BrP_152.22">
            tadā bhokṣye tadā pāsye tadā svapsye tadā vade <br />
            yadānaye priyāṃ bhrātas tava bhāryāṃ parārditām //
             <span class="ref">BrP_152.22</span></p>
         
         
         <p id="BrP_152.23">
            tām ānīya bhavaṃ pūjya candraṃ śaptvā gurudruham <br />
            paścād bhokṣye mahābāho śṛṇu vācaṃ graheśvara //
             <span class="ref">BrP_152.23</span></p>
         
         brahmovāca
         
         
         <p id="BrP_152.24">
            evam uktvā sa jīvena daityācāryo jagāma ha <br />
            śivam ārādhya yatnena paraṃ sāmarthyam āptavān //
             <span class="ref">BrP_152.24</span></p>
         
         
         <p id="BrP_152.25">
            varān avāpya vividhāñ śaṃkarād bhāvapūjitāt <br />
            śivaprasādāt kiṃ nāma dehinām iha durlabham //
             <span class="ref">BrP_152.25</span></p>
         
         
         <p id="BrP_152.26">
            jagāma śukro jīvena tārayā yatra candramāḥ <br />
            vartate taṃ śaśāpoccaiḥ śṛṇu tvaṃ candra me vacaḥ //
             <span class="ref">BrP_152.26</span></p>
         
         
         <p id="BrP_152.27">
            yasmāt pāpataraṃ karma tvayā pāpa madāt kṛtam <br />
            kuṣṭhī bhūyās tataś candraṃ śaśāpaivaṃ ruṣā kaviḥ //
             <span class="ref">BrP_152.27</span></p>
         
         
         <p id="BrP_152.28">
            kaviśāpapradagdho 'bhūt tadaiva mṛgalāñchanaḥ <br />
            prāpuḥ kṣayaṃ na ke nāma gurusvāmisakhidruhaḥ //
             <span class="ref">BrP_152.28</span></p>
         
         
         <p id="BrP_152.29">
            tatyāja tāṃ sa candro 'pi tāṃ tārāṃ jagṛhe kaviḥ <br />
            śukro 'pi devān āhūya ṛṣīn pitṛgaṇāṃs tathā //
             <span class="ref">BrP_152.29</span></p>
         
         
         <p id="BrP_152.30">
            nadīr nadāṃś ca vividhān oṣadhīś ca pativratāḥ <br />
            tataḥ saṃpraṣṭum ārebhe tārāvṛttaviniṣkrayam //
             <span class="ref">BrP_152.30</span></p>
         
         
         <p id="BrP_152.31">
            tataḥ śrutiḥ surān āha gautamyāṃ bhaktitas tv iyam <br />
            snānaṃ karotu jīvena tārā pūtā bhaviṣyati //
             <span class="ref">BrP_152.31</span></p>
         
         
         <p id="BrP_152.32">
            rahasyam etat paramaṃ na kathyaṃ yasya kasyacit <br />
            sarvāsv api daśāsv eha śaraṇaṃ gautamī nṛṇām //
             <span class="ref">BrP_152.32</span></p>
         
         
         <p id="BrP_152.33">
            tathākaroc caiva tārā bhartrā snānaṃ yathāvidhi <br />
            puṣpavṛṣṭir abhūt tatra jayaśabdo vyavartata //
             <span class="ref">BrP_152.33</span></p>
         
         
         <p id="BrP_152.34">
            punar vai devā adaduḥ punar manuṣyā uta <br />
            rājānaḥ satyaṃ kṛṇvānā brahmajāyāṃ punar daduḥ //
             <span class="ref">BrP_152.34</span></p>
         
         
         <p id="BrP_152.35">
            punar dattvā brahmajāyāṃ kṛtāṃ devair akalmaṣām <br />
            sarvaṃ kṣemam abhūt tatra tasmāt tīrthaṃ mahāmune //
             <span class="ref">BrP_152.35</span></p>
         
         
         <p id="BrP_152.36">
            punar dattvā brahmajāyāṃ kṛtāṃ devair akalmaṣām <br />sarvaṃ kṣemam abhūt tatra tasmāt tīrthaṃ mahāmune<br />
            tad abhūt sakalāghaughadhvaṃsanaṃ sarvakāmadam <br />ānandaṃ kṣemam abhavat surāṇām asurāriṇām
             <span class="ref">BrP_152.36</span></p>
         
         
         <p id="BrP_152.37">
            bṛhaspateś ca śukrasya tārāyāś ca viśeṣataḥ <br />
            paramānandam āpanno gurur gaṅgām abhāṣata //
             <span class="ref">BrP_152.37</span></p>
         
         gurur uvāca
         
         
         <p id="BrP_152.38">
            tvaṃ gautami sadā pūjyā sarveṣām api muktidā <br />
            viśeṣatas tu siṃhasthe mayi trailokyapāvanī //
             <span class="ref">BrP_152.38</span></p>
         
         
         <p id="BrP_152.39">
            bhaviṣyasi saricchreṣṭhe sarvatīrthaiḥ samanvitā <br />
            yāni kāni ca tīrthāni svargamṛtyurasātale <br />
            tvāṃ snātuṃ tāni yāsyanti mayi siṃhasthite 'mbike //
             <span class="ref">BrP_152.39</span></p>
         
         brahmovāca
         
         
         <p id="BrP_152.40">
            dhanyaṃ yaśasyam āyuṣyam ārogyaśrīvivardhanam <br />
            saubhāgyaiśvaryajananaṃ tīrtham ānandanāmakam //
             <span class="ref">BrP_152.40</span></p>
         
         
         <p id="BrP_152.41">
            tatra pañca sahasrāṇi tīrthāny āha sa gautamaḥ <br />
            smaraṇāt paṭhanād vāpi iṣṭaiḥ saṃyujyate sadā //
             <span class="ref">BrP_152.41</span></p>
         
         
         <p id="BrP_152.42">
            śivasyātra niviṣṭasya nandī gaṅgātaṭe 'niśam <br />
            sākṣāc caraty asau dharmas tasmān nandītaṭaṃ smṛtam <br />
            ānandam api tat tīrthaṃ sarvānandavivardhanāt //
             <span class="ref">BrP_152.42</span></p>
         
         brahmovāca
         
         
         <p id="BrP_153.1">
            bhāvatīrtham iti proktaṃ yatra sākṣād bhavaḥ sthitaḥ <br />
            aśeṣajagadantastho bhūtātmā saccidākṛtiḥ //
             <span class="ref">BrP_153.1</span></p>
         
         
         <p id="BrP_153.2">
            tatremāṃ śṛṇu vakṣyāmi kathāṃ puṇyatamāṃ śubhām <br />
            sūryavaṃśakaraḥ śrīmān kṣatriyāṇāṃ dhuraṃdharaḥ //
             <span class="ref">BrP_153.2</span></p>
         
         
         <p id="BrP_153.3">
            prācīnabarhir ākhyātaḥ sarvadharmeṣu pāragaḥ <br />
            tisraḥ koṭyo 'rdhakoṭiś ca varṣāṇāṃ rājya āsthitaḥ //
             <span class="ref">BrP_153.3</span></p>
         
         
         <p id="BrP_153.4">
            tasyedṛśaṃ vrataṃ cāsīd yad ahaṃ yauvanacyutaḥ <br />
            bhaveyaṃ priyayā vāpi putrair vā priyavastubhiḥ //
             <span class="ref">BrP_153.4</span></p>
         
         
         <p id="BrP_153.5">
            viyujyeyaṃ tato rājyaṃ tyakṣye 'haṃ nātra saṃśayaḥ <br />
            vivekināṃ kulīnānām idam evocitaṃ nṛṇām //
             <span class="ref">BrP_153.5</span></p>
         
         
         <p id="BrP_153.6">
            sthīyate vijane kvāpi viraktair vibhavakṣaye <br />
            tasmin praśāsati mahīṃ na viyogaḥ priyaiḥ kvacit //
             <span class="ref">BrP_153.6</span></p>
         
         
         <p id="BrP_153.7">
            nādhivyādhī na durbhikṣaṃ na bandhukalaho nṛṇām <br />
            tasmiñ śāsati rājyaṃ tu na ca kaścid viyujyate //
             <span class="ref">BrP_153.7</span></p>
         
         
         <p id="BrP_153.8">
            tataḥ putrārtham akarod yajñaṃ rājā mahāmatiḥ <br />
            tataḥ prasanno bhagavān varaṃ prādād yathepsitam //
             <span class="ref">BrP_153.8</span></p>
         
         
         <p id="BrP_153.9">
            gautamītīrasaṃsthāya rājñe devo maheśvaraḥ <br />
            putraṃ dehīti rājā vai bhavaṃ prāha sa bhāryayā //
             <span class="ref">BrP_153.9</span></p>
         
         
         <p id="BrP_153.10">
            bhavaḥ prāha nṛpaṃ prītyā paśya netraṃ tṛtīyakam <br />
            tataḥ paśyati rājendre bhavasyākṣi tu mānada //
             <span class="ref">BrP_153.10</span></p>
         
         
         <p id="BrP_153.11">
            cakṣurdīptyābhavat putro mahimā nāma viśrutaḥ <br />
            yenākāri stutiḥ puṇyā mahimna iti viśrutā //
             <span class="ref">BrP_153.11</span></p>
         
         
         <p id="BrP_153.12">
            kim alabhyaṃ bhagavati prasanne tripurāntake <br />
            yaṃ nityam anuvartante haribrahmādayaḥ surāḥ //
             <span class="ref">BrP_153.12</span></p>
         
         
         <p id="BrP_153.13">
            prāptaputraś ca nṛpatis tīrthaśraiṣṭhyam ayācata <br />
            mahāpāpamahārogamahāvyasanināṃ nṛṇām //
             <span class="ref">BrP_153.13</span></p>
         
         
         <p id="BrP_153.14">
            nānāvipadgaṇārtānāṃ sarvābhimatalabdhaye <br />
            prādāj jyaiṣṭhyaṃ bhavaś cāpi bhāvatīrthaṃ tad ucyate //
             <span class="ref">BrP_153.14</span></p>
         
         
         <p id="BrP_153.15">
            tatra snānena dānena sarvān kāmān avāpnuyāt <br />
            bhavaprasādād abhavat sutaḥ prācīnabarhiṣaḥ //
             <span class="ref">BrP_153.15</span></p>
         
         
         <p id="BrP_153.16">
            mahimā gautamītīre bhāvatīrthaṃ tad ucyate <br />
            tatra saptati tīrthāni puṇyāny akhiladāni ca //
             <span class="ref">BrP_153.16</span></p>
         
         brahmovāca
         
         
         <p id="BrP_154.1">
            sahasrakuṇḍam ākhyātaṃ tīrthaṃ vedavido viduḥ <br />
            yasya smaraṇamātreṇa sukhī saṃpadyate naraḥ //
             <span class="ref">BrP_154.1</span></p>
         
         
         <p id="BrP_154.2">
            purā dāśarathī rāmaḥ setuṃ baddhvā mahārṇave <br />
            laṅkāṃ dagdhvā ripūn hatvā rāvaṇādīn raṇe śaraiḥ //
             <span class="ref">BrP_154.2</span></p>
         
         
         <p id="BrP_154.3">
            vaidehīṃ ca samāsādya rāmo vacanam abravīt <br />
            paśyatsu lokapāleṣu tasyācārye puraḥ sthite //
             <span class="ref">BrP_154.3</span></p>
         
         
         <p id="BrP_154.4">
            agnau śuddhigatāṃ sītāṃ rāmo lakṣmaṇasaṃnidhau <br />
            ehi vaidehi śuddhāsi aṅkam āroḍhum arhasi //
             <span class="ref">BrP_154.4</span></p>
         
         
         <p id="BrP_154.5">
            nety uvāca tadā śrīmān aṅgado hanumāṃs tathā <br />
            ayodhyāyāṃ tu vaidehi sārdhaṃ yāmaḥ suhṛjjanaiḥ //
             <span class="ref">BrP_154.5</span></p>
         
         
         <p id="BrP_154.6">
            tatra śuddhim avāpyātha punar bhrātṛṣu mātṛṣu <br />
            laukikeṣv api paśyatsu tataḥ śuddhā nṛpātmajā //
             <span class="ref">BrP_154.6</span></p>
         
         
         <p id="BrP_154.7">
            ayodhyāyāṃ supuṇye 'hni aṅkam āroḍhum arhasi <br />
            asyāś caritraviṣaye saṃdehaḥ kasya jāyate //
             <span class="ref">BrP_154.7</span></p>
         
         
         <p id="BrP_154.8">
            lokāpavādas tad api nirasyaḥ svajaneṣu hi <br />
            tayor vākyam anādṛtya lakṣmaṇaḥ savibhīṣaṇaḥ //
             <span class="ref">BrP_154.8</span></p>
         
         
         <p id="BrP_154.9">
            rāmaś ca jāmbavāṃś caiva tām āhvayan nṛpātmajām <br />
            svastīty uktā devatābhī rājño 'ṅkaṃ cāruroha sā //
             <span class="ref">BrP_154.9</span></p>
         
         
         <p id="BrP_154.10">
            muditās te yayuḥ śīghraṃ puṣpakeṇa virājatā <br />
            ayodhyāṃ nagarīṃ prāpya tathā rājyaṃ svakaṃ tu yat //
             <span class="ref">BrP_154.10</span></p>
         
         
         <p id="BrP_154.11">
            muditās te 'bhavan sarve sadā rāmānuvartinaḥ <br />
            tataḥ katipayāheṣu anāryebhyo virūpikām //
             <span class="ref">BrP_154.11</span></p>
         
         
         <p id="BrP_154.12">
            vācaṃ śrutvā sa tatyāja gurviṇīṃ tām ayonijām <br />
            mithyāpavādam api hi na sahante kulonnatāḥ //
             <span class="ref">BrP_154.12</span></p>
         
         
         <p id="BrP_154.13">
            vālmīker munimukhyasya āśramasya samīpataḥ <br />
            tatyāja lakṣmaṇaḥ sītām aduṣṭāṃ rudatīṃ rudan //
             <span class="ref">BrP_154.13</span></p>
         
         
         <p id="BrP_154.14">
            nollaṅghyājñā gurūṇām ity asau tad akarod bhiyā <br />
            tataḥ katipayāheṣu vyatīteṣu nṛpātmajaḥ //
             <span class="ref">BrP_154.14</span></p>
         
         
         <p id="BrP_154.15">
            rāmaḥ saumitriṇā sārdhaṃ hayamedhāya dīkṣitaḥ <br />
            tatraivājagmatur ubhau rāmaputrau yaśasvinau //
             <span class="ref">BrP_154.15</span></p>
         
         
         <p id="BrP_154.16">
            lavaḥ kuśaś ca vikhyātau nāradāv iva gāyakau <br />
            rāmāyaṇaṃ samagraṃ tad gandharvāv iva susvarau //
             <span class="ref">BrP_154.16</span></p>
         
         
         <p id="BrP_154.17">
            rāmasya caritaṃ sarvaṃ gāyamānau samīyatuḥ <br />
            yajñavāṭaṃ rājasutau hetubhir lakṣitau tadā //
             <span class="ref">BrP_154.17</span></p>
         
         
         <p id="BrP_154.18">
            rāmaputrāv ubhau śūrau vaidehyās tanayāv iti <br />
            tāv ānīya tataḥ putrāv abhiṣicya yathākramam //
             <span class="ref">BrP_154.18</span></p>
         
         
         <p id="BrP_154.19">
            aṅkārūḍhau tataḥ kṛtvā sasvaje tau punaḥ punaḥ <br />
            saṃsāraduḥkhakhinnānām agatīnāṃ śarīriṇām //
             <span class="ref">BrP_154.19</span></p>
         
         
         <p id="BrP_154.20">
            putrāliṅganam evātra paraṃ viśrāntikāraṇam <br />
            muhur āliṅgya tau putrau muhuḥ svajati cumbati //
             <span class="ref">BrP_154.20</span></p>
         
         
         <p id="BrP_154.21">
            kim apy antar dhyāyati ca niḥśvasaty api vai muhuḥ <br />
            etasminn antare prāptā rākṣasā laṅkavāsinaḥ //
             <span class="ref">BrP_154.21</span></p>
         
         
         <p id="BrP_154.22">
            sugrīvo hanumāṃś caiva aṅgado jāmbavāṃs tathā <br />
            anye ca vānarāḥ sarve vibhīṣaṇapuraḥsarāḥ //
             <span class="ref">BrP_154.22</span></p>
         
         
         <p id="BrP_154.23">
            te cāgatya nṛpaṃ prāptāḥ siṃhāsanam upasthitam <br />
            sītām adṛṣṭvā hanumān aṅgadaḥ kanakāṅgadaḥ //
             <span class="ref">BrP_154.23</span></p>
         
         
         <p id="BrP_154.24">
            kva gatāyonijā mātā eko rāmo 'tra dṛśyate <br />
            rāmeṇa sā parityaktā ity ūcur dvārapālakāḥ //
             <span class="ref">BrP_154.24</span></p>
         
         
         <p id="BrP_154.25">
            paśyatsu lokapāleṣu ārye tatra pravādini <br />
            agnau śuddhigatāṃ sītāṃ kiṃ tu rājā niraṅkuśaḥ //
             <span class="ref">BrP_154.25</span></p>
         
         
         <p id="BrP_154.26">
            utpannair laukikair vākyai rāmas tyajati tāṃ priyām <br />
            mariṣyāva iti hy uktvā gautamīṃ punar īyatuḥ //
             <span class="ref">BrP_154.26</span></p>
         
         
         <p id="BrP_154.27">
            rāmas tau pṛṣṭhato 'bhyetya ayodhyāvāsibhiḥ saha <br />
            āgatya gautamīṃ tatra 'kurvaṃs te paramaṃ tapaḥ //
             <span class="ref">BrP_154.27</span></p>
         
         
         <p id="BrP_154.28">
            smāraṃ smāraṃ niśvasantas tāṃ sītāṃ lokamātaram <br />
            saṃsārāsthāvirahitā gautamīsevanotsukāḥ //
             <span class="ref">BrP_154.28</span></p>
         
         
         <p id="BrP_154.29">
            lokatrayapatiḥ sākṣād rāmo 'nujasamanvitaḥ <br />
            prāptaḥ snātvā ca gautamyāṃ śivārādhanatatparaḥ //
             <span class="ref">BrP_154.29</span></p>
         
         
         <p id="BrP_154.30">
            paritāpaṃ jahau sarvaṃ sahasraparivāritaḥ <br />
            yatra cāsīt sa vṛttāntaḥ sahasrakuṇḍam ucyate //
             <span class="ref">BrP_154.30</span></p>
         
         
         <p id="BrP_154.31">
            daśāparāṇi tīrthāni tatra sarvārthadāni ca <br />
            tatra snānaṃ ca dānaṃ ca sahasraphaladāyakam //
             <span class="ref">BrP_154.31</span></p>
         
         
         <p id="BrP_154.32">
            yatra śrīgautamītīre vasiṣṭhādimunīśvaraiḥ <br />
            sarvāpattārakaṃ homam akārayad aghāntakam //
             <span class="ref">BrP_154.32</span></p>
         
         
         <p id="BrP_154.33">
            sahasrasaṃkhyāyukteṣu kuṇḍeṣu vasudhārayā <br />
            sarvān apekṣitān kāmān avāpāsau mahātapāḥ //
             <span class="ref">BrP_154.33</span></p>
         
         
         <p id="BrP_154.34">
            gautamyāḥ saridambāyāḥ prasādād rākṣasāntakaḥ <br />
            sahasrakuṇḍābhidhaṃ tad abhūt tīrthaṃ mahāphalam //
             <span class="ref">BrP_154.34</span></p>
         
         brahmovāca
         
         
         <p id="BrP_155.1">
            kapilatīrtham ākhyātaṃ tad evāṅgirasaṃ smṛtam <br />
            tad evādityam ākhyātaṃ saiṃhikeyaṃ tad ucyate //
             <span class="ref">BrP_155.1</span></p>
         
         
         <p id="BrP_155.2">
            gautamyā dakṣiṇe pāre ādityān munisattama <br />
            ayājayann aṅgiraso dakṣiṇāṃ te bhuvaṃ daduḥ //
             <span class="ref">BrP_155.2</span></p>
         
         
         <p id="BrP_155.3">
            aṅgirobhyas tadādityās tapase 'ṅgiraso yayuḥ <br />
            sā bhūmiḥ saiṃhikī bhūtvā janān sarvān abhakṣayat //
             <span class="ref">BrP_155.3</span></p>
         
         
         <p id="BrP_155.4">
            tatrasus te janāḥ sarve aṅgirobhyo nyavedayan <br />
            vibhītā jñānato jñātvā bhuvaṃ tāṃ saiṃhikīm iti //
             <span class="ref">BrP_155.4</span></p>
         
         
         <p id="BrP_155.5">
            ādityān anugatvātha vācam aṅgiraso 'bruvan <br />
            bhuvaṃ gṛhṇantu yā dattā nety ādityās tadābruvan //
             <span class="ref">BrP_155.5</span></p>
         
         
         <p id="BrP_155.6">
            nivṛttāṃ dakṣiṇāṃ naiva pratigṛhṇanti sūrayaḥ <br />
            svadattāṃ paradattāṃ vā yo hareta vasuṃdharām //
             <span class="ref">BrP_155.6</span></p>
         
         
         <p id="BrP_155.7">
            ṣaṣṭir varṣasahasrāṇi viṣṭhāyāṃ jāyate kṛmiḥ <br />
            bhūmeḥ svaparadattāyā haraṇān nādhikaṃ kvacit //
             <span class="ref">BrP_155.7</span></p>
         
         
         <p id="BrP_155.8">
            pāpam asti mahāraudraṃ na svīkurmaḥ punas tu tām <br />
            evaṃ yadā svadattāyā haraṇe kiṃ tadā bhavet //
             <span class="ref">BrP_155.8</span></p>
         
         
         <p id="BrP_155.9">
            tathāpi krayarūpeṇa gṛhṇīmo dakṣiṇāṃ bhuvam <br />
            tathety ukte tu te devāḥ kapilāṃ śubhalakṣaṇām //
             <span class="ref">BrP_155.9</span></p>
         
         
         <p id="BrP_155.10">
            gaṅgāyā dakṣiṇe pāre bhuvaḥ sthāne tu tāṃ daduḥ <br />
            bhuktimuktipradaḥ sākṣād viṣṇus tiṣṭhati mūrtimān //
             <span class="ref">BrP_155.10</span></p>
         
         
         <p id="BrP_155.11">
            kapilāsaṃgamaṃ tac ca sarvāghaughavināśanam <br />
            tatrābhavad dānatoyād āpagā kapilābhidhā //
             <span class="ref">BrP_155.11</span></p>
         
         
         <p id="BrP_155.12">
            sasyavatyā api bhuvo dānād godānam uttamam <br />
            lokarakṣāṃ cakārāsau kṛtvā vinimayaṃ muniḥ //
             <span class="ref">BrP_155.12</span></p>
         
         
         <p id="BrP_155.13">
            yatra tīrthe ca tad vṛttaṃ gotīrthaṃ tad udāhṛtam <br />
            puṇyadaṃ tatra tīrthānāṃ śatam uktaṃ manīṣibhiḥ //
             <span class="ref">BrP_155.13</span></p>
         
         
         <p id="BrP_155.14">
            tatra snānena dānena bhūmidānaphalaṃ labhet <br />
            saṃgatā gaṅgayā tac ca kapilāsaṃgamaṃ viduḥ //
             <span class="ref">BrP_155.14</span></p>
         
         brahmovāca
         
         
         <p id="BrP_156.1">
            śaṅkhahradaṃ nāma tīrthaṃ yatra śaṅkhagadādharaḥ <br />
            tatra snātvā ca taṃ dṛṣṭvā mucyate bhavabandhanāt //
             <span class="ref">BrP_156.1</span></p>
         
         
         <p id="BrP_156.2">
            tatredaṃ vṛttam ākhyāsye bhuktimuktipradāyakam <br />
            purā kṛtayugasyādau brahmaṇaḥ sāmagāyinaḥ //
             <span class="ref">BrP_156.2</span></p>
         
         
         <p id="BrP_156.3">
            brahmāṇḍāgārasaṃbhūtā rākṣasā bahurūpiṇaḥ <br />
            brahmāṇaṃ khādituṃ prāptā balonmattā dhṛtāyudhāḥ //
             <span class="ref">BrP_156.3</span></p>
         
         
         <p id="BrP_156.4">
            tadāham abravaṃ viṣṇuṃ rakṣaṇāya jagadgurum <br />
            sa viṣṇus tāni rakṣāṃsi hantuṃ cakreṇa codyataḥ //
             <span class="ref">BrP_156.4</span></p>
         
         
         <p id="BrP_156.5">
            chittvā cakreṇa rakṣāṃsi śaṅkham āpūrayat tadā <br />
            niṣkaṇṭakaṃ talaṃ kṛtvā svargaṃ nirvairam eva ca //
             <span class="ref">BrP_156.5</span></p>
         
         
         <p id="BrP_156.6">
            tato harṣaprakarṣeṇa śaṅkham āpūrayad dhariḥ <br />
            tato rakṣāṃsi sarvāṇi hy anīnaśur aśeṣataḥ //
             <span class="ref">BrP_156.6</span></p>
         
         
         <p id="BrP_156.7">
            yatraitad vṛttam akhilaṃ viṣṇuśaṅkhaprabhāvataḥ <br />
            śaṅkhatīrthaṃ tu tat proktaṃ sarvakṣemakaraṃ nṛṇām //
             <span class="ref">BrP_156.7</span></p>
         
         
         <p id="BrP_156.8">
            sarvābhīṣṭapradaṃ puṇyaṃ smaraṇān maṅgalapradam <br />
            āyurārogyajananaṃ lakṣmīputrapravardhanam //
             <span class="ref">BrP_156.8</span></p>
         
         
         <p id="BrP_156.9">
            smaraṇāt paṭhanād vāpi sarvakāmān avāpnuyāt <br />
            tīrthānām ayutaṃ tatra sarvapāpanudaṃ mune //
             <span class="ref">BrP_156.9</span></p>
         
         
         <p id="BrP_156.10">
            tīrthāny ayutasaṃkhyāni sarvapāpaharāṇi ca <br />
            yeṣāṃ prabhāvaṃ jānāti vaktuṃ devo maheśvaraḥ //
             <span class="ref">BrP_156.10</span></p>
         
         
         <p id="BrP_156.11">
            pāpakṣayapratinidhir naitebhyo 'sty aparaḥ kvacit //
             <span class="ref">BrP_156.11</span></p>
         
         brahmovāca
         
         
         <p id="BrP_157.1">
            kiṣkindhātīrtham ākhyātaṃ sarvakāmapradaṃ nṛṇām <br />
            sarvapāpapraśamanaṃ yatra saṃnihito bhavaḥ //
             <span class="ref">BrP_157.1</span></p>
         
         
         <p id="BrP_157.2">
            tasya svarūpaṃ vakṣyāmi yatnena śṛṇu nārada <br />
            purā dāśarathī rāmo rāvaṇaṃ lokarāvaṇam //
             <span class="ref">BrP_157.2</span></p>
         
         
         <p id="BrP_157.3">
            kiṣkindhāvāsibhiḥ sārdhaṃ jaghāna raṇamūrdhani <br />
            saputraṃ sabalaṃ hatvā sītām ādāya śatruhā //
             <span class="ref">BrP_157.3</span></p>
         
         
         <p id="BrP_157.4">
            bhrātrā saumitriṇā sārdhaṃ vānaraiś ca mahābalaiḥ <br />
            vibhīṣaṇena balinā devaiḥ pratyāgato nṛpaḥ //
             <span class="ref">BrP_157.4</span></p>
         
         
         <p id="BrP_157.5">
            kṛtasvastyayanaḥ śrīmān puṣpakeṇa virājitaḥ <br />
            yad āsīd dhanarājasya kāmagenāśugāminā //
             <span class="ref">BrP_157.5</span></p>
         
         
         <p id="BrP_157.6">
            ayodhyām agaman sarve gacchan gaṅgām apaśyata <br />
            rāmo virāmaḥ śatrūṇāṃ śaraṇyaḥ śaraṇārthinām //
             <span class="ref">BrP_157.6</span></p>
         
         
         <p id="BrP_157.7">
            gautamīṃ tu jagatpuṇyāṃ sarvakāmapradāyinīm <br />
            manonayanasaṃtāpanivāraṇaparāyaṇām //
             <span class="ref">BrP_157.7</span></p>
         
         
         <p id="BrP_157.8">
            tāṃ dṛṣṭvā nṛpatiḥ śrīmān gaṅgātīram athāviśat <br />
            tāṃ dṛṣṭvā prāha nṛpatir harṣagadgadayā girā <br />
            harīn sarvān athāmantrya hanumatpramukhān mune //
             <span class="ref">BrP_157.8</span></p>
         
         rāma uvāca
         
         
         <p id="BrP_157.9">
            asyāḥ prabhāvād dharayo yo 'sau mama pitā prabhuḥ <br />
            sarvapāpavinirmuktas tato yātas triviṣṭapam //
             <span class="ref">BrP_157.9</span></p>
         
         
         <p id="BrP_157.10">
            iyaṃ janitrī sakalasya jantor <br />bhuktipradā muktim athāpi dadyāt<br />
            pāpāni hanyād api dāruṇāni <br />kānyānayāsty atra nadī samānā
             <span class="ref">BrP_157.10</span></p>
         
         
         <p id="BrP_157.11">
            hatāni śaśvad duritāni caiva <br />asyāḥ prabhāvād arayaḥ sakhāyaḥ<br />
            vibhīṣaṇo maitram upaiti nityaṃ <br />sītā ca labdhā hanumāṃś ca bandhuḥ
             <span class="ref">BrP_157.11</span></p>
         
         
         <p id="BrP_157.12">
            laṅkā ca bhagnā sagaṇaṃ hi rakṣo <br />hataṃ hi yasyāḥ parisevanena<br />
            yāṃ gautamo devavaraṃ prapūjya <br />śivaṃ śaraṇyaṃ sajaṭām avāpa
             <span class="ref">BrP_157.12</span></p>
         
         
         <p id="BrP_157.13">
            seyaṃ janitrī sakalepsitānām <br />amaṅgalānām api saṃnihantrī<br />
            jagatpavitrīkaraṇaikadakṣā <br />dṛṣṭādya sākṣāt saritāṃ savitrī
             <span class="ref">BrP_157.13</span></p>
         
         kāyena vācā manasā sadaināṃ BrP_157.14a
         vrajāmi gaṅgāṃ śaraṇaṃ śaraṇyām BrP_157.14b
         brahmovāca
         
         
         <p id="BrP_157.15">
            etat samākarṇya vaco nṛpasya <br />tatrāplavan harayaḥ sarva eva<br />
            pūjāṃ cakrur vidhivat te pṛthak ca <br />puṣpair anekaiḥ sarvalokopahāraiḥ
             <span class="ref">BrP_157.15</span></p>
         
         
         <p id="BrP_157.16">
            saṃpūjya śarvaṃ nṛpatir yathāvat <br />stutvā vākyaiḥ sarvabhāvopayuktaiḥ<br />
            te vānarā muditāḥ sarva eva <br />nṛtyaṃ ca gītaṃ ca tathaiva cakruḥ
             <span class="ref">BrP_157.16</span></p>
         
         
         <p id="BrP_157.17">
            sukhoṣitas tāṃ rajanīṃ mahātmā <br />priyānuyuktaḥ saṃvṛtaḥ premavadbhiḥ<br />
            duḥkhaṃ jahau sarvam amitrasaṃbhavaṃ <br />kiṃ nāpyate gautamīsevanena
             <span class="ref">BrP_157.17</span></p>
         
         
         <p id="BrP_157.18">
            savismayaḥ paśyati bhṛtyavargaṃ <br />godāvarīṃ stauti ca saṃprahṛṣṭaḥ<br />
            saṃmānayan bhṛtyagaṇaṃ samagram <br />avāpa rāmaḥ kamapi pramodam
             <span class="ref">BrP_157.18</span></p>
         
         punaḥ prabhāte vimale tu sūrye BrP_157.18e
         vibhīṣaṇo dāśarathiṃ babhāṣe BrP_157.18f
         vibhīṣaṇa uvāca
         
         
         <p id="BrP_157.19">
            nādyāpi tṛptās tu bhavāma tīrthe <br />kaṃcic ca kālaṃ nivasāma cātra<br />
            vatsyāma cātraiva parāś catasro <br />rātrīr atho yāma vṛtās tv ayodhyām
             <span class="ref">BrP_157.19</span></p>
         
         brahmovāca
         
         
         <p id="BrP_157.20">
            tasyātha vākyaṃ harayo 'numenire <br />tathaiva rātrīr aparāś catasraḥ<br />
            saṃpūjya devaṃ sakaleśvaraṃ taṃ <br />bhrātṛpriyaṃ tīrtham atho jagāma
             <span class="ref">BrP_157.20</span></p>
         
         
         <p id="BrP_157.21">
            siddheśvaraṃ nāma jagatprasiddhaṃ <br />yasya prabhāvāt prabalo daśāsyaḥ<br />
            evaṃ tu pañcāham athoṣire te <br />svaṃ svaṃ pratiṣṭhāpitaliṅgam arcya
             <span class="ref">BrP_157.21</span></p>
         
         
         <p id="BrP_157.22">
            śuśrūṣaṇaṃ tatra karoti vāyoḥ <br />suto 'nugāmī hanumān nṛpasya<br />
            gacchan nṛpendro hanumantam āha <br />liṅgāni sarvāṇi visarjayasva
             <span class="ref">BrP_157.22</span></p>
         
         
         <p id="BrP_157.23">
            matsthāpitāny uttamamantravidbhis <br />tathetaraiḥ śaṃkarakiṃkaraiś ca<br />
            nodvāsya pūjāṃ paraśaṃkareṇa <br />bāhyaṃ samāyojyam aho bhavasya
             <span class="ref">BrP_157.23</span></p>
         
         
         <p id="BrP_157.24">
            tiṣṭhanti susthās tadanādareṇa <br />te khaḍgapattrādiṣu saṃbhavanti<br />
            ye 'śraddadhānāḥ śivaliṅgapūjāṃ <br />vidhāya kṛtyaṃ na samācaranti
             <span class="ref">BrP_157.24</span></p>
         
         
         <p id="BrP_157.25">
            yathocitaṃ te yamakiṃkarair hi <br />pacyanta evākhiladurgatīṣu<br />
            rāmājñayā vāyusuto jagāma <br />dorbhyāṃ na cotpāṭayituṃ śaśāka
             <span class="ref">BrP_157.25</span></p>
         
         
         <p id="BrP_157.26">
            tataḥ svapucchena grahītukāmaḥ <br />saṃveṣṭya liṅgaṃ tu visṛṣṭakāmaḥ<br />
            naivāśakat tan mahad adbhutaṃ syāt <br />kapīśvarāṇāṃ nṛpates tathaiva
             <span class="ref">BrP_157.26</span></p>
         
         
         <p id="BrP_157.27">
            kaś cālayel labdhamahānubhāvaṃ <br />maheśaliṅgaṃ puruṣo manasvī<br />
            tan niścalaṃ prekṣya mahānubhāvo <br />nṛpapravīraḥ sahasā jagāma
             <span class="ref">BrP_157.27</span></p>
         
         
         <p id="BrP_157.28">
            viprān athāmantrya vidhāya pūjāṃ <br />pradakṣiṇīkṛtya ca rāmacandraḥ<br />
            śuddhātiśuddhena hṛdākhilais tair <br />liṅgāni sarvāṇi nanāma rāmaḥ
             <span class="ref">BrP_157.28</span></p>
         
         
         <p id="BrP_157.29">
            kiṣkindhavāsipravarair aśeṣaiḥ <br />saṃsevitaṃ tīrtham ato babhūva<br />
            atrāplavād eva mahānti pāpāny <br />api kṣayaṃ yānti na saṃśayo 'tra
             <span class="ref">BrP_157.29</span></p>
         
         
         <p id="BrP_157.30">
            punaś ca gaṅgāṃ praṇanāma bhaktyā <br />prasīda mātar mama gautamīti<br />
            jalpan muhur vismitacittavṛttir <br />vilokayan praṇaman gautamīṃ tām
             <span class="ref">BrP_157.30</span></p>
         
         
         <p id="BrP_157.31">
            tataḥ prabhṛty etad atīva puṇyaṃ <br />kiṣkindhatīrthaṃ vibudhā vadanti<br />
            paṭhet smared vāpi śṛṇoti bhaktyā <br />pāpāpahaṃ kiṃ punaḥ snānadānaiḥ
             <span class="ref">BrP_157.31</span></p>
         
         brahmovāca
         
         
         <p id="BrP_158.1">
            vyāsatīrtham iti khyātaṃ prācetasam ataḥ param <br />
            nātaḥ parataraṃ kiṃcit pāvanaṃ sarvasiddhidam //
             <span class="ref">BrP_158.1</span></p>
         
         
         <p id="BrP_158.2">
            daśa me mānasāḥ putrāḥ sraṣṭāro jagatām api <br />
            antaṃ jijñāsavas te vai pṛthivyā jagmur ojasā //
             <span class="ref">BrP_158.2</span></p>
         
         
         <p id="BrP_158.3">
            punaḥ sṛṣṭāḥ punas te 'pi yātās tān samavekṣitum <br />
            naiva te 'pi samāyātā ye gatās te gatā gatāḥ //
             <span class="ref">BrP_158.3</span></p>
         
         
         <p id="BrP_158.4">
            tadotpannā mahāprājñā divyā āṅgiraso mune <br />
            vedavedāṅgatattvajñāḥ sarvaśāstraviśāradāḥ //
             <span class="ref">BrP_158.4</span></p>
         
         
         <p id="BrP_158.5">
            te 'nujñātā aṅgirasā guruṃ natvā tapodhanāḥ <br />
            tapase niścitāḥ sarve naiva pṛṣṭvā tu mātaram //
             <span class="ref">BrP_158.5</span></p>
         
         
         <p id="BrP_158.6">
            sarvebhyo hy adhikā mātā gurubhyo gauraveṇa hi <br />
            tadā nārada kopena sā śaśāpa tadātmajān //
             <span class="ref">BrP_158.6</span></p>
         
         mātovāca
         
         
         <p id="BrP_158.7">
            mām anādṛtya ye putrāḥ pravṛttāś carituṃ tapaḥ <br />
            sarvair api prakārais tan na teṣāṃ siddhim eṣyati //
             <span class="ref">BrP_158.7</span></p>
         
         brahmovāca
         
         
         <p id="BrP_158.8">
            nānādeśāṃś ca cinvānās tapaḥsiddhiṃ na yānti ca <br />
            vighnam anveti tān sarvān itaś cetaś ca dhāvataḥ //
             <span class="ref">BrP_158.8</span></p>
         
         
         <p id="BrP_158.9">
            kvāpi tad rākṣasair vighnaṃ kvāpi tan mānuṣair abhūt <br />
            pramadābhiḥ kvacic cāpi kvāpi taddehadoṣataḥ //
             <span class="ref">BrP_158.9</span></p>
         
         
         <p id="BrP_158.10">
            evaṃ tu bhramamāṇās te yayuḥ sarve taponidhim <br />
            agastyaṃ tapatāṃ śreṣṭhaṃ kumbhayoniṃ jagadgurum //
             <span class="ref">BrP_158.10</span></p>
         
         
         <p id="BrP_158.11">
            namaskṛtvā hy āṅgirasā hy agnivaṃśasamudbhavāḥ <br />
            dakṣiṇāśāpatiṃ śāntaṃ vinītāḥ praṣṭum udyatāḥ //
             <span class="ref">BrP_158.11</span></p>
         
         āṅgirasā ūcuḥ
         
         
         <p id="BrP_158.12">
            bhagavan kena doṣeṇa tapo 'smākaṃ na sidhyati <br />
            nānāvidhair apy upāyaiḥ kurvatāṃ ca punaḥ punaḥ //
             <span class="ref">BrP_158.12</span></p>
         
         
         <p id="BrP_158.13">
            kiṃ kurmaḥ kaḥ prakāro 'tra tapasy eva bhavāma kim <br />
            upāyaṃ brūhi viprendra jyeṣṭho 'si tapasā dhruvam //
             <span class="ref">BrP_158.13</span></p>
         
         
         <p id="BrP_158.14">
            jñātāsi jñānināṃ brahman vaktāsi vadatāṃ varaḥ <br />
            śānto 'si yamināṃ nityaṃ dayāvān priyakṛt tathā //
             <span class="ref">BrP_158.14</span></p>
         
         
         <p id="BrP_158.15">
            akrodhanaś ca na dveṣṭā tasmād brūhi vivakṣitam <br />
            sāhaṃkārā dayāhīnā gurusevāvivarjitāḥ <br />
            asatyavādinaḥ krūrā na te tattvaṃ vijānate //
             <span class="ref">BrP_158.15</span></p>
         
         brahmovāca
         
         
         <p id="BrP_158.16">
            agastyaḥ prāha tān sarvān kṣaṇaṃ dhyātvā śanaiḥ śanaiḥ //
             <span class="ref">BrP_158.16</span></p>
         
         agastya uvāca
         
         
         <p id="BrP_158.17">
            śāntātmāno bhavanto vai sraṣṭāro brahmaṇā kṛtāḥ <br />
            na paryāptaṃ tapaś cābhūt smaradhvaṃ smayakāraṇam //
             <span class="ref">BrP_158.17</span></p>
         
         
         <p id="BrP_158.18">
            brahmaṇā nirmitāḥ pūrvaṃ ye gatāḥ sukham edhate <br />
            ye gatāḥ punar anveṣṭuṃ te ca tv āṅgiraso 'bhavan //
             <span class="ref">BrP_158.18</span></p>
         
         
         <p id="BrP_158.19">
            te yūyaṃ ca punaḥ kāle yātā yātāḥ śanaiḥ śanaiḥ <br />
            prajāpater apy adhikā bhavitāro na saṃśayaḥ //
             <span class="ref">BrP_158.19</span></p>
         
         
         <p id="BrP_158.20">
            ito yāntu tapas taptuṃ gaṅgāṃ trailokyapāvanīm <br />
            nopāyo 'nyo 'sti saṃsāre vinā gaṅgāṃ śivapriyām //
             <span class="ref">BrP_158.20</span></p>
         
         
         <p id="BrP_158.21">
            tatrāśrame puṇyadeśe jñānadaṃ pūjayiṣyatha <br />
            sa cchedayiṣyaty akhilaṃ saṃśayaṃ vo mahāmatiḥ <br />
            na siddhiḥ kvāpi keṣāṃcid vinā sadguruṇā yataḥ //
             <span class="ref">BrP_158.21</span></p>
         
         brahmovāca
         
         
         <p id="BrP_158.22">
            te tam ūcur munivaraṃ jñānadaḥ ko 'bhidhīyate <br />
            brahmā viṣṇur maheśo vā ādityo vāpi candramāḥ //
             <span class="ref">BrP_158.22</span></p>
         
         
         <p id="BrP_158.23">
            agniś ca varuṇaḥ kaḥ syāj jñānado munisattama <br />
            agastyaḥ punar apy āha jñānadaḥ śrūyatām ayam //
             <span class="ref">BrP_158.23</span></p>
         
         
         <p id="BrP_158.24">
            yā āpaḥ so 'gnir ity ukto yo 'gniḥ sūryaḥ sa ucyate <br />
            yaś ca sūryaḥ sa vai viṣṇur yaś ca viṣṇuḥ sa bhāskaraḥ //
             <span class="ref">BrP_158.24</span></p>
         
         
         <p id="BrP_158.25">
            yaś ca brahmā sa vai rudro yo rudraḥ sarvam eva tat <br />
            yasya sarvaṃ tu taj jñānaṃ jñānadaḥ so 'tra kīrtyate //
             <span class="ref">BrP_158.25</span></p>
         
         
         <p id="BrP_158.26">
            deśikaprerakavyākhyākṛdupādhyāyadehadāḥ <br />
            guravaḥ santi bahavas teṣāṃ jñānaprado mahān //
             <span class="ref">BrP_158.26</span></p>
         
         
         <p id="BrP_158.27">
            tad eva jñānam atroktaṃ yena bhedo vihanyate <br />
            eka evādvayaḥ śaṃbhur indramitrāgnināmabhiḥ <br />
            vadanti bahudhā viprā bhrāntopakṛtihetave //
             <span class="ref">BrP_158.27</span></p>
         
         brahmovāca
         
         
         <p id="BrP_158.28">
            etac chrutvā muner vākyaṃ gāthā gāyanta eva te <br />
            jagmuḥ pañcottarāṃ gaṅgāṃ pañca jagmuś ca dakṣiṇām //
             <span class="ref">BrP_158.28</span></p>
         
         
         <p id="BrP_158.29">
            agastyenoditān devān pūjayanto yathāvidhi <br />
            āsaneṣu viśeṣeṇa hy āsīnās tattvacintakāḥ //
             <span class="ref">BrP_158.29</span></p>
         
         
         <p id="BrP_158.30">
            teṣāṃ sarve suragaṇāḥ prītimanto 'bhavan mune <br />
            sraṣṭṛtvaṃ tu yugādau yat kalpitaṃ viśvayoninā //
             <span class="ref">BrP_158.30</span></p>
         
         
         <p id="BrP_158.31">
            adharmāṇāṃ nivṛttyarthaṃ vedānāṃ sthāpanāya ca <br />
            lokānām upakārārthaṃ dharmakāmārthasiddhaye //
             <span class="ref">BrP_158.31</span></p>
         
         
         <p id="BrP_158.32">
            purāṇasmṛtivedārthadharmaśāstrārthaniścaye <br />
            sraṣṭṛtvaṃ jagatām iṣṭaṃ tādṛgrūpā bhaviṣyatha //
             <span class="ref">BrP_158.32</span></p>
         
         
         <p id="BrP_158.33">
            prajāpatitvaṃ teṣāṃ vai bhaviṣyati śanaiḥ kramāt <br />
            yadā hy adharmo bhavitā vedānāṃ ca parābhavaḥ //
             <span class="ref">BrP_158.33</span></p>
         
         
         <p id="BrP_158.34">
            vedānāṃ vyasanaṃ tebhyo bhāvivyāsās tatas tu te <br />
            yadā yadā tu dharmasya glānir vedasya dṛśyate //
             <span class="ref">BrP_158.34</span></p>
         
         
         <p id="BrP_158.35">
            tadā tadā tu te vyāsā bhaviṣyanty upakāriṇaḥ <br />
            teṣāṃ yat tapasaḥ sthānaṃ gaṅgāyās tīram uttamam //
             <span class="ref">BrP_158.35</span></p>
         
         
         <p id="BrP_158.36">
            tatra tatra śivo viṣṇur aham āditya eva ca <br />
            agnir āpaḥ sarvam iti tatra saṃnihitaṃ sadā //
             <span class="ref">BrP_158.36</span></p>
         
         
         <p id="BrP_158.37">
            naitebhyaḥ pāvanaṃ kiṃcin naitebhyas tv adhikaṃ kvacit <br />
            tattadākāratāṃ prāptaṃ paraṃ brahmaiva kevalam //
             <span class="ref">BrP_158.37</span></p>
         
         
         <p id="BrP_158.38">
            sarvātmakaḥ śivo vyāpī sarvabhāvasvarūpadhṛk <br />
            viśeṣatas tatra tīrthe sarvaprāṇyanukampayā //
             <span class="ref">BrP_158.38</span></p>
         
         
         <p id="BrP_158.39">
            sarvair devair anuvṛtas tadanugrahakārakaḥ <br />
            dharmavyāsās tu te jñeyā vedavyāsās tathaiva ca //
             <span class="ref">BrP_158.39</span></p>
         
         
         <p id="BrP_158.40">
            teṣāṃ tīrthaṃ tena nāmnā vyapadiṣṭaṃ jagattraye <br />
            pāpapaṅkakṣālanāmbho mohadhvāntamadāpaham <br />
            sarvasiddhipradaṃ puṃsāṃ vyāsatīrtham anuttamam //
             <span class="ref">BrP_158.40</span></p>
         
         brahmovāca
         
         
         <p id="BrP_159.1">
            vañjarāsaṃgamaṃ nāma tīrthaṃ trailokyaviśrutam <br />
            ṛṣibhiḥ sevitaṃ nityaṃ siddhai rājarṣibhis tathā //
             <span class="ref">BrP_159.1</span></p>
         
         
         <p id="BrP_159.2">
            dāsatvam agamat pūrvaṃ nāgānāṃ garuḍaḥ khagaḥ <br />
            mātṛdāsyāt tadā duḥkhaparisaṃtaptamānasaḥ <br />
            kadācic cintayām āsa rahaḥ sthitvā viniśvasan //
             <span class="ref">BrP_159.2</span></p>
         
         garuḍa uvāca
         
         
         <p id="BrP_159.3">
            ta eva dhanyā loke 'smin kṛtapuṇyās ta eva hi <br />
            nānyasevā kṛtā yais tu na yeṣāṃ vyasanāgamaḥ //
             <span class="ref">BrP_159.3</span></p>
         
         
         <p id="BrP_159.4">
            sukhaṃ tiṣṭhanti gāyanti svapanti ca hasanti ca <br />
            svadehaprabhavo dhanyā dhig dhig anyavaśe sthitān //
             <span class="ref">BrP_159.4</span></p>
         
         brahmovāca
         
         
         <p id="BrP_159.5">
            iti cintāsamāviṣṭo jananīm etya duḥkhitaḥ <br />
            paryapṛcchad ameyātmā vainateyo 'tha mātaram //
             <span class="ref">BrP_159.5</span></p>
         
         garuḍa uvāca
         
         
         <p id="BrP_159.6">
            kasyāparādhān mātas tvaṃ pitur vā mama vānyataḥ <br />
            dāsītvam āptā vada tatkāraṇaṃ mama pṛcchataḥ //
             <span class="ref">BrP_159.6</span></p>
         
         brahmovāca
         
         
         <p id="BrP_159.7">
            sābravīt putram ātmīyam aruṇasyānujaṃ priyam //
             <span class="ref">BrP_159.7</span></p>
         
         vinatovāca
         
         
         <p id="BrP_159.8">
            naiva kasyāparādho 'sti svāparādho mayoditaḥ <br />
            yasyā vākyaṃ viparyeti sā dāsī syān mayoditam //
             <span class="ref">BrP_159.8</span></p>
         
         
         <p id="BrP_159.9">
            kadrūś cāpi tathaivāhaṃ sā mayā saṃyutā yayau <br />
            kadrvā mamābhavad vādaś chadmanāhaṃ tayā jitā //
             <span class="ref">BrP_159.9</span></p>
         
         
         <p id="BrP_159.10">
            vidhir hi balavāṃs tāta kāṃ kāṃ ceṣṭāṃ na ceṣṭate <br />
            evaṃ dāsītvam agamaṃ kadrvāḥ kaśyapanandana <br />
            yadā dāsī tu jātāhaṃ dāso 'bhūs tvaṃ dvijanmaja //
             <span class="ref">BrP_159.10</span></p>
         
         brahmovāca
         
         
         <p id="BrP_159.11">
            tūṣṇīṃ tadā babhūvāsau garuḍo 'tīva duḥkhitaḥ <br />
            na kiṃcid ūce jananīṃ cintayan bhavitavyatām //
             <span class="ref">BrP_159.11</span></p>
         
         
         <p id="BrP_159.12">
            kadrūḥ kadācit sā prāha putrāṇāṃ hitam icchatī <br />
            ātmano bhūtim icchantī vinatāṃ khagamātaram //
             <span class="ref">BrP_159.12</span></p>
         
         kadrūr uvāca
         
         
         <p id="BrP_159.13">
            putraḥ sūryaṃ namaskartuṃ tava yāty anivāritaḥ <br />
            aho lokatraye 'py asmin dhanyāsi bata dāsy api //
             <span class="ref">BrP_159.13</span></p>
         
         brahmovāca
         
         
         <p id="BrP_159.14">
            svaduḥkhaṃ gūhamānā sā kadrūṃ prāha suvismitā //
             <span class="ref">BrP_159.14</span></p>
         
         vinatovāca
         
         
         <p id="BrP_159.15">
            tava putrās tu kim iti raviṃ draṣṭuṃ na yānti ca //
             <span class="ref">BrP_159.15</span></p>
         
         kadrūr uvāca
         
         
         <p id="BrP_159.16">
            putrān madīyān subhage naya nāgālayaṃ prati <br />
            samudrasya samīpe tu tad āste śītalaṃ saraḥ //
             <span class="ref">BrP_159.16</span></p>
         
         brahmovāca
         
         
         <p id="BrP_159.17">
            suparṇas tv avahan nāgān kadrūṃ ca vinatā tathā <br />
            tataḥ provāca muditā vainateyasya mātaram //
             <span class="ref">BrP_159.17</span></p>
         
         
         <p id="BrP_159.18">
            surāṇāṃ netu nilayaṃ garuḍo matsutān iti <br />
            punaḥ prāha sarpamātā garuḍaṃ vinayānvitam //
             <span class="ref">BrP_159.18</span></p>
         
         sarpamātovāca
         
         
         <p id="BrP_159.19">
            putrā me draṣṭum icchanti haṃsaṃ trijagatāṃ gurum <br />
            namaskṛtvā tataḥ sūryam eṣyanti nilayaṃ mama <br />
            haṇḍe tvaṃ naya putrān me sūryamaṇḍalam anvaham //
             <span class="ref">BrP_159.19</span></p>
         
         brahmovāca
         
         
         <p id="BrP_159.20">
            sā vepamānā vinatā dīnā kadrūm abhāṣata //
             <span class="ref">BrP_159.20</span></p>
         
         vinatovāca
         
         
         <p id="BrP_159.21">
            nāhaṃ kṣamā sarpamātaḥ putro me neṣyate sutān <br />
            dṛṣṭvā dinakaraṃ devaṃ punar eva prayāntu te //
             <span class="ref">BrP_159.21</span></p>
         
         brahmovāca
         
         
         <p id="BrP_159.22">
            vinatā svasutaṃ prāha vihagānām adhīśvaram <br />
            namaskartum athecchanti nāgāḥ svāmitvam āgatāḥ //
             <span class="ref">BrP_159.22</span></p>
         
         
         <p id="BrP_159.23">
            bhāsvantam ity uvāceyaṃ māṃ sarpajananī haṭhāt <br />
            tathety uktvā sa garuḍo mām ārohantu pannagāḥ //
             <span class="ref">BrP_159.23</span></p>
         
         
         <p id="BrP_159.24">
            tadārūḍhaṃ sarpasainyaṃ garuḍaṃ vihagādhipam <br />
            śanaiḥ śanair upagamad yatra devo divākaraḥ <br />
            te dahyamānās tīkṣṇena bhānutāpena vivyathuḥ //
             <span class="ref">BrP_159.24</span></p>
         
         sarpā ūcuḥ
         
         
         <p id="BrP_159.25">
            nivartasva mahāprājña pataṃgāya namo namaḥ <br />
            alaṃ sūryasya sadanaṃ dagdhāḥ sūryasya tejasā <br />
            yāmas tvayā vā garuḍa vihāya tvām athāpi vā //
             <span class="ref">BrP_159.25</span></p>
         
         brahmovāca
         
         
         <p id="BrP_159.26">
            evaṃ nāgair ucyamāna ādityaṃ darśayāmi vaḥ <br />
            ity uktvā gaganaṃ śīghraṃ jagāmādityasaṃmukhaḥ //
             <span class="ref">BrP_159.26</span></p>
         
         
         <p id="BrP_159.27">
            dagdhabhogā nipetus te dvīpaṃ taṃ vīraṇaṃ prati <br />
            bahavaḥ śatasāhasrāḥ pīḍitā dagdhavigrahāḥ //
             <span class="ref">BrP_159.27</span></p>
         
         
         <p id="BrP_159.28">
            putrāṇām ārtasaṃnādaṃ patitānāṃ mahītale <br />
            āśvāsituṃ samāyātā tān sā kadrūḥ suvihvalā //
             <span class="ref">BrP_159.28</span></p>
         
         
         <p id="BrP_159.29">
            uvāca vinatāṃ kadrūs tava putro 'tiduṣkṛtam <br />
            kṛtavān atidurmedhā yeṣāṃ śāntir na vidyate //
             <span class="ref">BrP_159.29</span></p>
         
         
         <p id="BrP_159.30">
            nānyathā kartum āyāti svāmivākyaṃ phaṇīśvaraḥ <br />
            sa kāśyapo bṛhattejā yady atra syād anāmayam //
             <span class="ref">BrP_159.30</span></p>
         
         
         <p id="BrP_159.31">
            bhavec caivaṃ kathaṃ śāntiḥ putrāṇāṃ mama bhāmini <br />
            kadrvās tad vacanaṃ śrutvā vinatā hy atibhītavat //
             <span class="ref">BrP_159.31</span></p>
         
         
         <p id="BrP_159.32">
            putram āha mahātmānaṃ garuḍaṃ vihagādhipam //
             <span class="ref">BrP_159.32</span></p>
         
         vinatovāca
         
         
         <p id="BrP_159.33">
            nedaṃ yuktataraṃ putra bhūṣaṇaṃ vinayena hi <br />
            vartituṃ yuktam ity uktaṃ vaiparītyaṃ na yujyate //
             <span class="ref">BrP_159.33</span></p>
         
         
         <p id="BrP_159.34">
            nāmitreṣv api kartavyaṃ sadbhir jihmaṃ kadācana <br />
            śrotriye cāntyaje vāpi samaṃ candraḥ prakāśate //
             <span class="ref">BrP_159.34</span></p>
         
         
         <p id="BrP_159.35">
            kurvanty aniṣṭaṃ kapaṭais ta eva mama putraka <br />
            prasahya kartuṃ ye sākṣād aśaktāḥ puruṣādhamāḥ //
             <span class="ref">BrP_159.35</span></p>
         
         brahmovāca
         
         
         <p id="BrP_159.36">
            vinatā ca tataḥ prāha kadrūṃ tāṃ sarpamātaram //
             <span class="ref">BrP_159.36</span></p>
         
         vinatovāca
         
         
         <p id="BrP_159.37">
            kiṃ kṛtvā śāntir abhyeti putrāṇāṃ te karomi tat <br />
            jarayā tu gṛhītās te vada śāntiṃ karomi tat //
             <span class="ref">BrP_159.37</span></p>
         
         brahmovāca
         
         
         <p id="BrP_159.38">
            kadrūr apy āha vinatāṃ rasātalagataṃ payaḥ <br />
            tenābhiṣecitānāṃ me putrāṇāṃ śāntir eṣyati //
             <span class="ref">BrP_159.38</span></p>
         
         
         <p id="BrP_159.39">
            kadrvās tad vacanaṃ śrutvā rasātalagataṃ payaḥ <br />
            kṣaṇenaiva samānīya nāgāṃs tān abhyaṣecayat <br />
            tataḥ provāca garuḍo maghavānaṃ śatakratum //
             <span class="ref">BrP_159.39</span></p>
         
         garuḍa uvāca
         
         
         <p id="BrP_159.40">
            meghāś cāpy atra varṣantu trailokyasyopakāriṇaḥ //
             <span class="ref">BrP_159.40</span></p>
         
         brahmovāca
         
         
         <p id="BrP_159.41">
            tathā vavarṣa parjanyo nāgānām abhavac chivam <br />
            rasātalabhavaṃ gāṅgaṃ nāgasaṃjīvanaṃ payaḥ //
             <span class="ref">BrP_159.41</span></p>
         
         
         <p id="BrP_159.42">
            jarāśokavināśārtham ānītaṃ garuḍena yat <br />
            yatrābhiṣecitā nāgās tan nāgālayam ucyate //
             <span class="ref">BrP_159.42</span></p>
         
         
         <p id="BrP_159.43">
            garuḍena yato vāri ānītaṃ tad rasātalāt <br />
            tad gāṅgaṃ vāri sarveṣāṃ sarvapāpapraṇāśanam //
             <span class="ref">BrP_159.43</span></p>
         
         
         <p id="BrP_159.44">
            jarāyā vāraṇaṃ yasmān nāgānām abhavac chivam <br />
            rasātalabhavaṃ gāṅgaṃ nāgasaṃjīvanaṃ yataḥ //
             <span class="ref">BrP_159.44</span></p>
         
         
         <p id="BrP_159.45">
            jarāśokavināśārthaṃ gaṅgāyā dakṣiṇe taṭe <br />
            sākṣād amṛtasaṃvāhā vañjarā sābhavan nadī //
             <span class="ref">BrP_159.45</span></p>
         
         
         <p id="BrP_159.46">
            jarādāridryasaṃtāpahāriṇī kleśavāriṇī <br />
            rasātalabhavā gaṅgā martyalokabhavā tu yā //
             <span class="ref">BrP_159.46</span></p>
         
         
         <p id="BrP_159.47">
            tayoś ca saṃgamo yaḥ syāt kiṃ punas tatra varṇyate <br />
            yasyānusmaraṇād eva nāśaṃ yānty aghasaṃcayāḥ //
             <span class="ref">BrP_159.47</span></p>
         
         
         <p id="BrP_159.48">
            tatra ca snānadānānāṃ phalaṃ ko vaktum īśvaraḥ <br />
            sapādaṃ tatra tīrthānāṃ lakṣam āhur manīṣiṇaḥ //
             <span class="ref">BrP_159.48</span></p>
         
         
         <p id="BrP_159.49">
            sarvasaṃpattidātṝṇāṃ sarvapāpaughahāriṇām <br />
            vañjarāsaṃgamasamaṃ tīrthaṃ kvāpi na vidyate <br />
            yadanusmaraṇenāpi vipadyante vipattayaḥ //
             <span class="ref">BrP_159.49</span></p>
         
         brahmovāca
         
         
         <p id="BrP_160.1">
            devāgamaṃ nāma tīrthaṃ sarvakāmapradaṃ śivam <br />
            bhuktimuktipradaṃ nṝṇāṃ pitṝṇāṃ tṛptikārakam //
             <span class="ref">BrP_160.1</span></p>
         
         
         <p id="BrP_160.2">
            tatra vṛttaṃ samākhyāsye tava yatnena nārada <br />
            devānām asurāṇāṃ ca spardhābhūd dhanahetave //
             <span class="ref">BrP_160.2</span></p>
         
         
         <p id="BrP_160.3">
            svargaḥ surāṇām abhavad asurāṇām ilābhavat <br />
            karmabhūmim avaṣṭabhya asurāḥ sarvato 'bhavan //
             <span class="ref">BrP_160.3</span></p>
         
         
         <p id="BrP_160.4">
            devānāṃ yajñabhāgāṃś ca dātṝn ghnanty asurās tataḥ <br />
            tataḥ suragaṇāḥ sarve yajñabhāgair vinā kṛtāḥ //
             <span class="ref">BrP_160.4</span></p>
         
         
         <p id="BrP_160.5">
            vyathitā mām upājagmuḥ kiṃ kṛtyam iti cābruvan <br />
            mayā coktāḥ suragaṇā yuddhe jitvāsurān balāt //
             <span class="ref">BrP_160.5</span></p>
         
         
         <p id="BrP_160.6">
            bhuvaṃ prāpsyatha karmāṇi havīṃṣi ca yaśāṃsi ca <br />
            tathety uktvā gatā devā bhūmiṃ te samarārthinaḥ //
             <span class="ref">BrP_160.6</span></p>
         
         
         <p id="BrP_160.7">
            daityāś ca dānavāś caiva rākṣasā baladarpitāḥ <br />
            ekībhūtvā yayus te 'pi jayino yuddhakāṅkṣiṇaḥ //
             <span class="ref">BrP_160.7</span></p>
         
         
         <p id="BrP_160.8">
            ahir vṛtro balis tvāṣṭrir namuciḥ śambaro mayaḥ <br />
            ete cānye ca bahavo yoddhāro baladarpitāḥ //
             <span class="ref">BrP_160.8</span></p>
         
         
         <p id="BrP_160.9">
            agnir indro 'tha varuṇas tvaṣṭā pūṣā tathāśvinau <br />
            maruto lokapālāś ca nānāyuddhaviśāradāḥ //
             <span class="ref">BrP_160.9</span></p>
         
         
         <p id="BrP_160.10">
            te dānavāḥ sarva eva yāmyāṃ vai diśi saṃgare <br />
            akurvanta mahāyatnaṃ dakṣiṇārṇavasaṃsthitāḥ //
             <span class="ref">BrP_160.10</span></p>
         
         
         <p id="BrP_160.11">
            trikūṭaḥ parvataśreṣṭho rākṣasānāṃ purābhavat <br />
            tadvanena yayuḥ sarve taiḥ sārdhaṃ dakṣiṇārṇavam //
             <span class="ref">BrP_160.11</span></p>
         
         
         <p id="BrP_160.12">
            sarveṣāṃ melanaṃ yatra parvato malayas tu saḥ <br />
            malayasyāpi deśo 'sau devārīṇām abhūt tadā //
             <span class="ref">BrP_160.12</span></p>
         
         
         <p id="BrP_160.13">
            devānāṃ gautamītīre tatra saṃnihitaḥ śivaḥ <br />
            iti teṣāṃ samāyogo devānām abhavat kila //
             <span class="ref">BrP_160.13</span></p>
         
         
         <p id="BrP_160.14">
            devāḥ svaratham ārūḍhās tatra tatra samāgaman <br />
            gautamyāḥ saridambāyāḥ puline vimalāśayāḥ //
             <span class="ref">BrP_160.14</span></p>
         
         
         <p id="BrP_160.15">
            prasannābhīṣṭadā yā syāt pitṝṇām akhilasya tu <br />
            tato devagaṇāḥ sarve stutvā devaṃ maheśvaram <br />
            abhayaṃ cintayām āsus te sarve 'tha parasparam //
             <span class="ref">BrP_160.15</span></p>
         
         devā ūcuḥ
         
         
         <p id="BrP_160.16">
            atrāpy upāyaḥ ko 'smākaṃ nirjitānāṃ parair haṭhāt <br />
            ekam evātra naḥ śreyo vijayo vāthavā mṛtiḥ <br />
            sapatnair abhibhūtānāṃ jīvitaṃ dhiṅ manasvinām //
             <span class="ref">BrP_160.16</span></p>
         
         brahmovāca
         
         
         <p id="BrP_160.17">
            etasminn antare putra vāg uvācāśarīriṇī //
             <span class="ref">BrP_160.17</span></p>
         
         ākāśavāg uvāca
         
         
         <p id="BrP_160.18">
            kleśenālaṃ suragaṇā gautamīm āśu gacchata <br />
            bhaktyā hariharau tatra samārādhayateśvarau //
             <span class="ref">BrP_160.18</span></p>
         
         
         <p id="BrP_160.19">
            godāvaryās tayoś caiva prasādāt kiṃ tu duṣkaram //
             <span class="ref">BrP_160.19</span></p>
         
         brahmovāca
         
         
         <p id="BrP_160.20">
            prasannābhyāṃ harīśābhyāṃ devā jayam abhīpsitam <br />
            avāpya sarvato jagmuḥ pālayanto divaukasaḥ //
             <span class="ref">BrP_160.20</span></p>
         
         
         <p id="BrP_160.21">
            yatra devāgamo jātas tat tīrthaṃ tena viśrutam <br />
            devāgamaṃ praśaṃsanti munayas tattvadarśinaḥ //
             <span class="ref">BrP_160.21</span></p>
         
         
         <p id="BrP_160.22">
            tatrāśītisahasrāṇi śivaliṅgāni nārada <br />
            devāgamaḥ parvato 'sau priya ity api kathyate <br />
            tataḥ prabhṛti tat tīrthaṃ devapriyam ato viduḥ //
             <span class="ref">BrP_160.22</span></p>
         
         brahmovāca
         
         
         <p id="BrP_161.1">
            kuśatarpaṇam ākhyātaṃ praṇītāsaṃgamaṃ tathā <br />
            tīrthaṃ sarveṣu lokeṣu bhuktimuktipradāyakam //
             <span class="ref">BrP_161.1</span></p>
         
         
         <p id="BrP_161.2">
            tasya svarūpaṃ vakṣyāmi śṛṇu pāpaharaṃ śubham <br />
            vindhyasya dakṣiṇe pārśve sahyo nāma mahāgiriḥ //
             <span class="ref">BrP_161.2</span></p>
         
         
         <p id="BrP_161.3">
            yadaṅghribhyo 'bhavan nadyo godābhīmarathīmukhāḥ <br />
            yatrābhavat tad virajam ekavīrā ca yatra sā //
             <span class="ref">BrP_161.3</span></p>
         
         
         <p id="BrP_161.4">
            na tasya mahimā kaiścid api śakyo 'nuvarṇitum <br />
            tasmin girau puṇyadeśe śṛṇu nārada yatnataḥ //
             <span class="ref">BrP_161.4</span></p>
         
         
         <p id="BrP_161.5">
            guhyād guhyataraṃ vakṣye sākṣād vedoditaṃ śubham <br />
            yan na jānanti munayo devāś ca pitaro 'surāḥ //
             <span class="ref">BrP_161.5</span></p>
         
         
         <p id="BrP_161.6">
            tad ahaṃ prītaye vakṣye śravaṇāt sarvakāmadam <br />
            paraḥ sa puruṣo jñeyo hy avyakto 'kṣara eva tu //
             <span class="ref">BrP_161.6</span></p>
         
         
         <p id="BrP_161.7">
            aparaś ca kṣaras tasmāt prakṛtyanvita eva ca <br />
            nirākārāt sāvayavaḥ puruṣaḥ samajāyata //
             <span class="ref">BrP_161.7</span></p>
         
         
         <p id="BrP_161.8">
            tasmād āpaḥ samudbhūtā adbhyaś ca puruṣas tathā <br />
            tābhyām abjaṃ samudbhūtaṃ tatrāham abhavaṃ mune //
             <span class="ref">BrP_161.8</span></p>
         
         
         <p id="BrP_161.9">
            pṛthivī vāyur ākāśa āpo jyotis tathaiva ca <br />
            ete mattaḥ pūrvatarā ekadaivābhavan mune //
             <span class="ref">BrP_161.9</span></p>
         
         
         <p id="BrP_161.10">
            etān eva prapaśyāmi nānyat sthāvarajaṅgamam <br />
            naiva vedās tadā cāsan nāhaṃ draṣṭāsmi kiṃcana //
             <span class="ref">BrP_161.10</span></p>
         
         
         <p id="BrP_161.11">
            yasmād ahaṃ samudbhūto na paśyeyaṃ tam apy atha <br />
            tūṣṇīṃ sthite mayi tadā aśrauṣaṃ vācam uttamām //
             <span class="ref">BrP_161.11</span></p>
         
         ākāśavāg uvāca
         
         
         <p id="BrP_161.12">
            brahman kuru jagatsṛṣṭiṃ sthāvarasya carasya ca //
             <span class="ref">BrP_161.12</span></p>
         
         brahmovāca
         
         
         <p id="BrP_161.13">
            tato 'ham abravaṃ vācaṃ paruṣāṃ tatra nārada <br />
            kathaṃ srakṣye kva vā srakṣye kena srakṣya idaṃ jagat //
             <span class="ref">BrP_161.13</span></p>
         
         
         <p id="BrP_161.14">
            saiva vāg abravīd daivī prakṛtir yābhidhīyate <br />
            viṣṇunā preritā mātā jagadīśā jaganmayī //
             <span class="ref">BrP_161.14</span></p>
         
         ākāśavāg uvāca
         
         
         <p id="BrP_161.15">
            yajñaṃ kuru tataḥ śaktis te bhavitrī na saṃśayaḥ <br />
            yajño vai viṣṇur ity eṣā śrutir brahman sanātanī //
             <span class="ref">BrP_161.15</span></p>
         
         
         <p id="BrP_161.16">
            kiṃ yajvanām asādhyaṃ syād iha loke paratra ca //
             <span class="ref">BrP_161.16</span></p>
         
         brahmovāca
         
         
         <p id="BrP_161.17">
            punas tām abravaṃ devīṃ kva vā keneti tad vada <br />
            yajñaḥ kāryo mahābhāge tataḥ sovāca māṃ prati //
             <span class="ref">BrP_161.17</span></p>
         
         ākāśavāg uvāca
         
         
         <p id="BrP_161.18">
            oṃkārabhūtā yā devī mātṛkalpā jaganmayī <br />
            karmabhūmau yajasveha yajñeśaṃ yajñapūruṣam //
             <span class="ref">BrP_161.18</span></p>
         
         
         <p id="BrP_161.19">
            sa eva sādhanaṃ te syāt tena taṃ yaja suvrata <br />
            yajñaḥ svāhā svadhā mantrā brāhmaṇā havirādikam //
             <span class="ref">BrP_161.19</span></p>
         
         
         <p id="BrP_161.20">
            harir evākhilaṃ tena sarvaṃ viṣṇor avāpyate //
             <span class="ref">BrP_161.20</span></p>
         
         brahmovāca
         
         
         <p id="BrP_161.21">
            punas tām abravaṃ devīṃ karmabhūḥ kva vidhīyate <br />
            tadā nārada naivāsīd bhāgīrathy atha narmadā //
             <span class="ref">BrP_161.21</span></p>
         
         
         <p id="BrP_161.22">
            yamunā naiva tāpī sā sarasvaty atha gautamī <br />
            samudro vā nadaḥ kaścin na saraḥ sarito 'malāḥ <br />
            sā śaktiḥ punar apy evaṃ mām uvāca punaḥ punaḥ //
             <span class="ref">BrP_161.22</span></p>
         
         daivī vāg uvāca
         
         
         <p id="BrP_161.23">
            sumeror dakṣiṇe pārśve tathā himavato gireḥ <br />
            dakṣiṇe cāpi vindhyasya sahyāc caivātha dakṣiṇe <br />
            sarvasya sarvakāle tu karmabhūmiḥ śubhodayā //
             <span class="ref">BrP_161.23</span></p>
         
         brahmovāca
         
         
         <p id="BrP_161.24">
            tat tu vākyam atho śrutvā tyaktvā meruṃ mahāgirim <br />
            taṃ pradeśam athāgatya sthātavyaṃ kvety acintayam <br />
            tato mām abravīt saiva viṣṇor vāṇy aśarīriṇī //
             <span class="ref">BrP_161.24</span></p>
         
         ākāśavāg uvāca
         
         
         <p id="BrP_161.25">
            ito gaccha itas tiṣṭha tathopaviśa cātra hi <br />
            saṃkalpaṃ kuru yajñasya sa te yajñaḥ samāpyate //
             <span class="ref">BrP_161.25</span></p>
         
         
         <p id="BrP_161.26">
            kṛte caivātha saṃkalpe yajñārthe surasattama <br />
            yad vadanty akhilā vedā vidhe tat tat samācara //
             <span class="ref">BrP_161.26</span></p>
         
         brahmovāca
         
         
         <p id="BrP_161.27">
            itihāsapurāṇāni yad anyac chabdagocaram <br />
            svato mukhe mama prāyād abhūc ca smṛtigocaram //
             <span class="ref">BrP_161.27</span></p>
         
         
         <p id="BrP_161.28">
            vedārthaś ca mayā sarvo jñāto 'sau tatkṣaṇena ca <br />
            tataḥ puruṣasūktaṃ tad asmaraṃ lokaviśrutam //
             <span class="ref">BrP_161.28</span></p>
         
         
         <p id="BrP_161.29">
            yajñopakaraṇaṃ sarvaṃ tad uktaṃ ca tv akalpayam <br />
            taduktena prakāreṇa yajñapātrāṇy akalpayam //
             <span class="ref">BrP_161.29</span></p>
         
         
         <p id="BrP_161.30">
            ahaṃ sthitvā yatra deśe śucir bhūtvā yatātmavān <br />
            dīkṣito vipradeśo 'sau mannāmnā tu prakīrtitaḥ //
             <span class="ref">BrP_161.30</span></p>
         
         
         <p id="BrP_161.31">
            maddevayajanaṃ puṇyaṃ nāmnā brahmagiriḥ smṛtaḥ <br />
            caturaśītiparyantaṃ yojanāni mahāmune //
             <span class="ref">BrP_161.31</span></p>
         
         
         <p id="BrP_161.32">
            maddevayajanaṃ puṇyaṃ pūrvato brahmaṇo gireḥ <br />
            tatra madhye vedikā syād gārhapatyo 'sya dakṣiṇe //
             <span class="ref">BrP_161.32</span></p>
         
         
         <p id="BrP_161.33">
            tatra cāhavanīyasya evam agnīṃs tv akalpayam <br />
            vinā patnyā na sidhyeta yajñaḥ śrutinidarśanāt //
             <span class="ref">BrP_161.33</span></p>
         
         
         <p id="BrP_161.34">
            śarīram ātmano 'haṃ vai dvedhā cākaravaṃ mune <br />
            pūrvārdhena tataḥ patnī mamābhūd yajñasiddhaye //
             <span class="ref">BrP_161.34</span></p>
         
         
         <p id="BrP_161.35">
            uttareṇa tv ahaṃ tadvad ardho jāyā iti śruteḥ <br />
            kālaṃ vasantam utkṛṣṭam ājyarūpeṇa nārada //
             <span class="ref">BrP_161.35</span></p>
         
         
         <p id="BrP_161.36">
            akalpayaṃ tathā cedhmaṃ grīṣmaṃ cāpi śarad dhaviḥ <br />
            ṛtuṃ ca prāvṛṣaṃ putra tadā barhir akalpayam //
             <span class="ref">BrP_161.36</span></p>
         
         
         <p id="BrP_161.37">
            chandāṃsi sapta vai tatra tadā paridhayo 'bhavan <br />
            kalākāṣṭhānimeṣā hi samitpātrakuśāḥ smṛtāḥ //
             <span class="ref">BrP_161.37</span></p>
         
         
         <p id="BrP_161.38">
            yo 'nādiś ca tv anantaś ca svayaṃ kālo 'bhavat tadā <br />
            yūparūpeṇa devarṣe yoktraṃ ca paśubandhanam //
             <span class="ref">BrP_161.38</span></p>
         
         
         <p id="BrP_161.39">
            sattvāditriguṇāḥ pāśā naiva tatrābhavat paśuḥ <br />
            tato 'ham abravaṃ vācaṃ vaiṣṇavīm aśarīriṇīm //
             <span class="ref">BrP_161.39</span></p>
         
         
         <p id="BrP_161.40">
            vinaiva paśunā nāyaṃ yajñaḥ parisamāpyate <br />
            tato mām avadad devī saiva nityāśarīriṇī //
             <span class="ref">BrP_161.40</span></p>
         
         ākāśavāg uvāca
         
         
         <p id="BrP_161.41">
            pauruṣeṇātha sūktena stuhi taṃ puruṣaṃ param //
             <span class="ref">BrP_161.41</span></p>
         
         brahmovāca
         
         
         <p id="BrP_161.42">
            tathety uktvā stūyamāne devadeve janārdane <br />
            mama cotpādake bhaktyā sūktena puruṣasya hi //
             <span class="ref">BrP_161.42</span></p>
         
         
         <p id="BrP_161.43">
            sā ca mām abravīd devī brahman māṃ tvaṃ paśuṃ kuru <br />
            tadā vijñāya puruṣaṃ janakaṃ mama cāvyayam //
             <span class="ref">BrP_161.43</span></p>
         
         
         <p id="BrP_161.44">
            kālayūpasya pārśve taṃ guṇapāśair niveśitam <br />
            barhisthitam ahaṃ praukṣaṃ puruṣaṃ jātam agrataḥ //
             <span class="ref">BrP_161.44</span></p>
         
         
         <p id="BrP_161.45">
            etasminn antare tatra tasmāt sarvam abhūd idam <br />
            brāhmaṇās tu mukhāt tasya 'bhavan bāhvoś ca kṣatriyāḥ //
             <span class="ref">BrP_161.45</span></p>
         
         
         <p id="BrP_161.46">
            mukhād indras tathāgniś ca śvasanaḥ prāṇato 'bhavat <br />
            diśaḥ śrotrāt tathā śīrṣṇaḥ sarvaḥ svargo 'bhavat tadā //
             <span class="ref">BrP_161.46</span></p>
         
         
         <p id="BrP_161.47">
            manasaś candramā jātaḥ sūryo 'bhūc cakṣuṣas tathā <br />
            antarikṣaṃ tathā nābher ūrubhyāṃ viśa eva ca //
             <span class="ref">BrP_161.47</span></p>
         
         
         <p id="BrP_161.48">
            padbhyāṃ śūdraś ca saṃjātas tathā bhūmir ajāyata <br />
            ṛṣayo romakūpebhya oṣadhyaḥ keśato 'bhavan //
             <span class="ref">BrP_161.48</span></p>
         
         
         <p id="BrP_161.49">
            grāmyāraṇyāś ca paśavo nakhebhyaḥ sarvato 'bhavan <br />
            kṛmikīṭapataṃgādi pāyūpasthād ajāyata //
             <span class="ref">BrP_161.49</span></p>
         
         
         <p id="BrP_161.50">
            sthāvaraṃ jaṅgamaṃ kiṃcid dṛśyādṛśyaṃ ca kiṃcana <br />
            tasmāt sarvam abhūd devā mattaś cāpy abhavan punaḥ <br />
            etasminn antare saiva viṣṇor vāg abravīc ca mām //
             <span class="ref">BrP_161.50</span></p>
         
         ākāśavāg uvāca
         
         
         <p id="BrP_161.51">
            sarvaṃ saṃpūrṇam abhavat sṛṣṭir jātā tathepsitā <br />
            idānīṃ juhudhi hy agnau pātrāṇi ca samāni ca //
             <span class="ref">BrP_161.51</span></p>
         
         
         <p id="BrP_161.52">
            visarjaya tathā yūpaṃ praṇītāṃ ca kuśāṃs tathā <br />
            ṛtvigrūpaṃ yajñarūpam uddeśyaṃ dhyeyam eva ca //
             <span class="ref">BrP_161.52</span></p>
         
         
         <p id="BrP_161.53">
            sruvaṃ ca puruṣaṃ pāśān sarvaṃ brahman visarjaya //
             <span class="ref">BrP_161.53</span></p>
         
         brahmovāca
         
         
         <p id="BrP_161.54">
            tadvākyasamakālaṃ tu kramaśo yajñayoniṣu <br />
            gārhapatye dakṣiṇāgnau tathā caiva mahāmune //
             <span class="ref">BrP_161.54</span></p>
         
         
         <p id="BrP_161.55">
            pūrvasminn api caivāgnau kramaśo juhvatas tadā <br />
            tatra tatra jagadyonim anusaṃdhāya pūruṣam //
             <span class="ref">BrP_161.55</span></p>
         
         
         <p id="BrP_161.56">
            mantrapūtaṃ śuciḥ samyag yajñadevo jaganmayaḥ <br />
            lokanātho viśvakartā kuṇḍānāṃ tatra saṃnidhau //
             <span class="ref">BrP_161.56</span></p>
         
         
         <p id="BrP_161.57">
            śuklarūpadharo viṣṇur bhaved āhavanīyake <br />
            śyāmo viṣṇur dakṣiṇāgneḥ pīto gṛhapateḥ kaveḥ //
             <span class="ref">BrP_161.57</span></p>
         
         
         <p id="BrP_161.58">
            sarvakālaṃ teṣu viṣṇur ato deśeṣu saṃsthitaḥ <br />
            na tena rahitaṃ kiṃcid viṣṇunā viśvayoninā //
             <span class="ref">BrP_161.58</span></p>
         
         
         <p id="BrP_161.59">
            praṇītāyāḥ praṇayanaṃ mantraiś cākaravaṃ tataḥ <br />
            praṇītodakam apy etat praṇīteti nadī śubhā //
             <span class="ref">BrP_161.59</span></p>
         
         
         <p id="BrP_161.60">
            vyasarjayaṃ praṇītāṃ tāṃ mārjayitvā kuśair atha <br />
            mārjane kriyamāṇe tu praṇītodakabindavaḥ //
             <span class="ref">BrP_161.60</span></p>
         
         
         <p id="BrP_161.61">
            patitās tatra tīrthāni jātāni guṇavanti ca <br />
            saṃjātā muniśārdūla snānāt kratuphalapradā //
             <span class="ref">BrP_161.61</span></p>
         
         
         <p id="BrP_161.62">
            yālaṃkṛtā sarvakālaṃ devadevena śārṅgiṇā <br />
            sopānapaṅktiḥ sarveṣāṃ vaikuṇṭhārohaṇāya sā //
             <span class="ref">BrP_161.62</span></p>
         
         
         <p id="BrP_161.63">
            saṃmārjitāḥ kuśā yatra patitā bhūtale śubhe <br />
            kuśatarpaṇam ākhyātaṃ bahupuṇyaphalapradam //
             <span class="ref">BrP_161.63</span></p>
         
         
         <p id="BrP_161.64">
            kuśaiś ca tarpitāḥ sarve kuśatarpaṇam ucyate <br />
            paścāc ca saṃgatā tatra gautamī kāraṇāntarāt //
             <span class="ref">BrP_161.64</span></p>
         
         
         <p id="BrP_161.65">
            praṇītāyāṃ mahābuddhe praṇītāsaṃgamo 'bhavat <br />
            kuśatarpaṇadeśe tu tat tīrthaṃ kuśatarpaṇam //
             <span class="ref">BrP_161.65</span></p>
         
         
         <p id="BrP_161.66">
            tatraiva kalpito yūpo mayā vindhyasya cottare <br />
            visṛṣṭo lokapūjyo 'sau viṣṇor āsīt samāśrayaḥ //
             <span class="ref">BrP_161.66</span></p>
         
         
         <p id="BrP_161.67">
            akṣayaś cābhavac chrīmān akṣayo 'sau vaṭo 'bhavat <br />
            nityaś ca kālarūpo 'sau smaraṇāt kratupuṇyadaḥ //
             <span class="ref">BrP_161.67</span></p>
         
         
         <p id="BrP_161.68">
            maddevayajanaṃ cedaṃ daṇḍakāraṇyam ucyate <br />
            saṃpūrṇe tu kratau viṣṇur mayā bhaktyā prasāditaḥ //
             <span class="ref">BrP_161.68</span></p>
         
         
         <p id="BrP_161.69">
            yo virāḍ ucyate vede yasmān mūrtam ajāyata <br />
            yasmāc ca mama cotpattir yasyedaṃ vikṛtaṃ jagat //
             <span class="ref">BrP_161.69</span></p>
         
         
         <p id="BrP_161.70">
            tam ahaṃ devadeveśam abhivandya vyasarjayam <br />
            yojanāni caturviṃśan maddevayajanaṃ śubham //
             <span class="ref">BrP_161.70</span></p>
         
         
         <p id="BrP_161.71">
            tasmād adyāpi kuṇḍāni santi ca trīṇi nārada <br />
            yajñeśvarasvarūpāṇi viṣṇor vai cakrapāṇinaḥ //
             <span class="ref">BrP_161.71</span></p>
         
         
         <p id="BrP_161.72">
            tataḥ prabhṛti cākhyātaṃ maddevayajanaṃ ca tat <br />
            tatrasthaḥ kṛmikīṭādiḥ so 'py ante muktibhājanam //
             <span class="ref">BrP_161.72</span></p>
         
         
         <p id="BrP_161.73">
            dharmabījaṃ muktibījaṃ daṇḍakāraṇyam ucyate <br />
            viśeṣād gautamīśliṣṭo deśaḥ puṇyatamo 'bhavat //
             <span class="ref">BrP_161.73</span></p>
         
         
         <p id="BrP_161.74">
            praṇītāsaṃgame cāpi kuśatarpaṇa eva vā <br />
            snānadānādi yaḥ kuryāt sa gacchet paramaṃ padam //
             <span class="ref">BrP_161.74</span></p>
         
         
         <p id="BrP_161.75">
            smaraṇaṃ paṭhanaṃ vāpi śravaṇaṃ cāpi bhaktitaḥ <br />
            sarvakāmapradaṃ puṃsāṃ bhuktimuktipradaṃ viduḥ //
             <span class="ref">BrP_161.75</span></p>
         
         
         <p id="BrP_161.76">
            ubhayos tīrayos tatra tīrthāny āhur manīṣiṇaḥ <br />
            ṣaḍaśītisahasrāṇi teṣu puṇyaṃ puroditam //
             <span class="ref">BrP_161.76</span></p>
         
         
         <p id="BrP_161.77">
            vārāṇasyā api mune kuśatarpaṇam uttamam <br />
            nānena sadṛśaṃ tīrthaṃ vidyate sacarācare //
             <span class="ref">BrP_161.77</span></p>
         
         
         <p id="BrP_161.78">
            brahmahatyādipāpānāṃ smaraṇād api nāśanam <br />
            tīrtham etan mune proktaṃ svargadvāraṃ mahītale //
             <span class="ref">BrP_161.78</span></p>
         
         brahmovāca
         
         
         <p id="BrP_162.1">
            manyutīrtham iti khyātaṃ sarvapāpapraṇāśanam <br />
            sarvakāmapradaṃ nṝṇāṃ smaraṇād aghanāśanam //
             <span class="ref">BrP_162.1</span></p>
         
         
         <p id="BrP_162.2">
            tasya prabhāvaṃ vakṣyāmi śṛṇuṣvāvahito mune <br />
            devānāṃ dānavānāṃ ca saṃgaro 'bhūn mithaḥ purā //
             <span class="ref">BrP_162.2</span></p>
         
         
         <p id="BrP_162.3">
            tatrājayan naiva surā dānavā jayino 'bhavan <br />
            parāṅmukhāḥ suragaṇāḥ saṃgarād gatacetasaḥ //
             <span class="ref">BrP_162.3</span></p>
         
         
         <p id="BrP_162.4">
            mām abhyetya samūcus te dehi no 'bhayakāraṇam <br />
            tān ahaṃ pratyavocaṃ vai gaṅgāṃ gacchata sarvaśaḥ //
             <span class="ref">BrP_162.4</span></p>
         
         
         <p id="BrP_162.5">
            tatra vai gautamītīre stutvā devaṃ maheśvaram <br />
            anapāyanirāyāsasahajānandasundaram //
             <span class="ref">BrP_162.5</span></p>
         
         
         <p id="BrP_162.6">
            lapsyate sarvavibudhā jayahetur maheśvarāt <br />
            tathety uktvā suragaṇāḥ stuvanti sma maheśvaram //
             <span class="ref">BrP_162.6</span></p>
         
         
         <p id="BrP_162.7">
            tapo 'tapyanta kecid vai nanṛtuś ca tathāpare <br />
            asnāpayaṃś ca kecic ca 'pūjayaṃś ca tathāpare //
             <span class="ref">BrP_162.7</span></p>
         
         
         <p id="BrP_162.8">
            tataḥ prasanno bhagavāñ śūlapāṇir maheśvaraḥ <br />
            devān athābravīt tuṣṭo vriyatāṃ yad abhīpsitam //
             <span class="ref">BrP_162.8</span></p>
         
         
         <p id="BrP_162.9">
            devā ūcuḥ surapatiṃ vijayāya dadasva naḥ <br />
            puruṣaṃ paramaślāghyaṃ raṇeṣu purataḥ sthitam //
             <span class="ref">BrP_162.9</span></p>
         
         
         <p id="BrP_162.10">
            yadbāhubalam āśritya bhavāmaḥ sukhino vayam <br />
            tathety uvāca bhagavān devān prati maheśvaraḥ //
             <span class="ref">BrP_162.10</span></p>
         
         
         <p id="BrP_162.11">
            ātmanas tejasā kaścin nirmitaḥ parameṣṭhinā <br />
            manyunāmānam atyugraṃ devasainyapurogamam //
             <span class="ref">BrP_162.11</span></p>
         
         
         <p id="BrP_162.12">
            taṃ natvā tridaśāḥ sarve śivaṃ natvā svam ālayam <br />
            manyunā saha cābhyetya punar yuddhāya tasthire //
             <span class="ref">BrP_162.12</span></p>
         
         
         <p id="BrP_162.13">
            yuddhe sthitvā tu danujair daiteyaiś ca mahābalaiḥ <br />
            vibudhā jātasaṃnaddhā manyum ūcuḥ puraḥ sthitāḥ //
             <span class="ref">BrP_162.13</span></p>
         
         devā ūcuḥ
         
         
         <p id="BrP_162.14">
            sāmarthyaṃ tava paśyāmaḥ paścād yotsyāmahe paraiḥ <br />
            tasmād darśaya cātmānaṃ manyo 'smākaṃ yuyutsatām //
             <span class="ref">BrP_162.14</span></p>
         
         brahmovāca
         
         
         <p id="BrP_162.15">
            tad devavacanaṃ śrutvā manyur āha smayann iva //
             <span class="ref">BrP_162.15</span></p>
         
         manyur uvāca
         
         
         <p id="BrP_162.16">
            janitā mama deveśaḥ sarvajñaḥ sarvadṛk prabhuḥ <br />
            yaḥ sarvaṃ vetti sarveṣāṃ dhāmanāma manaḥsthitam //
             <span class="ref">BrP_162.16</span></p>
         
         
         <p id="BrP_162.17">
            naiva kaścic ca taṃ vetti yaḥ sarvaṃ vetti sarvadā <br />
            amūrtaṃ mūrtam apy etad vetti kartā jaganmayaḥ //
             <span class="ref">BrP_162.17</span></p>
         
         
         <p id="BrP_162.18">
            paro 'sau bhagavān sākṣāt tathā divy antarikṣagaḥ <br />
            kas tasya rūpaṃ yo veda kasya kartā jaganmayaḥ //
             <span class="ref">BrP_162.18</span></p>
         
         
         <p id="BrP_162.19">
            evaṃvidhād ahaṃ jāto māṃ kathaṃ vettum arhatha <br />
            athavā draṣṭukāmā vai bhavanto mānupaśyata //
             <span class="ref">BrP_162.19</span></p>
         
         brahmovāca
         
         
         <p id="BrP_162.20">
            ity uktvā darśayām āsa manyū rūpaṃ svakaṃ mahat <br />
            tārtīyacakṣuṣodbhūtaṃ bhavasya parameṣṭhinaḥ //
             <span class="ref">BrP_162.20</span></p>
         
         
         <p id="BrP_162.21">
            tejasā saṃbhṛtaṃ rūpaṃ yataḥ sarvaṃ tad ucyate <br />
            pauruṣaṃ puruṣeṣv eva ahaṃkāraś ca jantuṣu //
             <span class="ref">BrP_162.21</span></p>
         
         
         <p id="BrP_162.22">
            krodhaḥ sarvasya yo bhīma upasaṃhārakṛd bhavet <br />
            taṃ śaṃkarapratinidhiṃ jvalantaṃ nijatejasā //
             <span class="ref">BrP_162.22</span></p>
         
         
         <p id="BrP_162.23">
            sarvāyudhadharaṃ dṛṣṭvā praṇemuḥ sarvadevatāḥ <br />
            vitresur daityadanujāḥ kṛtāñjalipuṭāḥ surāḥ //
             <span class="ref">BrP_162.23</span></p>
         
         
         <p id="BrP_162.24">
            bhūtvā manyum athocus te tvaṃ senānīḥ prabho bhava <br />
            tvayā dattam idaṃ rājyaṃ manyo bhokṣyāmahe vayam //
             <span class="ref">BrP_162.24</span></p>
         
         
         <p id="BrP_162.25">
            tasmāt sarveṣu kāryeṣu jetā tvaṃ jayavardhanaḥ <br />
            tvam indras tvaṃ ca varuṇo lokapālās tvam eva ca //
             <span class="ref">BrP_162.25</span></p>
         
         
         <p id="BrP_162.26">
            asmāsu sarvadeveṣu praviśa tvaṃ jayāya vai <br />
            manyuḥ provāca tān sarvān vinā matto na kiṃcana //
             <span class="ref">BrP_162.26</span></p>
         
         
         <p id="BrP_162.27">
            sarveṣv antaḥ praviṣṭo 'haṃ na māṃ jānāti kaścana <br />
            sa eva bhagavān manyus tato jātaḥ pṛthak pṛthak //
             <span class="ref">BrP_162.27</span></p>
         
         
         <p id="BrP_162.28">
            sa eva rudrarūpī syād rudro manyuḥ śivo 'bhavat <br />
            sthāvaraṃ jaṅgamaṃ caiva sarvaṃ vyāptaṃ hi manyunā //
             <span class="ref">BrP_162.28</span></p>
         
         
         <p id="BrP_162.29">
            tam avāpya surāḥ sarve jayam āpuś ca saṃgare <br />
            jayo manyuś ca śauryaṃ ca īśatejaḥsamudbhavam //
             <span class="ref">BrP_162.29</span></p>
         
         
         <p id="BrP_162.30">
            manyunā jayam āpyātha kṛtvā daityaiś ca saṃgamam <br />
            yathāgataṃ yayuḥ sarve manyunā parirakṣitāḥ //
             <span class="ref">BrP_162.30</span></p>
         
         
         <p id="BrP_162.31">
            yatra vai gautamītīre śivam ārādhya te surāḥ <br />
            manyum āpur jayaṃ caiva manyutīrthaṃ tad ucyate //
             <span class="ref">BrP_162.31</span></p>
         
         
         <p id="BrP_162.32">
            utpattiṃ ca tathā manyor yo naraḥ prayataḥ smaret <br />
            vijayo jāyate tasya na kaiścit paribhūyate //
             <span class="ref">BrP_162.32</span></p>
         
         
         <p id="BrP_162.33">
            na manyutīrthasadṛśaṃ pāvanaṃ hi mahāmune <br />
            yatra sākṣān manyurūpī sarvadā śaṃkaraḥ sthitaḥ <br />
            tatra snānaṃ ca dānaṃ ca smaraṇaṃ sarvakāmadam //
             <span class="ref">BrP_162.33</span></p>
         
         brahmovāca
         
         
         <p id="BrP_163.1">
            sārasvataṃ nāma tīrthaṃ sarvakāmapradaṃ śubham <br />
            bhuktimuktipradaṃ nṝṇāṃ sarvapāpapraṇāśanam //
             <span class="ref">BrP_163.1</span></p>
         
         
         <p id="BrP_163.2">
            sarvarogapraśamanaṃ sarvasiddhipradāyakam <br />
            tatremaṃ śṛṇu vṛttāntaṃ vistareṇātha nārada //
             <span class="ref">BrP_163.2</span></p>
         
         
         <p id="BrP_163.3">
            puṣpotkaṭāt pūrvabhāge parvato lokaviśrutaḥ <br />
            śubhro nāma giriśreṣṭho gautamyā dakṣiṇe taṭe //
             <span class="ref">BrP_163.3</span></p>
         
         
         <p id="BrP_163.4">
            śākalya iti vikhyāto muniḥ paramanaiṣṭhikaḥ <br />
            tasmiñ śubhre puṇyagirau tapas tepe hy anuttamam //
             <span class="ref">BrP_163.4</span></p>
         
         
         <p id="BrP_163.5">
            tapasyantaṃ dvijaśreṣṭhaṃ gautamītīram āśritam <br />
            sarve bhūtagaṇā nityaṃ praṇamanti stuvanti tam //
             <span class="ref">BrP_163.5</span></p>
         
         
         <p id="BrP_163.6">
            agniśuśrūṣaṇaparaṃ vedādhyayanatatparam <br />
            ṛṣigandharvasumanaḥsevite tatra parvate //
             <span class="ref">BrP_163.6</span></p>
         
         
         <p id="BrP_163.7">
            tasmin girau mahāpuṇye devadvijabhayaṃkaraḥ <br />
            yajñadveṣī brahmahantā paraśur nāma rākṣasaḥ //
             <span class="ref">BrP_163.7</span></p>
         
         
         <p id="BrP_163.8">
            kāmarūpī vicarati nānārūpadharo vane <br />
            kṣaṇaṃ ca brahmarūpeṇa kadācid vyāghrarūpadhṛk //
             <span class="ref">BrP_163.8</span></p>
         
         
         <p id="BrP_163.9">
            kadācid devarūpeṇa kadācit paśurūpadhṛk <br />
            kadācit pramadārūpaḥ kadācin mṛgarūpataḥ //
             <span class="ref">BrP_163.9</span></p>
         
         
         <p id="BrP_163.10">
            kadācid bālarūpeṇa evaṃ carati pāpakṛt <br />
            yatrāste brāhmaṇo vidvāñ śākalyo munisattamaḥ //
             <span class="ref">BrP_163.10</span></p>
         
         
         <p id="BrP_163.11">
            tam āyāti mahāpāpī paraśū rākṣasādhamaḥ <br />
            śuciṣmantaṃ dvijaśreṣṭhaṃ paraśur nityam eva ca //
             <span class="ref">BrP_163.11</span></p>
         
         
         <p id="BrP_163.12">
            netuṃ hantuṃ pravṛtto 'pi na śaśāka sa pāpakṛt <br />
            sa kadācid dvijaśreṣṭho devān abhyarcya yatnataḥ //
             <span class="ref">BrP_163.12</span></p>
         
         
         <p id="BrP_163.13">
            bhoktukāmaḥ kilāyātas tatrāyāt paraśur mune <br />
            brahmarūpadharo bhūtvā śithilaḥ palito 'balī <br />
            kanyām ādāya kāṃcic ca śākalyaṃ vākyam abravīt //
             <span class="ref">BrP_163.13</span></p>
         
         paraśur uvāca
         
         
         <p id="BrP_163.14">
            bhojanasyārthinaṃ viddhi māṃ ca kanyām imāṃ dvija <br />
            ātithyakāle saṃprāptaṃ kṛtakṛtyo 'si mānada //
             <span class="ref">BrP_163.14</span></p>
         
         
         <p id="BrP_163.15">
            ta eva dhanyā loke 'smin yeṣām atithayo gṛhāt <br />
            pūrṇābhilāṣā niryānti jīvanto 'pi mṛtāḥ pare //
             <span class="ref">BrP_163.15</span></p>
         
         
         <p id="BrP_163.16">
            bhojane tūpaviṣṭe tu ātmārthaṃ kalpitaṃ tu yat <br />
            atithibhyas tu yo dadyād dattā tena vasuṃdharā //
             <span class="ref">BrP_163.16</span></p>
         
         brahmovāca
         
         
         <p id="BrP_163.17">
            etac chrutvā tu śākalyo dadāmīty evam abravīt <br />
            āsane copaveśyāthājñānāt taṃ paraśuṃ dvijam //
             <span class="ref">BrP_163.17</span></p>
         
         
         <p id="BrP_163.18">
            yathānyāyaṃ pūjayitvā śākalyo bhojanaṃ dadau <br />
            āpośanaṃ kare kṛtvā paraśur vākyam abravīt //
             <span class="ref">BrP_163.18</span></p>
         
         paraśur uvāca
         
         
         <p id="BrP_163.19">
            dūrād abhyāgataṃ śrāntam anugacchanti devatāḥ <br />
            tasmiṃs tṛpte tu tṛptāḥ syur atṛpte tu viparyayaḥ //
             <span class="ref">BrP_163.19</span></p>
         
         
         <p id="BrP_163.20">
            atithiś cāpavādī ca dvāv etau viśvabāndhavau <br />
            apavādī haret pāpam atithiḥ svargasaṃkramaḥ //
             <span class="ref">BrP_163.20</span></p>
         
         
         <p id="BrP_163.21">
            abhyāgataṃ pathi śrāntaṃ sāvajñaṃ yo 'bhivīkṣate <br />
            tatkṣaṇād eva naśyanti tasya dharmayaśaḥśriyaḥ //
             <span class="ref">BrP_163.21</span></p>
         
         
         <p id="BrP_163.22">
            tasmād abhyāgataḥ śrānto yāce 'haṃ tvāṃ dvijottama <br />
            dāsyase yadi me kāmaṃ tad bhokṣye 'haṃ na cānyathā //
             <span class="ref">BrP_163.22</span></p>
         
         brahmovāca
         
         
         <p id="BrP_163.23">
            dattam ity eva śākalyo bhuṅkṣvety evāha rākṣasam <br />
            tataḥ provāca paraśur ahaṃ rākṣasasattamaḥ //
             <span class="ref">BrP_163.23</span></p>
         
         
         <p id="BrP_163.24">
            nāhaṃ dvijas tava ripur na vṛddhaḥ palitaḥ kṛśaḥ <br />
            bahūni me vyatītāni varṣāṇi tvāṃ prapaśyataḥ //
             <span class="ref">BrP_163.24</span></p>
         
         
         <p id="BrP_163.25">
            śuṣyanti mama gātrāṇi grīṣme svalpodakaṃ yathā <br />
            tasmān neṣye sānugaṃ tvāṃ bhakṣayiṣye dvijottama //
             <span class="ref">BrP_163.25</span></p>
         
         brahmovāca
         
         
         <p id="BrP_163.26">
            śrutvā paraśuvākyaṃ tac chākalyo vākyam abravīt //
             <span class="ref">BrP_163.26</span></p>
         
         śākalya uvāca
         
         
         <p id="BrP_163.27">
            ye mahākulasaṃbhūtā vijñātasakalāgamāḥ <br />
            tat pratiśrutam abhyeti na jātv atra viparyayam //
             <span class="ref">BrP_163.27</span></p>
         
         
         <p id="BrP_163.28">
            yathocitaṃ kuru sakhe tathāpi śṛṇu me vacaḥ <br />
            nihantum apy udyateṣu vaktavyaṃ hitam uttamaiḥ //
             <span class="ref">BrP_163.28</span></p>
         
         
         <p id="BrP_163.29">
            brāhmaṇo 'haṃ vajratanuḥ sarvato rakṣako hariḥ <br />
            pādau rakṣatu me viṣṇuḥ śiro devo janārdanaḥ //
             <span class="ref">BrP_163.29</span></p>
         
         
         <p id="BrP_163.30">
            bāhū rakṣatu vārāhaḥ pṛṣṭhaṃ rakṣatu kūrmarāṭ <br />
            hṛdayaṃ rakṣatāt kṛṣṇo hy aṅgulī rakṣatān mṛgaḥ //
             <span class="ref">BrP_163.30</span></p>
         
         
         <p id="BrP_163.31">
            mukhaṃ rakṣatu vāgīśo netre rakṣatu pakṣigaḥ <br />
            śrotraṃ rakṣatu vitteśaḥ sarvato rakṣatād bhavaḥ <br />
            nānāpatsv ekaśaraṇaṃ devo nārāyaṇaḥ svayam //
             <span class="ref">BrP_163.31</span></p>
         
         brahmovāca
         
         
         <p id="BrP_163.32">
            evam uktvā tu śākalyo naya vā bhakṣa vā sukham <br />
            māṃ rākṣasendra paraśo tvam idānīm atandritaḥ //
             <span class="ref">BrP_163.32</span></p>
         
         
         <p id="BrP_163.33">
            rākṣasas tasya vacanād bhakṣaṇāya samudyataḥ <br />
            nāsty eva hṛdaye nūnaṃ pāpināṃ karuṇākaṇaḥ //
             <span class="ref">BrP_163.33</span></p>
         
         
         <p id="BrP_163.34">
            daṃṣṭrākarālavadano gatvā tasyāntikaṃ tadā <br />
            brāhmaṇaṃ taṃ nirīkṣyaivaṃ paraśur vākyam abravīt //
             <span class="ref">BrP_163.34</span></p>
         
         paraśur uvāca
         
         
         <p id="BrP_163.35">
            śaṅkhacakragadāpāṇiṃ tvāṃ paśye 'haṃ dvijottama <br />
            sahasrapādaśirasaṃ sahasrākṣakaraṃ vibhum //
             <span class="ref">BrP_163.35</span></p>
         
         
         <p id="BrP_163.36">
            sarvabhūtaikanilayaṃ chandorūpaṃ jaganmayam <br />
            tvām adya vipra paśyāmi nāsti te pūrvakaṃ vapuḥ //
             <span class="ref">BrP_163.36</span></p>
         
         
         <p id="BrP_163.37">
            tasmāt prasādaye vipra tvam eva śaraṇaṃ bhava <br />
            jñānaṃ dehi mahābuddhe tīrthaṃ brūhy aghaniṣkṛtim //
             <span class="ref">BrP_163.37</span></p>
         
         
         <p id="BrP_163.38">
            mahatāṃ darśanaṃ brahmañ jāyate nahi niṣphalam <br />
            dveṣād ajñānato vāpi prasaṅgād vā pramādataḥ //
             <span class="ref">BrP_163.38</span></p>
         
         
         <p id="BrP_163.39">
            ayasaḥ sparśasaṃsparśo rukmatvāyaiva jāyate //
             <span class="ref">BrP_163.39</span></p>
         
         brahmovāca
         
         
         <p id="BrP_163.40">
            etad vākyaṃ samākarṇya rākṣasena samīritam <br />
            śākalyaḥ kṛpayā prāha varadā sā sarasvatī //
             <span class="ref">BrP_163.40</span></p>
         
         
         <p id="BrP_163.41">
            tavācirād daityapate tataḥ stuhi janārdanam <br />
            manorathaphalaprāptau nānyan nārāyaṇastuteḥ //
             <span class="ref">BrP_163.41</span></p>
         
         
         <p id="BrP_163.42">
            kiṃcid apy asti loke 'smin kāraṇaṃ śṛṇu rākṣasa <br />
            prasannā tava sā devī madvākyāc ca bhaviṣyati //
             <span class="ref">BrP_163.42</span></p>
         
         brahmovāca
         
         
         <p id="BrP_163.43">
            tathety uktvā sa paraśur gaṅgāṃ trailokyapāvanīm <br />
            snātvā śucir yatamanā gaṅgām abhimukhaḥ sthitaḥ //
             <span class="ref">BrP_163.43</span></p>
         
         
         <p id="BrP_163.44">
            tatrāpaśyad divyarūpāṃ divyagandhānulepanām <br />
            sarasvatīṃ jagaddhātrīṃ śākalyavacane sthitām //
             <span class="ref">BrP_163.44</span></p>
         
         
         <p id="BrP_163.45">
            jagajjāḍyaharāṃ viśvajananīṃ bhuvaneśvarīm <br />
            tām uvāca vinītātmā paraśur gatakalmaṣaḥ //
             <span class="ref">BrP_163.45</span></p>
         
         paraśur uvāca
         
         
         <p id="BrP_163.46">
            guruḥ śākalya ity āha mākāntaṃ stuhi vidhvajam <br />
            tava prasādāt sā śaktir yathā me syāt tathā kuru //
             <span class="ref">BrP_163.46</span></p>
         
         brahmovāca
         
         
         <p id="BrP_163.47">
            tathāstv iti ca sā prāha paraśuṃ śrīsarasvatī <br />
            sarasvatyāḥ prasādena paraśus taṃ janārdanam //
             <span class="ref">BrP_163.47</span></p>
         
         
         <p id="BrP_163.48">
            tuṣṭāva vividhair vākyais tatas tuṣṭo 'bhavad dhariḥ <br />
            varaṃ prādād rākṣasāya kṛpāsindhur janārdanaḥ //
             <span class="ref">BrP_163.48</span></p>
         
         janārdana uvāca
         
         
         <p id="BrP_163.49">
            yad yan manogataṃ rakṣas tat tat sarvaṃ bhaviṣyati //
             <span class="ref">BrP_163.49</span></p>
         
         brahmovāca
         
         
         <p id="BrP_163.50">
            śākalyasya prasādena gautamyāś ca prasādataḥ <br />
            sarasvatyāḥ prasādena narasiṃhaprasādataḥ //
             <span class="ref">BrP_163.50</span></p>
         
         
         <p id="BrP_163.51">
            pāpiṣṭho 'pi tadā rakṣaḥ paraśur divam eyivān <br />
            sarvatīrthāṅghripadmasya prasādāc chārṅgadhanvanaḥ //
             <span class="ref">BrP_163.51</span></p>
         
         
         <p id="BrP_163.52">
            tataḥ prabhṛti tat tīrthaṃ sārasvatam iti śrutam <br />
            tatra snānena dānena viṣṇuloke mahīyate //
             <span class="ref">BrP_163.52</span></p>
         
         
         <p id="BrP_163.53">
            vāgjavaiṣṇavaśākalyaparaśuprabhavāṇi hi <br />
            bahūny abhūvaṃs tīrthāni tasmin vai śvetaparvate //
             <span class="ref">BrP_163.53</span></p>
         
         brahmovāca
         
         
         <p id="BrP_164.1">
            ciccikātīrtham ity uktaṃ sarvarogavināśanam <br />
            sarvacintāpraharaṇaṃ sarvaśāntikaraṃ nṛṇām //
             <span class="ref">BrP_164.1</span></p>
         
         
         <p id="BrP_164.2">
            tasya svarūpaṃ vakṣyāmi śubhre tasmin nagottame <br />
            gaṅgāyā uttare pāre yatra devo gadādharaḥ //
             <span class="ref">BrP_164.2</span></p>
         
         
         <p id="BrP_164.3">
            ciccikaḥ pakṣirāṭ tatra bheruṇḍo yo 'bhidhīyate <br />
            sadā vasati tatraiva māṃsāśī śvetaparvate //
             <span class="ref">BrP_164.3</span></p>
         
         
         <p id="BrP_164.4">
            nānāpuṣpaphalākīrṇaiḥ sarvartukusumair nagaiḥ <br />
            sevite dvijamukhyaiś ca gautamyā copaśobhite //
             <span class="ref">BrP_164.4</span></p>
         
         
         <p id="BrP_164.5">
            siddhacāraṇagandharvakiṃnarāmarasaṃkule <br />
            tatsamīpe nagaḥ kaścid dvipadāṃ ca catuṣpadām //
             <span class="ref">BrP_164.5</span></p>
         
         
         <p id="BrP_164.6">
            rogārtikṣuttṛṣācintāmaraṇānāṃ na bhājanam <br />
            evaṃ guṇānvite śaile nānāmunigaṇāvṛte //
             <span class="ref">BrP_164.6</span></p>
         
         
         <p id="BrP_164.7">
            pūrvadeśādhipaḥ kaścit pavamāna iti śrutaḥ <br />
            kṣatradharmarataḥ śrīmān devabrāhmaṇapālakaḥ //
             <span class="ref">BrP_164.7</span></p>
         
         
         <p id="BrP_164.8">
            balena mahatā yuktaḥ sapurodhā vanaṃ yayau <br />
            reme strībhir manojñābhir nṛtyavāditrajaiḥ sukhaiḥ //
             <span class="ref">BrP_164.8</span></p>
         
         
         <p id="BrP_164.9">
            sa ca evaṃ dhanuṣpāṇir mṛgayāśīlibhir vṛtaḥ <br />
            evaṃ bhraman kadācit sa śrānto drumam upāgataḥ //
             <span class="ref">BrP_164.9</span></p>
         
         
         <p id="BrP_164.10">
            gautamītīrasaṃbhūtaṃ nānāpakṣigaṇair vṛtam <br />
            āśramāṇāṃ gṛhapatiṃ dharmajñam iva sevitam //
             <span class="ref">BrP_164.10</span></p>
         
         
         <p id="BrP_164.11">
            tam āśritya nagaśreṣṭhaṃ pavamāno nṛpottamaḥ <br />
            sa viśrānto janavṛta īkṣāṃ cakre nagottamam //
             <span class="ref">BrP_164.11</span></p>
         
         
         <p id="BrP_164.12">
            tatrāpaśyad dvijaṃ sthūlaṃ dvimukhaṃ śobhanākṛtim <br />
            cintāviṣṭaṃ tathā śrāntaṃ tam apṛcchan nṛpottamaḥ //
             <span class="ref">BrP_164.12</span></p>
         
         rājovāca
         
         
         <p id="BrP_164.13">
            ko bhavān dvimukhaḥ pakṣī cintāvān iva lakṣyase <br />
            naivātra kaścid duḥkhārtaḥ kasmāt tvaṃ duḥkham āgataḥ //
             <span class="ref">BrP_164.13</span></p>
         
         brahmovāca
         
         
         <p id="BrP_164.14">
            tataḥ provāca nṛpatiṃ pavamānaṃ śanaiḥ śanaiḥ <br />
            samāśvastamanāḥ pakṣī cicciko niḥśvasan muhuḥ //
             <span class="ref">BrP_164.14</span></p>
         
         ciccika uvāca
         
         
         <p id="BrP_164.15">
            matto bhayaṃ na cānyeṣāṃ mama vānyopapāditam <br />
            nānāpuṣpaphalākīrṇaṃ munibhiḥ parisevitam //
             <span class="ref">BrP_164.15</span></p>
         
         
         <p id="BrP_164.16">
            paśyeyaṃ śūnyam evādriṃ tataḥ śocāmi mām aham <br />
            na labhāmi sukhaṃ kiṃcin na tṛpyāmi kadācana <br />
            nidrāṃ prāpnomi na kvāpi na viśrāntiṃ na nirvṛtim //
             <span class="ref">BrP_164.16</span></p>
         
         brahmovāca
         
         
         <p id="BrP_164.17">
            dvimukhasya dvijasyoktaṃ śrutvā rājātivismitaḥ //
             <span class="ref">BrP_164.17</span></p>
         
         rājovāca
         
         
         <p id="BrP_164.18">
            ko bhavān kiṃ kṛtaṃ pāpaṃ kasmāc chūnyaś ca parvataḥ <br />
            ekenāsyena tṛpyanti prāṇino 'tra nagottame //
             <span class="ref">BrP_164.18</span></p>
         
         
         <p id="BrP_164.19">
            kim utāsyadvayena tvaṃ na tṛptim upayāsyasi <br />
            kiṃ vā te duṣkṛtaṃ prāptam iha janmany atho purā //
             <span class="ref">BrP_164.19</span></p>
         
         
         <p id="BrP_164.20">
            tat sarvaṃ śaṃsa me satyaṃ trāsye tvāṃ mahato bhayāt //
             <span class="ref">BrP_164.20</span></p>
         
         brahmovāca
         
         
         <p id="BrP_164.21">
            rājānaṃ taṃ dvijaḥ prāha niḥśvasann atha ciccikaḥ //
             <span class="ref">BrP_164.21</span></p>
         
         ciccika uvāca
         
         
         <p id="BrP_164.22">
            vakṣye 'haṃ tvāṃ pūrvavṛttaṃ pavamāna śṛṇuṣva tat <br />
            ahaṃ dvijātipravaro vedavedāṅgapāragaḥ //
             <span class="ref">BrP_164.22</span></p>
         
         
         <p id="BrP_164.23">
            kulīno viditaprājñaḥ kāryahantā kalipriyaḥ <br />
            vade puras tathā pṛṣṭhe anyad anyac ca jantuṣu //
             <span class="ref">BrP_164.23</span></p>
         
         
         <p id="BrP_164.24">
            paravṛddhyā sadā duḥkhī māyayā viśvavañcakaḥ <br />
            kṛtaghnaḥ satyarahitaḥ paranindāvicakṣaṇaḥ //
             <span class="ref">BrP_164.24</span></p>
         
         
         <p id="BrP_164.25">
            mitrasvāmigurudrohī dambhācāro 'tinirghṛṇaḥ <br />
            manasā karmaṇā vācā tāpayāmi janān bahūn //
             <span class="ref">BrP_164.25</span></p>
         
         
         <p id="BrP_164.26">
            ayam eva vinodo me sadā yat parahiṃsanam <br />
            yugmabhedaṃ gaṇocchedaṃ maryādābhedanaṃ sadā //
             <span class="ref">BrP_164.26</span></p>
         
         
         <p id="BrP_164.27">
            karomi nirvicāro 'haṃ vidvatsevāparāṅmukhaḥ <br />
            na mayā sadṛśaḥ kaścit pātakī bhavanatraye //
             <span class="ref">BrP_164.27</span></p>
         
         
         <p id="BrP_164.28">
            tenāhaṃ dvimukho jātas tāpanād duḥkhabhāgy aham <br />
            tasmād duḥkhena saṃtaptaḥ śūnyo 'yaṃ parvato mama //
             <span class="ref">BrP_164.28</span></p>
         
         
         <p id="BrP_164.29">
            anyac ca śṛṇu bhūpāla vākyaṃ dharmārthasaṃhitam <br />
            brahmahatyāsamaṃ pāpaṃ tad vinā tad avāpyate //
             <span class="ref">BrP_164.29</span></p>
         
         
         <p id="BrP_164.30">
            kṣatriyaḥ saṃgaraṃ gatvā athavānyatra saṃgarāt <br />
            palāyantaṃ nyastaśastraṃ viśvastaṃ ca parāṅmukham //
             <span class="ref">BrP_164.30</span></p>
         
         
         <p id="BrP_164.31">
            avijñātaṃ copaviṣṭaṃ bibhemīti ca vādinam <br />
            taṃ yadi kṣatriyo hanyāt sa tu syād brahmaghātakaḥ //
             <span class="ref">BrP_164.31</span></p>
         
         
         <p id="BrP_164.32">
            adhītaṃ vismarati yas tvaṃ karoti tathottamam <br />
            anādaraṃ ca guruṣu tam āhur brahmaghātakam //
             <span class="ref">BrP_164.32</span></p>
         
         
         <p id="BrP_164.33">
            pratyakṣe ca priyaṃ vakti parokṣe paruṣāṇi ca <br />
            anyad dhṛdi vacasy anyat karoty anyat sadaiva yaḥ //
             <span class="ref">BrP_164.33</span></p>
         
         
         <p id="BrP_164.34">
            gurūṇāṃ śapathaṃ kartā dveṣṭā brāhmaṇanindakaḥ <br />
            mithyā vinītaḥ pāpātmā sa tu syād brahmaghātakaḥ //
             <span class="ref">BrP_164.34</span></p>
         
         
         <p id="BrP_164.35">
            devaṃ vedam athādhyātmaṃ dharmabrāhmaṇasaṃgatim <br />
            etān nindati yo dveṣāt sa tu syād brahmaghātakaḥ //
             <span class="ref">BrP_164.35</span></p>
         
         
         <p id="BrP_164.36">
            evaṃ bhūto 'py ahaṃ rājan dambhārthaṃ lajjayā tathā <br />
            sadvṛtta iva varte 'haṃ tasmād rājan dvijo 'bhavam //
             <span class="ref">BrP_164.36</span></p>
         
         
         <p id="BrP_164.37">
            evaṃ bhūto 'pi satkarma kiṃcit kartāsmi kutracit <br />
            tenāhaṃ karmaṇā rājan svataḥ smartā purā kṛtam //
             <span class="ref">BrP_164.37</span></p>
         
         brahmovāca
         
         
         <p id="BrP_164.38">
            tac ciccikavacaḥ śrutvā pavamānaḥ suvismitaḥ <br />
            karmaṇā kena te muktir ity āha nṛpatir dvijam //
             <span class="ref">BrP_164.38</span></p>
         
         
         <p id="BrP_164.39">
            iti tasya vacaḥ śrutvā nṛpatiṃ prāha pakṣirāṭ //
             <span class="ref">BrP_164.39</span></p>
         
         ciccika uvāca
         
         
         <p id="BrP_164.40">
            asminn eva nagaśreṣṭhe gautamyā uttare taṭe <br />
            gadādharaṃ nāma tīrthaṃ tatra māṃ naya suvrata //
             <span class="ref">BrP_164.40</span></p>
         
         
         <p id="BrP_164.41">
            tad dhi tīrthaṃ puṇyatamaṃ sarvapāpapraṇāśanam <br />
            sarvakāmapradaṃ ceti mahadbhir munibhiḥ śrutam //
             <span class="ref">BrP_164.41</span></p>
         
         
         <p id="BrP_164.42">
            na gautamyās tathā viṣṇor aparaṃ kleśanāśanam <br />
            sarvabhāvena tat tīrthaṃ paśyeyam iti me matiḥ //
             <span class="ref">BrP_164.42</span></p>
         
         
         <p id="BrP_164.43">
            matkṛtena prayatnena naitac chakyaṃ kadācana <br />
            katham ākāṅkṣitaprāptir bhaved duṣkṛtakarmaṇām //
             <span class="ref">BrP_164.43</span></p>
         
         
         <p id="BrP_164.44">
            saprayatno 'py ahaṃ vīra na paśye tat suduṣkaram <br />
            tasmāt tava prasādāc ca paśyeyaṃ hi gadādharam //
             <span class="ref">BrP_164.44</span></p>
         
         
         <p id="BrP_164.45">
            avijñāpitaduḥkhajñaṃ karuṇāvaruṇālayam <br />
            yasmin dṛṣṭe bhavakleśā na dṛśyante punar naraiḥ //
             <span class="ref">BrP_164.45</span></p>
         
         
         <p id="BrP_164.46">
            dṛṣṭvaiva taṃ divaṃ yāsye prasādāt tava suvrata //
             <span class="ref">BrP_164.46</span></p>
         
         brahmovāca
         
         
         <p id="BrP_164.47">
            evam uktaḥ sa nṛpatiś ciccikena dvijanmanā <br />
            darśayām āsa taṃ devaṃ tāṃ ca gaṅgāṃ dvijanmane //
             <span class="ref">BrP_164.47</span></p>
         
         
         <p id="BrP_164.48">
            tataḥ sa ciccikaḥ snātvā gaṅgāṃ trailokyapāvanīm //
             <span class="ref">BrP_164.48</span></p>
         
         ciccika uvāca
         
         
         <p id="BrP_164.49">
            gaṅge gautami yāvat tvāṃ trijagatpāvanīṃ naraḥ <br />
            na paśyaty ucyate tāvad ihāmutrāpi pātakī //
             <span class="ref">BrP_164.49</span></p>
         
         
         <p id="BrP_164.50">
            tasmāt sarvāgasam api mām uddhara saridvare <br />
            saṃsāre dehinām anyā na gatiḥ kāpi kutracit <br />
            tvāṃ vinā viṣṇucaraṇasaroruhasamudbhave //
             <span class="ref">BrP_164.50</span></p>
         
         brahmovāca
         
         
         <p id="BrP_164.51">
            iti śraddhāviśuddhātmā gaṅgaikaśaraṇo dvijaḥ <br />
            snānaṃ cakre smarann antar gaṅge trāyasva mām iti //
             <span class="ref">BrP_164.51</span></p>
         
         
         <p id="BrP_164.52">
            gadādharaṃ tato natvā paśyatsu nagavāsiṣu <br />
            pavamānābhyanujñātas tadaiva divam ākramat //
             <span class="ref">BrP_164.52</span></p>
         
         
         <p id="BrP_164.53">
            pavamānaḥ svanagaraṃ prayayau sānugas tataḥ <br />
            tataḥ prabhṛti tat tīrthaṃ pāvamānaṃ saciccikam //
             <span class="ref">BrP_164.53</span></p>
         
         
         <p id="BrP_164.54">
            gadādharaṃ koṭitīrtham iti vedavido viduḥ <br />
            koṭikoṭiguṇaṃ karma kṛtaṃ tatra bhaven nṛṇām //
             <span class="ref">BrP_164.54</span></p>
         
         brahmovāca
         
         
         <p id="BrP_165.1">
            bhadratīrtham iti proktaṃ sarvāniṣṭanivāraṇam <br />
            sarvapāpapraśamanaṃ mahāśāntipradāyakam //
             <span class="ref">BrP_165.1</span></p>
         
         
         <p id="BrP_165.2">
            ādityasya priyā bhāryā uṣā tvāṣṭrī pativratā <br />
            chāyāpi bhāryā savitus tasyāḥ putraḥ śanaiścaraḥ //
             <span class="ref">BrP_165.2</span></p>
         
         
         <p id="BrP_165.3">
            tasya svasā viṣṭir iti bhīṣaṇā pāparūpiṇī <br />
            tāṃ kanyāṃ savitā kasmai dadāmīti matiṃ dadhe //
             <span class="ref">BrP_165.3</span></p>
         
         
         <p id="BrP_165.4">
            yasmai yasmai dātukāmaḥ sūryo lokaguruḥ prabhuḥ <br />
            tac chrutvā bhīṣaṇā ceti kiṃ kurmo bhāryayānayā <br />
            evaṃ tu vartamāne sā pitaraṃ prāha duḥkhitā //
             <span class="ref">BrP_165.4</span></p>
         
         viṣṭir uvāca
         
         
         <p id="BrP_165.6">
            bālām eva pitā yas tu dadyāt kanyāṃ surūpiṇe <br />
            sa kṛtārtho bhavel loke na ced duṣkṛtavān pitā //
             <span class="ref">BrP_165.6</span></p>
         
         
         <p id="BrP_165.7">
            caturthād vatsarād ūrdhvaṃ yāvan na daśamātyayaḥ <br />
            tāvad vivāhaḥ kanyāyāḥ pitrā kāryaḥ prayatnataḥ //
             <span class="ref">BrP_165.7</span></p>
         
         
         <p id="BrP_165.8">
            śrīmate viduṣe yūne kulīnāya yaśasvine <br />
            udārāya sanāthāya kanyā deyā varāya vai //
             <span class="ref">BrP_165.8</span></p>
         
         
         <p id="BrP_165.9">
            etac ced anyathā kuryāt pitā sa nirayī sadā <br />
            dharmasya sādhanaṃ kanyā viduṣām api bhāskara //
             <span class="ref">BrP_165.9</span></p>
         
         
         <p id="BrP_165.10">
            narakasyeva mūrkhāṇāṃ kāmopahatacetasām <br />
            ekataḥ pṛthivī kṛtsnā saśailavanakānanā //
             <span class="ref">BrP_165.10</span></p>
         
         
         <p id="BrP_165.11">
            svalaṃkṛtopādhihīnā sukanyā caikataḥ smṛtā <br />
            vikrīṇīte yaś ca kanyām aśvaṃ vā gāṃ tilān api //
             <span class="ref">BrP_165.11</span></p>
         
         
         <p id="BrP_165.12">
            na tasya rauravādibhyaḥ kadācin niṣkṛtir bhavet <br />
            vivāhātikramaḥ kāryo na kanyāyāḥ kadācana //
             <span class="ref">BrP_165.12</span></p>
         
         
         <p id="BrP_165.13">
            tasmin kṛte yat pituḥ syāt pāpaṃ tat kena kathyate <br />
            yāval lajjāṃ na jānāti yāvat krīḍati pāṃśubhiḥ //
             <span class="ref">BrP_165.13</span></p>
         
         
         <p id="BrP_165.14">
            tāvat kanyā pradātavyā no cet pitror adhogatiḥ <br />
            pituḥ svarūpaṃ putraḥ syād yaḥ pitā putra eva saḥ //
             <span class="ref">BrP_165.14</span></p>
         
         
         <p id="BrP_165.15">
            ātmanaḥ sukhitāṃ loke ko na kuryāt karoti ca <br />
            yat kanyāyāṃ pitā kuryād dānaṃ pūjanam īkṣaṇam //
             <span class="ref">BrP_165.15</span></p>
         
         
         <p id="BrP_165.16">
            yat kṛtaṃ tat kṛtaṃ vidyāt tāsu dattaṃ tad akṣayam <br />
            yad dattaṃ tāsu kanyāsu tad ānantyāya kalpate //
             <span class="ref">BrP_165.16</span></p>
         
         
         <p id="BrP_165.17">
            putreṣu caiva pautreṣu ko na kuryāt sukhaṃ rave <br />
            karoti yaḥ kanyakānāṃ sa saṃpadbhājanaṃ bhavet //
             <span class="ref">BrP_165.17</span></p>
         
         brahmovāca
         
         
         <p id="BrP_165.18">
            evaṃ tāṃ vādinīṃ kanyāṃ viṣṭiṃ provāca bhāskaraḥ //
             <span class="ref">BrP_165.18</span></p>
         
         sūrya uvāca
         
         
         <p id="BrP_165.19">
            kiṃ karomi na gṛhṇāti tvāṃ kaścid bhīṣaṇākṛtim <br />
            kulaṃ rūpaṃ vayo vittaṃ vidyāṃ vṛttaṃ suśīlatām //
             <span class="ref">BrP_165.19</span></p>
         
         
         <p id="BrP_165.20">
            mithaḥ paśyanti saṃbandhe vivāhe strīṣu puṃsu ca <br />
            asmāsu sarvam apy asti vinā tava guṇaiḥ śubhe <br />
            kiṃ karomi kva dāsyāmi vṛthā māṃ dhik karoṣi kim //
             <span class="ref">BrP_165.20</span></p>
         
         brahmovāca
         
         
         <p id="BrP_165.21">
            evam uktvā punas tāṃ ca viṣṭiṃ provāca bhāskaraḥ //
             <span class="ref">BrP_165.21</span></p>
         
         sūrya uvāca
         
         
         <p id="BrP_165.22">
            yasmai kasmai ca dātavyā tvaṃ vai yady anumanyase <br />
            dīyase 'dya mayā viṣṭe anujānīhi māṃ tataḥ //
             <span class="ref">BrP_165.22</span></p>
         
         brahmovāca
         
         
         <p id="BrP_165.23">
            pitaraṃ prāha sā viṣṭir bhartā putrā dhanaṃ sukham <br />
            āyū rūpaṃ ca saṃprītir jāyate prāktanānugam //
             <span class="ref">BrP_165.23</span></p>
         
         
         <p id="BrP_165.24">
            yat purā vihitaṃ karma prāṇinā sādhv asādhu vā <br />
            phalaṃ tadanurodhena prāpyate 'pi bhavāntare //
             <span class="ref">BrP_165.24</span></p>
         
         
         <p id="BrP_165.25">
            svadoṣa eva tat pitrā parihartavya ādarāt <br />
            tādṛg eva phalaṃ tu syād yādṛg ācaritaṃ purā //
             <span class="ref">BrP_165.25</span></p>
         
         
         <p id="BrP_165.26">
            tasmāt taddānasaṃbandhaṃ svavaṃśānugataṃ pitā <br />
            karoti śeṣaṃ daivena yad bhāvyaṃ tad bhaviṣyati //
             <span class="ref">BrP_165.26</span></p>
         
         brahmovāca
         
         
         <p id="BrP_165.27">
            tac chrutvā duhitur vākyaṃ tvaṣṭuḥ putrāya bhīṣaṇām <br />
            viśvarūpāya tāṃ prādād viṣṭiṃ lokabhayaṃkarīm //
             <span class="ref">BrP_165.27</span></p>
         
         
         <p id="BrP_165.28">
            viśvarūpo 'pi tadvac ca bhīṣaṇo bhīṣaṇākṛtiḥ <br />
            evaṃ mithaḥ saṃcaratoḥ śīlarūpasamānayoḥ //
             <span class="ref">BrP_165.28</span></p>
         
         
         <p id="BrP_165.29">
            prītiḥ kadācid vaiṣamyaṃ daṃpatyor abhavan mithaḥ <br />
            gaṇḍo nāmābhavat putro hy atigaṇḍas tathaiva ca //
             <span class="ref">BrP_165.29</span></p>
         
         
         <p id="BrP_165.30">
            raktākṣaḥ krodhanaś caiva vyayo durmukha eva ca <br />
            tebhyaḥ kanīyān abhavad dharṣaṇo nāma puṇyabhāk //
             <span class="ref">BrP_165.30</span></p>
         
         
         <p id="BrP_165.31">
            sutaḥ suśīlaḥ subhagaḥ śāntaḥ śuddhamatiḥ śuciḥ <br />
            sa kadācid yamagṛhaṃ draṣṭuṃ mātulam abhyagāt //
             <span class="ref">BrP_165.31</span></p>
         
         
         <p id="BrP_165.32">
            sa dadarśa bahūñ jantūn svargasthān iva duḥkhinaḥ <br />
            sa mātulaṃ tu papraccha natvā dharmaṃ sanātanam //
             <span class="ref">BrP_165.32</span></p>
         
         harṣaṇa uvāca
         
         
         <p id="BrP_165.33">
            ka ime sukhinas tāta pacyante narake ca ke //
             <span class="ref">BrP_165.33</span></p>
         
         brahmovāca
         
         
         <p id="BrP_165.34">
            evaṃ pṛṣṭo dharmarājaḥ sarvaṃ prāha yathārthavat <br />
            tatkarmaṇāṃ gatiṃ sarvām aśeṣeṇa nyavedayat //
             <span class="ref">BrP_165.34</span></p>
         
         yama uvāca
         
         
         <p id="BrP_165.35">
            vihitasya na kurvanti ye kadācid atikramam <br />
            na te paśyanti nirayaṃ kadācid api mānavāḥ //
             <span class="ref">BrP_165.35</span></p>
         
         
         <p id="BrP_165.36">
            na mānayanti ye śāstraṃ nācāraṃ na bahuśrutān <br />
            vihitātikramaṃ kuryur ye te narakagāminaḥ //
             <span class="ref">BrP_165.36</span></p>
         
         brahmovāca
         
         
         <p id="BrP_165.37">
            sa tu śrutvā dharmavākyaṃ harṣaṇaḥ punar abravīt //
             <span class="ref">BrP_165.37</span></p>
         
         harṣaṇa uvāca
         
         
         <p id="BrP_165.38">
            pitā tvāṣṭro bhīṣaṇaś ca mātā viṣṭiś ca bhīṣaṇā <br />
            bhrātaraś ca mahātmāno yena te śāntabuddhayaḥ //
             <span class="ref">BrP_165.38</span></p>
         
         
         <p id="BrP_165.39">
            surūpāś ca bhaviṣyanti nirdoṣā maṅgalapradāḥ <br />
            tan me karma vadasvādya tatkartāsmi surottama //
             <span class="ref">BrP_165.39</span></p>
         
         
         <p id="BrP_165.40">
            anyathā tān na gaccheyam ity uktaḥ prāha dharmarāṭ <br />
            harṣaṇaṃ śuddhabuddhiṃ taṃ harṣaṇo 'si na saṃśayaḥ //
             <span class="ref">BrP_165.40</span></p>
         
         
         <p id="BrP_165.41">
            bahavaḥ syuḥ sutāḥ kecin naiva te kulatantavaḥ <br />
            eka eva sutaḥ kaścid yena tad dhriyate kulam //
             <span class="ref">BrP_165.41</span></p>
         
         
         <p id="BrP_165.42">
            kulasyādhārabhūto yo yaḥ pitroḥ priyakārakaḥ <br />
            yaḥ pūrvajān uddharati sa putras tv itaro gadaḥ //
             <span class="ref">BrP_165.42</span></p>
         
         
         <p id="BrP_165.43">
            yasmāt tvayānurūpaṃ me proktaṃ mātāmaha priyam <br />
            tasmāt tvaṃ gautamīṃ gaccha snātvā niyatamānasaḥ //
             <span class="ref">BrP_165.43</span></p>
         
         
         <p id="BrP_165.44">
            stuhi viṣṇuṃ jagadyoniṃ śāntaṃ prītena cetasā <br />
            sa tu prīto yadi bhavet sarvam iṣṭaṃ pradāsyati //
             <span class="ref">BrP_165.44</span></p>
         
         brahmovāca
         
         
         <p id="BrP_165.45">
            iti śrutvā dharmavākyaṃ harṣaṇo gautamīṃ yayau <br />
            śucis tuṣṭāva deveśaṃ hariṃ prīto 'bhavad dhariḥ //
             <span class="ref">BrP_165.45</span></p>
         
         
         <p id="BrP_165.46">
            harṣaṇāya tataḥ prādāt kulabhadraṃ tatas tu saḥ <br />
            sarvābhadrapraśamanapūrvakaṃ bhadram astu te //
             <span class="ref">BrP_165.46</span></p>
         
         
         <p id="BrP_165.47">
            tad bhadrā procyate viṣṭiḥ pitā bhadras tathā sutāḥ <br />
            tataḥ prabhṛti tat tīrthaṃ bhadratīrthaṃ tad ucyate //
             <span class="ref">BrP_165.47</span></p>
         
         
         <p id="BrP_165.48">
            sarvamaṅgaladaṃ puṃsāṃ tatra bhadrapatir hariḥ <br />
            tattīrthasevināṃ puṃsāṃ sarvasiddhipradāyakam <br />
            maṅgalaikanidhiḥ sākṣād devadevo janārdanaḥ //
             <span class="ref">BrP_165.48</span></p>
         
         brahmovāca
         
         
         <p id="BrP_166.1">
            patatritīrtham ākhyātaṃ rogaghnaṃ pāpanāśanam <br />
            tasya śravaṇamātreṇa kṛtakṛtyo bhaven naraḥ //
             <span class="ref">BrP_166.1</span></p>
         
         
         <p id="BrP_166.2">
            babhūvatuḥ kaśyapasya sutāv aruṇāv īśvarau <br />
            saṃpātiś ca jaṭāyuś ca saṃbhavetāṃ tadanvaye //
             <span class="ref">BrP_166.2</span></p>
         
         
         <p id="BrP_166.3">
            tārkṣyaprajāpateḥ putrāv aruṇo garuḍas tathā <br />
            tadanvaye saṃbhūtaḥ ca saṃpātiḥ patagottamaḥ //
             <span class="ref">BrP_166.3</span></p>
         
         
         <p id="BrP_166.4">
            jaṭāyur iti vikhyāto hy aparaḥ sodaro 'nujaḥ <br />
            anyonyaspardhayā yuktāv unmattau svabalena tau //
             <span class="ref">BrP_166.4</span></p>
         
         
         <p id="BrP_166.5">
            saṃjagmatur dinakaraṃ namaskartuṃ vihāyasi <br />
            yāvat sūryasya sāmīpyaṃ prāptau tau vihagottamau //
             <span class="ref">BrP_166.5</span></p>
         
         
         <p id="BrP_166.6">
            dagdhapakṣāv ubhau śrāntau patitau girimūrdhani <br />
            bāndhavau patitau dṛṣṭvā niśceṣṭau gatacetasau //
             <span class="ref">BrP_166.6</span></p>
         
         
         <p id="BrP_166.7">
            tāvad duḥkhābhibhūto 'sāv aruṇaḥ prāha bhāskaram <br />
            tau dṛṣṭvā tv aruṇaḥ sūry.am prāhedaṃ patitau bhuvi <br />
            āśvāsayaitau tigmāṃśo yāvan naitau mariṣyataḥ //
             <span class="ref">BrP_166.7</span></p>
         
         brahmovāca
         
         
         <p id="BrP_166.8">
            tathety uktvā dinakaro jīvayām āsa tau khagau <br />
            garuḍo 'pi tayoḥ śrutvā avasthāṃ saha viṣṇunā //
             <span class="ref">BrP_166.8</span></p>
         
         
         <p id="BrP_166.9">
            āgatyāśvāsayām āsa sukhaṃ cakre ca nārada <br />
            sarva eva tadā jagmur gaṅgāṃ tāpāpanuttaye //
             <span class="ref">BrP_166.9</span></p>
         
         
         <p id="BrP_166.10">
            jaṭāyuś cāruṇaś caiva saṃpātir garuḍas tathā <br />
            sūryo viṣṇus tat prayayau tat tīrthaṃ bahupuṇyadam //
             <span class="ref">BrP_166.10</span></p>
         
         
         <p id="BrP_166.11">
            patatritīrtham ākhyātaṃ viṣaghnaṃ sarvakāmadam <br />
            svayaṃ sūryas tathā viṣṇuḥ suparṇenāruṇena ca //
             <span class="ref">BrP_166.11</span></p>
         
         
         <p id="BrP_166.12">
            āsate gautamītīre tathaiva vṛṣabhadhvajaḥ <br />
            trayāṇām api devānāṃ sthites tat tīrtham uttamam //
             <span class="ref">BrP_166.12</span></p>
         
         
         <p id="BrP_166.13">
            tatra snātvā śucir bhūtvā namaskuryāt surān imān <br />
            ādhivyādhivinirmuktaḥ sa paraṃ saukhyam āpnuyāt //
             <span class="ref">BrP_166.13</span></p>
         
         brahmovāca
         
         
         <p id="BrP_167.1">
            vipratīrtham iti khyātaṃ tathā nārāyaṇaṃ viduḥ <br />
            tasyākhyānaṃ pravakṣyāmi śṛṇu vismayakārakam //
             <span class="ref">BrP_167.1</span></p>
         
         
         <p id="BrP_167.2">
            antarvedyāṃ dvijaḥ kaścid brāhmaṇo vedapāragaḥ <br />
            tasya putrā mahāprājñā guṇarūpadayānvitāḥ //
             <span class="ref">BrP_167.2</span></p>
         
         
         <p id="BrP_167.3">
            teṣāṃ kanīyān yo bhrātā śānto guṇagaṇair vṛtaḥ <br />
            āsandiva iti khyātaḥ sarvajñāno mahāmatiḥ //
             <span class="ref">BrP_167.3</span></p>
         
         
         <p id="BrP_167.4">
            vivāhāya pitā tasmāai āsandivāya yatnavān <br />
            etasminn antare rātrau suptaṃ taṃ dvijaputrakam //
             <span class="ref">BrP_167.4</span></p>
         
         
         <p id="BrP_167.5">
            aviṣṇusmaraṇaṃ saumyaśiraskam asamāhitam <br />
            āsandivaṃ krūrarūpā rākṣasī kāmarūpiṇī //
             <span class="ref">BrP_167.5</span></p>
         
         
         <p id="BrP_167.6">
            tam ādāyāgamac chīghraṃ gautamyā dakṣiṇe taṭe <br />
            śrīgirer uttare pāre bahubrāhmaṇasevitam //
             <span class="ref">BrP_167.6</span></p>
         
         
         <p id="BrP_167.7">
            nagaraṃ dharmanilayaṃ lakṣmyā nilayam eva ca <br />
            tatra rājā bṛhatkīrtiḥ sarvakṣatraguṇānvitaḥ //
             <span class="ref">BrP_167.7</span></p>
         
         
         <p id="BrP_167.8">
            tasyāmitakṣemasubhikṣayuktaṃ <br />niśāvasāne dvijaputrayuktā<br />
            sā rākṣasī tat puram āsasāda <br />manojñarūpāṇi bibharti nityam
             <span class="ref">BrP_167.8</span></p>
         
         
         <p id="BrP_167.9">
            sā kāmarūpeṇa caraty aśeṣāṃ <br />mahīm imāṃ tena samaṃ dvijena<br />
            godāvarīdakṣiṇatīrabhāge <br />vṛddhākṛtis taṃ dvijam āha bhīmā
             <span class="ref">BrP_167.9</span></p>
         
         rākṣasy uvāca
         
         
         <p id="BrP_167.10">
            eṣā tu gaṅgā dvijamukhya saṃdhyā <br />upāsyatāṃ vipravaraiḥ sametya<br />
            yathocitaṃ vipravarās tu kāle <br />nopāsate yatnata eva saṃdhyām
             <span class="ref">BrP_167.10</span></p>
         
         
         <p id="BrP_167.11">
            nīcās ta evābhihitāḥ sureśair <br />antyāvasāyipravarās ta ete<br />
            ahaṃ janitrī tava ceti vācyaṃ <br />no ced idānīṃ tvam upaiṣi nāśam
             <span class="ref">BrP_167.11</span></p>
         
         
         <p id="BrP_167.12">
            madvākyakartāsi yadi dvijendra <br />sukhaṃ kariṣye tava yat priyaṃ ca<br />
            punaś ca deśaṃ nilayaṃ gurūṃś ca <br />saṃprāpayiṣye nanu satyam etat
             <span class="ref">BrP_167.12</span></p>
         
         brahmovāca
         
         
         <p id="BrP_167.13">
            sa prāha kā tvaṃ dvijapuṃgavo 'pi <br />sovāca taṃ rākṣasī kāmarūpā<br />
            viśvāsayantī śapathair anekais <br />taṃ bhrāntacittaṃ munirājaputram
             <span class="ref">BrP_167.13</span></p>
         
         
         <p id="BrP_167.14">
            kaṅkālinī nāma jagatprasiddhā <br />vipro 'pi tām āha niveditaṃ yat<br />
            tad eva kartāsmi na saṃśayo 'tra <br />yat tat priyaṃ vacmi karomi caiva
             <span class="ref">BrP_167.14</span></p>
         
         brahmovāca
         
         
         <p id="BrP_167.15">
            tad vipravacanaṃ śrutvā rākṣasī kāmarūpiṇī <br />
            vṛddhā tathāpi cārvaṅgī divyālaṃkārabhūṣaṇā //
             <span class="ref">BrP_167.15</span></p>
         
         
         <p id="BrP_167.16">
            dvijam ādāya sarvatra matsuto 'yaṃ guṇākaraḥ <br />
            evaṃ vadantī sarvatra yāti vakti karoti ca //
             <span class="ref">BrP_167.16</span></p>
         
         
         <p id="BrP_167.17">
            taṃ vipraṃ rūpasaubhāgyavayovidyāvibhūṣitam <br />
            tāṃ ca vṛddhāṃ guṇopetām asya māteti menire //
             <span class="ref">BrP_167.17</span></p>
         
         
         <p id="BrP_167.18">
            tatra dvijavaraḥ kaścit svāṃ kanyāṃ bhūṣaṇānvitām <br />
            rākṣasīṃ tāṃ puraskṛtya prādāt tasmai dvijātaye //
             <span class="ref">BrP_167.18</span></p>
         
         
         <p id="BrP_167.19">
            sā kanyā taṃ patiṃ prāpya kṛtārthāsmīty acintayat <br />
            sa dvijo 'pi guṇair yuktāṃ patnīṃ dṛṣṭvā suduḥkhitaḥ //
             <span class="ref">BrP_167.19</span></p>
         
         dvija uvāca
         
         
         <p id="BrP_167.20">
            mām iyaṃ bhakṣayed eva rākṣasī pāparūpiṇī <br />
            kiṃ karomi kva gacchāmi kasyaitat kathayāmi vā //
             <span class="ref">BrP_167.20</span></p>
         
         
         <p id="BrP_167.21">
            mahat saṃkaṭam āpannaṃ rakṣayiṣyati ko 'tra mām <br />
            bhāryā mameyaṃ kalyāṇī guṇarūpavayoyutā <br />
            enām apy aśubhākasmād bhakṣayiṣyati rākṣasī //
             <span class="ref">BrP_167.21</span></p>
         
         brahmovāca
         
         
         <p id="BrP_167.22">
            etasminn antare tatra bhāryā sā guṇaśālinī <br />
            vṛddhāpy atidurādharṣā sā gatā kutracit tadā //
             <span class="ref">BrP_167.22</span></p>
         
         
         <p id="BrP_167.23">
            praśrayāvanatā bhūtvā bālā cāpi pativratā <br />
            bhartāraṃ duḥkhitaṃ jñātvā patiṃ prāha rahaḥ śanaiḥ //
             <span class="ref">BrP_167.23</span></p>
         
         bhāryovāca
         
         
         <p id="BrP_167.24">
            kasmāt te duḥkham āpannaṃ svāmiṃs tattvaṃ vadasva me //
             <span class="ref">BrP_167.24</span></p>
         
         brahmovāca
         
         
         <p id="BrP_167.25">
            śanaiḥ provāca tāṃ bhāryāṃ yathāvat pūrvavistaram <br />
            kim akathyaṃ priye mitre kulīnāyāṃ ca yoṣiti //
             <span class="ref">BrP_167.25</span></p>
         
         
         <p id="BrP_167.26">
            bhartṛvākyaṃ niśamyedaṃ provāca vadatāṃ varā //
             <span class="ref">BrP_167.26</span></p>
         
         bhāryovāca
         
         
         <p id="BrP_167.27">
            anātmanaḥ sarvato 'pi bhayam asti gṛheṣv api <br />
            kuto bhayaṃ hy ātmavatāṃ kiṃ punar gautamītaṭe //
             <span class="ref">BrP_167.27</span></p>
         
         
         <p id="BrP_167.28">
            vasatāṃ viṣṇubhaktānāṃ viraktānāṃ vivekinām <br />
            atra snātvā śucir bhūtvā stuhi devam anāmayam //
             <span class="ref">BrP_167.28</span></p>
         
         brahmovāca
         
         
         <p id="BrP_167.29">
            etad ākarṇya gaṅgāyāṃ snātvā vigatakalmaṣaḥ <br />
            tuṣṭāva gautamītīre dvijo nārāyaṇaṃ tathā //
             <span class="ref">BrP_167.29</span></p>
         
         dvija uvāca
         
         
         <p id="BrP_167.30">
            tvam antarātmā jagato 'sya nātha <br />tvam eva kartāsya mukunda hartā<br />
            tvaṃ pālakaḥ pālayase na dīnam <br />anāthabandho narasiṃha kasmāt
             <span class="ref">BrP_167.30</span></p>
         
         
         <p id="BrP_167.31">
            śrutvaitat prārthanaṃ tasya jagacchokanivāraṇaḥ <br />
            nārāyaṇo 'pi tāṃ pāpāṃ nijaghāna sa rākṣasīm //
             <span class="ref">BrP_167.31</span></p>
         
         
         <p id="BrP_167.32">
            sudarśanena cakreṇa sahasrāreṇa bhāsvatā <br />
            tasmai prādād varān iṣṭān prāpayac ca guruṃ prabhuḥ //
             <span class="ref">BrP_167.32</span></p>
         
         
         <p id="BrP_167.33">
            tataḥ prabhṛti tat tīrthaṃ vipraṃ nārāyaṇaṃ viduḥ <br />
            snānadānena pūjādyair yatra sidhyati vāñchitam //
             <span class="ref">BrP_167.33</span></p>
         
         brahmovāca
         
         
         <p id="BrP_168.1">
            bhānutīrtham iti khyātaṃ tvāṣṭraṃ māheśvaraṃ tathā <br />
            aindraṃ yāmyaṃ tathāgneyaṃ sarvapāpapraṇāśanam //
             <span class="ref">BrP_168.1</span></p>
         
         
         <p id="BrP_168.2">
            abhiṣṭuta iti khyāto rājāsīt priyadarśanaḥ <br />
            hayamedhena puṇyena yaṣṭum ārabdhavān surān //
             <span class="ref">BrP_168.2</span></p>
         
         
         <p id="BrP_168.3">
            tatrartvijaḥ ṣoḍaśa syur vasiṣṭhātripurogamāḥ <br />
            kṣatriye yajamāne tu yajñabhūmiḥ kathaṃ bhavet //
             <span class="ref">BrP_168.3</span></p>
         
         
         <p id="BrP_168.4">
            brāhmaṇe dīkṣite rājā bhuvaṃ dāsyati yajñiyām <br />
            bhūpatau dīkṣite dātā ko bhavet ko nu yācate //
             <span class="ref">BrP_168.4</span></p>
         
         
         <p id="BrP_168.5">
            yācñeyam akhilāśarmajananī pāparūpiṇī <br />
            kenāpy ato na kāryaiva kṣatriyeṇa viśeṣataḥ //
             <span class="ref">BrP_168.5</span></p>
         
         
         <p id="BrP_168.6">
            evaṃ mīmāṃsamāneṣu brāhmaṇeṣu parasparam <br />
            tatra prāha mahāprājño vasiṣṭho dharmavittamaḥ //
             <span class="ref">BrP_168.6</span></p>
         
         vasiṣṭha uvāca
         
         
         <p id="BrP_168.7">
            rājñi dīkṣāyamāṇe tu sūryo yācyo bhuvaṃ prati <br />
            dehi me deva savitar yajanaṃ devatocitam //
             <span class="ref">BrP_168.7</span></p>
         
         
         <p id="BrP_168.8">
            daivaṃ kṣatram asi brahman bhūtanātha namo 'stu te <br />
            yācitaḥ savitā rājñā devānāṃ yajanaṃ śubham //
             <span class="ref">BrP_168.8</span></p>
         
         
         <p id="BrP_168.9">
            dadāty eva tato rājan prārthayeśaṃ divākaram //
             <span class="ref">BrP_168.9</span></p>
         
         brahmovāca
         
         
         <p id="BrP_168.10">
            tathety uktvābhiṣṭuto 'pi devadevaṃ divākaram <br />
            śraddhayā prārthayām āsa harīśājātmakaṃ ravim //
             <span class="ref">BrP_168.10</span></p>
         
         rājovāca
         
         
         <p id="BrP_168.11">
            devānāṃ yajanaṃ dehi savitas te namo 'stu te //
             <span class="ref">BrP_168.11</span></p>
         
         brahmovāca
         
         
         <p id="BrP_168.12">
            kṣatraṃ daivaṃ yataḥ sūryo dattā bhūr bhūpates tataḥ <br />
            savitā devadeveśo dadāmīty abhyabhāṣata //
             <span class="ref">BrP_168.12</span></p>
         
         
         <p id="BrP_168.13">
            evaṃ karoti yo yajñaṃ tasya riṣṭir na kācana <br />
            tathā vājimakhe sattre brāhmaṇair vedapāragaiḥ //
             <span class="ref">BrP_168.13</span></p>
         
         
         <p id="BrP_168.14">
            prārabdhe 'bhiṣṭutā rājñā yatrāgād bhūpatiṃ raviḥ <br />
            devānāṃ yajanaṃ dātuṃ bhānutīrthaṃ tad ucyate //
             <span class="ref">BrP_168.14</span></p>
         
         
         <p id="BrP_168.15">
            taṃ devakratum utkṛṣṭaṃ hayamedhaṃ surair yutam <br />
            daityāś ca danujāś caiva tathānye yajñaghātakāḥ //
             <span class="ref">BrP_168.15</span></p>
         
         
         <p id="BrP_168.16">
            brahmaveṣadharāḥ sarve gāyantaḥ sāmagā iva <br />
            te 'pi tatra mahāprājñāḥ prāviśann anivāritāḥ //
             <span class="ref">BrP_168.16</span></p>
         
         
         <p id="BrP_168.17">
            camasāni ca pātrāṇi somaṃ caṣālam eva ca <br />
            somapānaṃ havis tyāgam ṛtvijo bhūpatiṃ tathā //
             <span class="ref">BrP_168.17</span></p>
         
         
         <p id="BrP_168.18">
            nindanti nikṣipanty anye hasanty anye tathāsurāḥ <br />
            teṣāṃ ceṣṭāṃ na jānanti viśvarūpaṃ vinā mune //
             <span class="ref">BrP_168.18</span></p>
         
         
         <p id="BrP_168.19">
            viśvarūpo 'pi pitaraṃ prāha daityā ime iti <br />
            tat putravacanaṃ śrutvā tvaṣṭā prāha surān idam //
             <span class="ref">BrP_168.19</span></p>
         
         tvaṣṭovāca
         
         
         <p id="BrP_168.20">
            gṛhītvā vāridarbhāṃś ca prokṣayadhvaṃ samantataḥ <br />
            ye nindanti makhaṃ puṇyaṃ camasaṃ somam eva ca //
             <span class="ref">BrP_168.20</span></p>
         
         
         <p id="BrP_168.21">
            mayā tv apahatāḥ sarva ity uktvā pariṣiñcata //
             <span class="ref">BrP_168.21</span></p>
         
         brahmovāca
         
         
         <p id="BrP_168.22">
            tathā cakruḥ suragaṇās tvaṣṭā cāpi tathākarot <br />
            bhasmībhūtās tataḥ sarve kāṃdiśīkās tato 'bhavan //
             <span class="ref">BrP_168.22</span></p>
         
         
         <p id="BrP_168.23">
            hatā mayā mahāpāpā ity uktvā vāry avākṣipat <br />
            tataḥ kṣīṇāyuṣo daityāḥ prātiṣṭhan kupitās tataḥ //
             <span class="ref">BrP_168.23</span></p>
         
         
         <p id="BrP_168.24">
            yatraitat prākṣipad vāri tvaṣṭā lokaprajāpatiḥ <br />
            tvāṣṭraṃ tīrthaṃ tad ākhyātaṃ sarvapāpapraṇāśanam //
             <span class="ref">BrP_168.24</span></p>
         
         
         <p id="BrP_168.25">
            tvaṣṭur vākyāc cyutān daityān nijaghāna yamas tadā <br />
            kāladaṇḍena cakreṇa kālapāśena manyunā //
             <span class="ref">BrP_168.25</span></p>
         
         
         <p id="BrP_168.26">
            yatra te nihatā daityās tat tīrthaṃ yāmyam ucyate <br />
            yatrābhavat kratuḥ pūrṇo hutvāgnau cāmṛtaṃ bahu //
             <span class="ref">BrP_168.26</span></p>
         
         
         <p id="BrP_168.27">
            dhārābhiḥ śaramānābhir akhaṇḍābhir mahādhvare <br />
            yatrābhavad dhavyavāhas tṛptas tasya hy abhiṣṭutaḥ //
             <span class="ref">BrP_168.27</span></p>
         
         
         <p id="BrP_168.28">
            agnitīrthaṃ tad ākhyātam aśvamedhaphalapradam <br />
            indro marudbhir nṛpatiṃ prāhedaṃ vacanaṃ śubham //
             <span class="ref">BrP_168.28</span></p>
         
         
         <p id="BrP_168.29">
            tvaṃ saṃrāḍ bhavitā rājann ubhayor api lokayoḥ <br />
            sakhā mama priyo nityaṃ bhavitā nātra saṃśayaḥ //
             <span class="ref">BrP_168.29</span></p>
         
         
         <p id="BrP_168.30">
            sa kṛtārtho martyaloka indratīrthe ca tarpaṇam <br />
            kuryāt pitṝṇāṃ prītyarthaṃ yamatīrthe viśeṣataḥ //
             <span class="ref">BrP_168.30</span></p>
         
         
         <p id="BrP_168.31">
            māheśvaraṃ tu tat tīrthaṃ pūjito 'bhiṣṭutaḥ śivaḥ <br />
            bhaktiyuktena vipraiś ca sarvakarmaviśāradaiḥ //
             <span class="ref">BrP_168.31</span></p>
         
         
         <p id="BrP_168.32">
            vaidikair laukikaiś caiva mantraiḥ pūjyaṃ maheśvaram <br />
            nṛtyair gītais tathā vādyair amṛtaiḥ pañcasaṃbhavaiḥ //
             <span class="ref">BrP_168.32</span></p>
         
         
         <p id="BrP_168.33">
            upacāraiś ca bahubhir daṇḍapātapradakṣiṇaiḥ <br />
            dhūpair dīpaiś ca naivedyaiḥ puṣpair gandhaiḥ sugandhibhiḥ //
             <span class="ref">BrP_168.33</span></p>
         
         
         <p id="BrP_168.34">
            pūjayām āsa deveśaṃ viṣṇuṃ śaṃbhuṃ dhiyaikayā <br />
            tataḥ prasannau deveśau varān dadatur ojasā //
             <span class="ref">BrP_168.34</span></p>
         
         
         <p id="BrP_168.35">
            abhiṣṭute narendrāya bhuktimuktī ubhe api <br />
            māhātmyam asya tīrthasya tathā dadatur uttamam //
             <span class="ref">BrP_168.35</span></p>
         
         
         <p id="BrP_168.36">
            tataḥprabhṛti tat tīrthaṃ śaivaṃ vaiṣṇavam ucyate <br />
            tatra snānaṃ ca dānaṃ ca sarvakāmapradaṃ viduḥ //
             <span class="ref">BrP_168.36</span></p>
         
         
         <p id="BrP_168.37">
            imāni sarvatīrthāni smared api paṭheta vā <br />
            vimuktaḥ sarvapāpebhyaḥ śivaviṣṇupuraṃ vrajet //
             <span class="ref">BrP_168.37</span></p>
         
         
         <p id="BrP_168.38">
            bhānutīrthe viśeṣeṇa snānaṃ sarvārthasiddhidam <br />
            tatra tīrthe mahāpuṇyaṃ tīrthānāṃ śatam atra hi //
             <span class="ref">BrP_168.38</span></p>
         
         brahmovāca
         
         
         <p id="BrP_169.1">
            bhillatīrtham iti khyātaṃ rogaghnaṃ pāpanāśanam <br />
            mahādevapadāmbhojayugabhaktipradāyakam //
             <span class="ref">BrP_169.1</span></p>
         
         
         <p id="BrP_169.2">
            tatrāpy evaṃvidhāṃ puṇyāṃ kathāṃ śṛṇu mahāmate <br />
            gaṅgāyā dakṣiṇe tīre śrīgirer uttare taṭe //
             <span class="ref">BrP_169.2</span></p>
         
         
         <p id="BrP_169.3">
            ādikeśa iti khyāta ṛṣibhiḥ paripūjitaḥ <br />
            mahādevo liṅgarūpī sadāste sarvakāmadaḥ //
             <span class="ref">BrP_169.3</span></p>
         
         
         <p id="BrP_169.4">
            sindhudvīpa iti khyāto muniḥ paramadhārmikaḥ <br />
            tasya bhrātā veda iti sa cāpi paramo ṛṣiḥ //
             <span class="ref">BrP_169.4</span></p>
         
         
         <p id="BrP_169.5">
            tam ādikeśaṃ vai devaṃ tripurāriṃ trilocanam <br />
            nityaṃ pūjayate bhaktyā prāpte madhyaṃdine ravau //
             <span class="ref">BrP_169.5</span></p>
         
         
         <p id="BrP_169.6">
            bhikṣāṭanāya vedo 'pi yāti grāmaṃ vicakṣaṇaḥ <br />
            yāte tasmin dvijavare vyādhaḥ paramadhārmikaḥ //
             <span class="ref">BrP_169.6</span></p>
         
         
         <p id="BrP_169.7">
            tasmin girivare puṇye mṛgayāṃ yāti nityaśaḥ <br />
            aṭitvā vividhān deśān mṛgān hatvā yathāsukham //
             <span class="ref">BrP_169.7</span></p>
         
         
         <p id="BrP_169.8">
            mukhe gṛhītvā pānīyam abhiṣekāya śūlinaḥ <br />
            nyasya māṃsaṃ dhanuṣkoṭyāṃ śrānto vyādhaḥ śivaṃ prabhum //
             <span class="ref">BrP_169.8</span></p>
         
         
         <p id="BrP_169.9">
            ādikeśaṃ samāgatya nyasya māṃsaṃ tato bahiḥ <br />
            gaṅgāṃ gatvā mukhe vāri gṛhītvāgatya taṃ śivam //
             <span class="ref">BrP_169.9</span></p>
         
         
         <p id="BrP_169.10">
            yasya kasyāpi pattrāṇi kareṇādāya bhaktitaḥ <br />
            apareṇa ca māṃsāni naivedyārthaṃ ca tanmanāḥ //
             <span class="ref">BrP_169.10</span></p>
         
         
         <p id="BrP_169.11">
            ādikeśaṃ samāgatya vedenārcitam ojasā <br />
            pādenāhatya tāṃ pūjāṃ mukhānītena vāriṇā //
             <span class="ref">BrP_169.11</span></p>
         
         
         <p id="BrP_169.12">
            snāpayitvā śivaṃ devam arcayitvā tu pattrakaiḥ <br />
            kalpayitvā tu tan māṃsaṃ śivo me prīyatām iti //
             <span class="ref">BrP_169.12</span></p>
         
         
         <p id="BrP_169.13">
            naiva kiṃcit sa jānāti śivabhaktiṃ vinā śubhām <br />
            tato yāti svakaṃ sthānaṃ māṃsena tu yathāgatam //
             <span class="ref">BrP_169.13</span></p>
         
         
         <p id="BrP_169.14">
            karoty etādṛg āgatyāgatya pratyaham eva saḥ <br />
            tathāpīśas tutoṣāsya vicitrā hīśvarasthitiḥ //
             <span class="ref">BrP_169.14</span></p>
         
         
         <p id="BrP_169.15">
            yāvan nāyāty asau bhillaḥ śivas tāvan na saukhyabhāk <br />
            bhaktānukampitāṃ śaṃbhor mānātītāṃ tu vetti kaḥ //
             <span class="ref">BrP_169.15</span></p>
         
         
         <p id="BrP_169.16">
            saṃpūjayaty ādikeśam umayā pratyahaṃ śivam <br />
            evaṃ bahutithe kāle yāte vedaś cukopa ha //
             <span class="ref">BrP_169.16</span></p>
         
         
         <p id="BrP_169.17">
            pūjāṃ mantravatīṃ citrāṃ śivabhaktisamanvitām <br />
            ko nu vidhvaṃsate pāpo mattaḥ sa vadham āpnuyāt //
             <span class="ref">BrP_169.17</span></p>
         
         
         <p id="BrP_169.18">
            gurudevadvijasvāmidrohī vadhyo muner api <br />
            sarvasyāpi vadhārho 'sau śivasya drohakṛn naraḥ //
             <span class="ref">BrP_169.18</span></p>
         
         
         <p id="BrP_169.19">
            evaṃ niścitya medhāvī vedaḥ sindhos tathānujaḥ <br />
            kasyeyaṃ pāpaceṣṭā syāt pāpiṣṭhasya durātmanaḥ //
             <span class="ref">BrP_169.19</span></p>
         
         
         <p id="BrP_169.20">
            puṣpair vanyabhavair divyaiḥ kandair mūlaphalaiḥ śubhaiḥ <br />
            kṛtāṃ pūjāṃ sa vidhvasya hy anyāṃ pūjāṃ karoti yaḥ //
             <span class="ref">BrP_169.20</span></p>
         
         
         <p id="BrP_169.21">
            māṃsena tarupattraiś ca sa ca vadhyo bhaven mama <br />
            evaṃ saṃcintya medhāvī gopayitvā tanuṃ tadā //
             <span class="ref">BrP_169.21</span></p>
         
         
         <p id="BrP_169.22">
            taṃ paśyeyam ahaṃ pāpaṃ pūjākartāram īśvare <br />
            etasminn antare prāyād vyādho devaṃ yathā purā //
             <span class="ref">BrP_169.22</span></p>
         
         
         <p id="BrP_169.23">
            nityavat pūjayantaṃ tam ādikeśas tadābravīt //
             <span class="ref">BrP_169.23</span></p>
         
         ādikeśa uvāca
         
         
         <p id="BrP_169.24">
            bho bho vyādha mahābuddhe śrānto 'sīti punaḥ punaḥ <br />
            cirāya katham āyātas tvāṃ vinā tāta duḥkhitaḥ <br />
            na vindāmi sukhaṃ kiṃcit samāśvasihi putraka //
             <span class="ref">BrP_169.24</span></p>
         
         brahmovāca
         
         
         <p id="BrP_169.25">
            tam evaṃvādinaṃ devaṃ vedaḥ śrutvā vilokya tu <br />
            cukopa vismayāviṣṭo na ca kiṃcid uvāca ha //
             <span class="ref">BrP_169.25</span></p>
         
         
         <p id="BrP_169.26">
            vyādhaś ca nityavat pūjāṃ kṛtvā svabhavanaṃ yayau <br />
            vedaś ca kupito bhūtvā āgatyeśam uvāca ha //
             <span class="ref">BrP_169.26</span></p>
         
         veda uvāca
         
         
         <p id="BrP_169.27">
            ayaṃ vyādhaḥ pāparataḥ kriyājñānavivarjitaḥ <br />
            prāṇihiṃsārataḥ krūro nirdayaḥ sarvajantuṣu //
             <span class="ref">BrP_169.27</span></p>
         
         
         <p id="BrP_169.28">
            hīnajātir akiṃcijjño gurukramavivarjitaḥ <br />
            sadānucitakārī cānirjitākhilagogaṇaḥ //
             <span class="ref">BrP_169.28</span></p>
         
         
         <p id="BrP_169.29">
            tasyātmānaṃ darśitavān na māṃ kiṃcana vakṣyasi <br />
            pūjāṃ mantravidhānena karomīśa yatavrataḥ //
             <span class="ref">BrP_169.29</span></p>
         
         
         <p id="BrP_169.30">
            tvadekaśaraṇo nityaṃ bhāryāputravivarjitaḥ <br />
            vyādho māṃsena duṣṭena pūjāṃ tava karoty asau //
             <span class="ref">BrP_169.30</span></p>
         
         
         <p id="BrP_169.31">
            tasya prasanno bhagavān na mameti mahādbhutam <br />
            śāstim asya kariṣyāmi bhillasya hy apakāriṇaḥ //
             <span class="ref">BrP_169.31</span></p>
         
         
         <p id="BrP_169.32">
            mṛdoḥ kopi bhavet prītaḥ kopi tadvad durātmanaḥ <br />
            tasmād ahaṃ mūrdhni śilāṃ pātayeyam asaṃśayam //
             <span class="ref">BrP_169.32</span></p>
         
         brahmovāca
         
         
         <p id="BrP_169.33">
            ity uktavati vai vede vihasyeśo 'bravīd idam //
             <span class="ref">BrP_169.33</span></p>
         
         ādikeśa uvāca
         
         
         <p id="BrP_169.34">
            śvaḥ pratīkṣasva paścān me śilāṃ pātaya mūrdhani //
             <span class="ref">BrP_169.34</span></p>
         
         brahmovāca
         
         
         <p id="BrP_169.35">
            tathety uktvā sa vedo 'pi śilāṃ saṃtyajya bāhunā <br />
            upasaṃhṛtya taṃ kopaṃ śvaḥ karomīty uvāca ha //
             <span class="ref">BrP_169.35</span></p>
         
         
         <p id="BrP_169.36">
            tataḥ prātaḥ samāgatya kṛtvā snānādikarma ca <br />
            vedo 'pi nityavat pūjāṃ kurvan paśyati mastake //
             <span class="ref">BrP_169.36</span></p>
         
         
         <p id="BrP_169.37">
            liṅgasya savraṇāṃ bhīmāṃ dhārāṃ ca rudhiraplutām <br />
            vedaḥ sa vismito bhūtvā kim idaṃ liṅgamūrdhani //
             <span class="ref">BrP_169.37</span></p>
         
         
         <p id="BrP_169.38">
            mahotpāto bhavet kasya sūcayed ity acintayat <br />
            mṛdbhiś ca gomayenāpi kuśais taṃ gāṅgavāribhiḥ //
             <span class="ref">BrP_169.38</span></p>
         
         
         <p id="BrP_169.39">
            prakṣālayitvā tāṃ pūjāṃ kṛtavān nityavat tadā <br />
            etasminn antare prāyād vyādho vigatakalmaṣaḥ //
             <span class="ref">BrP_169.39</span></p>
         
         
         <p id="BrP_169.40">
            mūrdhānaṃ vraṇasaṃyuktaṃ saraktaṃ liṅgamastake <br />
            śaṃkarasyādikeśasya dadṛśe 'ntargatas tadā //
             <span class="ref">BrP_169.40</span></p>
         
         
         <p id="BrP_169.41">
            dṛṣṭvaiva kim idaṃ citram ity uktvā niśitaiḥ śaraiḥ <br />
            ātmānaṃ bhedayām āsa śatadhā ca sahasradhā //
             <span class="ref">BrP_169.41</span></p>
         
         
         <p id="BrP_169.42">
            svāmino vaikṛtaṃ dṛṣṭvā kaḥ kṣametottamāśayaḥ <br />
            muhur nininda cātmānaṃ mayi jīvaty abhūd idam //
             <span class="ref">BrP_169.42</span></p>
         
         
         <p id="BrP_169.43">
            kaṣṭam āpatitaṃ kīdṛg aho durvidhivaiśasāt <br />
            tat karma tasya saṃvīkṣya mahādevo 'tivismitaḥ <br />
            tataḥ provāca bhagavān vedaṃ vedavidāṃ varam //
             <span class="ref">BrP_169.43</span></p>
         
         ādikeśa uvāca
         
         
         <p id="BrP_169.44">
            paśya vyādhaṃ mahābuddhe bhaktaṃ bhāvena saṃyutam <br />
            tvaṃ tu mṛdbhiḥ kuśair vārbhir mūrdhānaṃ spṛṣṭavān asi //
             <span class="ref">BrP_169.44</span></p>
         
         
         <p id="BrP_169.45">
            anena sahasā brahman mamātmāpi niveditaḥ <br />
            bhaktiḥ premāthavā śaktir vicāro yatra vidyate <br />
            tasmād asmai varān dāsye paścāt tubhyaṃ dvijottama //
             <span class="ref">BrP_169.45</span></p>
         
         brahmovāca
         
         
         <p id="BrP_169.46">
            vareṇa cchandayām āsa vyādhaṃ devo maheśvaraḥ <br />
            vyādhaḥ provāca deveśaṃ nirmālyaṃ tava yad bhavet //
             <span class="ref">BrP_169.46</span></p>
         
         
         <p id="BrP_169.47">
            tad asmākaṃ bhaven nātha mannāmnā tīrtham ucyatām <br />
            sarvakratuphalaṃ tīrthaṃ smaraṇād eva jāyatām //
             <span class="ref">BrP_169.47</span></p>
         
         brahmovāca
         
         
         <p id="BrP_169.48">
            tathety uvāca deveśas tatas tat tīrtham uttamam <br />
            bhillatīrthaṃ samastāghasaṃghavicchedakāraṇam //
             <span class="ref">BrP_169.48</span></p>
         
         
         <p id="BrP_169.49">
            śrīmahādevacaraṇamahābhaktividhāyakam <br />
            abhavat snānadānādyair bhuktimuktipradāyakam <br />
            vedasyāpi varān prādāc chivo nānāvidhān bahūn //
             <span class="ref">BrP_169.49</span></p>
         
         brahmovāca
         
         
         <p id="BrP_170.1">
            cakṣustīrtham iti khyātaṃ rūpasaubhāgyadāyakam <br />
            yatra yogeśvaro devo gautamyā dakṣiṇe taṭe //
             <span class="ref">BrP_170.1</span></p>
         
         
         <p id="BrP_170.2">
            puraṃ bhauvanam ākhyātaṃ girimūrdhny abhidhīyate <br />
            yatrāsau bhauvano rājā kṣatradharmaparāyaṇaḥ //
             <span class="ref">BrP_170.2</span></p>
         
         
         <p id="BrP_170.3">
            tasmin puravare kaścid brāhmaṇo vṛddhakauśikaḥ <br />
            tatputro gautama iti khyāto vedaviduttamaḥ //
             <span class="ref">BrP_170.3</span></p>
         
         
         <p id="BrP_170.4">
            tasya mātur manodoṣād viparīto 'bhavad dvijaḥ <br />
            sakhā tasya vaṇik kaścin maṇikuṇḍala ucyate //
             <span class="ref">BrP_170.4</span></p>
         
         
         <p id="BrP_170.5">
            tena sakhyaṃ dvijasyāsīd viṣamaṃ dvijavaiśyayoḥ <br />
            śrīmaddaridrayor nityaṃ parasparahitaiṣiṇoḥ //
             <span class="ref">BrP_170.5</span></p>
         
         
         <p id="BrP_170.6">
            kadācid gautamo vaiśyaṃ vitteśaṃ maṇikuṇḍalam <br />
            prāhedaṃ vacanaṃ prītyā rahaḥ sthitvā punaḥ punaḥ //
             <span class="ref">BrP_170.6</span></p>
         
         gautama uvāca
         
         
         <p id="BrP_170.7">
            gacchāmo dhanam ādātuṃ parvatān udadhīn api <br />
            yauvanaṃ tad vṛthā jñeyaṃ vinā saukhyānukūlyataḥ <br />
            dhanaṃ vinā tat kathaṃ syād aho dhiṅ nirdhanaṃ naram //
             <span class="ref">BrP_170.7</span></p>
         
         brahmovāca
         
         
         <p id="BrP_170.8">
            kuṇḍalo dvijam āhedaṃ matpitropārjitaṃ dhanam <br />
            bahv asti kiṃ dhanenādya kariṣye dvijasattama <br />
            dvijaḥ punar uvācedaṃ maṇikuṇḍalam ojasā //
             <span class="ref">BrP_170.8</span></p>
         
         gautama uvāca
         
         
         <p id="BrP_170.9">
            dharmārthajñānakāmānāṃ ko nu tṛptaḥ praśasyate <br />
            utkarṣaprāptir evaiṣāṃ sakhe ślāghyā śarīriṇām //
             <span class="ref">BrP_170.9</span></p>
         
         
         <p id="BrP_170.10">
            svenaiva vyavasāyena dhanyā jīvanti jantavaḥ <br />
            paradattārthasaṃtuṣṭāḥ kaṣṭajīvina eva te //
             <span class="ref">BrP_170.10</span></p>
         
         
         <p id="BrP_170.11">
            sa putraḥ śasyate loke pitṛbhiś cābhinandyate <br />
            yaḥ paitryam abhilipseta na vācāpi tu kuṇḍala //
             <span class="ref">BrP_170.11</span></p>
         
         
         <p id="BrP_170.12">
            svabāhubalam āśritya yo 'rthān arjayate sutaḥ <br />
            sa kṛtārtho bhavel loke paitryaṃ vittaṃ na tu spṛśet //
             <span class="ref">BrP_170.12</span></p>
         
         
         <p id="BrP_170.13">
            svayam ārjya suto vittaṃ pitre dāsyati bandhave <br />
            taṃ tu putraṃ vijānīyād itaro yonikīṭakaḥ //
             <span class="ref">BrP_170.13</span></p>
         
         brahmovāca
         
         
         <p id="BrP_170.14">
            etac chrutvā tu tad vākyaṃ brāhmaṇasyābhilāṣiṇaḥ <br />
            tatheti matvā tadvākyaṃ ratnāny ādāya satvaraḥ //
             <span class="ref">BrP_170.14</span></p>
         
         
         <p id="BrP_170.15">
            ātmakīyāni vittāni gautamāya nyavedayat <br />
            dhanenaitena deśāṃś ca paribhramya yathāsukham //
             <span class="ref">BrP_170.15</span></p>
         
         
         <p id="BrP_170.16">
            dhanāny ādāya vittāni punar eṣyāmahe gṛham <br />
            satyam eva vaṇig vakti sa tu vipraḥ pratārakaḥ //
             <span class="ref">BrP_170.16</span></p>
         
         
         <p id="BrP_170.17">
            pāpātmā pāpacittaṃ ca na bubodha vaṇig dvijam <br />
            tau parasparam āmantrya mātāpitror ajānatoḥ //
             <span class="ref">BrP_170.17</span></p>
         
         
         <p id="BrP_170.18">
            deśād deśāntaraṃ yātau dhanārthaṃ tau vaṇigdvijau <br />
            vaṇigghastasthitaṃ vittaṃ brāhmaṇo hartum icchati //
             <span class="ref">BrP_170.18</span></p>
         
         brāhmaṇa uvāca
         
         
         <p id="BrP_170.19">
            yena kenāpy upāyena tad dhanaṃ hi samāhare <br />
            aho pṛthivyāṃ ramyāṇi nagarāṇi sahasraśaḥ //
             <span class="ref">BrP_170.19</span></p>
         
         
         <p id="BrP_170.20">
            iṣṭapradātryaḥ kāmasya devatā iva yoṣitaḥ <br />
            manoharās tatra tatra santi kiṃ kriyate mayā //
             <span class="ref">BrP_170.20</span></p>
         
         
         <p id="BrP_170.21">
            dhanam āhṛtya yatnena yoṣidbhyo yadi dīyate <br />
            bhujyante tās tato nityaṃ saphalaṃ jīvitaṃ hi tat //
             <span class="ref">BrP_170.21</span></p>
         
         
         <p id="BrP_170.22">
            nṛtyagītarato nityaṃ paṇyastrībhir alaṃkṛtaḥ <br />
            bhokṣye kathaṃ tu tad vittaṃ vaiśyān maddhastam āgatam //
             <span class="ref">BrP_170.22</span></p>
         
         brahmovāca
         
         
         <p id="BrP_170.23">
            evaṃ cintayamāno 'sau gautamaḥ prahasann iva <br />
            maṇikuṇḍalam āhedam adharmād eva jantavaḥ //
             <span class="ref">BrP_170.23</span></p>
         
         
         <p id="BrP_170.24">
            vṛddhiṃ sukham abhīṣṭāni prāpnuvanti na saṃśayaḥ <br />
            dharmiṣṭhāḥ prāṇino loke dṛśyante duḥkhabhāginaḥ //
             <span class="ref">BrP_170.24</span></p>
         
         
         <p id="BrP_170.25">
            tasmād dharmeṇa kiṃ tena duḥkhaikaphalahetunā //
             <span class="ref">BrP_170.25</span></p>
         
         brahmovāca
         
         
         <p id="BrP_170.26">
            nety uvāca tato vaiśyaḥ sukhaṃ dharme pratiṣṭhitam <br />
            pāpe duḥkhaṃ bhayaṃ śoko dāridryaṃ kleśa eva ca <br />
            yato dharmas tato muktiḥ svadharmaḥ kiṃ vinaśyati //
             <span class="ref">BrP_170.26</span></p>
         
         brahmovāca
         
         
         <p id="BrP_170.27">
            evaṃ vivadatos tatra saṃparāyas tayor abhūt <br />
            yasya pakṣo bhavej jyāyān sa parārtham avāpnuyāt //
             <span class="ref">BrP_170.27</span></p>
         
         
         <p id="BrP_170.28">
            pṛcchāvaḥ kasya prābalyaṃ dharmiṇo vāpy adharmiṇaḥ <br />
            vedāt tu laukikaṃ jyeṣṭhaṃ loke dharmāt sukhaṃ bhavet //
             <span class="ref">BrP_170.28</span></p>
         
         
         <p id="BrP_170.29">
            evaṃ vivadamānau tāv ūcatuḥ sakalāñ janān <br />
            dharmasya vāpy adharmasya prābalyam anayor bhuvi //
             <span class="ref">BrP_170.29</span></p>
         
         
         <p id="BrP_170.30">
            tad vadantu yathāvṛttam evam ūcatur ojasā <br />
            evaṃ tatrocire kecid ye dharmeṇānuvartinaḥ //
             <span class="ref">BrP_170.30</span></p>
         
         
         <p id="BrP_170.31">
            tair duḥkham anubhūyate pāpiṣṭhāḥ sukhino janāḥ <br />
            saṃparāye dhanaṃ sarvaṃ jitaṃ vipre nyavedayat //
             <span class="ref">BrP_170.31</span></p>
         
         
         <p id="BrP_170.32">
            maṇimān dharmavicchreṣṭhaḥ punar dharmaṃ praśaṃsati <br />
            maṇimantaṃ dvijaḥ prāha kiṃ dharmam anuśaṃsasi <br />
            brahmovāca
            tatheti cety āha vaiśyo brāhmaṇaḥ punar abravīt //
             <span class="ref">BrP_170.32</span></p>
         
         brāhmaṇa uvāca
         
         
         <p id="BrP_170.33">
            jitaṃ mayā dhanaṃ vaiśya nirlajjaḥ kiṃ nu bhāṣase <br />
            mayaiva vijito dharmo yatheṣṭacaraṇātmanā //
             <span class="ref">BrP_170.33</span></p>
         
         brahmovāca
         
         
         <p id="BrP_170.34">
            tad brāhmaṇavacaḥ śrutvā vaiśyaḥ sasmita ūcivān //
             <span class="ref">BrP_170.34</span></p>
         
         vaiśya uvāca
         
         
         <p id="BrP_170.35">
            pulākā iva dhānyeṣu puttikā iva pakṣiṣu <br />
            tathaiva tān sakhe manye yeṣāṃ dharmo na vidyate //
             <span class="ref">BrP_170.35</span></p>
         
         
         <p id="BrP_170.36">
            caturṇāṃ puruṣārthānāṃ dharmaḥ prathama ucyate <br />
            paścād arthaś ca kāmaś ca sa dharmo mayi tiṣṭhati <br />
            kathaṃ brūṣe dvijaśreṣṭha mayā vijitam ity adaḥ //
             <span class="ref">BrP_170.36</span></p>
         
         brahmovāca
         
         
         <p id="BrP_170.37">
            dvijo vaiśyaṃ punaḥ prāha hastābhyāṃ jāyatāṃ paṇaḥ <br />
            tatheti manyate vaiśyas tau gatvā punar ūcatuḥ //
             <span class="ref">BrP_170.37</span></p>
         
         
         <p id="BrP_170.38">
            pūrvaval laukikān gatvā jitam ity abravīd dvijaḥ <br />
            karau chittvā tataḥ prāha kathaṃ dharmaṃ tu manyase <br />
            ākṣipto brāhmaṇenaivaṃ vaiśyo vacanam abravīt //
             <span class="ref">BrP_170.38</span></p>
         
         vaiśya uvāca
         
         
         <p id="BrP_170.39">
            dharmam eva paraṃ manye prāṇaiḥ kaṇṭhagatair api <br />
            mātā pitā suhṛd bandhur dharma eva śarīriṇām //
             <span class="ref">BrP_170.39</span></p>
         
         brahmovāca
         
         
         <p id="BrP_170.40">
            evaṃ vivadamānau tāv arthavān brāhmaṇo 'bhavat <br />
            vimukto vaiśyakas tatra bāhubhyāṃ ca dhanena ca //
             <span class="ref">BrP_170.40</span></p>
         
         
         <p id="BrP_170.41">
            evaṃ bhramantau saṃprāptau gaṅgāṃ yogeśvaraṃ harim <br />
            yadṛcchayā muniśreṣṭha mithas tāv ūcatuḥ punaḥ //
             <span class="ref">BrP_170.41</span></p>
         
         
         <p id="BrP_170.42">
            vaiśyo gaṅgāṃ tu yogeśaṃ dharmam eva praśaṃsati <br />
            atikopād dvijo vaiśyam ākṣipan punar abravīt //
             <span class="ref">BrP_170.42</span></p>
         
         brāhmaṇa uvāca
         
         
         <p id="BrP_170.43">
            gataṃ dhanaṃ karau chinnāv avaśiṣṭo śubhir bhavān <br />
            tvam anyathā yadi brūṣa āhariṣye 'sinā śiraḥ //
             <span class="ref">BrP_170.43</span></p>
         
         brahmovāca
         
         
         <p id="BrP_170.44">
            vihasya punar āhedaṃ vaiśyo gautamam añjasā //
             <span class="ref">BrP_170.44</span></p>
         
         vaiśya uvāca
         
         
         <p id="BrP_170.45">
            dharmam eva paraṃ manye yathecchasi tathā kuru <br />
            brāhmaṇāṃś ca gurūn devān vedān dharmaṃ janārdanam //
             <span class="ref">BrP_170.45</span></p>
         
         
         <p id="BrP_170.46">
            yas tu nindayate pāpo nāsau spṛśyo 'tha pāpakṛt <br />
            upekṣaṇīyo durvṛttaḥ pāpātmā dharmadūṣakaḥ //
             <span class="ref">BrP_170.46</span></p>
         
         brahmovāca
         
         
         <p id="BrP_170.47">
            tataḥ prāha sa kopena dharmaṃ yady anuśaṃsasi <br />
            āvayoḥ prāṇayor atra paṇaḥ syād iti vai mune //
             <span class="ref">BrP_170.47</span></p>
         
         
         <p id="BrP_170.48">
            evam ukte gautamena tathety āha vaṇik tadā <br />
            punar apy ūcatur ubhau lokāṃl lokās tathocire //
             <span class="ref">BrP_170.48</span></p>
         
         
         <p id="BrP_170.49">
            yogeśvarasya purato gautamyā dakṣiṇe taṭe <br />
            taṃ nipātya viśaṃ vipraś cakṣur utpāṭya cābravīt //
             <span class="ref">BrP_170.49</span></p>
         
         vipra uvāca
         
         
         <p id="BrP_170.50">
            gato 'sīmāṃ daśāṃ vaiśya nityaṃ dharmapraśaṃsayā <br />
            gataṃ dhanaṃ gataṃ cakṣuś cheditau karapallavau <br />
            pṛṣṭo 'si mitra gacchāmi maivaṃ brūyāḥ kathāntare //
             <span class="ref">BrP_170.50</span></p>
         
         brahmovāca
         
         
         <p id="BrP_170.51">
            tasmin prayāte vaiśyo 'sau cintayām āsa cetasi <br />
            hā kaṣṭaṃ me kim abhavad dharmaikamanaso hare //
             <span class="ref">BrP_170.51</span></p>
         
         
         <p id="BrP_170.52">
            sa kuṇḍalo vaṇikśreṣṭho nirdhano gatabāhukaḥ <br />
            gatanetraḥ śucaṃ prāpto dharmam evānusaṃsmaran //
             <span class="ref">BrP_170.52</span></p>
         
         
         <p id="BrP_170.53">
            evaṃ bahuvidhāṃ cintāṃ kurvann āste mahītale <br />
            niśceṣṭo 'tha nirutsāhaḥ patitaḥ śokasāgare //
             <span class="ref">BrP_170.53</span></p>
         
         
         <p id="BrP_170.54">
            dināvasāne śarvaryām udite candramaṇḍale <br />
            ekādaśyāṃ śuklapakṣe tatrāyāti vibhīṣaṇaḥ //
             <span class="ref">BrP_170.54</span></p>
         
         
         <p id="BrP_170.55">
            sa tu yogeśvaraṃ devaṃ pūjayitvā yathāvidhi <br />
            snātvā tu gautamīṃ gaṅgāṃ saputro rākṣasair vṛtaḥ //
             <span class="ref">BrP_170.55</span></p>
         
         
         <p id="BrP_170.56">
            vibhīṣaṇasya hi suto vibhīṣaṇa ivāparaḥ <br />
            vaibhīṣaṇir iti khyātas tam apaśyad uvāca ha //
             <span class="ref">BrP_170.56</span></p>
         
         
         <p id="BrP_170.57">
            vaiśyasya vacanaṃ śrutvā yathāvṛttaṃ sa dharmavit <br />
            pitre nivedayām āsa laṅkeśāya mahātmane <br />
            sa tu laṅkeśvaraḥ prāha putraṃ prītyā guṇākaram //
             <span class="ref">BrP_170.57</span></p>
         
         vibhīṣaṇa uvāca
         
         
         <p id="BrP_170.58">
            śrīmān rāmo mama gurus tasya mānyaḥ sakhā mama <br />
            hanumān iti vikhyātas tenānīto girir mahān //
             <span class="ref">BrP_170.58</span></p>
         
         
         <p id="BrP_170.59">
            purā kāryāntare prāpte sarvauṣadhyāśrayo 'calaḥ <br />
            jāte kārye tam ādāya himavantam athāgamat //
             <span class="ref">BrP_170.59</span></p>
         
         
         <p id="BrP_170.60">
            viśalyakaraṇī ceti mṛtasaṃjīvanīti ca <br />
            tadānīya mahābuddhī rāmāyākliṣṭakarmaṇe //
             <span class="ref">BrP_170.60</span></p>
         
         
         <p id="BrP_170.61">
            nivedayitvā tat sādhyaṃ tasmin vṛtte samāgataḥ <br />
            punar giriṃ samādāya āgacchad devaparvatam //
             <span class="ref">BrP_170.61</span></p>
         
         
         <p id="BrP_170.62">
            tām ānīyāsya hṛdaye niveśaya hariṃ smaran <br />
            tataḥ prāpsyaty ayaṃ sarvam apekṣitam udāradhīḥ //
             <span class="ref">BrP_170.62</span></p>
         
         
         <p id="BrP_170.63">
            gacchatas tasya vegena viśalyakaraṇī punaḥ <br />
            apatad gautamītīre yatra yogeśvaro hariḥ //
             <span class="ref">BrP_170.63</span></p>
         
         vaibhīṣaṇir uvāca
         
         
         <p id="BrP_170.64">
            tām oṣadhīṃ mama pitar darśayāśu vilamba mā <br />
            parārtiśamanād anyac chreyo na bhuvanatraye //
             <span class="ref">BrP_170.64</span></p>
         
         brahmovāca
         
         
         <p id="BrP_170.65">
            vibhīṣaṇas tathety uktvā tāṃ putrasyāpy adarśayat <br />
            iṣe tvety asya vṛkṣasya śākhāṃ ciccheda tatsutaḥ <br />
            vaiśyasya cāpi vai prītyā santaḥ parahite ratāḥ //
             <span class="ref">BrP_170.65</span></p>
         
         vibhīṣaṇa uvāca
         
         
         <p id="BrP_170.66">
            yatrāpatan nage cāsmin sa vṛkṣas tu pratāpavān <br />
            tasya śākhāṃ samādāya hṛdaye 'sya niveśaya <br />
            tatspṛṣṭamātra evāsau svakaṃ rūpam avāpnuyāt //
             <span class="ref">BrP_170.66</span></p>
         
         brahmovāca
         
         
         <p id="BrP_170.67">
            etac chrutvā pitur vākyaṃ vaibhīṣaṇir udāradhīḥ <br />
            tathā cakāra vai samyak kāṣṭhakhaṇḍaṃ nyaveśayat //
             <span class="ref">BrP_170.67</span></p>
         
         
         <p id="BrP_170.68">
            hṛdaye sa tu vaiśyo 'pi sacakṣuḥ sakaro 'bhavat <br />
            maṇimantrauṣadhīnāṃ hi vīryaṃ ko 'pi na budhyate //
             <span class="ref">BrP_170.68</span></p>
         
         
         <p id="BrP_170.69">
            tad eva kāṣṭham ādāya dharmam evānusaṃsmaran <br />
            snātvā tu gautamīṃ gaṅgāṃ tathā yogeśvaraṃ harim //
             <span class="ref">BrP_170.69</span></p>
         
         
         <p id="BrP_170.70">
            namaskṛtvā punar agāt kāṣṭhakhaṇḍena vaiśyakaḥ <br />
            paribhraman nṛpapuraṃ mahāpuram iti śrutam //
             <span class="ref">BrP_170.70</span></p>
         
         
         <p id="BrP_170.71">
            mahārāja iti khyātas tatra rājā mahābalaḥ <br />
            tasya nāsti sutaḥ kaścit putrikā naṣṭalocanā //
             <span class="ref">BrP_170.71</span></p>
         
         
         <p id="BrP_170.72">
            saiva tasya sutā putras tasyāpi vratam īdṛśam <br />
            devo vā dānavo vāpi brāhmaṇaḥ kṣatriyo bhavet //
             <span class="ref">BrP_170.72</span></p>
         
         
         <p id="BrP_170.73">
            vaiśyo vā śūdrayonir vā saguṇo nirguṇo 'pi vā <br />
            tasmai deyā iyaṃ putrī yo netre āhariṣyati //
             <span class="ref">BrP_170.73</span></p>
         
         
         <p id="BrP_170.74">
            rājyena saha deyeyam iti rājā hy aghoṣayat <br />
            aharniśam asau vaiśyaḥ śrutvā ghoṣam athābravīt //
             <span class="ref">BrP_170.74</span></p>
         
         vaiśya uvāca
         
         
         <p id="BrP_170.75">
            ahaṃ netre āhariṣye rājaputryā asaṃśayam //
             <span class="ref">BrP_170.75</span></p>
         
         brahmovāca
         
         
         <p id="BrP_170.76">
            taṃ vaiśyaṃ tarasādāya mahārājñe nyavedayat <br />
            tatkāṣṭhasparśamātreṇa sanetrābhūn nṛpātmajā //
             <span class="ref">BrP_170.76</span></p>
         
         
         <p id="BrP_170.77">
            tataḥ savismayo rājā ko bhavān iti cābravīt <br />
            vaiśyo rājñe yathāvṛttaṃ nyavedayad aśeṣataḥ //
             <span class="ref">BrP_170.77</span></p>
         
         vaiśya uvāca
         
         
         <p id="BrP_170.78">
            brāhmaṇānāṃ prasādena dharmasya tapasas tathā <br />
            dānaprabhāvād yajñaiś ca vividhair bhūridakṣiṇaiḥ <br />
            divyauṣadhiprabhāvena mama sāmarthyam īdṛśam //
             <span class="ref">BrP_170.78</span></p>
         
         brahmovāca
         
         
         <p id="BrP_170.79">
            etad vaiśyavacaḥ śrutvā vismito 'bhūn mahīpatiḥ //
             <span class="ref">BrP_170.79</span></p>
         
         rājovāca
         
         
         <p id="BrP_170.80">
            aho mahānubhāvo 'yaṃ prāyo vṛndārako bhavet <br />
            anyathaitādṛg anyasya sāmarthyaṃ dṛśyate katham <br />
            tasmād asmai tu tāṃ kanyāṃ pradāsye rājyapūrvikām //
             <span class="ref">BrP_170.80</span></p>
         
         brahmovāca
         
         
         <p id="BrP_170.81">
            iti saṃkalpya manasi kanyāṃ rājyaṃ ca dattavān <br />
            vihārārthaṃ gataḥ svairaṃ paraṃ khedam upāgataḥ //
             <span class="ref">BrP_170.81</span></p>
         
         
         <p id="BrP_170.82">
            na mitreṇa vinā rājyaṃ na mitreṇa vinā sukham <br />
            tam eva satataṃ vipraṃ cintayan vaiśyanandanaḥ //
             <span class="ref">BrP_170.82</span></p>
         
         
         <p id="BrP_170.83">
            etad eva sujātānāṃ lakṣaṇaṃ bhuvi dehinām <br />
            kṛpārdraṃ yan mano nityaṃ teṣām apy ahiteṣu hi //
             <span class="ref">BrP_170.83</span></p>
         
         
         <p id="BrP_170.84">
            mahānṛpo vanaṃ prāyāt sa rājā maṇikuṇḍalaḥ <br />
            tasmiñ śāsati rājyaṃ tu kadācid gautamaṃ dvijam //
             <span class="ref">BrP_170.84</span></p>
         
         
         <p id="BrP_170.85">
            hṛtasvaṃ dyūtakaiḥ pāpair apaśyan maṇikuṇḍalaḥ <br />
            tam ādāya dvijaṃ mitraṃ pūjayām āsa dharmavit //
             <span class="ref">BrP_170.85</span></p>
         
         
         <p id="BrP_170.86">
            dharmāṇāṃ tu prabhāvaṃ taṃ tasmai sarvaṃ nyavedayat <br />
            snāpayām āsa gaṅgāyāṃ taṃ sarvāghanivṛttaye //
             <span class="ref">BrP_170.86</span></p>
         
         
         <p id="BrP_170.87">
            tena vipreṇa sarvais taiḥ svakīyair gotrajair vṛtaḥ <br />
            vaiśyaiḥ svadeśasaṃbhūtair brāhmaṇasya tu bāndhavaiḥ //
             <span class="ref">BrP_170.87</span></p>
         
         
         <p id="BrP_170.88">
            vṛddhakauśikamukhyaiś ca tasmin yogeśvarāntike <br />
            yajñān iṣṭvā surān pūjya tataḥ svargam upeyivān //
             <span class="ref">BrP_170.88</span></p>
         
         
         <p id="BrP_170.89">
            tataḥ prabhṛti tat tīrthaṃ mṛtasaṃjīvanaṃ viduḥ <br />
            cakṣustīrthaṃ sayogeśaṃ smaraṇād api puṇyadam <br />
            manaḥprasādajananaṃ sarvadurbhāvanāśanam //
             <span class="ref">BrP_170.89</span></p>
         
         brahmovāca
         
         
         <p id="BrP_171.1">
            urvaśītīrtham ākhyātam aśvamedhaphalapradam <br />
            snānadānamahādevavāsudevārcanādibhiḥ //
             <span class="ref">BrP_171.1</span></p>
         
         
         <p id="BrP_171.2">
            maheśvaro yatra devo yatra śārṅgadharo hariḥ <br />
            pramatir nāma rājāsīt sārvabhaumaḥ pratāpavān //
             <span class="ref">BrP_171.2</span></p>
         
         
         <p id="BrP_171.3">
            ripūñ jitvā jagāmāśu indralokaṃ surair vṛtam <br />
            tatrāpaśyat surapatiṃ marudbhiḥ saha nārada //
             <span class="ref">BrP_171.3</span></p>
         
         
         <p id="BrP_171.4">
            jahāsendraṃ pāśahastaṃ pramatiḥ kṣatriyarṣabhaḥ <br />
            taṃ hasantam athālakṣya hariḥ pramatim abravīt //
             <span class="ref">BrP_171.4</span></p>
         
         indra uvāca
         
         
         <p id="BrP_171.5">
            devālaye mahābuddhe marudbhiḥ krīḍitair alam <br />
            diśo jitvā divaṃ prāptaḥ kuru krīḍāṃ mayā saha //
             <span class="ref">BrP_171.5</span></p>
         
         brahmovāca
         
         
         <p id="BrP_171.6">
            sakaṣāyaṃ harivaco niśamya pramatir nṛpaḥ <br />
            tathety uvāca devendraṃ niṣkṛtiṃ kāṃ tu manyase <br />
            tac chrutvā pramater vākyaṃ surarāṇ nṛpam abravīt //
             <span class="ref">BrP_171.6</span></p>
         
         indra uvāca
         
         
         <p id="BrP_171.7">
            urvaśy eva paṇo 'smākaṃ prāpyā yā nikhilair makhaiḥ //
             <span class="ref">BrP_171.7</span></p>
         
         brahmovāca
         
         
         <p id="BrP_171.8">
            etac chrutvendravacanaṃ pramatiḥ prāha garvitaḥ <br />
            urvaśīṃ niṣkṛtiṃ manye tvaṃ rājan kiṃ nu manyase //
             <span class="ref">BrP_171.8</span></p>
         
         
         <p id="BrP_171.9">
            yad bravīṣi sureśāna tan manye 'haṃ śatakrato <br />
            prāhendraṃ pramatis tadvan niṣkṛtyai dakṣiṇaṃ karam <br />
            savarma saśaraṃ dharmyaṃ dehi dīvyāmahe vayam //
             <span class="ref">BrP_171.9</span></p>
         
         brahmovāca
         
         
         <p id="BrP_171.10">
            tāv evaṃ saṃvidaṃ kṛtvā devanāyopatasthatuḥ <br />
            pramatir jitavāṃs tatra urvaśīṃ daivatastriyam <br />
            tāṃ jitvā pramatiḥ prāha saṃrambhāt taṃ śatakratum //
             <span class="ref">BrP_171.10</span></p>
         
         pramatir uvāca
         
         
         <p id="BrP_171.11">
            niṣkṛtyai punar anyan me paścād dīvye tvayā vibho //
             <span class="ref">BrP_171.11</span></p>
         
         indra uvāca
         
         
         <p id="BrP_171.12">
            devayogyam atho vajraṃ jaitraṃ saratham uttamam <br />
            dīvye 'haṃ tena nṛpate kareṇāpy avicārayan //
             <span class="ref">BrP_171.12</span></p>
         
         brahmovāca
         
         
         <p id="BrP_171.13">
            sa gṛhītvā tadā pāśān anyāṃś ca maṇibhūṣitān <br />
            jitam ity abravīc chakraṃ pramatiḥ prahasaṃs tadā //
             <span class="ref">BrP_171.13</span></p>
         
         
         <p id="BrP_171.14">
            etasminn antare prāyād akṣajñas tatra nārada <br />
            viśvāvasur iti khyāto gandharvāṇāṃ maheśvaraḥ //
             <span class="ref">BrP_171.14</span></p>
         
         viśvāvasur uvāca
         
         
         <p id="BrP_171.15">
            gandharvavidyayā rājaṃs tayā dīvyāmahe tvayā <br />
            tathety uktvā sa nṛpatir jitam ity abravīt tadā //
             <span class="ref">BrP_171.15</span></p>
         
         
         <p id="BrP_171.16">
            tau jitvā nṛpatir maurkhyād devendraṃ prāha kaśmalam //
             <span class="ref">BrP_171.16</span></p>
         
         pramatir uvāca
         
         
         <p id="BrP_171.17">
            raṇe vā devane vāpi na tvaṃ jetā kathaṃcana <br />
            mahendra satataṃ tasmād asmadārādhako bhava <br />
            vada kena prakāreṇa jātā devendratā tava //
             <span class="ref">BrP_171.17</span></p>
         
         brahmovāca
         
         
         <p id="BrP_171.18">
            tathā prāhorvaśīṃ garvād gaccha karmakarī bhava <br />
            urvaśī prāha deveṣu yathā varte tathā tvayi <br />
            varteya sarvabhāvena na māṃ dhikkartum arhasi //
             <span class="ref">BrP_171.18</span></p>
         
         brahmovāca
         
         
         <p id="BrP_171.19">
            tatas tāṃ pramatiḥ prāha tvādṛśyaḥ santi cārikāḥ <br />
            tvaṃ kiṃ vilajjase bhadre gaccha karmakarī bhava //
             <span class="ref">BrP_171.19</span></p>
         
         
         <p id="BrP_171.20">
            etac chrutvā nṛpeṇoktaṃ gandharvādhipatis tadā <br />
            citrasena iti khyātaḥ suto viśvāvasor balī //
             <span class="ref">BrP_171.20</span></p>
         
         citrasena uvāca
         
         
         <p id="BrP_171.21">
            dīvye 'haṃ vai tvayā rājan sarveṇānena bhūpate <br />
            rājyena jīvitenāpi madīyena tavāpi ca //
             <span class="ref">BrP_171.21</span></p>
         
         brahmovāca
         
         
         <p id="BrP_171.22">
            tathety uktvā punar ubhau citrasenanṛpottamau <br />
            dīvyetām abhisaṃrabdhau citraseno 'jayat tadā //
             <span class="ref">BrP_171.22</span></p>
         
         
         <p id="BrP_171.23">
            gāndharvais taṃ mahāpāśair babandha nṛpatiṃ tadā <br />
            citraseno 'jayat sarvam urvaśīmukhyataḥ paṇaiḥ //
             <span class="ref">BrP_171.23</span></p>
         
         
         <p id="BrP_171.24">
            rājyaṃ kośaṃ balaṃ caiva yad anyad vasu kiṃcana <br />
            citrasenasya taj jātaṃ yad āsīt pramater dhanam //
             <span class="ref">BrP_171.24</span></p>
         
         
         <p id="BrP_171.25">
            tasya putro bāla eva purodhasam uvāca ha <br />
            vaiśvāmitraṃ mahāprājñaṃ madhucchandasam ojasā //
             <span class="ref">BrP_171.25</span></p>
         
         pramatiputra uvāca
         
         
         <p id="BrP_171.26">
            kiṃ me pitrā kṛtaṃ pāpaṃ kva vā baddho mahāmatiḥ <br />
            katham eṣyati svaṃ sthānaṃ kathaṃ pāśair vimokṣyate //
             <span class="ref">BrP_171.26</span></p>
         
         brahmovāca
         
         
         <p id="BrP_171.27">
            sumater vacanaṃ śrutvā dhyātvā sa munisattamaḥ <br />
            madhucchandā jagādedaṃ pramater vartanaṃ tadā //
             <span class="ref">BrP_171.27</span></p>
         
         madhucchandā uvāca
         
         
         <p id="BrP_171.28">
            devaloke tava pitā baddha āste mahāmate <br />
            kaitavair bahudoṣaiś ca bhraṣṭarājyo babhūva ha //
             <span class="ref">BrP_171.28</span></p>
         
         
         <p id="BrP_171.29">
            yo yāti kaitavasabhāṃ sa cāpi kleśabhāg bhavet <br />
            dyūtamadyāmiṣādīni vyasanāni nṛpātmaja //
             <span class="ref">BrP_171.29</span></p>
         
         
         <p id="BrP_171.30">
            pāpinām eva jāyante sadā pāpātmakāni hi <br />
            ekaikam apy anarthāya pāpāya narakāya ca //
             <span class="ref">BrP_171.30</span></p>
         
         
         <p id="BrP_171.31">
            yānāsanābhilāpādyaiḥ kṛtaiḥ kaitavavartibhiḥ <br />
            kulīnāḥ kaluṣībhūtāḥ kiṃ punaḥ kitavo janaḥ //
             <span class="ref">BrP_171.31</span></p>
         
         
         <p id="BrP_171.32">
            kitavasya tu yā jāyā tapyate nityam eva sā <br />
            sa cāpi kitavaḥ pāpo yoṣitaṃ vīkṣya tapyate //
             <span class="ref">BrP_171.32</span></p>
         
         
         <p id="BrP_171.33">
            tāṃ dṛṣṭvā vigatānando nityaṃ vadati pāpakṛt <br />
            aho saṃsāracakre 'smin mayā tulyo na pātakī //
             <span class="ref">BrP_171.33</span></p>
         
         
         <p id="BrP_171.34">
            na kiṃcid api yasyāste loke viṣayajaṃ sukham <br />
            lokadvaye 'pi na sukhī kitavaḥ kopi dṛśyate //
             <span class="ref">BrP_171.34</span></p>
         
         
         <p id="BrP_171.35">
            vibhāti ca tathā nityaṃ lajjayā dagdhamānasaḥ <br />
            gatadharmo nirānando grastagarvas tathāṭati //
             <span class="ref">BrP_171.35</span></p>
         
         
         <p id="BrP_171.36">
            akaitavī ca yā vṛttiḥ sā praśastā dvijanmanām <br />
            kṛṣigorakṣyavāṇijyam api kuryān na kaitavam //
             <span class="ref">BrP_171.36</span></p>
         
         
         <p id="BrP_171.37">
            yas tu kaitavavṛttyā hi dhanam āhartum icchati <br />
            dharmārthakāmābhijanaiḥ sa vimucyeta pauruṣāt //
             <span class="ref">BrP_171.37</span></p>
         
         
         <p id="BrP_171.38">
            vede 'pi dūṣitaṃ karma tava pitrā tadādṛtam <br />
            tasmāt kiṃ kurmahe vatsa yad uktaṃ te vidhīyate //
             <span class="ref">BrP_171.38</span></p>
         
         
         <p id="BrP_171.39">
            vidhātṛvihitaṃ mārgaṃ ko nu vātyeti paṇḍitaḥ //
             <span class="ref">BrP_171.39</span></p>
         
         brahmovāca
         
         
         <p id="BrP_171.40">
            etat purodhaso vākyaṃ śrutvā sumatir abravīt //
             <span class="ref">BrP_171.40</span></p>
         
         sumatir uvāca
         
         
         <p id="BrP_171.41">
            kiṃ kṛtvā pramatis tātaḥ punā rājyam avāpnuyāt //
             <span class="ref">BrP_171.41</span></p>
         
         brahmovāca
         
         
         <p id="BrP_171.42">
            punar dhyātvā madhucchandāḥ sumatiṃ cedam abravīt //
             <span class="ref">BrP_171.42</span></p>
         
         madhucchandā uvāca
         
         
         <p id="BrP_171.43">
            gautamīṃ yāhi vatsa tvaṃ tatra pūjaya śaṃkaram <br />
            aditiṃ varuṇaṃ viṣṇuṃ tataḥ pāśād vimokṣyate //
             <span class="ref">BrP_171.43</span></p>
         
         brahmovāca
         
         
         <p id="BrP_171.44">
            tathety uktvā jagāmāśu gaṅgāṃ natvā janārdanam <br />
            pūjayām āsa śaṃbhuṃ ca tapas tepe yatavrataḥ //
             <span class="ref">BrP_171.44</span></p>
         
         
         <p id="BrP_171.45">
            sahasram ekaṃ varṣāṇāṃ baddhaṃ pitaram ātmanaḥ <br />
            mocayām āsa devebhyaḥ punā rājyam avāpa saḥ //
             <span class="ref">BrP_171.45</span></p>
         
         
         <p id="BrP_171.46">
            śiveśābhyāṃ muktapāśo rājyaṃ prāpa sutāt svakāt <br />
            avāpya vidyāṃ gāndharvīṃ priyaś cāsīc chatakratoḥ //
             <span class="ref">BrP_171.46</span></p>
         
         
         <p id="BrP_171.47">
            śāṃbhavaṃ vaiṣṇavaṃ caiva urvaśītīrtham eva ca <br />
            tataḥprabhṛti tat tīrthaṃ kaitavaṃ ceti viśrutam //
             <span class="ref">BrP_171.47</span></p>
         
         
         <p id="BrP_171.48">
            śivaviṣṇusarinmātuprasādād āpyate na kim <br />
            tatra snānaṃ ca dānaṃ ca bahupuṇyaphalapradam <br />
            pāpapāśavimokṣaṃ tu sarvadurgatināśanam //
             <span class="ref">BrP_171.48</span></p>
         
         brahmovāca
         
         
         <p id="BrP_172.1">
            sāmudraṃ tīrtham ākhyātaṃ sarvatīrthaphalapradam <br />
            tasya svarūpaṃ vakṣyāmi śṛṇu nārada tanmanāḥ //
             <span class="ref">BrP_172.1</span></p>
         
         
         <p id="BrP_172.2">
            visṛṣṭā gautamenāsau gaṅgā pāpapraṇāśanī <br />
            lokānām upakārārthaṃ prāyāt pūrvārṇavaṃ prati //
             <span class="ref">BrP_172.2</span></p>
         
         
         <p id="BrP_172.3">
            āgacchantī devanadī kamaṇḍaludhṛtā mayā <br />
            śirasā ca dhṛtā devī śaṃbhunā paramātmanā //
             <span class="ref">BrP_172.3</span></p>
         
         
         <p id="BrP_172.4">
            viṣṇupādāt prasūtāṃ tāṃ brāhmaṇena mahātmanā <br />
            ānītāṃ martyabhavanaṃ smaraṇād aghanāśanīm //
             <span class="ref">BrP_172.4</span></p>
         
         
         <p id="BrP_172.5">
            guror gurutamāṃ sindhur dṛṣṭvā kṛtyam acintayat <br />
            yā vandyā jagatām īśā brahmeśādyair namaskṛtā //
             <span class="ref">BrP_172.5</span></p>
         
         
         <p id="BrP_172.6">
            tām ahaṃ pratigaccheyaṃ no cet syād dharmadūṣaṇam <br />
            āgacchantaṃ mahātmānaṃ yo mohān nopatiṣṭhate //
             <span class="ref">BrP_172.6</span></p>
         
         
         <p id="BrP_172.7">
            na tasya kopi trātāsti pāpino lokayor dvayoḥ <br />
            evaṃ vimṛśya ratneśo mūrtimān vinayānvitaḥ <br />
            kṛtāñjalipuṭo gaṅgām āhedaṃ saritāṃpatiḥ //
             <span class="ref">BrP_172.7</span></p>
         
         sindhur uvāca
         
         
         <p id="BrP_172.8">
            rasātalagataṃ vāri pṛthivyāṃ yan nabhastale <br />
            tan mām evātra viśatu nāhaṃ vakṣyāmi kiṃcana //
             <span class="ref">BrP_172.8</span></p>
         
         
         <p id="BrP_172.9">
            mayi ratnāni pīyūṣaṃ parvatā rākṣasāsurāḥ <br />
            etān apy akhilān anyān bhīmān saṃdhārayāmy aham //
             <span class="ref">BrP_172.9</span></p>
         
         
         <p id="BrP_172.10">
            mamāntaḥ kamalāyukto viṣṇuḥ svapiti nityadā <br />
            mamāśakyaṃ na kimapi vidyate sacarācare //
             <span class="ref">BrP_172.10</span></p>
         
         
         <p id="BrP_172.11">
            mahaty abhyāgate kuryāt pratyutthānaṃ na yo madāt <br />
            sa dharmādiparibhraṣṭo nirayaṃ tu samāpnuyāt //
             <span class="ref">BrP_172.11</span></p>
         
         
         <p id="BrP_172.12">
            na tān me bibhrataḥ khedo vināgastyaparābhavāt <br />
            kiṃ tu tvaṃ gauraveṇaiṣām atiriktā tatas tv aham //
             <span class="ref">BrP_172.12</span></p>
         
         
         <p id="BrP_172.13">
            bravīmi devi gaṅge māṃ tvaṃ sāmyāt saṃgatā bhava <br />
            naikarūpām ahaṃ śaktaḥ saṃgantuṃ bahudhā yadi //
             <span class="ref">BrP_172.13</span></p>
         
         
         <p id="BrP_172.14">
            saṅgam eṣyasi devi tvaṃ saṃgacche 'haṃ na cānyathā <br />
            gaṅge sameṣyasi yadi bahudhā tad vicāraye //
             <span class="ref">BrP_172.14</span></p>
         
         brahmovāca
         
         
         <p id="BrP_172.15">
            tam evaṃvādinaṃ sindhum apām īśaṃ tadābravīt <br />
            gaṅgā sā gautamī devī kuru caitad vaco mama //
             <span class="ref">BrP_172.15</span></p>
         
         
         <p id="BrP_172.16">
            saptarṣīṇāṃ ca yā bhāryā arundhatipurogamāḥ <br />
            bhartṛbhiḥ sahitāḥ sarvā ānaya tvaṃ tadā tv aham //
             <span class="ref">BrP_172.16</span></p>
         
         
         <p id="BrP_172.17">
            alpabhūtā bhaviṣyāmi tataḥ syāṃ tava saṃgatā <br />
            tathety uktvā saptarṣīṇāṃ bhāryābhir ṛṣibhir vṛtaḥ //
             <span class="ref">BrP_172.17</span></p>
         
         
         <p id="BrP_172.18">
            ānayām āsa tāṃ devī saptadhā sā vyabhajyata <br />
            sā ceyaṃ gautamī gaṅgā saptadhā sāgaraṃ gatā //
             <span class="ref">BrP_172.18</span></p>
         
         
         <p id="BrP_172.19">
            saptarṣīṇāṃ tu nāmnā tu sapta gaṅgās tato 'bhavan <br />
            tatra snānaṃ ca dānaṃ ca śravaṇaṃ paṭhanaṃ tathā //
             <span class="ref">BrP_172.19</span></p>
         
         
         <p id="BrP_172.20">
            smaraṇaṃ cāpi yad bhaktyā sarvakāmapradaṃ bhavet <br />
            nāsmād anyat paraṃ tīrthaṃ samudrād bhuvanatraye <br />
            pāpahānau bhuktimuktiprāptau ca manaso mude //
             <span class="ref">BrP_172.20</span></p>
         
         brahmovāca
         
         
         <p id="BrP_173.1">
            ṛṣisattram iti khyātam ṛṣayaḥ sapta nārada <br />
            niṣedus tapase yatra yatra bhīmeśvaraḥ śivaḥ //
             <span class="ref">BrP_173.1</span></p>
         
         
         <p id="BrP_173.2">
            tatredaṃ vṛttam ākhyāsye devarṣipitṛbṛṃhitam <br />
            śṛṇu yatnena vakṣyāmi sarvakāmapradaṃ śubham //
             <span class="ref">BrP_173.2</span></p>
         
         
         <p id="BrP_173.3">
            saptadhā vyabhajan gaṅgām ṛṣayaḥ sapta nārada <br />
            vāsiṣṭhī dākṣiṇeyī syād vaiśvāmitrī taduttarā //
             <span class="ref">BrP_173.3</span></p>
         
         
         <p id="BrP_173.4">
            vāmadevy aparā jñeyā gautamī madhyataḥ śubhā <br />
            bhāradvājī smṛtā cānyā ātreyī cety athāparā //
             <span class="ref">BrP_173.4</span></p>
         
         
         <p id="BrP_173.5">
            jāmadagnī tathā cānyā vyapadiṣṭā tu saptadhā <br />
            taiḥ sarvair ṛṣibhis tatra yaṣṭum iṣṭair mahātmabhiḥ //
             <span class="ref">BrP_173.5</span></p>
         
         
         <p id="BrP_173.6">
            niṣpāditaṃ mahāsattram ṛṣibhiḥ pāradarśibhiḥ <br />
            etasminn antare tatra devānāṃ prabalo ripuḥ //
             <span class="ref">BrP_173.6</span></p>
         
         
         <p id="BrP_173.7">
            viśvarūpa iti khyāto munīnāṃ sattram abhyagāt <br />
            brahmacaryeṇa tapasā tān ārādhya yathāvidhi <br />
            vinayenātha papraccha ṛṣīn sarvān anukramāt //
             <span class="ref">BrP_173.7</span></p>
         
         viśvarūpa uvāca
         
         
         <p id="BrP_173.8">
            dhruvaṃ sarve yathākāmaṃ mama svāsthyena hetunā <br />
            yathā syād balavān putro devānām api durdharaḥ <br />
            yajñair vā tapasā vāpi munayo vaktum arhatha //
             <span class="ref">BrP_173.8</span></p>
         
         brahmovāca
         
         
         <p id="BrP_173.9">
            tatra prāha mahābuddhir viśvāmitro mahāmanāḥ //
             <span class="ref">BrP_173.9</span></p>
         
         viśvāmitra uvāca
         
         
         <p id="BrP_173.10">
            karmaṇā tāta labhyante phalāni vividhāni ca <br />
            trayāṇāṃ kāraṇānāṃ ca karma prathamakāraṇam //
             <span class="ref">BrP_173.10</span></p>
         
         
         <p id="BrP_173.11">
            tataś ca kāraṇaṃ kartā tataś cānyat prakīrtitam <br />
            upādānaṃ tathā bījaṃ na ca karma vidur budhāḥ //
             <span class="ref">BrP_173.11</span></p>
         
         
         <p id="BrP_173.12">
            karmaṇāṃ kāraṇatvaṃ ca kāraṇe puṣkale sati <br />
            bhāvābhāvau phale dṛṣṭau tasmāt karmāśritaṃ phalam //
             <span class="ref">BrP_173.12</span></p>
         
         
         <p id="BrP_173.13">
            karmāpi dvividhaṃ jñeyaṃ kriyamāṇaṃ tathā kṛtam <br />
            kartavyaṃ kriyamāṇasya sādhanaṃ yad yad ucyate //
             <span class="ref">BrP_173.13</span></p>
         
         
         <p id="BrP_173.14">
            tadbhāvāḥ karmasiddhau ca ubhayatrāpi kāraṇam <br />
            yad yad bhāvayate jantuḥ karma kurvan vicakṣaṇaḥ //
             <span class="ref">BrP_173.14</span></p>
         
         
         <p id="BrP_173.15">
            tadbhāvanānurūpeṇa phalaniṣpattir ucyate <br />
            karoti karma vidhivad vinā bhāvanayā yadi //
             <span class="ref">BrP_173.15</span></p>
         
         
         <p id="BrP_173.16">
            anyathā syāt phalaṃ sarvaṃ tasya bhāvānurūpataḥ <br />
            tasmāt tapo vrataṃ dānaṃ japayajñādikāḥ kriyāḥ //
             <span class="ref">BrP_173.16</span></p>
         
         
         <p id="BrP_173.17">
            karmaṇas tv anurūpeṇa phalaṃ dāsyanti bhāvataḥ <br />
            tasmād bhāvānurūpeṇa karma vai dāsyate phalam //
             <span class="ref">BrP_173.17</span></p>
         
         
         <p id="BrP_173.18">
            bhāvas tu trividho jñeyaḥ sāttviko rājasas tathā <br />
            tāmasas tu tathā jñeyaḥ phalaṃ karmānusārataḥ //
             <span class="ref">BrP_173.18</span></p>
         
         
         <p id="BrP_173.19">
            bhāvanānuguṇaṃ ceti vicitrā karmaṇāṃ sthitiḥ <br />
            tasmād icchānusāreṇa bhāvaṃ kuryād vicakṣaṇaḥ //
             <span class="ref">BrP_173.19</span></p>
         
         
         <p id="BrP_173.20">
            paścāt karmāpi kartavyaṃ phaladātāpi tadvidham <br />
            phalaṃ dadāti phalināṃ phale yadi pravartate //
             <span class="ref">BrP_173.20</span></p>
         
         
         <p id="BrP_173.21">
            karmakāro na tatrāsti kuryāt karma svabhāvataḥ <br />
            tad eva copadānādi sattvādiguṇabhedataḥ //
             <span class="ref">BrP_173.21</span></p>
         
         
         <p id="BrP_173.22">
            bhāvāt prārabhate tadvad bhāvaiḥ phalam avāpyate <br />
            dharmārthakāmamokṣāṇāṃ karma caiva hi kāraṇam //
             <span class="ref">BrP_173.22</span></p>
         
         
         <p id="BrP_173.23">
            bhāvasthitaṃ bhavet karma muktidaṃ bandhakāraṇam <br />
            svabhāvānuguṇaṃ karma svasyaiveha paratra ca //
             <span class="ref">BrP_173.23</span></p>
         
         
         <p id="BrP_173.24">
            phalāni vividhāny āśu karoti samatānugam <br />
            eka eva padārtho 'sau bhāvair bhedaḥ pradṛśyate //
             <span class="ref">BrP_173.24</span></p>
         
         
         <p id="BrP_173.25">
            kriyate bhujyate vāpi tasmād bhāvo viśiṣyate <br />
            yathābhāvaṃ karma kuru yathepsitam avāpsyasi //
             <span class="ref">BrP_173.25</span></p>
         
         brahmovāca
         
         
         <p id="BrP_173.26">
            etac chrutvā ṛṣer vākyaṃ viśvāmitrasya dhīmataḥ <br />
            tapas taptvā bahukālaṃ tāmasaṃ bhāvam āśritaḥ //
             <span class="ref">BrP_173.26</span></p>
         
         
         <p id="BrP_173.27">
            viśvarūpaḥ karma bhīmaṃ cakāra surabhīṣaṇam <br />
            paśyatsu ṛṣimukhyeṣu vāryamāṇo 'pi nityaśaḥ //
             <span class="ref">BrP_173.27</span></p>
         
         
         <p id="BrP_173.28">
            ātmakopānusāreṇa bhīmaṃ karma tathākarot <br />
            bhīṣaṇe kuṇḍakhāte tu bhīṣaṇe jātavedasi //
             <span class="ref">BrP_173.28</span></p>
         
         
         <p id="BrP_173.29">
            bhīṣaṇaṃ raudrapuruṣaṃ dhyātvātmānaṃ guhāśayam <br />
            evaṃ tapantam ālakṣya vāg uvācāśarīriṇī //
             <span class="ref">BrP_173.29</span></p>
         
         
         <p id="BrP_173.30">
            jaṭājūṭaṃ vinātmānaṃ na ca vṛtro vyajīyata <br />
            vṛthātmānaṃ viśvarūpo juhuyāj jātavedasi //
             <span class="ref">BrP_173.30</span></p>
         
         
         <p id="BrP_173.31">
            sa evendraḥ sa varuṇaḥ sa ca syāt sarvam eva ca <br />
            tyaktvātmānaṃ jaṭāmātraṃ hutavān vṛjinodbhavaḥ //
             <span class="ref">BrP_173.31</span></p>
         
         
         <p id="BrP_173.32">
            vṛtra ity ucyate vede sa cāpi vṛjino 'bhavat <br />
            bhīmasya mahimānaṃ ko jānāti jagadīśituḥ //
             <span class="ref">BrP_173.32</span></p>
         
         
         <p id="BrP_173.33">
            sṛjaty aśeṣam api yo na ca saṅgena lipyate <br />
            virarāmeti saṃkīrtya sā vāṇy enaṃ munīśvarāḥ //
             <span class="ref">BrP_173.33</span></p>
         
         
         <p id="BrP_173.34">
            bhīmeśvaraṃ namaskṛtya jagmuḥ svaṃ svam athāśramam <br />
            viśvarūpo mahābhīmo bhīmakarmā tathākṛtiḥ //
             <span class="ref">BrP_173.34</span></p>
         
         
         <p id="BrP_173.35">
            bhīmabhāvo bhīmatanuṃ dhyātvātmānaṃ juhāva ha <br />
            tasmād bhīmeśvaro devaḥ purāṇe paripaṭhyate <br />
            tatra snānaṃ ca dānaṃ ca muktidaṃ nātra saṃśayaḥ //
             <span class="ref">BrP_173.35</span></p>
         
         
         <p id="BrP_173.36">
            iti paṭhati śṛṇoti yaś ca bhaktyā <br />vibudhapatiṃ śivam atra bhīmarūpam<br />
            jagati viditam aśeṣapāpahāri <br />smṛtipadaśaraṇena muktidaś ca
             <span class="ref">BrP_173.36</span></p>
         
         
         <p id="BrP_173.37">
            godāvarī tāvad aśeṣapāpa <br />samūhahantrī paramārthadātrī<br />
            sadaiva sarvatra viśeṣatas tu <br />yatrāmburāśiṃ samanupraviṣṭā
             <span class="ref">BrP_173.37</span></p>
         
         
         <p id="BrP_173.38">
            snātvā tu tasmin sukṛtī śarīrī <br />godāvarīvāridhisaṃgame yaḥ<br />
            uddhṛtya tīvrān nirayād aśeṣāt <br />sa pūrvajān yāti puraṃ purāreḥ
             <span class="ref">BrP_173.38</span></p>
         
         
         <p id="BrP_173.39">
            vedāntavedyaṃ yad upāsitavyaṃ <br />tad brahma sākṣāt khalu bhīmanāthaḥ<br />
            dṛṣṭe hi tasmin na punar viśanti <br />śarīriṇaḥ saṃsmṛtim ugraduḥkhām
             <span class="ref">BrP_173.39</span></p>
         
         brahmovāca
         
         
         <p id="BrP_174.1">
            sā saṃgatā pūrvam apāṃpatiṃ taṃ <br />gaṅgā surāṇām api vandanīyā<br />
            devaiś ca sarvair anugamyamānā <br />saṃstūyamānā munibhir marudbhiḥ
             <span class="ref">BrP_174.1</span></p>
         
         
         <p id="BrP_174.2">
            vasiṣṭhajābālisayājñavalkya <br />kratvaṅgirodakṣamarīcivaiṣṇavāḥ<br />
            śātātapaḥ śaunakadevarāta <br />bhṛgvagniveśyātrimarīcimukhyāḥ
             <span class="ref">BrP_174.2</span></p>
         
         
         <p id="BrP_174.3">
            sudhūtapāpā manugautamādayaḥ <br />sakauśikās tumbaruparvatādyāḥ<br />
            agastyamārkaṇḍasapippalādyāḥ <br />sagālavā yogaparāyaṇāś ca
             <span class="ref">BrP_174.3</span></p>
         
         
         <p id="BrP_174.4">
            savāmadevāṅgiraso 'tha bhārgavāḥ <br />smṛtipravīṇāḥ śrutibhir manojñāḥ<br />
            sarve purāṇārthavido bahujñās <br />te gautamīṃ devanadīṃ tu gatvā
             <span class="ref">BrP_174.4</span></p>
         
         
         <p id="BrP_174.5">
            stoṣyanti mantraiḥ śrutibhiḥ prabhūtair <br />hṛdyaiś ca tuṣṭair muditair manobhiḥ<br />
            tāṃ saṃgatāṃ vīkṣya śivo hariś ca <br />ātmānam ādarśayatāṃ munibhyaḥ
             <span class="ref">BrP_174.5</span></p>
         
         tathāmarās tau pitṛbhiś ca dṛṣṭau BrP_174.6a
         stuvanti devau sakalārtihāriṇau BrP_174.6b
         
         <p id="BrP_174.7">
            ādityā vasavo rudrā maruto lokapālakāḥ <br />
            kṛtāñjalipuṭāḥ sarve stuvanti hariśaṃkarau //
             <span class="ref">BrP_174.7</span></p>
         
         
         <p id="BrP_174.8">
            saṃgameṣu prasiddheṣu nityaṃ saptasu nārada <br />
            samudrasya ca gaṅgāyā nityaṃ devau pratiṣṭhitau //
             <span class="ref">BrP_174.8</span></p>
         
         
         <p id="BrP_174.9">
            gautameśvara ākhyāto yatra devo maheśvaraḥ <br />
            nityaṃ saṃnihitas tatra mādhavo ramayā saha //
             <span class="ref">BrP_174.9</span></p>
         
         
         <p id="BrP_174.10">
            brahmeśvara iti khyāto mayaiva sthāpitaḥ śivaḥ <br />
            lokānām upakārārtham ātmanaḥ kāraṇāntare //
             <span class="ref">BrP_174.10</span></p>
         
         
         <p id="BrP_174.11">
            cakrapāṇir iti khyātaḥ stuto devair mayā saha <br />
            tatra saṃnihito viṣṇur devaiḥ saha marudgaṇaiḥ //
             <span class="ref">BrP_174.11</span></p>
         
         
         <p id="BrP_174.12">
            aindratīrtham iti khyātaṃ tad eva hayamūrdhakam <br />
            hayamūrdhā tatra viṣṇus tanmūrdhani surā api <br />
            somatīrtham iti khyātaṃ yatra someśvaraḥ śivaḥ //
             <span class="ref">BrP_174.12</span></p>
         
         
         <p id="BrP_174.13">
            indrasya somaśravaso devaiś ca ṛṣibhis tathā <br />
            prārthitaḥ soma evādāv indrāyendo parisrava //
             <span class="ref">BrP_174.13</span></p>
         
         
         <p id="BrP_174.14">
            sapta diśo nānāsūryāḥ sapta hotāra ṛtvijaḥ <br />
            devā ādityā ye sapta tebhiḥ somābhirakṣa na //
             <span class="ref">BrP_174.14</span></p>
         
         indrāyendo parisrava BrP_174.14e
         
         <p id="BrP_174.15">
            yat te rājañ chṛtaṃ havis tena somābhirakṣa naḥ <br />
            arātīvā mā nas tārīn mo ca naḥ kiṃcanāmamad //
             <span class="ref">BrP_174.15</span></p>
         
         indrāyendo parisrava BrP_174.15e
         
         <p id="BrP_174.16">
            ṛṣe mantrakṛtāṃ stomaiḥ kaśyapodvardhayan giraḥ <br />
            somaṃ namasya rājānaṃ yo jajñe vīrudhāṃ patir //
             <span class="ref">BrP_174.16</span></p>
         
         indrāyendo parisrava BrP_174.16e
         
         <p id="BrP_174.17">
            kārur ahaṃ tato bhiṣag upalaprakṣiṇī nanā <br />
            nānādhiyo vasūyavo 'nu gā iva tasthima //
             <span class="ref">BrP_174.17</span></p>
         
         indrāyendo parisrava BrP_174.17e
         
         <p id="BrP_174.18">
            evam uktvā ca ṛṣibhiḥ somaṃ prāpya ca vajriṇe <br />
            tebhyo dattvā tato yajñaḥ pūrṇo jātaḥ śatakratoḥ //
             <span class="ref">BrP_174.18</span></p>
         
         
         <p id="BrP_174.19">
            tat somatīrtham ākhyātam āgneyaṃ puratas tu tat <br />
            agnir iṣṭvā mahāyajñair mām ārādhya manīṣitam //
             <span class="ref">BrP_174.19</span></p>
         
         
         <p id="BrP_174.20">
            saṃprāptavān matprasādād ahaṃ tatraiva nityaśaḥ <br />
            sthito lokopakārārthaṃ tatra viṣṇuḥ śivas tathā //
             <span class="ref">BrP_174.20</span></p>
         
         
         <p id="BrP_174.21">
            tasmād āgneyam ākhyātam ādityaṃ tadanantaram <br />
            yatrādityo vedamayo nityam eti upāsitum //
             <span class="ref">BrP_174.21</span></p>
         
         
         <p id="BrP_174.22">
            rūpāntareṇa madhyāhne draṣṭuṃ māṃ śaṃkaraṃ harim <br />
            namaskāryas tatra sadā madhyāhne sakalo janaḥ //
             <span class="ref">BrP_174.22</span></p>
         
         
         <p id="BrP_174.23">
            rūpeṇa kena savitā samāyātīty aniścayāt <br />
            tasmād ādityam ākhyātaṃ bārhaspatyam anantaram //
             <span class="ref">BrP_174.23</span></p>
         
         
         <p id="BrP_174.24">
            bṛhaspatiḥ suraiḥ pūjāṃ tasmāt tīrthād avāpa ha <br />
            īje ca yajñān vividhān bārhaspatyaṃ tato viduḥ //
             <span class="ref">BrP_174.24</span></p>
         
         
         <p id="BrP_174.25">
            tattīrthasmaraṇād eva grahaśāntir bhaviṣyati <br />
            tasmād apy aparaṃ tīrtham indragope nagottame //
             <span class="ref">BrP_174.25</span></p>
         
         
         <p id="BrP_174.26">
            pratiṣṭhitaṃ mahāliṅgaṃ kasmiṃścit kāraṇāntare <br />
            himālayena tat tīrtham adritīrthaṃ tad ucyate //
             <span class="ref">BrP_174.26</span></p>
         
         
         <p id="BrP_174.27">
            tatra snānaṃ ca dānaṃ ca sarvakāmapradaṃ śubham <br />
            evaṃ sā gautamī gaṅgā brahmādreś ca viniḥsṛtā //
             <span class="ref">BrP_174.27</span></p>
         
         
         <p id="BrP_174.28">
            yāvat sāgaragā devī tatra tīrthāni kānicit <br />
            saṃkṣepeṇa mayoktāni rahasyāni śubhāni ca //
             <span class="ref">BrP_174.28</span></p>
         
         
         <p id="BrP_174.29">
            vede purāṇe ṛṣibhiḥ prasiddhā <br />yā gautamī lokanamaskṛtā ca<br />
            vaktuṃ kathaṃ tām atisuprabhāvām <br />aśeṣato nārada kasya śaktiḥ
             <span class="ref">BrP_174.29</span></p>
         
         
         <p id="BrP_174.30">
            bhaktyā pravṛttasya yathākathaṃcin <br />naivāparādho 'sti na saṃśayo 'tra<br />
            tasmāc ca diṅmātramatiprayāsāt <br />saṃsūcitaṃ lokahitāya tasyāḥ
             <span class="ref">BrP_174.30</span></p>
         
         
         <p id="BrP_174.31">
            kas tasyāḥ pratitīrthaṃ tu prabhāvaṃ vaktum īśvaraḥ <br />
            api lakṣmīpatir viṣṇur alaṃ someśvaraḥ śivaḥ //
             <span class="ref">BrP_174.31</span></p>
         
         
         <p id="BrP_174.32">
            kvacit kasmiṃś ca tīrthāni kālayoge bhavanti hi <br />
            guṇavanti mahāprājña gautamī tu sadā nṛṇām //
             <span class="ref">BrP_174.32</span></p>
         
         
         <p id="BrP_174.33">
            sarvatra sarvadā puṇyā ko nv asyā guṇakīrtanam <br />
            vaktuṃ śaktas tatas tasyai nama ity eva yujyate //
             <span class="ref">BrP_174.33</span></p>
         
         nārada uvāca
         
         
         <p id="BrP_175.1">
            tridaivatyāṃ sureśāna gaṅgāṃ brūṣe sureśvara <br />
            brāhmaṇenāhṛtāṃ puṇyāṃ jagataḥ pāvanīṃ śubhām //
             <span class="ref">BrP_175.1</span></p>
         
         
         <p id="BrP_175.2">
            ādimadhyāvasāne ca ubhayos tīrayor api <br />
            yā vyāptā viṣṇuneśena tvayā ca surasattama <br />
            punaḥ saṃkṣepato brūhi na me tṛptiḥ prajāyate //
             <span class="ref">BrP_175.2</span></p>
         
         brahmovāca
         
         
         <p id="BrP_175.3">
            kamaṇḍalusthitā pūrvaṃ tato viṣṇupadānugā <br />
            maheśvarajaṭājūṭe sthitā saiva namaskṛtā //
             <span class="ref">BrP_175.3</span></p>
         
         
         <p id="BrP_175.4">
            brahmatejaḥprabhāveṇa śivam ārādhya yatnataḥ <br />
            tataḥ prāptā giriṃ puṇyaṃ tataḥ pūrvārṇavaṃ prati //
             <span class="ref">BrP_175.4</span></p>
         
         
         <p id="BrP_175.5">
            āgatya saṃgatā devī sarvatīrthamayī nṛṇām <br />
            īpsitānāṃ tathā dātrī prabhāvo 'syā viśiṣyate //
             <span class="ref">BrP_175.5</span></p>
         
         
         <p id="BrP_175.6">
            etasyā nādhikaṃ manye kiṃcit tīrthaṃ jagattraye <br />
            asyāś caiva prabhāveṇa bhāvyaṃ yac ca manaḥsthitam //
             <span class="ref">BrP_175.6</span></p>
         
         
         <p id="BrP_175.7">
            adyāpy asyā hi māhātmyaṃ vaktuṃ kaiścin na śakyate <br />
            bhaktito vakṣyate nityaṃ yā brahma paramārthataḥ //
             <span class="ref">BrP_175.7</span></p>
         
         
         <p id="BrP_175.8">
            tasyāḥ parataraṃ tīrthaṃ na syād iti matir mama <br />
            anyatīrthena sādharmyaṃ na yujyeta kathaṃcana //
             <span class="ref">BrP_175.8</span></p>
         
         
         <p id="BrP_175.9">
            śrutvā madvākyapīyūṣair gaṅgāyā guṇakīrtanam <br />
            sarveṣāṃ na matiḥ kasmāt tatraivoparatiṃ gatā <br />
            iti bhāti vicitraṃ me mune khalu jagattraye //
             <span class="ref">BrP_175.9</span></p>
         
         nārada uvāca
         
         
         <p id="BrP_175.10">
            dharmārthakāmamokṣāṇāṃ tvaṃ vettā copadeśakaḥ <br />
            chandāṃsi sarahasyāni purāṇasmṛtayo 'pi ca //
             <span class="ref">BrP_175.10</span></p>
         
         
         <p id="BrP_175.11">
            dharmaśāstrāṇi yac cānyat tava vākye pratiṣṭhitam <br />
            tīrthānām atha dānānāṃ yajñānāṃ tapasāṃ tathā //
             <span class="ref">BrP_175.11</span></p>
         
         
         <p id="BrP_175.12">
            devatāmantrasevānām adhikaṃ kiṃ vada prabho <br />
            yad brūṣe bhagavan bhaktyā tathā bhāvyaṃ na cānyathā //
             <span class="ref">BrP_175.12</span></p>
         
         
         <p id="BrP_175.13">
            etaṃ me saṃśayaṃ brahman vākyāt tvaṃ chettum arhasi <br />
            iṣṭaṃ manogataṃ śrutvā tasmād vismayam āgataḥ //
             <span class="ref">BrP_175.13</span></p>
         
         brahmovāca
         
         
         <p id="BrP_175.14">
            śṛṇu nārada vakṣyāmi rahasyaṃ dharmam uttamam <br />
            caturvidhāni tīrthāni tāvanty eva yugāni ca //
             <span class="ref">BrP_175.14</span></p>
         
         
         <p id="BrP_175.15">
            guṇās trayaś ca puruṣās trayo devāḥ sanātanāḥ <br />
            vedāś ca smṛtibhir yuktāś catvāras te prakīrtitāḥ //
             <span class="ref">BrP_175.15</span></p>
         
         
         <p id="BrP_175.16">
            puruṣārthāś ca catvāro vāṇī cāpi caturvidhā <br />
            guṇā hy api tu catvāraḥ samatveneti nārada //
             <span class="ref">BrP_175.16</span></p>
         
         
         <p id="BrP_175.17">
            sarvatra dharmaḥ sāmānyo yato dharmaḥ sanātanaḥ <br />
            sādhyasādhanabhāvena sa eva bahudhā mataḥ //
             <span class="ref">BrP_175.17</span></p>
         
         
         <p id="BrP_175.18">
            tasyāśrayaś ca dvividho deśaḥ kālaś ca sarvadā <br />
            kālāśrayaś ca yo dharmo hīyate vardhate sadā //
             <span class="ref">BrP_175.18</span></p>
         
         
         <p id="BrP_175.19">
            yugānām anurūpeṇa pādaḥ pādo 'sya hīyate <br />
            dharmasyeti mahāprājña deśāpekṣā tathobhayam //
             <span class="ref">BrP_175.19</span></p>
         
         
         <p id="BrP_175.20">
            kālena cāśrito dharmo deśe nityaṃ pratiṣṭhitaḥ <br />
            yugeṣu kṣīyamāṇeṣu na deśeṣu sa hīyate //
             <span class="ref">BrP_175.20</span></p>
         
         
         <p id="BrP_175.21">
            ubhayatra vihīne ca dharmasya syād abhāvatā <br />
            tasmād deśāśrito dharmaś catuṣpāt supratiṣṭhitaḥ //
             <span class="ref">BrP_175.21</span></p>
         
         
         <p id="BrP_175.22">
            sa cāpi dharmo deśeṣu tīrtharūpeṇa tiṣṭhati <br />
            kṛte deśaṃ ca kālaṃ ca dharmo 'vaṣṭabhya tiṣṭhati //
             <span class="ref">BrP_175.22</span></p>
         
         
         <p id="BrP_175.23">
            tretāyāṃ pādahīnena sa tu pādaḥ pradeśataḥ <br />
            dvāpare cārdhataḥ kāle dharmo deśe samāsthitaḥ //
             <span class="ref">BrP_175.23</span></p>
         
         
         <p id="BrP_175.24">
            kalau pādena caikena dharmaś calati saṃkaṭam <br />
            evaṃvidhaṃ tu yo dharmaṃ vetti tasya na hīyate //
             <span class="ref">BrP_175.24</span></p>
         
         
         <p id="BrP_175.25">
            yugānām anubhāvena jātibhedāś ca saṃsthitāḥ <br />
            guṇebhyo guṇakartṛbhyo vicitrā dharmasaṃsthitiḥ //
             <span class="ref">BrP_175.25</span></p>
         
         
         <p id="BrP_175.26">
            guṇānām anubhāvena udbhavābhibhavau tathā <br />
            tīrthānām api varṇānāṃ vedānāṃ svargamokṣayoḥ //
             <span class="ref">BrP_175.26</span></p>
         
         
         <p id="BrP_175.27">
            tādṛgrūpapravṛttyā tu tad eva ca viśiṣyate <br />
            kālo 'bhivyañjakaḥ prokto deśo 'bhivyaṅgya ucyate //
             <span class="ref">BrP_175.27</span></p>
         
         
         <p id="BrP_175.28">
            yadā yadā abhivyaktiṃ kālo dhatte tadā tadā <br />
            tad eva vyañjanaṃ brahmaṃs tasmān nāsty atra saṃśayaḥ //
             <span class="ref">BrP_175.28</span></p>
         
         
         <p id="BrP_175.29">
            yugānurūpā mūrtiḥ syād devānāṃ vaidikī tathā <br />
            karmaṇām api tīrthānāṃ jātīnām āśramasya tu //
             <span class="ref">BrP_175.29</span></p>
         
         
         <p id="BrP_175.30">
            tridaivatyaṃ satyayuge tīrthaṃ lokeṣu pūjyate <br />
            dvidaivatyaṃ yuge 'nyasmin dvāpare caikadaivikam //
             <span class="ref">BrP_175.30</span></p>
         
         
         <p id="BrP_175.31">
            kalau na kiṃcid vijñeyam athānyad api tac chṛṇu <br />
            daivaṃ kṛtayuge tīrthaṃ tretāyām āsuraṃ viduḥ //
             <span class="ref">BrP_175.31</span></p>
         
         
         <p id="BrP_175.32">
            ārṣaṃ ca dvāpare proktaṃ kalau mānuṣam ucyate <br />
            athānyad api vakṣyāmi śṛṇu nārada kāraṇam //
             <span class="ref">BrP_175.32</span></p>
         
         
         <p id="BrP_175.33">
            gautamyāṃ yat tvayā pṛṣṭaṃ tat te vakṣyāmi vistarāt <br />
            yadā ceyaṃ haraśiraḥ prāptā gaṅgā mahāmune //
             <span class="ref">BrP_175.33</span></p>
         
         
         <p id="BrP_175.34">
            tadā prabhṛti sā gaṅgā śaṃbhoḥ priyatarābhavat <br />
            tad devasya mataṃ jñātvā gajavaktram uvāca sā //
             <span class="ref">BrP_175.34</span></p>
         
         
         <p id="BrP_175.35">
            umā lokatrayeśānā mātā ca jagato hitā <br />
            śāntā śrutir iti khyātā bhuktimuktipradāyinī //
             <span class="ref">BrP_175.35</span></p>
         
         brahmovāca
         
         
         <p id="BrP_175.36">
            tan mātur vacanaṃ śrutvā gajavaktro 'bhyabhāṣata //
             <span class="ref">BrP_175.36</span></p>
         
         gajavaktra uvāca
         
         
         <p id="BrP_175.37">
            kiṃ kṛtyaṃ śādhi māṃ mātas tatkartāham asaṃśayam //
             <span class="ref">BrP_175.37</span></p>
         
         brahmovāca
         
         
         <p id="BrP_175.38">
            umā sutam uvācedaṃ maheśvarajaṭāsthitā <br />
            tvayāvatāryatāṃ gaṅgā satyam īśapriyā satī //
             <span class="ref">BrP_175.38</span></p>
         
         
         <p id="BrP_175.39">
            punaś ceśas tatra citram adhyāste sarvadā suta <br />
            śivo yatra surās tatra tatra vedāḥ sanātanāḥ //
             <span class="ref">BrP_175.39</span></p>
         
         
         <p id="BrP_175.40">
            tatraiva ṛṣayaḥ sarve manuṣyāḥ pitaras tathā <br />
            tasmān nivartayeśānaṃ devadevaṃ maheśvaram //
             <span class="ref">BrP_175.40</span></p>
         
         
         <p id="BrP_175.41">
            tasyā nivartite deve gaṅgāyāḥ sarva eva hi <br />
            nivṛttās te bhaviṣyanti śṛṇu cedaṃ vaco mama <br />
            nivartaya tatas tasyāḥ sarvabhāvena śaṃkaram //
             <span class="ref">BrP_175.41</span></p>
         
         brahmovāca
         
         
         <p id="BrP_175.42">
            mātus tad vacanaṃ śrutvā punar āha gaṇeśvaraḥ //
             <span class="ref">BrP_175.42</span></p>
         
         gaṇeśvara uvāca
         
         
         <p id="BrP_175.43">
            naiva śakyaḥ śivo devo mayā tasyā nivartitum <br />
            anivṛtte śive tasyā devā api nivartitum //
             <span class="ref">BrP_175.43</span></p>
         
         
         <p id="BrP_175.44">
            na śakyā jagatāṃ mātar athānyac cāpi kāraṇam <br />
            gaṅgāvatāritā pūrvaṃ gautamena mahātmanā //
             <span class="ref">BrP_175.44</span></p>
         
         
         <p id="BrP_175.45">
            ṛṣiṇā lokapūjyena trailokyahitakāriṇā <br />
            sāmopāyena tadvākyāt pūjyena brahmatejasā //
             <span class="ref">BrP_175.45</span></p>
         
         
         <p id="BrP_175.46">
            ārādhayitvā deveśaṃ tapobhiḥ stutibhir bhavam <br />
            tuṣṭena śaṃkareṇedam ukto 'sau gautamas tadā //
             <span class="ref">BrP_175.46</span></p>
         
         śaṃkara uvāca
         
         
         <p id="BrP_175.47">
            varān varaya puṇyāṃś ca priyāṃś ca manasepsitān <br />
            yad yad icchasi tat sarvaṃ dātā te 'dya mahāmate //
             <span class="ref">BrP_175.47</span></p>
         
         brahmovāca
         
         
         <p id="BrP_175.48">
            evam uktaḥ śivenāsau gautamo mayi śṛṇvati <br />
            idam eva tadovāca sajaṭāṃ dehi śaṃkara <br />
            gaṅgāṃ me yācate puṇyāṃ kim anyena vareṇa me //
             <span class="ref">BrP_175.48</span></p>
         
         brahmovāca
         
         
         <p id="BrP_175.49">
            punaḥ provāca taṃ śaṃbhuḥ sarvalokopakārakaḥ //
             <span class="ref">BrP_175.49</span></p>
         
         śaṃbhur uvāca
         
         
         <p id="BrP_175.50">
            uktaṃ na cātmanaḥ kiṃcit tasmād yācasva duṣkaram //
             <span class="ref">BrP_175.50</span></p>
         
         brahmovāca
         
         
         <p id="BrP_175.51">
            gautamo 'dīnasattvas taṃ bhavam āha kṛtāñjaliḥ //
             <span class="ref">BrP_175.51</span></p>
         
         gautama uvāca
         
         
         <p id="BrP_175.52">
            etad eva ca sarveṣāṃ duṣkaraṃ tava darśanam <br />
            mayā tad adya saṃprāptaṃ kṛpayā tava śaṃkara //
             <span class="ref">BrP_175.52</span></p>
         
         
         <p id="BrP_175.53">
            smaraṇād eva te padbhyāṃ kṛtakṛtyā manīṣiṇaḥ <br />
            bhavanti kiṃ punaḥ sākṣāt tvayi dṛṣṭe maheśvare //
             <span class="ref">BrP_175.53</span></p>
         
         brahmovāca
         
         
         <p id="BrP_175.54">
            evam ukte gautamena bhavo harṣasamanvitaḥ <br />
            trayāṇām upakārārthaṃ lokānāṃ yācitaṃ tvayā //
             <span class="ref">BrP_175.54</span></p>
         
         
         <p id="BrP_175.55">
            na cātmano mahābuddhe yācety āha śivo dvijam <br />
            evaṃ proktaḥ punar vipro dhyātvā prāha śivaṃ tathā //
             <span class="ref">BrP_175.55</span></p>
         
         
         <p id="BrP_175.56">
            vinītavad adīnātmā śivabhaktisamanvitaḥ <br />
            sarvalokopakārāya punar yācitavān idam <br />
            śṛṇvatsu lokapāleṣu jagādedaṃ sa gautamaḥ //
             <span class="ref">BrP_175.56</span></p>
         
         gautama uvāca
         
         
         <p id="BrP_175.57">
            yāvat sāgaragā devī nisṛṣṭā brahmaṇo gireḥ <br />
            sarvatra sarvadā tasyāṃ sthātavyaṃ vṛṣabhadhvaja //
             <span class="ref">BrP_175.57</span></p>
         
         
         <p id="BrP_175.58">
            phalepsūnāṃ phalaṃ dātā tvam eva jagataḥ prabho <br />
            tīrthāny anyāni deveśa kvāpi kvāpi śubhāni ca //
             <span class="ref">BrP_175.58</span></p>
         
         
         <p id="BrP_175.59">
            yatra te saṃnidhir nityaṃ tad eva śubhadaṃ viduḥ <br />
            yatra gaṅgā tvayā dattā jaṭāmukuṭasaṃsthitā <br />
            sarvatra tava sāṃnidhyāt sarvatīrthāni śaṃkara //
             <span class="ref">BrP_175.59</span></p>
         
         brahmovāca
         
         
         <p id="BrP_175.60">
            tad gautamavacaḥ śrutvā punar harṣāc chivo 'bravīt //
             <span class="ref">BrP_175.60</span></p>
         
         śiva uvāca
         
         
         <p id="BrP_175.61">
            yatra kvāpi ca yat kiṃcid yo vā bhavati bhaktitaḥ <br />
            yātrāṃ snānam atho dānaṃ pitṝṇāṃ vāpi tarpaṇam //
             <span class="ref">BrP_175.61</span></p>
         
         
         <p id="BrP_175.62">
            śravaṇaṃ paṭhanaṃ vāpi smaraṇaṃ vāpi gautama <br />
            yaḥ karoti naro bhaktyā godāvaryā yatavrataḥ //
             <span class="ref">BrP_175.62</span></p>
         
         
         <p id="BrP_175.63">
            saptadvīpavatī pṛthvī saśailavanakānanā <br />
            saratnā sauṣadhī ramyā sārṇavā dharmabhūṣitā //
             <span class="ref">BrP_175.63</span></p>
         
         
         <p id="BrP_175.64">
            dattvā bhavati yo dharmaḥ sa bhaved gautamīsmṛteḥ <br />
            evaṃvidhā ilā vipra godānād yābhidhīyate //
             <span class="ref">BrP_175.64</span></p>
         
         
         <p id="BrP_175.65">
            candrasūryagrahe kāle matsāṃnidhye yatavrataḥ <br />
            bhūbhṛte viṣṇave bhaktyā sarvakālaṃ kṛtā sudhīḥ //
             <span class="ref">BrP_175.65</span></p>
         
         
         <p id="BrP_175.66">
            gāḥ sundarāḥ savatsāś ca saṃgame lokaviśrute <br />
            yo dadāti dvijaśreṣṭha tatra yat puṇyam āpnuyāt //
             <span class="ref">BrP_175.66</span></p>
         
         
         <p id="BrP_175.67">
            tasmād varaṃ puṇyam eti snānadānādinā naraḥ <br />
            gautamyāṃ viśvavandyāyāṃ mahānadyāṃ tu bhaktitaḥ //
             <span class="ref">BrP_175.67</span></p>
         
         
         <p id="BrP_175.68">
            tasmād godāvarī gaṅgā tvayā nītā bhaviṣyati <br />
            sarvapāpakṣayakarī sarvābhīṣṭapradāyinī //
             <span class="ref">BrP_175.68</span></p>
         
         gaṇeśvara uvāca
         
         
         <p id="BrP_175.69">
            etac chrutaṃ mayā mātar vadato gautamaṃ śivāt <br />
            etasmāt kāraṇāc chaṃbhur gaṅgāyāṃ niyataḥ sthitaḥ //
             <span class="ref">BrP_175.69</span></p>
         
         
         <p id="BrP_175.70">
            ko nivartayituṃ śaktas tam amba karuṇodadhim <br />
            athāpi mātar etat syān mānuṣā vighnapāśakaiḥ //
             <span class="ref">BrP_175.70</span></p>
         
         
         <p id="BrP_175.71">
            vinibaddhā na gacchanti godām apy antikasthitām <br />
            na namanti śivaṃ devaṃ na smaranti stuvanti na //
             <span class="ref">BrP_175.71</span></p>
         
         
         <p id="BrP_175.72">
            tathā mātaḥ kariṣyāmi tava saṃtoṣahetave <br />
            saṃniroddhum atho kleśas tava vākyaṃ kṣamasva me //
             <span class="ref">BrP_175.72</span></p>
         
         brahmovāca
         
         
         <p id="BrP_175.73">
            tataḥ prabhṛti vighneśo mānuṣān prati kiṃcana <br />
            vighnam ācarate yas tu tam upāsya pravartate //
             <span class="ref">BrP_175.73</span></p>
         
         
         <p id="BrP_175.74">
            atho vighnam anādṛtya gautamīṃ yāti bhaktitaḥ <br />
            sa kṛtārtho bhavel loke na kṛtyam avaśiṣyate //
             <span class="ref">BrP_175.74</span></p>
         
         
         <p id="BrP_175.75">
            vighnāny anekāni bhavanti gehān <br />nirgantukāmasya narādhamasya<br />
            nidhāya tanmūrdhni padaṃ prayāti <br />gaṅgāṃ na kiṃ tena phalaṃ pralabdham
             <span class="ref">BrP_175.75</span></p>
         
         
         <p id="BrP_175.76">
            asyāḥ prabhāvaṃ ko brūyād api sākṣāt sadāśivaḥ <br />
            saṃkṣepeṇa mayā proktam itihāsapadānugam //
             <span class="ref">BrP_175.76</span></p>
         
         
         <p id="BrP_175.77">
            dharmārthakāmamokṣāṇāṃ sādhanaṃ yac carācare <br />
            tad atra vidyate sarvam itihāse savistare //
             <span class="ref">BrP_175.77</span></p>
         
         
         <p id="BrP_175.78">
            vedoditaṃ śrutisakalarahasyam uktaṃ <br />satkāraṇaṃ samabhidhānam idaṃ sadaiva<br />
            samyak ca dṛṣṭaṃ jagatāṃ hitāya <br />proktaṃ purāṇaṃ bahudharmayuktam
             <span class="ref">BrP_175.78</span></p>
         
         
         <p id="BrP_175.79">
            asya ślokaṃ padaṃ vāpi bhaktitaḥ śṛṇuyāt paṭhet <br />
            gaṅgā gaṅgeti vā vākyaṃ sa tu puṇyam avāpnuyāt //
             <span class="ref">BrP_175.79</span></p>
         
         
         <p id="BrP_175.80">
            kalikalaṅkavināśanadakṣam idaṃ <br />sakalasiddhikaraṃ śubhadaṃ śivam<br />
            jagati pūjyam abhīṣṭaphalapradaṃ <br />gāṅgam etad udīritam uttamam
             <span class="ref">BrP_175.80</span></p>
         
         
         <p id="BrP_175.81">
            sādhu gautama bhadraṃ te ko 'nyo 'sti sadṛśas tvayā <br />
            ya enāṃ gautamīṃ gaṅgāṃ daṇḍakāraṇyam āpnuyāt //
             <span class="ref">BrP_175.81</span></p>
         
         
         <p id="BrP_175.82">
            gaṅgā gaṅgeti yo brūyād yojanānāṃ śatair api <br />
            mucyate sarvapāpebhyo viṣṇulokaṃ sa gacchati //
             <span class="ref">BrP_175.82</span></p>
         
         
         <p id="BrP_175.83">
            tisraḥ koṭyo 'rdhakoṭī ca tīrthāni bhuvanatraye <br />
            tāni snātuṃ samāyānti gaṅgāyāṃ siṃhage gurau //
             <span class="ref">BrP_175.83</span></p>
         
         
         <p id="BrP_175.84">
            ṣaṣṭir varṣasahasrāṇi bhāgīrathyavagāhanam <br />
            sakṛd godāvarīsnānaṃ siṃhayukte bṛhaspatau //
             <span class="ref">BrP_175.84</span></p>
         
         
         <p id="BrP_175.85">
            iyaṃ tu gautamī putra yatra kvāpi mamājñayā <br />
            sarveṣāṃ sarvadā nṝṇāṃ snānān muktiṃ pradāsyati //
             <span class="ref">BrP_175.85</span></p>
         
         
         <p id="BrP_175.86">
            aśvamedhasahasrāṇi vājapeyaśatāni ca <br />
            kṛtvā yat phalam āpnoti tad asya śravaṇād bhavet //
             <span class="ref">BrP_175.86</span></p>
         
         
         <p id="BrP_175.87">
            yasyaitat tiṣṭhati gṛhe purāṇaṃ brahmaṇoditam <br />
            na bhayaṃ vidyate tasya kalikālasya nārada //
             <span class="ref">BrP_175.87</span></p>
         
         
         <p id="BrP_175.88">
            yasya kasyāpi nākhyeyaṃ purāṇam idam uttamam <br />
            śraddadhānāya śāntāya vaiṣṇavāya mahātmane //
             <span class="ref">BrP_175.88</span></p>
         
         
         <p id="BrP_175.89">
            idaṃ kīrtyaṃ bhuktimuktidāyakaṃ pāpanāśakam <br />
            etacchravaṇamātreṇa kṛtakṛtyo bhaven naraḥ //
             <span class="ref">BrP_175.89</span></p>
         
         
         <p id="BrP_175.90">
            likhitvā pustakam idaṃ brāhmaṇāya prayacchati <br />
            sarvapāpavinirmuktaḥ punar garbhaṃ na saṃviśet //
             <span class="ref">BrP_175.90</span></p>
         
         munaya ūcuḥ
         
         
         <p id="BrP_176.1">
            nahi nas tṛptir astīha śṛṇvatāṃ bhagavatkathām <br />
            punar eva paraṃ guhyaṃ vaktum arhasy aśeṣataḥ //
             <span class="ref">BrP_176.1</span></p>
         
         
         <p id="BrP_176.2">
            anantavāsudevasya na samyag varṇitaṃ tvayā <br />
            śrotum icchāmahe deva vistareṇa vadasva naḥ //
             <span class="ref">BrP_176.2</span></p>
         
         brahmovāca
         
         
         <p id="BrP_176.3">
            pravakṣyāmi muniśreṣṭhāḥ sārāt sārataraṃ param <br />
            anantavāsudevasya māhātmyaṃ bhuvi durlabham //
             <span class="ref">BrP_176.3</span></p>
         
         
         <p id="BrP_176.4">
            ādikalpe purā viprās tv aham avyaktajanmavān <br />
            viśvakarmāṇam āhūya vacanaṃ proktavān idam //
             <span class="ref">BrP_176.4</span></p>
         
         
         <p id="BrP_176.5">
            variṣṭhaṃ devaśilpīndraṃ viśvakarmāgrakarmiṇam <br />
            pratimāṃ vāsudevasya kuru śailamayīṃ bhuvi //
             <span class="ref">BrP_176.5</span></p>
         
         
         <p id="BrP_176.6">
            yāṃ prekṣya vidhivad bhaktāḥ sendrā vai mānuṣādayaḥ <br />
            yena dānavarakṣobhyo vijñāya sumahad bhayam //
             <span class="ref">BrP_176.6</span></p>
         
         
         <p id="BrP_176.7">
            tridivaṃ samanuprāpya sumeruśikharaṃ ciram <br />
            vāsudevaṃ samārādhya nirātaṅkā vasanti te //
             <span class="ref">BrP_176.7</span></p>
         
         
         <p id="BrP_176.8">
            mama tad vacanaṃ śrutvā viśvakarmā tu tatkṣaṇāt <br />
            cakāra pratimāṃ śuddhāṃ śaṅkhacakragadādharām //
             <span class="ref">BrP_176.8</span></p>
         
         
         <p id="BrP_176.9">
            sarvalakṣaṇasaṃyuktāṃ puṇḍarīkāyatekṣaṇām <br />
            śrīvatsalakṣmasaṃyuktām atyugrāṃ pratimottamām //
             <span class="ref">BrP_176.9</span></p>
         
         
         <p id="BrP_176.10">
            vanamālāvṛtoraskāṃ mukuṭāṅgadadhāriṇīm <br />
            pītavastrāṃ supīnāṃsāṃ kuṇḍalābhyām alaṃkṛtām //
             <span class="ref">BrP_176.10</span></p>
         
         
         <p id="BrP_176.11">
            evaṃ sā pratimā divyā guhyamantrais tadā svayam <br />
            pratiṣṭhākālam āsādya mayāsau nirmitā purā //
             <span class="ref">BrP_176.11</span></p>
         
         
         <p id="BrP_176.12">
            tasmin kāle tadā śakro devarāṭ khecaraiḥ saha <br />
            jagāma brahmasadanam āruhya gajam uttamam //
             <span class="ref">BrP_176.12</span></p>
         
         
         <p id="BrP_176.13">
            prasādya pratimāṃ śakraḥ snānadānaiḥ punaḥ punaḥ <br />
            pratimāṃ tāṃ samārādhya svapuraṃ punar āgamat //
             <span class="ref">BrP_176.13</span></p>
         
         
         <p id="BrP_176.14">
            tāṃ samārādhya suciraṃ yatavākkāyamānasaḥ <br />
            vṛtrādyān asurān krūrān namucipramukhān sa ca //
             <span class="ref">BrP_176.14</span></p>
         
         
         <p id="BrP_176.15">
            nihatya dānavān bhīmān bhuktavān bhuvanatrayam <br />
            dvitīye ca yuge prāpte tretāyāṃ rākṣasādhipaḥ //
             <span class="ref">BrP_176.15</span></p>
         
         
         <p id="BrP_176.16">
            babhūva sumahāvīryo daśagrīvaḥ pratāpavān <br />
            daśa varṣasahasrāṇi nirāhāro jitendriyaḥ //
             <span class="ref">BrP_176.16</span></p>
         
         
         <p id="BrP_176.17">
            cacāra vratam atyugraṃ tapaḥ paramaduścaram <br />
            tapasā tena tuṣṭo 'haṃ varaṃ tasmai pradattavān //
             <span class="ref">BrP_176.17</span></p>
         
         
         <p id="BrP_176.18">
            avadhyaḥ sarvadevānāṃ sa daityoragarakṣasām <br />
            śāpapraharaṇair ugrair avadhyo yamakiṃkaraiḥ //
             <span class="ref">BrP_176.18</span></p>
         
         
         <p id="BrP_176.19">
            varaṃ prāpya tadā rakṣo yakṣān sarvagaṇān imān <br />
            dhanādhyakṣaṃ vinirjitya śakraṃ jetuṃ samudyataḥ //
             <span class="ref">BrP_176.19</span></p>
         
         
         <p id="BrP_176.20">
            saṃgrāmaṃ sumahāghoraṃ kṛtvā devaiḥ sa rākṣasaḥ <br />
            devarājaṃ vinirjitya tadā indrajiteti vai //
             <span class="ref">BrP_176.20</span></p>
         
         
         <p id="BrP_176.21">
            rākṣasas tatsuto nāma meghanādaḥ pralabdhavān <br />
            amarāvatīṃ tataḥ prāpya devarājagṛhe śubhe //
             <span class="ref">BrP_176.21</span></p>
         
         
         <p id="BrP_176.22">
            dadarśāñjanasaṃkāśāṃ rāvaṇas tu balānvitaḥ <br />
            pratimāṃ vāsudevasya sarvalakṣaṇasaṃyutām //
             <span class="ref">BrP_176.22</span></p>
         
         
         <p id="BrP_176.23">
            śrīvatsalakṣmasaṃyuktāṃ padmapattrāyatekṣaṇām <br />
            vanamālāvṛtoraskāṃ mukuṭāṅgadabhūṣitām //
             <span class="ref">BrP_176.23</span></p>
         
         
         <p id="BrP_176.24">
            śaṅkhacakragadāhastāṃ pītavastrāṃ caturbhujām <br />
            sarvābharaṇasaṃyuktāṃ sarvakāmaphalapradām //
             <span class="ref">BrP_176.24</span></p>
         
         
         <p id="BrP_176.25">
            vihāya ratnasaṃghāṃś ca pratimāṃ śubhalakṣaṇām <br />
            puṣpakeṇa vimānena laṅkāṃ prāsthāpayad drutam //
             <span class="ref">BrP_176.25</span></p>
         
         
         <p id="BrP_176.26">
            purādhyakṣaḥ sthitaḥ śrīmān dharmātmā sa vibhīṣaṇaḥ <br />
            rāvaṇasyānujo mantrī nārāyaṇaparāyaṇaḥ //
             <span class="ref">BrP_176.26</span></p>
         
         
         <p id="BrP_176.27">
            dṛṣṭvā tāṃ pratimāṃ divyāṃ devendrabhavanacyutām <br />
            romāñcitatanur bhūtvā vismayaṃ samapadyata //
             <span class="ref">BrP_176.27</span></p>
         
         
         <p id="BrP_176.28">
            praṇamya śirasā devaṃ prahṛṣṭenāntarātmanā <br />
            adya me saphalaṃ janma adya me saphalaṃ tapaḥ //
             <span class="ref">BrP_176.28</span></p>
         
         
         <p id="BrP_176.29">
            ity uktvā sa tu dharmātmā praṇipatya muhur muhuḥ <br />
            jyeṣṭhaṃ bhrātaram āsādya kṛtāñjalir abhāṣata //
             <span class="ref">BrP_176.29</span></p>
         
         
         <p id="BrP_176.30">
            rājan pratimayā tvaṃ me prasādaṃ kartum arhasi <br />
            yām ārādhya jagannātha nistareyaṃ bhavārṇavam //
             <span class="ref">BrP_176.30</span></p>
         
         
         <p id="BrP_176.31">
            bhrātur vacanam ākarṇya rāvaṇas taṃ tadābravīt <br />
            gṛhāṇa pratimāṃ vīra tv anayā kiṃ karomy aham //
             <span class="ref">BrP_176.31</span></p>
         
         
         <p id="BrP_176.32">
            svayaṃbhuvaṃ samārādhya trailokyaṃ vijaye tv aham <br />
            nānāścaryamayaṃ devaṃ sarvabhūtabhavodbhavam //
             <span class="ref">BrP_176.32</span></p>
         
         
         <p id="BrP_176.33">
            vibhīṣaṇo mahābuddhis tadā tāṃ pratimāṃ śubhām <br />
            śatam aṣṭottaraṃ cābdaṃ samārādhya janārdanam //
             <span class="ref">BrP_176.33</span></p>
         
         
         <p id="BrP_176.34">
            ajarāmaraṇaṃ prāptam aṇimādiguṇair yutam <br />
            rājyaṃ laṅkādhipatyaṃ ca bhogān bhuṅkte yathepsitān //
             <span class="ref">BrP_176.34</span></p>
         
         munaya ūcuḥ
         
         
         <p id="BrP_176.35">
            aho no vismayo jātaḥ śrutvedaṃ paramāmṛtam <br />
            anantavāsudevasya saṃbhavaṃ bhuvi durlabham //
             <span class="ref">BrP_176.35</span></p>
         
         
         <p id="BrP_176.36">
            śrotum icchāmahe deva vistareṇa yathātatham <br />
            tasya devasya māhātmyaṃ vaktum arhasy aśeṣataḥ //
             <span class="ref">BrP_176.36</span></p>
         
         brahmovāca
         
         
         <p id="BrP_176.37">
            tadā sa rākṣasaḥ krūro devagandharvakiṃnarān <br />
            lokapālān samanujān munisiddhāṃś ca pāpakṛt //
             <span class="ref">BrP_176.37</span></p>
         
         
         <p id="BrP_176.38">
            vijitya samare sarvān ājahāra tadaṅganāḥ <br />
            saṃsthāpya nagarīṃ laṅkāṃ punaḥ sītārthamohitaḥ //
             <span class="ref">BrP_176.38</span></p>
         
         
         <p id="BrP_176.39">
            śaṅkito mṛgarūpeṇa sauvarṇena ca rāvaṇaḥ <br />
            tataḥ kruddhena rāmeṇa raṇe saumitriṇā saha //
             <span class="ref">BrP_176.39</span></p>
         
         
         <p id="BrP_176.40">
            rāvaṇasya vadhārthāya hatvā vāliṃ manojavam <br />
            abhiṣiktaś ca sugrīvo yuvarājo 'ṅgadas tathā //
             <span class="ref">BrP_176.40</span></p>
         
         
         <p id="BrP_176.41">
            hanumān nalanīlaś ca jāmbavān panasas tathā <br />
            gavayaś ca gavākṣaś ca pāṭhīnaḥ paramaujasaḥ //
             <span class="ref">BrP_176.41</span></p>
         
         
         <p id="BrP_176.42">
            etaiś cānyaiś ca bahubhir vānaraiḥ samahābalaiḥ <br />
            samāvṛto mahāghorai rāmo rājīvalocanaḥ //
             <span class="ref">BrP_176.42</span></p>
         
         
         <p id="BrP_176.43">
            girīṇāṃ sarvasaṃghātaiḥ setuṃ baddhvā mahodadhau <br />
            balena mahatā rāmaḥ samuttīrya mahodadhim //
             <span class="ref">BrP_176.43</span></p>
         
         
         <p id="BrP_176.44">
            saṃgrāmam atulaṃ cakre rakṣogaṇasamanvitaḥ <br />
            yamahastaṃ prahastaṃ ca nikumbhaṃ kumbham eva ca //
             <span class="ref">BrP_176.44</span></p>
         
         
         <p id="BrP_176.45">
            narāntakaṃ mahāvīryaṃ tathā caiva yamāntakam <br />
            mālāḍhyaṃ mālikāḍhyaṃ ca hatvā rāmas tu vīryavān //
             <span class="ref">BrP_176.45</span></p>
         
         
         <p id="BrP_176.46">
            punar indrajitaṃ hatvā kumbhakarṇaṃ sarāvaṇam <br />
            vaidehīṃ cāgnināśodhya dattvā rājyaṃ vibhīṣaṇe //
             <span class="ref">BrP_176.46</span></p>
         
         
         <p id="BrP_176.47">
            vāsudevaṃ samādāya yānaṃ puṣpakam āruhat <br />
            līlayā samanuprāpad ayodhyāṃ pūrvapālitām //
             <span class="ref">BrP_176.47</span></p>
         
         
         <p id="BrP_176.48">
            kaniṣṭhaṃ bharataṃ snehāc chatrughnaṃ bhaktavatsalaḥ <br />
            abhiṣicya tadā rāmaḥ sarvarājye 'dhirājavat //
             <span class="ref">BrP_176.48</span></p>
         
         
         <p id="BrP_176.49">
            purātanīṃ svamūrtiṃ ca samārādhya tato hariḥ <br />
            daśa varṣasahasrāṇi daśa varṣaśatāni ca //
             <span class="ref">BrP_176.49</span></p>
         
         
         <p id="BrP_176.50">
            bhuktvā sāgaraparyantāṃ medinīṃ sa tu rāghavaḥ <br />
            rājyam āsādya sugatiṃ vaiṣṇavaṃ padam āviśat //
             <span class="ref">BrP_176.50</span></p>
         
         
         <p id="BrP_176.51">
            tāṃ cāpi pratimāṃ rāmaḥ samudreśāya dattavān <br />
            dhanyo rakṣayitāsi tvaṃ toyaratnasamanvitaḥ //
             <span class="ref">BrP_176.51</span></p>
         
         
         <p id="BrP_176.52">
            dvāparaṃ yugam āsādya yadā devo jagatpatiḥ <br />
            dharaṇyāś cānurodhena bhāvaśaithilyakāraṇāt //
             <span class="ref">BrP_176.52</span></p>
         
         
         <p id="BrP_176.53">
            avatīrṇaḥ sa bhagavān vasudevakule prabhuḥ <br />
            kaṃsādīnāṃ vadhārthāya saṃkarṣaṇasahāyavān //
             <span class="ref">BrP_176.53</span></p>
         
         
         <p id="BrP_176.54">
            tadā tāṃ pratimāṃ viprāḥ sarvavāñchāphalapradām <br />
            sarvalokahitārthāya kasyacit kāraṇāntare //
             <span class="ref">BrP_176.54</span></p>
         
         
         <p id="BrP_176.55">
            tasmin kṣetravare puṇye durlabhe puruṣottame <br />
            ujjahāra svayaṃ toyāt samudraḥ saritāṃ patiḥ //
             <span class="ref">BrP_176.55</span></p>
         
         
         <p id="BrP_176.56">
            tadā prabhṛti tatraiva kṣetre muktiprade dvijāḥ <br />
            āste sa devo devānāṃ sarvakāmaphalapradaḥ //
             <span class="ref">BrP_176.56</span></p>
         
         
         <p id="BrP_176.57">
            ye saṃśrayanti cānantaṃ bhaktyā sarveśvaraṃ prabhum <br />
            vāṅmanaḥkarmabhir nityaṃ te yānti paramaṃ padam //
             <span class="ref">BrP_176.57</span></p>
         
         
         <p id="BrP_176.58">
            dṛṣṭvānantaṃ sakṛd bhaktyā saṃpūjya praṇipatya ca <br />
            rājasūyāśvamedhābhyāṃ phalaṃ daśaguṇaṃ labhet //
             <span class="ref">BrP_176.58</span></p>
         
         
         <p id="BrP_176.59">
            sarvakāmasamṛddhena kāmagena suvarcasā <br />
            vimānenārkavarṇena kiṅkiṇījālamālinā //
             <span class="ref">BrP_176.59</span></p>
         
         
         <p id="BrP_176.60">
            triḥsaptakulam uddhṛtya divyastrīgaṇasevitaḥ <br />
            upagīyamāno gandharvair naro viṣṇupuraṃ vrajet //
             <span class="ref">BrP_176.60</span></p>
         
         
         <p id="BrP_176.61">
            tatra bhuktvā varān bhogāñ jarāmaraṇavarjitaḥ <br />
            divyarūpadharaḥ śrīmān yāvad ābhūtasaṃplavam //
             <span class="ref">BrP_176.61</span></p>
         
         
         <p id="BrP_176.62">
            puṇyakṣayād ihāyātaś caturvedī dvijottamaḥ <br />
            vaiṣṇavaṃ yogam āsthāya tato mokṣam avāpnuyāt //
             <span class="ref">BrP_176.62</span></p>
         
         
         <p id="BrP_176.63">
            evaṃ mayā tv ananto 'sau kīrtito munisattamāḥ <br />
            kaḥ śaknoti guṇān vaktuṃ tasya varṣaśatair api //
             <span class="ref">BrP_176.63</span></p>
         
         brahmovāca
         
         
         <p id="BrP_177.1">
            evaṃ vo 'nantamāhātmyaṃ kṣetraṃ ca puruṣottamam <br />
            bhuktimuktipradaṃ nṝṇāṃ mayā proktaṃ sudurlabham //
             <span class="ref">BrP_177.1</span></p>
         
         
         <p id="BrP_177.2">
            yatrāste puṇḍarīkākṣaḥ śaṅkhacakragadādharaḥ <br />
            pītāmbaradharaḥ kṛṣṇaḥ kaṃsakeśiniṣūdanaḥ //
             <span class="ref">BrP_177.2</span></p>
         
         
         <p id="BrP_177.3">
            ye tatra kṛṣṇaṃ paśyanti surāsuranamaskṛtam <br />
            saṃkarṣaṇaṃ subhadrāṃ ca dhanyās te nātra saṃśayaḥ //
             <span class="ref">BrP_177.3</span></p>
         
         
         <p id="BrP_177.4">
            trailokyādhipatiṃ devaṃ sarvakāmaphalapradam <br />
            ye dhyāyanti sadā kṛṣṇaṃ muktās te nātra saṃśayaḥ //
             <span class="ref">BrP_177.4</span></p>
         
         
         <p id="BrP_177.5">
            kṛṣṇe ratāḥ kṛṣṇam anusmaranti <br />rātrau ca kṛṣṇaṃ punar utthitā ye<br />
            te bhinnadehāḥ praviśanti kṛṣṇaṃ <br />havir yathā mantrahutaṃ hutāśam
             <span class="ref">BrP_177.5</span></p>
         
         
         <p id="BrP_177.6">
            tasmāt sadā muniśreṣṭhāḥ kṛṣṇaḥ kamalalocanaḥ <br />
            tasmin kṣetre prayatnena draṣṭavyo mokṣakāṅkṣibhiḥ //
             <span class="ref">BrP_177.6</span></p>
         
         
         <p id="BrP_177.7">
            śayanotthāpane kṛṣṇaṃ ye paśyanti manīṣiṇaḥ <br />
            halāyudhaṃ subhadrāṃ ca hareḥ sthānaṃ vrajanti te //
             <span class="ref">BrP_177.7</span></p>
         
         
         <p id="BrP_177.8">
            sarvakāle 'pi ye bhaktyā paśyanti puruṣottamam <br />
            rauhiṇeyaṃ subhadrāṃ ca viṣṇulokaṃ vrajanti te //
             <span class="ref">BrP_177.8</span></p>
         
         
         <p id="BrP_177.9">
            āste yaś caturo māsān vārṣikān puruṣottame <br />
            pṛthivyās tīrthayātrāyāḥ phalaṃ prāpnoti cādhikam //
             <span class="ref">BrP_177.9</span></p>
         
         
         <p id="BrP_177.10">
            ye sarvakālaṃ tatraiva nivasanti manīṣiṇaḥ <br />
            jitendriyā jitakrodhā labhante tapasaḥ phalam //
             <span class="ref">BrP_177.10</span></p>
         
         
         <p id="BrP_177.11">
            tapas taptvānyatīrtheṣu varṣāṇām ayutaṃ naraḥ <br />
            yad āpnoti tad āpnoti māsena puruṣottame //
             <span class="ref">BrP_177.11</span></p>
         
         
         <p id="BrP_177.12">
            tapasā brahmacaryeṇa saṅgatyāgena yat phalam <br />
            tat phalaṃ satataṃ tatra prāpnuvanti manīṣiṇaḥ //
             <span class="ref">BrP_177.12</span></p>
         
         
         <p id="BrP_177.13">
            sarvatīrtheṣu yat puṇyaṃ snānadānena kīrtitam <br />
            tat phalaṃ satataṃ tatra prāpnuvanti manīṣiṇaḥ //
             <span class="ref">BrP_177.13</span></p>
         
         
         <p id="BrP_177.14">
            samyak tīrthena yat proktaṃ vratena niyamena ca <br />
            tat phalaṃ labhate tatra pratyahaṃ prayataḥ śuciḥ //
             <span class="ref">BrP_177.14</span></p>
         
         
         <p id="BrP_177.15">
            yas tu nānāvidhair yajñair yat phalaṃ labhate naraḥ <br />
            tat phalaṃ labhate tatra pratyahaṃ saṃyatendriyaḥ //
             <span class="ref">BrP_177.15</span></p>
         
         
         <p id="BrP_177.16">
            dehaṃ tyajanti puruṣās tatra ye puruṣottame <br />
            kalpavṛkṣaṃ samāsādya muktās te nātra saṃśayaḥ //
             <span class="ref">BrP_177.16</span></p>
         
         
         <p id="BrP_177.17">
            vaṭasāgarayor madhye ye tyajanti kalevaram <br />
            te durlabhaṃ paraṃ mokṣaṃ prāpnuvanti na saṃśayaḥ //
             <span class="ref">BrP_177.17</span></p>
         
         
         <p id="BrP_177.18">
            anicchann api yas tatra prāṇāṃs tyajati mānavaḥ <br />
            so 'pi duḥkhavinirmukto muktiṃ prāpnoti durlabhām //
             <span class="ref">BrP_177.18</span></p>
         
         
         <p id="BrP_177.19">
            kṛmikīṭapataṃgādyās tiryagyonigatāś ca ye <br />
            tatra dehaṃ parityajya te yānti paramāṃ gatim //
             <span class="ref">BrP_177.19</span></p>
         
         
         <p id="BrP_177.20">
            bhrāntiṃ lokasya paśyadhvam anyatīrthaṃ prati dvijāḥ <br />
            puruṣākhyena yat prāptam anyatīrthaphalādikam //
             <span class="ref">BrP_177.20</span></p>
         
         
         <p id="BrP_177.21">
            sakṛt paśyati yo martyaḥ śraddhayā puruṣottamam <br />
            puruṣāṇāṃ sahasreṣu sa bhaved uttamaḥ pumān //
             <span class="ref">BrP_177.21</span></p>
         
         
         <p id="BrP_177.22">
            prakṛteḥ sa paro yasmāt puruṣād api cottamaḥ <br />
            tasmād vede purāṇe ca loke 'smin puruṣottamaḥ //
             <span class="ref">BrP_177.22</span></p>
         
         
         <p id="BrP_177.23">
            yo 'sau purāṇe vedānte paramātmety udāhṛtaḥ <br />
            āste viśvopakārāya tenāsau puruṣottamaḥ //
             <span class="ref">BrP_177.23</span></p>
         
         
         <p id="BrP_177.24">
            pāthe śmaśāne gṛhamaṇḍape vā <br />rathyāpradeśeṣv api yatra kutra<br />
            icchann anicchann api tatra dehaṃ <br />saṃtyajya mokṣaṃ labhate manuṣyaḥ
             <span class="ref">BrP_177.24</span></p>
         
         
         <p id="BrP_177.25">
            tasmāt sarvaprayatnena tasmin kṣetre dvijottamāḥ <br />
            dehatyāgo naraiḥ kāryaḥ samyaṅ mokṣābhikāṅkṣibhiḥ //
             <span class="ref">BrP_177.25</span></p>
         
         
         <p id="BrP_177.26">
            puruṣākhyasya māhātmyaṃ na bhūtaṃ na bhaviṣyati <br />
            tyaktvā yatra naro dehaṃ muktiṃ prāpnoti durlabhām //
             <span class="ref">BrP_177.26</span></p>
         
         
         <p id="BrP_177.27">
            guṇānām ekadeśo 'yaṃ mayā kṣetrasya kīrtitaḥ <br />
            kaḥ samastān guṇān vaktuṃ śakto varṣaśatair api //
             <span class="ref">BrP_177.27</span></p>
         
         
         <p id="BrP_177.28">
            yadi yūyaṃ muniśreṣṭhā mokṣam icchatha śāśvatam <br />
            tasmin kṣetravare puṇye nivasadhvam atandritāḥ //
             <span class="ref">BrP_177.28</span></p>
         
         vyāsa uvāca
         
         
         <p id="BrP_177.29">
            te tasya vacanaṃ śrutvā brahmaṇo 'vyaktajanmanaḥ <br />
            nivāsaṃ cakrire tatra avāpuḥ paramaṃ padam //
             <span class="ref">BrP_177.29</span></p>
         
         
         <p id="BrP_177.30">
            tasmād yūyaṃ prayatnena nivasadhvaṃ dvijottamāḥ <br />
            puruṣākhye vare kṣetre yadi muktim abhīpsatha //
             <span class="ref">BrP_177.30</span></p>
         
         vyāsa uvāca
         
         
         <p id="BrP_178.1">
            tasmin kṣetre muniśreṣṭhāḥ sarvasattvasukhāvahe <br />
            dharmārthakāmamokṣāṇāṃ phalade puruṣottame //
             <span class="ref">BrP_178.1</span></p>
         
         
         <p id="BrP_178.2">
            kaṇḍur nāma mahātejā ṛṣiḥ paramadhārmikaḥ <br />
            satyavādī śucir dāntaḥ sarvabhūtahite rataḥ //
             <span class="ref">BrP_178.2</span></p>
         
         
         <p id="BrP_178.3">
            jitendriyo jitakrodho vedavedāṅgapāragaḥ <br />
            avāpa paramāṃ siddhim ārādhya puruṣottamam //
             <span class="ref">BrP_178.3</span></p>
         
         
         <p id="BrP_178.4">
            anye 'pi tatra saṃsiddhā munayaḥ saṃśitavratāḥ <br />
            sarvabhūtahitā dāntā jitakrodhā vimatsarāḥ //
             <span class="ref">BrP_178.4</span></p>
         
         munaya ūcuḥ
         
         
         <p id="BrP_178.5">
            ko 'sau kaṇḍuḥ kathaṃ tatra jagāma paramāṃ gatim <br />
            śrotum icchāmahe tasya caritaṃ brūhi sattama //
             <span class="ref">BrP_178.5</span></p>
         
         vyāsa uvāca
         
         
         <p id="BrP_178.6">
            śṛṇudhvaṃ muniśārdūlāḥ kathāṃ tasya manoharām <br />
            pravakṣyāmi samāsena munes tasya viceṣṭitam //
             <span class="ref">BrP_178.6</span></p>
         
         
         <p id="BrP_178.7">
            pavitre gomatītīre vijane sumanohare <br />
            kandamūlaphalaiḥ pūrṇe samitpuṣpakuśānvitaiḥ //
             <span class="ref">BrP_178.7</span></p>
         
         
         <p id="BrP_178.8">
            nānādrumalatākīrṇe nānāpuṣpopaśobhite <br />
            nānāpakṣirute ramye nānāmṛgagaṇānvite //
             <span class="ref">BrP_178.8</span></p>
         
         
         <p id="BrP_178.9">
            tatrāśramapadaṃ kaṇḍor babhūva munisattamāḥ <br />
            sarvartuphalapuṣpāḍhyaṃ kadalīkhaṇḍamaṇḍitam //
             <span class="ref">BrP_178.9</span></p>
         
         
         <p id="BrP_178.10">
            tapas tepe munis tatra sumahat paramādbhutam <br />
            vratopavāsair niyamaiḥ snānamaunasusaṃyamaiḥ //
             <span class="ref">BrP_178.10</span></p>
         
         
         <p id="BrP_178.11">
            grīṣme pañcatapā bhūtvā varṣāsu sthaṇḍileśayaḥ <br />
            ārdravāsās tu hemante sa tepe sumahat tapaḥ //
             <span class="ref">BrP_178.11</span></p>
         
         
         <p id="BrP_178.12">
            dṛṣṭvā tu tapaso vīryaṃ munes tasya suvismitāḥ <br />
            babhūvur devagandharvāḥ siddhavidyādharās tathā //
             <span class="ref">BrP_178.12</span></p>
         
         
         <p id="BrP_178.13">
            bhūmiṃ tathāntarikṣaṃ ca divaṃ ca munisattamāḥ <br />
            kaṇḍuḥ saṃtāpayām āsa trailokyaṃ tapaso balāt //
             <span class="ref">BrP_178.13</span></p>
         
         
         <p id="BrP_178.14">
            aho 'sya paramaṃ dhairyam aho 'sya paramaṃ tapaḥ <br />
            ity abruvaṃs tadā dṛṣṭvā devās taṃ tapasi sthitam //
             <span class="ref">BrP_178.14</span></p>
         
         
         <p id="BrP_178.15">
            mantrayām āsur avyagrāḥ śakreṇa sahitās tadā <br />
            bhayāt tasya samudvignās tapovighnam abhīpsavaḥ //
             <span class="ref">BrP_178.15</span></p>
         
         
         <p id="BrP_178.16">
            jñātvā teṣām abhiprāyaṃ śakras tribhuvaneśvaraḥ <br />
            pramlocākhyāṃ varārohāṃ rūpayauvanagarvitām //
             <span class="ref">BrP_178.16</span></p>
         
         
         <p id="BrP_178.17">
            sumadhyāṃ cārujaṅghāṃ tāṃ pīnaśroṇipayodharām <br />
            sarvalakṣaṇasaṃpannāṃ provāca phalasūdanaḥ //
             <span class="ref">BrP_178.17</span></p>
         
         śakra uvāca
         
         
         <p id="BrP_178.18">
            pramloce gaccha śīghraṃ tvaṃ yadāsau tapyate muniḥ <br />
            vighnārthaṃ tasya tapasaḥ kṣobhayasvāṃśu suprabhe //
             <span class="ref">BrP_178.18</span></p>
         
         pramlocovāca
         
         
         <p id="BrP_178.19">
            tava vākyaṃ suraśreṣṭha karomi satataṃ prabho <br />
            kiṃtu śaṅkā mamaivātra jīvitasya ca saṃśayaḥ //
             <span class="ref">BrP_178.19</span></p>
         
         
         <p id="BrP_178.20">
            bibhemi taṃ munivaraṃ brahmacaryavrate sthitam <br />
            atyugraṃ dīptatapasaṃ jvalanārkasamaprabham //
             <span class="ref">BrP_178.20</span></p>
         
         
         <p id="BrP_178.21">
            jñātvā māṃ sa muniḥ krodhād vighnārthaṃ samupāgatām <br />
            kaṇḍuḥ paramatejasvī śāpaṃ dāsyati duḥsaham //
             <span class="ref">BrP_178.21</span></p>
         
         
         <p id="BrP_178.22">
            urvaśī menakā rambhā ghṛtācī puñjikasthalā <br />
            viśvācī sahajanyā ca pūrvacittis tilottamā //
             <span class="ref">BrP_178.22</span></p>
         
         
         <p id="BrP_178.23">
            alambuṣā miśrakeśī śaśilekhā ca vāmanā <br />
            anyāś cāpsarasaḥ santi rūpayauvanagarvitāḥ //
             <span class="ref">BrP_178.23</span></p>
         
         
         <p id="BrP_178.24">
            sumadhyāś cāruvadanāḥ pīnonnatapayodharāḥ <br />
            kāmapradhānakuśalās tās tatra saṃniyojaya //
             <span class="ref">BrP_178.24</span></p>
         
         brahmovāca
         
         
         <p id="BrP_178.25">
            tasyās tad vacanaṃ śrutvā punaḥ prāha śacīpatiḥ <br />
            tiṣṭhantu nāma cānyās tās tvaṃ cātra kuśalā śubhe //
             <span class="ref">BrP_178.25</span></p>
         
         
         <p id="BrP_178.26">
            kāmaṃ vasantaṃ vāyuṃ ca sahāyārthe dadāmi te <br />
            taiḥ sārdhaṃ gaccha suśroṇi yatrāste sa mahāmuniḥ //
             <span class="ref">BrP_178.26</span></p>
         
         
         <p id="BrP_178.27">
            śakrasya vacanaṃ śrutvā tadā sā cārulocanā <br />
            jagāmākāśamārgeṇa taiḥ sārdhaṃ cāśramaṃ muneḥ //
             <span class="ref">BrP_178.27</span></p>
         
         
         <p id="BrP_178.28">
            gatvā sā tatra ruciraṃ dadarśa vanam uttamam <br />
            muniṃ ca dīptatapasam āśramastham akalmaṣam //
             <span class="ref">BrP_178.28</span></p>
         
         
         <p id="BrP_178.29">
            apaśyat sā vanaṃ ramyaṃ taiḥ sārdhaṃ nandanopamam <br />
            sarvartuvarapuṣpāḍhyaṃ śākhāmṛgagaṇākulam //
             <span class="ref">BrP_178.29</span></p>
         
         
         <p id="BrP_178.30">
            puṇyaṃ padmabalopetaṃ sapallavamahābalam <br />
            śrotraramyān sumadhurāñ śabdān khagamukheritān //
             <span class="ref">BrP_178.30</span></p>
         
         
         <p id="BrP_178.31">
            sarvartuphalabhārāḍhyān sarvartukusumojjvalān <br />
            apaśyat pādapāṃś caiva vihaṃgair anunāditān //
             <span class="ref">BrP_178.31</span></p>
         
         
         <p id="BrP_178.32">
            āmrān āmrātakān bhavyān nārikerān satindukān <br />
            atha bilvāṃs tathā jīvān dāḍimān bījapūrakān //
             <span class="ref">BrP_178.32</span></p>
         
         
         <p id="BrP_178.33">
            panasāṃl lakucān nīpāñ śirīṣān sumanoharān <br />
            pārāvatāṃs tathā kolān arimedāmlavetasān //
             <span class="ref">BrP_178.33</span></p>
         
         
         <p id="BrP_178.34">
            bhallātakān āmalakāñ śataparṇāṃś ca kiṃśukān <br />
            iṅgudān karavīrāṃś ca harītakīvibhītakān //
             <span class="ref">BrP_178.34</span></p>
         
         
         <p id="BrP_178.35">
            etān anyāṃś ca sā vṛkṣān dadarśa pṛthulocanā <br />
            tathaivāśokapuṃnāgaketakībakulān atha //
             <span class="ref">BrP_178.35</span></p>
         
         
         <p id="BrP_178.36">
            pārijātān kovidārān mandārendīvarāṃs tathā <br />
            pāṭalāḥ puṣpitā ramyā devadārudrumāṃs tathā //
             <span class="ref">BrP_178.36</span></p>
         
         
         <p id="BrP_178.37">
            śālāṃs tālāṃs tamālāṃś ca niculāṃl lomakāṃs tathā <br />
            anyāṃś ca pādapaśreṣṭhān apaśyat phalapuṣpitān //
             <span class="ref">BrP_178.37</span></p>
         
         
         <p id="BrP_178.38">
            cakoraiḥ śatapattraiś ca bhṛṅgarājais tathā śukaiḥ <br />
            kokilaiḥ kalaviṅkaiś ca hārītair jīvajīvakaiḥ //
             <span class="ref">BrP_178.38</span></p>
         
         
         <p id="BrP_178.39">
            priyaputraiś cātakaiś ca tathānyair vividhaiḥ khagaiḥ <br />
            śrotraramyaṃ sumadhuraṃ kūjadbhiś cāpy adhiṣṭhitam //
             <span class="ref">BrP_178.39</span></p>
         
         
         <p id="BrP_178.40">
            sarāṃsi ca manojñāni prasannasalilāni ca <br />
            kumudaiḥ puṇḍarīkaiś ca tathā nīlotpalaiḥ śubhaiḥ //
             <span class="ref">BrP_178.40</span></p>
         
         
         <p id="BrP_178.41">
            kahlāraiḥ kamalaiś caiva ācitāni samantataḥ <br />
            kādambaiś cakravākaiś ca tathaiva jalakukkuṭaiḥ //
             <span class="ref">BrP_178.41</span></p>
         
         
         <p id="BrP_178.42">
            kāraṇḍavair bakair haṃsaiḥ kūrmair madgubhir eva ca <br />
            etaiś cānyaiś ca kīrṇāni samantāj jalacāribhiḥ //
             <span class="ref">BrP_178.42</span></p>
         
         
         <p id="BrP_178.43">
            krameṇaiva tathā sā tu vanaṃ babhrāma taiḥ saha <br />
            evaṃ dṛṣṭvā vanaṃ ramyaṃ taiḥ sārdhaṃ paramādbhutam //
             <span class="ref">BrP_178.43</span></p>
         
         
         <p id="BrP_178.44">
            vismayotphullanayanā sā babhūva varāṅganā <br />
            provāca vāyuṃ kāmaṃ ca vasantaṃ ca dvijottamāḥ //
             <span class="ref">BrP_178.44</span></p>
         
         pramlocovāca
         
         
         <p id="BrP_178.45">
            kurudhvaṃ mama sāhāyyaṃ yūyaṃ sarve pṛthak pṛthak //
             <span class="ref">BrP_178.45</span></p>
         
         brahmovāca
         
         
         <p id="BrP_178.46">
            evam uktvā tadā sā tu tathety uktā surair dvijāḥ <br />
            pratyuvācādya yāsyāmi yatrāsau saṃsthito muniḥ //
             <span class="ref">BrP_178.46</span></p>
         
         
         <p id="BrP_178.47">
            adya taṃ dehayantāraṃ prayuktendriyavājinam <br />
            smaraśastragaladraśmiṃ kariṣyāmi kusārathim //
             <span class="ref">BrP_178.47</span></p>
         
         
         <p id="BrP_178.48">
            brahmā janārdano vāpi yadi vā nīlalohitaḥ <br />
            tathāpy adya kariṣyāmi kāmabāṇakṣatāntaram //
             <span class="ref">BrP_178.48</span></p>
         
         
         <p id="BrP_178.49">
            ity uktvā prayayau sātha yatrāsau tiṣṭhate muniḥ <br />
            munes tapaḥprabhāveṇa praśāntaśvāpadāśramam //
             <span class="ref">BrP_178.49</span></p>
         
         
         <p id="BrP_178.50">
            sā puṃskokilamādhurye nadītīre vyavasthitā <br />
            stokamātraṃ sthitā tasmād agāyata varāpsarāḥ //
             <span class="ref">BrP_178.50</span></p>
         
         
         <p id="BrP_178.51">
            tato vasantaḥ sahasā balaṃ samakarot tadā <br />
            kokilārāvamadhuram akālikamanoharam //
             <span class="ref">BrP_178.51</span></p>
         
         
         <p id="BrP_178.52">
            vavau gandhavahaś caiva malayādriniketanaḥ <br />
            puṣpān uccāvacān medhyān pātayaṃś ca śanaiḥ śanaiḥ //
             <span class="ref">BrP_178.52</span></p>
         
         
         <p id="BrP_178.53">
            puṣpabāṇadharaś caiva gatvā tasya samīpataḥ <br />
            muneś ca kṣobhayām āsa kāmas tasyāpi mānasam //
             <span class="ref">BrP_178.53</span></p>
         
         
         <p id="BrP_178.54">
            tato gītadhvaniṃ śrutvā munir vismitamānasaḥ <br />
            jagāma yatra sā subhrūḥ kāmabāṇaprapīḍitaḥ //
             <span class="ref">BrP_178.54</span></p>
         
         
         <p id="BrP_178.55">
            dṛṣṭvā tām āha saṃdṛṣṭo vismayotphullalocanaḥ <br />
            bhraṣṭottarīyo vikalaḥ pulakāñcitavigrahaḥ //
             <span class="ref">BrP_178.55</span></p>
         
         ṛṣir uvāca
         
         
         <p id="BrP_178.56">
            kāsi kasyāsi suśroṇi subhage cāruhāsini <br />
            mano harasi me subhru brūhi satyaṃ sumadhyame //
             <span class="ref">BrP_178.56</span></p>
         
         pramlocovāca
         
         
         <p id="BrP_178.57">
            tava karmakarā cāhaṃ puṣpārtham aham āgatā <br />
            ādeśaṃ dehi me kṣipraṃ kiṃ karomi tavājñayā //
             <span class="ref">BrP_178.57</span></p>
         
         vyāsa uvāca
         
         
         <p id="BrP_178.58">
            śrutvaivaṃ vacanaṃ tasyās tyaktvā dhairyaṃ vimohitaḥ <br />
            ādāya haste tāṃ bālāṃ praviveśa svam āśramam //
             <span class="ref">BrP_178.58</span></p>
         
         
         <p id="BrP_178.59">
            tataḥ kāmaś ca vāyuś ca vasantaś ca dvijottamāḥ <br />
            jagmur yathāgataṃ sarve kṛtakṛtyās triviṣṭapam //
             <span class="ref">BrP_178.59</span></p>
         
         
         <p id="BrP_178.60">
            śaśaṃsuś ca hariṃ gatvā tasyās tasya ca ceṣṭitam <br />
            śrutvā śakras tadā devāḥ prītāḥ sumanaso 'bhavan //
             <span class="ref">BrP_178.60</span></p>
         
         
         <p id="BrP_178.61">
            sa ca kaṇḍus tayā sārdhaṃ praviśann eva cāśramam <br />
            ātmanaḥ paramaṃ rūpaṃ cakāra madanākṛti //
             <span class="ref">BrP_178.61</span></p>
         
         
         <p id="BrP_178.62">
            rūpayauvanasaṃpannam atīva sumanoharam <br />
            divyālaṃkārasaṃyuktaṃ ṣoḍaśavatsarākṛti //
             <span class="ref">BrP_178.62</span></p>
         
         
         <p id="BrP_178.63">
            divyavastradharaṃ kāntaṃ divyasraggandhabhūṣitam <br />
            sarvopabhogasaṃpannaṃ sahasā tapaso balāt //
             <span class="ref">BrP_178.63</span></p>
         
         
         <p id="BrP_178.64">
            dṛṣṭvā sā tasya tad vīryaṃ paraṃ vismayam āgatā <br />
            aho 'sya tapaso vīryam ity uktvā muditābhavat //
             <span class="ref">BrP_178.64</span></p>
         
         
         <p id="BrP_178.65">
            snānaṃ saṃdhyāṃ japaṃ homaṃ svādhyāyaṃ devatārcanam <br />
            vratopavāsaniyamaṃ dhyānaṃ ca munisattamāḥ //
             <span class="ref">BrP_178.65</span></p>
         
         
         <p id="BrP_178.66">
            tyaktvā sa reme muditas tayā sārdham aharniśam <br />
            manmathāviṣṭahṛdayo na bubodha tapaḥkṣayam //
             <span class="ref">BrP_178.66</span></p>
         
         
         <p id="BrP_178.67">
            saṃdhyārātridivāpakṣamāsartvayanahāyanam <br />
            na bubodha gataṃ kālaṃ viṣayāsaktamānasaḥ //
             <span class="ref">BrP_178.67</span></p>
         
         
         <p id="BrP_178.68">
            sā ca taṃ kāmajair bhāvair vidagdhā rahasi dvijāḥ <br />
            varayām āsa suśroṇiḥ pralāpakuśalā tadā //
             <span class="ref">BrP_178.68</span></p>
         
         
         <p id="BrP_178.69">
            evaṃ kaṇḍus tayā sārdhaṃ varṣāṇām adhikaṃ śatam <br />
            atiṣṭhan mandaradroṇyāṃ grāmyadharmarato muniḥ //
             <span class="ref">BrP_178.69</span></p>
         
         
         <p id="BrP_178.70">
            sā taṃ prāha mahābhāgaṃ gantum icchāmy ahaṃ divam <br />
            prasādasumukho brahmann anujñātuṃ tvam arhasi //
             <span class="ref">BrP_178.70</span></p>
         
         
         <p id="BrP_178.71">
            tayaivam uktaḥ sa munis tasyām āsaktamānasaḥ <br />
            dināni katicid bhadre sthīyatām ity abhāṣata //
             <span class="ref">BrP_178.71</span></p>
         
         
         <p id="BrP_178.72">
            evam uktā tatas tena sāgraṃ varṣaśataṃ punaḥ <br />
            bubhuje viṣayāṃs tanvī tena sārdhaṃ mahātmanā //
             <span class="ref">BrP_178.72</span></p>
         
         
         <p id="BrP_178.73">
            anujñāṃ dehi bhagavan vrajāmi tridaśālayam <br />
            uktas tayeti sa punaḥ sthīyatām ity abhāṣata //
             <span class="ref">BrP_178.73</span></p>
         
         
         <p id="BrP_178.74">
            punar gate varṣaśate sādhike sā śubhānanā <br />
            yāmy ahaṃ tridivaṃ brahman praṇayasmitaśobhanam //
             <span class="ref">BrP_178.74</span></p>
         
         
         <p id="BrP_178.75">
            uktas tayaivaṃ sa muniḥ punar āhāyatekṣaṇām <br />
            ihāsyatāṃ mayā subhru ciraṃ kālaṃ gamiṣyasi //
             <span class="ref">BrP_178.75</span></p>
         
         
         <p id="BrP_178.76">
            tacchāpabhītā suśroṇī saha tenarṣiṇā punaḥ <br />
            śatadvayaṃ kiṃcid ūnaṃ varṣāṇāṃ samatiṣṭhata //
             <span class="ref">BrP_178.76</span></p>
         
         
         <p id="BrP_178.77">
            gamanāya mahābhāgo devarājaniveśanam <br />
            proktaḥ proktas tayā tanvyā sthīyatām ity abhāṣata //
             <span class="ref">BrP_178.77</span></p>
         
         
         <p id="BrP_178.78">
            tasya śāpabhayād bhīrur dākṣiṇyena ca dakṣiṇā <br />
            proktā praṇayabhaṅgārtivedinī na jahau munim //
             <span class="ref">BrP_178.78</span></p>
         
         
         <p id="BrP_178.79">
            tayā ca ramatas tasya paramarṣer aharniśam <br />
            navaṃ navam abhūt prema manmathāsaktacetasaḥ //
             <span class="ref">BrP_178.79</span></p>
         
         
         <p id="BrP_178.80">
            ekadā tu tvarāyukto niścakrāmoṭajān muniḥ <br />
            niṣkrāmantaṃ ca kutreti gamyate prāha sā śubhā //
             <span class="ref">BrP_178.80</span></p>
         
         
         <p id="BrP_178.81">
            ity uktaḥ sa tayā prāha parivṛttam ahaḥ śubhe <br />
            saṃdhyopāstiṃ kariṣyāmi kriyālopo 'nyathā bhavet //
             <span class="ref">BrP_178.81</span></p>
         
         
         <p id="BrP_178.82">
            tataḥ prahasya muditā sā taṃ prāha mahāmunim <br />
            kim adya sarvadharmajña parivṛttam ahas tava <br />
            gatam etan na kurute vismayaṃ kasya kathyate //
             <span class="ref">BrP_178.82</span></p>
         
         munir uvāca
         
         
         <p id="BrP_178.83">
            prātas tvam āgatā bhadre nadītīram idaṃ śubham <br />
            mayā dṛṣṭāsi suśroṇi praviṣṭā ca mamāśramam //
             <span class="ref">BrP_178.83</span></p>
         
         
         <p id="BrP_178.84">
            iyaṃ ca vartate saṃdhyā pariṇāmam aho gatam <br />
            avahāsaḥ kimartho 'yaṃ sadbhāvaḥ kathyatāṃ mama //
             <span class="ref">BrP_178.84</span></p>
         
         pramlocovāca
         
         
         <p id="BrP_178.85">
            pratyūṣasy āgatā brahman satyam etan na me mṛṣā <br />
            kiṃtv adya tasya kālasya gatāny abdaśatāni te //
             <span class="ref">BrP_178.85</span></p>
         
         
         <p id="BrP_178.86">
            tataḥ sasādhvaso vipras tāṃ papracchāyatekṣaṇām <br />
            kathyatāṃ bhīru kaḥ kālas tvayā me ramataḥ sadā //
             <span class="ref">BrP_178.86</span></p>
         
         pramlocovāca
         
         
         <p id="BrP_178.87">
            saptottarāṇy atītāni navavarṣaśatāni ca <br />
            māsāś ca ṣaṭ tathaivānyat samatītaṃ dinatrayam //
             <span class="ref">BrP_178.87</span></p>
         
         ṛṣir uvāca
         
         
         <p id="BrP_178.88">
            satyaṃ bhīru vadasy etat parihāso 'thavā śubhe <br />
            dinam ekam ahaṃ manye tvayā sārdham ihoṣitam //
             <span class="ref">BrP_178.88</span></p>
         
         pramlocovāca
         
         
         <p id="BrP_178.89">
            vadiṣyāmy anṛtaṃ brahman katham atra tavāntike <br />
            viśeṣād adya bhavatā pṛṣṭā mārgānugāminā //
             <span class="ref">BrP_178.89</span></p>
         
         vyāsa uvāca
         
         
         <p id="BrP_178.90">
            niśamya tad vacas tasyāḥ sa munir dvijasattamāḥ <br />
            dhig dhiṅ mām ity anācāraṃ vinindyātmānam ātmanā //
             <span class="ref">BrP_178.90</span></p>
         
         munir uvāca
         
         
         <p id="BrP_178.91">
            tapāṃsi mama naṣṭāni hataṃ brahmavidāṃ dhanam <br />
            hṛto vivekaḥ kenāpi yoṣin mohāya nirmitā //
             <span class="ref">BrP_178.91</span></p>
         
         
         <p id="BrP_178.92">
            ūrmiṣaṭkātigaṃ brahma jñeyam ātmajayena me <br />
            gatir eṣā kṛtā yena dhik taṃ kāmamahāgraham //
             <span class="ref">BrP_178.92</span></p>
         
         
         <p id="BrP_178.93">
            vratāni sarvavedāś ca kāraṇāny akhilāni ca <br />
            narakagrāmamārgeṇa kāmenādya hatāni me //
             <span class="ref">BrP_178.93</span></p>
         
         vinindyetthaṃ sa dharmajñaḥ svayam ātmānam ātmanā BrP_178.94a
         tām apsarasam āsīnām idaṃ vacanam abravīt BrP_178.94b
         ṛṣir uvāca
         
         gaccha pāpe yathākāmaṃ yat kāryaṃ tat tvayā kṛtam BrP_178.94c
         devarājasya yat kṣobhaṃ kurvantyā bhāvaceṣṭitaiḥ BrP_178.94d
         
         <p id="BrP_178.95">
            na tvāṃ karomy ahaṃ bhasma krodhatīvreṇa vahninā <br />
            satāṃ sāptapadaṃ maitryam uṣito 'haṃ tvayā saha //
             <span class="ref">BrP_178.95</span></p>
         
         
         <p id="BrP_178.96">
            athavā tava doṣaḥ kaḥ kiṃ vā kuryām ahaṃ tava <br />
            mamaiva doṣo nitarāṃ yenāham ajitendriyaḥ //
             <span class="ref">BrP_178.96</span></p>
         
         
         <p id="BrP_178.97">
            yathā śakrapriyārthinyā kṛto mattapaso vyayaḥ <br />
            tvayā dṛṣṭimahāmohamanunāhaṃ jugupsitaḥ //
             <span class="ref">BrP_178.97</span></p>
         
         vyāsa uvāca
         
         
         <p id="BrP_178.98">
            yāvad itthaṃ sa viprarṣis tāṃ bravīti sumadhyamām <br />
            tāvat skhalatsvedajalā sā babhūvātivepathuḥ //
             <span class="ref">BrP_178.98</span></p>
         
         
         <p id="BrP_178.99">
            pravepamānāṃ sa ca tāṃ svinnagātralatāṃ satīm <br />
            gaccha gaccheti sakrodham uvāca munisattamaḥ //
             <span class="ref">BrP_178.99</span></p>
         
         
         <p id="BrP_178.100">
            sā tu nirbhartsitā tena viniṣkramya tadāśramāt <br />
            ākāśagāminī svedaṃ mamārja tarupallavaiḥ //
             <span class="ref">BrP_178.100</span></p>
         
         
         <p id="BrP_178.101">
            vṛkṣād vṛkṣaṃ yayau bālā udagrāruṇapallavaiḥ <br />
            nirmamārja ca gātrāṇi galatsvedajalāni vai //
             <span class="ref">BrP_178.101</span></p>
         
         
         <p id="BrP_178.102">
            ṛṣiṇā yas tadā garbhas tasyā dehe samāhitaḥ <br />
            nirjagāma saromāñcasvedarūpī tadaṅgataḥ //
             <span class="ref">BrP_178.102</span></p>
         
         
         <p id="BrP_178.103">
            taṃ vṛkṣā jagṛhur garbham ekaṃ cakre ca mārutaḥ <br />
            somenāpyāyito gobhiḥ sa tadā vavṛddhe śanaiḥ //
             <span class="ref">BrP_178.103</span></p>
         
         
         <p id="BrP_178.104">
            māriṣā nāma kanyābhūd vṛkṣāṇāṃ cārulocanā <br />
            prācetasānāṃ sā bhāryā dakṣasya jananī dvijāḥ //
             <span class="ref">BrP_178.104</span></p>
         
         
         <p id="BrP_178.105">
            sa cāpi bhagavān kaṇḍuḥ kṣīṇe tapasi sattamaḥ <br />
            puruṣottamākhyaṃ bho viprā viṣṇor āyatanaṃ yayau //
             <span class="ref">BrP_178.105</span></p>
         
         
         <p id="BrP_178.106">
            dadarśa paramaṃ kṣetraṃ muktidaṃ bhuvi durlabham <br />
            dakṣiṇasyodadhes tīre sarvakāmaphalapradam //
             <span class="ref">BrP_178.106</span></p>
         
         
         <p id="BrP_178.107">
            suramyaṃ vālukākīrṇaṃ ketakīvanaśobhitam <br />
            nānādrumalatākīrṇaṃ nānāpakṣirutaṃ śivam //
             <span class="ref">BrP_178.107</span></p>
         
         
         <p id="BrP_178.108">
            sarvatra sukhasaṃcāraṃ sarvartukusumānvitam <br />
            sarvasaukhyapradaṃ nṝṇāṃ dhanyaṃ sarvaguṇākaram //
             <span class="ref">BrP_178.108</span></p>
         
         
         <p id="BrP_178.109">
            bhṛgvādyaiḥ sevitaṃ pūrvaṃ munisiddhavarais tathā <br />
            gandharvaiḥ kiṃnarair yakṣais tathānyair mokṣakāṅkṣibhiḥ //
             <span class="ref">BrP_178.109</span></p>
         
         
         <p id="BrP_178.110">
            dadarśa ca hariṃ tatra devaiḥ sarvair alaṃkṛtam <br />
            brāhmaṇādyais tathā varṇair āśramasthair niṣevitam //
             <span class="ref">BrP_178.110</span></p>
         
         
         <p id="BrP_178.111">
            dṛṣṭvaiva sa tadā kṣetraṃ devaṃ ca puruṣottamam <br />
            kṛtakṛtyam ivātmānaṃ mene sa munisattamaḥ //
             <span class="ref">BrP_178.111</span></p>
         
         
         <p id="BrP_178.112">
            tatraikāgramanā bhūtvā cakārārādhanaṃ hareḥ <br />
            brahmapāramayaṃ kurvañ japam ekāgramānasaḥ <br />
            ūrdhvabāhur mahāyogī sthitvāsau munisattamaḥ //
             <span class="ref">BrP_178.112</span></p>
         
         munaya ūcuḥ
         
         
         <p id="BrP_178.113">
            brahmapāraṃ mune śrotum icchāmaḥ paramaṃ śubham <br />
            japatā kaṇḍunā devo yenārādhyata keśavaḥ //
             <span class="ref">BrP_178.113</span></p>
         
         vyāsa uvāca
         
         
         <p id="BrP_178.114">
            pāraṃ paraṃ viṣṇur apārapāraḥ <br />paraḥ parebhyaḥ paramātmarūpaḥ<br />
            sa brahmapāraḥ parapārabhūtaḥ <br />paraḥ parāṇām api pārapāraḥ
             <span class="ref">BrP_178.114</span></p>
         
         
         <p id="BrP_178.115">
            sa kāraṇaṃ kāraṇasaṃśrito 'pi <br />tasyāpi hetuḥ parahetuhetuḥ<br />
            kāryo 'pi caiṣa saha karmakartṛ <br />rūpair anekair avatīha sarvam
             <span class="ref">BrP_178.115</span></p>
         
         
         <p id="BrP_178.116">
            brahma prabhur brahma sa sarvabhūto <br />brahma prajānāṃ patir acyuto 'sau<br />
            brahmāvyayaṃ nityam ajaṃ sa viṣṇur <br />apakṣayādyair akhilair asaṅgaḥ
             <span class="ref">BrP_178.116</span></p>
         
         
         <p id="BrP_178.117">
            brahmākṣaram ajaṃ nityaṃ yathāsau puruṣottamaḥ <br />
            tathā rāgādayo doṣāḥ prayāntu praśamaṃ mama //
             <span class="ref">BrP_178.117</span></p>
         
         vyāsa uvāca
         
         
         <p id="BrP_178.118">
            śrutvā tasya muner jāpyaṃ brahmapāraṃ dvijottamāḥ <br />
            bhaktiṃ ca paramāṃ jñātvā sudṛḍhāṃ puruṣottamaḥ //
             <span class="ref">BrP_178.118</span></p>
         
         
         <p id="BrP_178.119">
            prītyā sa parayā devas tadāsau bhaktavatsalaḥ <br />
            gatvā tasya samīpaṃ tu provāca madhusūdanaḥ //
             <span class="ref">BrP_178.119</span></p>
         
         
         <p id="BrP_178.120">
            meghagambhīrayā vācā diśaḥ saṃnādayann iva <br />
            āruhya garuḍaṃ viprā vinatākulanandanam //
             <span class="ref">BrP_178.120</span></p>
         
         śrībhagavān uvāca
         
         
         <p id="BrP_178.121">
            mune brūhi paraṃ kāryaṃ yat te manasi vartate <br />
            varado 'ham anuprāpto varaṃ varaya suvrata //
             <span class="ref">BrP_178.121</span></p>
         
         
         <p id="BrP_178.122">
            śrutvaivaṃ vacanaṃ tasya devadevasya cakriṇaḥ <br />
            cakṣur unmīlya sahasā dadarśa purato harim //
             <span class="ref">BrP_178.122</span></p>
         
         
         <p id="BrP_178.123">
            atasīpuṣpasaṃkāśaṃ padmapattrāyatekṣaṇam <br />
            śaṅkhacakragadāpāṇiṃ mukuṭāṅgadadhāriṇam //
             <span class="ref">BrP_178.123</span></p>
         
         
         <p id="BrP_178.124">
            caturbāhum udārāṅgaṃ pītavastradharaṃ śubham <br />
            śrīvatsalakṣmasaṃyuktaṃ vanamālāvibhūṣitam //
             <span class="ref">BrP_178.124</span></p>
         
         
         <p id="BrP_178.125">
            sarvalakṣaṇasaṃyuktaṃ sarvaratnavibhūṣitam <br />
            divyacandanaliptāṅgaṃ divyamālyavibhūṣitam //
             <span class="ref">BrP_178.125</span></p>
         
         
         <p id="BrP_178.126">
            tataḥ sa vismayāviṣṭo romāñcitatanūruhaḥ <br />
            daṇḍavat praṇipatyorvyāṃ praṇāmam akarot tadā //
             <span class="ref">BrP_178.126</span></p>
         
         
         <p id="BrP_178.127">
            adya me saphalaṃ janma adya me saphalaṃ tapaḥ <br />
            ity uktvā muniśārdūlās taṃ stotum upacakrame //
             <span class="ref">BrP_178.127</span></p>
         
         kaṇḍur uvāca
         
         
         <p id="BrP_178.128">
            nārāyaṇa hare kṛṣṇa śrīvatsāṅka jagatpate <br />
            jagadbīja jagaddhāma jagatsākṣin namo 'stu te //
             <span class="ref">BrP_178.128</span></p>
         
         
         <p id="BrP_178.129">
            avyakta jiṣṇo prabhava pradhānapuruṣottama <br />
            puṇḍarīkākṣa govinda lokanātha namo 'stu te //
             <span class="ref">BrP_178.129</span></p>
         
         
         <p id="BrP_178.130">
            hiraṇyagarbha śrīnātha padmanātha sanātana <br />
            bhūgarbha dhruva īśāna hṛṣīkeśa namo 'stu te //
             <span class="ref">BrP_178.130</span></p>
         
         
         <p id="BrP_178.131">
            anādyantāmṛtājeya jaya tvaṃ jayatāṃ vara <br />
            ajitākhaṇḍa śrīkṛṣṇa śrīnivāsa namo 'stu te //
             <span class="ref">BrP_178.131</span></p>
         
         
         <p id="BrP_178.132">
            parjanyadharmakartā ca duṣpāra duradhiṣṭhita <br />
            duḥkhārtināśana hare jalaśāyin namo 'stu te //
             <span class="ref">BrP_178.132</span></p>
         
         
         <p id="BrP_178.133">
            bhūtapāvyakta bhūteśa bhūtatattvair anākula <br />
            bhūtādhivāsa bhūtātman bhūtagarbha namo 'stu te //
             <span class="ref">BrP_178.133</span></p>
         
         
         <p id="BrP_178.134">
            yajñayajvan yajñadhara yajñadhātābhayaprada <br />
            yajñagarbha hiraṇyāṅga pṛśnigarbha namo 'stu te //
             <span class="ref">BrP_178.134</span></p>
         
         
         <p id="BrP_178.135">
            kṣetrajñaḥ kṣetrabhṛt kṣetrī kṣetrahā kṣetrakṛd vaśī <br />
            kṣetrātman kṣetrarahita kṣetrasraṣṭre namo 'stu te //
             <span class="ref">BrP_178.135</span></p>
         
         
         <p id="BrP_178.136">
            guṇālaya guṇāvāsa guṇāśraya guṇāvaha <br />
            guṇabhoktṛ guṇārāma guṇatyāgin namo 'stu te //
             <span class="ref">BrP_178.136</span></p>
         
         
         <p id="BrP_178.137">
            tvaṃ viṣṇus tvaṃ hariś cakrī tvaṃ jiṣṇus tvaṃ janārdanaḥ <br />
            tvaṃ bhūtas tvaṃ vaṣaṭkāras tvaṃ bhavyas tvaṃ bhavatprabhuḥ //
             <span class="ref">BrP_178.137</span></p>
         
         
         <p id="BrP_178.138">
            tvaṃ bhūtakṛt tvam avyaktas tvaṃ bhavo bhūtabhṛd bhavān <br />
            tvaṃ bhūtabhāvano devas tvām āhur ajam īśvaram //
             <span class="ref">BrP_178.138</span></p>
         
         
         <p id="BrP_178.139">
            tvam anantaḥ kṛtajñas tvaṃ prakṛtis tvaṃ vṛṣākapiḥ <br />
            tvaṃ rudras tvaṃ durādharṣas tvam amoghas tvam īśvaraḥ //
             <span class="ref">BrP_178.139</span></p>
         
         
         <p id="BrP_178.140">
            tvaṃ viśvakarmā jiṣṇus tvaṃ tvaṃ śaṃbhus tvaṃ vṛṣākṛtiḥ <br />
            tvaṃ śaṃkaras tvam uśanā tvaṃ satyaṃ tvaṃ tapo janaḥ //
             <span class="ref">BrP_178.140</span></p>
         
         
         <p id="BrP_178.141">
            tvaṃ viśvajetā tvaṃ śarma tvaṃ śaraṇyas tvam akṣaram <br />
            tvaṃ śaṃbhus tvaṃ svayaṃbhūś ca tvaṃ jyeṣṭhas tvaṃ parāyaṇaḥ //
             <span class="ref">BrP_178.141</span></p>
         
         
         <p id="BrP_178.142">
            tvam ādityas tvam oṃkāras tvaṃ prāṇas tvaṃ tamisrahā <br />
            tvaṃ parjanyas tvaṃ prathitas tvaṃ vedhās tvaṃ sureśvaraḥ //
             <span class="ref">BrP_178.142</span></p>
         
         
         <p id="BrP_178.143">
            tvam ṛg yajuḥ sāma caiva tvam ātmā saṃmato bhavān <br />
            tvam agnis tvaṃ ca pavanas tvam āpo vasudhā bhavān //
             <span class="ref">BrP_178.143</span></p>
         
         
         <p id="BrP_178.144">
            tvaṃ sraṣṭā tvaṃ tathā bhoktā hotā tvaṃ ca haviḥ kratuḥ <br />
            tvaṃ prabhus tvaṃ vibhuḥ śreṣṭhas tvaṃ lokapatir acyutaḥ //
             <span class="ref">BrP_178.144</span></p>
         
         
         <p id="BrP_178.145">
            tvaṃ sarvadarśanaḥ śrīmāṃs tvaṃ sarvadamano 'rihā <br />
            tvam ahas tvaṃ tathā rātris tvām āhur vatsaraṃ budhāḥ //
             <span class="ref">BrP_178.145</span></p>
         
         
         <p id="BrP_178.146">
            tvaṃ kālas tvaṃ kalā kāṣṭhā tvaṃ muhūrtaḥ kṣaṇā lavāḥ <br />
            tvaṃ bālas tvaṃ tathā vṛddhas tvaṃ pumān strī napuṃsakaḥ //
             <span class="ref">BrP_178.146</span></p>
         
         
         <p id="BrP_178.147">
            tvaṃ viśvayonis tvaṃ cakṣus tvaṃ sthāṇus tvaṃ śuciśravāḥ <br />
            tvaṃ śāśvatas tvam ajitas tvam upendras tvam uttamaḥ //
             <span class="ref">BrP_178.147</span></p>
         
         
         <p id="BrP_178.148">
            tvaṃ sarvaviśvasukhadas tvaṃ vedāṅgaṃ tvam avyayaḥ <br />
            tvaṃ vedavedas tvaṃ dhātā vidhātā tvaṃ samāhitaḥ //
             <span class="ref">BrP_178.148</span></p>
         
         
         <p id="BrP_178.149">
            tvaṃ jalanidhir āmūlaṃ tvaṃ dhātā tvaṃ punar vasuḥ <br />
            tvaṃ vaidyas tvaṃ dhṛtātmā ca tvam atīndriyagocaraḥ //
             <span class="ref">BrP_178.149</span></p>
         
         
         <p id="BrP_178.150">
            tvam agraṇīr grāmaṇīs tvaṃ tvaṃ suparṇas tvam ādimān <br />
            tvaṃ saṃgrahas tvaṃ sumahat tvaṃ dhṛtātmā tvam acyutaḥ //
             <span class="ref">BrP_178.150</span></p>
         
         
         <p id="BrP_178.151">
            tvaṃ yamas tvaṃ ca niyamas tvaṃ prāṃśus tvaṃ caturbhujaḥ <br />
            tvam evānnāntarātmā tvaṃ paramātmā tvam ucyate //
             <span class="ref">BrP_178.151</span></p>
         
         
         <p id="BrP_178.152">
            tvaṃ gurus tvaṃ gurutamas tvaṃ vāmas tvaṃ pradakṣiṇaḥ <br />
            tvaṃ pippalas tvam agamas tvaṃ vyaktas tvaṃ prajāpatiḥ //
             <span class="ref">BrP_178.152</span></p>
         
         
         <p id="BrP_178.153">
            hiraṇyanābhas tvaṃ devas tvaṃ śaśī tvaṃ prajāpatiḥ <br />
            anirdeśyavapus tvaṃ vai tvaṃ yamas tvaṃ surārihā //
             <span class="ref">BrP_178.153</span></p>
         
         
         <p id="BrP_178.154">
            tvaṃ ca saṃkarṣaṇo devas tvaṃ kartā tvaṃ sanātanaḥ <br />
            tvaṃ vāsudevo 'meyātmā tvam eva guṇavarjitaḥ //
             <span class="ref">BrP_178.154</span></p>
         
         
         <p id="BrP_178.155">
            tvaṃ jyeṣṭhas tvaṃ variṣṭhas tvaṃ tvaṃ sahiṣṇuś ca mādhavaḥ <br />
            sahasraśīrṣā tvaṃ devas tvam avyaktaḥ sahasradṛk //
             <span class="ref">BrP_178.155</span></p>
         
         
         <p id="BrP_178.156">
            sahasrapādas tvaṃ devas tvaṃ virāṭ tvaṃ suraprabhuḥ <br />
            tvam eva tiṣṭhase bhūyo devadeva daśāṅgulaḥ //
             <span class="ref">BrP_178.156</span></p>
         
         
         <p id="BrP_178.157">
            yad bhūtaṃ tat tvam evoktaḥ puruṣaḥ śakra uttamaḥ <br />
            yad bhāvyaṃ tat tvam īśānas tvam ṛtas tvaṃ tathāmṛtaḥ //
             <span class="ref">BrP_178.157</span></p>
         
         
         <p id="BrP_178.158">
            tvatto rohaty ayaṃ loko mahīyāṃs tvam anuttamaḥ <br />
            tvaṃ jyāyān puruṣas tvaṃ ca tvaṃ deva daśadhā sthitaḥ //
             <span class="ref">BrP_178.158</span></p>
         
         
         <p id="BrP_178.159">
            viśvabhūtaś caturbhāgo navabhāgo 'mṛto divi <br />
            navabhāgo 'ntarikṣasthaḥ pauruṣeyaḥ sanātanaḥ //
             <span class="ref">BrP_178.159</span></p>
         
         
         <p id="BrP_178.160">
            bhāgadvayaṃ ca bhūsaṃsthaṃ caturbhāgo 'py abhūd iha <br />
            tvatto yajñāḥ saṃbhavanti jagato vṛṣṭikāraṇam //
             <span class="ref">BrP_178.160</span></p>
         
         
         <p id="BrP_178.161">
            tvatto virāṭ samutpanno jagato hṛdi yaḥ pumān <br />
            so 'tiricyata bhūtebhyas tejasā yaśasā śriyā //
             <span class="ref">BrP_178.161</span></p>
         
         
         <p id="BrP_178.162">
            tvattaḥ surāṇām āhāraḥ pṛṣadājyam ajāyata <br />
            grāmyāraṇyāś cauṣadhayas tvattaḥ paśumṛgādayaḥ //
             <span class="ref">BrP_178.162</span></p>
         
         
         <p id="BrP_178.163">
            dhyeyadhyānaparas tvaṃ ca kṛtavān asi cauṣadhīḥ <br />
            tvaṃ devadeva saptāsya kālākhyo dīptavigrahaḥ //
             <span class="ref">BrP_178.163</span></p>
         
         
         <p id="BrP_178.164">
            jaṅgamājaṅgamaṃ sarvaṃ jagad etac carācaram <br />
            tvattaḥ sarvam idaṃ jātaṃ tvayi sarvaṃ pratiṣṭhitam //
             <span class="ref">BrP_178.164</span></p>
         
         
         <p id="BrP_178.165">
            aniruddhas tvaṃ mādhavas tvaṃ pradyumnaḥ surārihā <br />
            deva sarvasuraśreṣṭha sarvalokaparāyaṇa //
             <span class="ref">BrP_178.165</span></p>
         
         
         <p id="BrP_178.166">
            trāhi mām aravindākṣa nārāyaṇa namo 'stu te <br />
            namas te bhagavan viṣṇo namas te puruṣottama //
             <span class="ref">BrP_178.166</span></p>
         
         
         <p id="BrP_178.167">
            namas te sarvalokeśa namas te kamalālaya <br />
            guṇālaya namas te 'stu namas te 'stu guṇākara //
             <span class="ref">BrP_178.167</span></p>
         
         
         <p id="BrP_178.168">
            vāsudeva namas te 'stu namas te 'stu surottama <br />
            janārdana namas te 'stu namas te 'stu sanātana //
             <span class="ref">BrP_178.168</span></p>
         
         
         <p id="BrP_178.169">
            namas te yogināṃ gamya yogāvāsa namo 'stu te <br />
            gopate śrīpate viṣṇo namas te 'stu marutpate //
             <span class="ref">BrP_178.169</span></p>
         
         
         <p id="BrP_178.170">
            jagatpate jagatsūte namas te jñānināṃ pate <br />
            divaspate namas te 'stu namas te 'stu mahīpate //
             <span class="ref">BrP_178.170</span></p>
         
         
         <p id="BrP_178.171">
            namas te madhuhantre ca namas te puṣkarekṣaṇa <br />
            kaiṭabhaghna namas te 'stu subrahmaṇya namo 'stu te //
             <span class="ref">BrP_178.171</span></p>
         
         
         <p id="BrP_178.172">
            namo 'stu te mahāmīna śrutipṛṣṭhadharācyuta <br />
            samudrasalilakṣobha padmajāhlādakāriṇe //
             <span class="ref">BrP_178.172</span></p>
         
         
         <p id="BrP_178.173">
            aśvaśīrṣa mahāghoṇa mahāpuruṣavigraha <br />
            madhukaiṭabhahantre ca namas te turagānana //
             <span class="ref">BrP_178.173</span></p>
         
         
         <p id="BrP_178.174">
            mahākamaṭhabhogāya pṛthivyuddharaṇāya ca <br />
            vidhṛtādrisvarūpāya mahākūrmāya te namaḥ //
             <span class="ref">BrP_178.174</span></p>
         
         
         <p id="BrP_178.175">
            namo mahāvarāhāya pṛthivyuddhārakāriṇe <br />
            namaś cādivarāhāya viśvarūpāya vedhase //
             <span class="ref">BrP_178.175</span></p>
         
         
         <p id="BrP_178.176">
            namo 'nantāya sūkṣmāya mukhyāya ca varāya ca <br />
            paramāṇusvarūpāya yogigamyāya te namaḥ //
             <span class="ref">BrP_178.176</span></p>
         
         
         <p id="BrP_178.177">
            tasmai namaḥ kāraṇakāraṇāya <br />yogīndravṛttanilayāya sudurvidāya<br />
            kṣīrārṇavāśritamahāhisutalpagāya <br />tubhyaṃ namaḥ kanakaratnasukuṇḍalāya
             <span class="ref">BrP_178.177</span></p>
         
         vyāsa uvāca
         
         
         <p id="BrP_178.178">
            itthaṃ stutas tadā tena prītaḥ provāca mādhavaḥ <br />
            kṣipraṃ brūhi muniśreṣṭha matto yad abhivāñchasi //
             <span class="ref">BrP_178.178</span></p>
         
         kaṇḍur uvāca
         
         
         <p id="BrP_178.179">
            saṃsāre 'smiñ jagannātha dustare lomaharṣaṇe <br />
            anitye duḥkhabahule kadalīdalasaṃnibhe //
             <span class="ref">BrP_178.179</span></p>
         
         
         <p id="BrP_178.180">
            nirāśraye nirālambe jalabudbudacañcale <br />
            sarvopadravasaṃyukte dustare cātibhairave //
             <span class="ref">BrP_178.180</span></p>
         
         
         <p id="BrP_178.181">
            bhramāmi suciraṃ kālaṃ māyayā mohitas tava <br />
            na cāntam abhigacchāmi viṣayāsaktamānasaḥ //
             <span class="ref">BrP_178.181</span></p>
         
         
         <p id="BrP_178.182">
            tvām ahaṃ cādya deveśa saṃsārabhayapīḍitaḥ <br />
            gato 'smi śaraṇaṃ kṛṣṇa mām uddhara bhavārṇavāt //
             <span class="ref">BrP_178.182</span></p>
         
         
         <p id="BrP_178.183">
            gantum icchāmi paramaṃ padaṃ yat te sanātanam <br />
            prasādāt tava deveśa punarāvṛttidurlabham //
             <span class="ref">BrP_178.183</span></p>
         
         śrībhagavān uvāca
         
         
         <p id="BrP_178.184">
            bhakto 'si me muniśreṣṭha mām ārādhaya nityaśaḥ <br />
            matprasādād dhruvaṃ mokṣaṃ prāpyasi tvaṃ samīhitam //
             <span class="ref">BrP_178.184</span></p>
         
         
         <p id="BrP_178.185">
            madbhaktāḥ kṣatriyā vaiśyāḥ striyaḥ śūdrāntyajātijāḥ <br />
            prāpnuvanti parāṃ siddhiṃ kiṃ punas tvaṃ dvijottama //
             <span class="ref">BrP_178.185</span></p>
         
         
         <p id="BrP_178.186">
            śvapāko 'pi ca madbhaktaḥ samyak śraddhāsamanvitaḥ <br />
            prāpnoty abhimatāṃ siddhim anyeṣāṃ tatra kā kathā //
             <span class="ref">BrP_178.186</span></p>
         
         vyāsa uvāca
         
         
         <p id="BrP_178.187">
            evam uktvā tu taṃ viprāḥ sa devo bhaktavatsalaḥ <br />
            durvijñeyagatir viṣṇus tatraivāntaradhīyata //
             <span class="ref">BrP_178.187</span></p>
         
         
         <p id="BrP_178.188">
            gate tasmin muniśreṣṭhāḥ kaṇḍuḥ saṃhṛṣṭamānasaḥ <br />
            sarvān kāmān parityajya svasthacitto bhavat punaḥ //
             <span class="ref">BrP_178.188</span></p>
         
         
         <p id="BrP_178.189">
            sarvendriyāṇi saṃyamya nirmamo nirahaṃkṛtiḥ <br />
            ekāgramānasaḥ samyag dhyātvā taṃ puruṣottamam //
             <span class="ref">BrP_178.189</span></p>
         
         
         <p id="BrP_178.190">
            nirlepaṃ nirguṇaṃ śāntaṃ sattāmātravyavasthitam <br />
            avāpa paramaṃ mokṣaṃ surāṇām api durlabham //
             <span class="ref">BrP_178.190</span></p>
         
         
         <p id="BrP_178.191">
            yaḥ paṭhec chṛṇuyād vāpi kathāṃ kaṇḍor mahātmanaḥ <br />
            vimuktaḥ sarvapāpebhyaḥ svargalokaṃ sa gacchati //
             <span class="ref">BrP_178.191</span></p>
         
         
         <p id="BrP_178.192">
            evaṃ mayā muniśreṣṭhāḥ karmabhūmir udāhṛtā <br />
            mokṣakṣetraṃ ca paramaṃ devaṃ ca puruṣottamam //
             <span class="ref">BrP_178.192</span></p>
         
         
         <p id="BrP_178.193">
            ye paśyanti vibhuṃ stuvanti varadaṃ dhyāyanti muktipradaṃ <br />
            bhaktyā śrīpuruṣottamākhyam ajaraṃ saṃsāraduḥkhāpaham //
             <span class="ref">BrP_178.193</span></p>
         
         
         <p id="BrP_178.194">
            te bhuktvā manujendrabhogam amalāḥ svarge ca divyaṃ sukhaṃ <br />
            paścād yānti samastadoṣarahitāḥ sthānaṃ harer avyayam //
             <span class="ref">BrP_178.194</span></p>
         
         lomaharṣaṇa uvāca
         
         
         <p id="BrP_179.1">
            vyāsasya vacanaṃ śrutvā munayaḥ saṃyatendriyāḥ <br />
            prītā babhūvuḥ saṃhṛṣṭā vismitāś ca punaḥ punaḥ //
             <span class="ref">BrP_179.1</span></p>
         
         munaya ūcuḥ
         
         
         <p id="BrP_179.2">
            aho bhāratavarṣasya tvayā saṃkīrtitā guṇāḥ <br />
            tadvac chrīpuruṣākhyasya kṣetrasya puruṣottama //
             <span class="ref">BrP_179.2</span></p>
         
         
         <p id="BrP_179.3">
            vismayo hi na caikasya śrutvā māhātmyam uttamam <br />
            puruṣākhyasya kṣetrasya prītiś ca vadatāṃ vara //
             <span class="ref">BrP_179.3</span></p>
         
         
         <p id="BrP_179.4">
            cirāt prabhṛti cāsmākaṃ saṃśayo hṛdi vartate <br />
            tvadṛte saṃśayasyāsya cchettā nānyo 'sti bhūtale //
             <span class="ref">BrP_179.4</span></p>
         
         
         <p id="BrP_179.5">
            utpattiṃ baladevasya kṛṣṇasya ca mahītale <br />
            bhadrāyāś caiva kārtsnyena pṛcchāmas tvāṃ mahāmune //
             <span class="ref">BrP_179.5</span></p>
         
         
         <p id="BrP_179.6">
            kimarthaṃ tau samutpannau kṛṣṇasaṃkarṣaṇāv ubhau <br />
            vasudevasutau vīrau sthitau nandagṛhe mune //
             <span class="ref">BrP_179.6</span></p>
         
         
         <p id="BrP_179.7">
            niḥsāre mṛtyuloke 'smin duḥkhaprāye 'ticañcale <br />
            jalabudbudasaṃkāśe bhairave lomaharṣaṇe //
             <span class="ref">BrP_179.7</span></p>
         
         
         <p id="BrP_179.8">
            viṇmūtrapicchalaṃ kaṣṭaṃ saṃkaṭaṃ duḥkhadāyakam <br />
            kathaṃ ghorataraṃ teṣāṃ garbhavāsam arocata //
             <span class="ref">BrP_179.8</span></p>
         
         
         <p id="BrP_179.9">
            yāni karmāṇi cakrus te samutpannā mahītale <br />
            vistareṇa mune tāni brūhi no vadatāṃ vara //
             <span class="ref">BrP_179.9</span></p>
         
         
         <p id="BrP_179.10">
            samagraṃ caritaṃ teṣām adbhutaṃ cātimānuṣam <br />
            kathaṃ sa bhagavān devaḥ sureśaḥ surasattamaḥ //
             <span class="ref">BrP_179.10</span></p>
         
         
         <p id="BrP_179.11">
            vasudevakule dhīmān vāsudevatvam āgataḥ <br />
            amaraiś cāvṛtaṃ puṇyaṃ puṇyakṛdbhir alaṃkṛtam //
             <span class="ref">BrP_179.11</span></p>
         
         
         <p id="BrP_179.12">
            devalokaṃ kim utsṛjya martyaloka ihāgataḥ <br />
            devamānuṣayor netā dyor bhuvaḥ prabhavo 'vyayaḥ //
             <span class="ref">BrP_179.12</span></p>
         
         
         <p id="BrP_179.13">
            kimarthaṃ divyam ātmānaṃ mānuṣeṣu nyayojayat <br />
            yaś cakraṃ vartayaty eko mānuṣāṇām anāmayam //
             <span class="ref">BrP_179.13</span></p>
         
         
         <p id="BrP_179.14">
            sa mānuṣye kathaṃ buddhiṃ cakre cakragadādharaḥ <br />
            gopāyanaṃ yaḥ kurute jagataḥ sārvabhautikam //
             <span class="ref">BrP_179.14</span></p>
         
         
         <p id="BrP_179.15">
            sa kathaṃ gāṃ gato viṣṇur gopatvam akarot prabhuḥ <br />
            mahābhūtāni bhūtātmā yo dadhāra cakāra ca //
             <span class="ref">BrP_179.15</span></p>
         
         
         <p id="BrP_179.16">
            śrīgarbhaḥ sa kathaṃ garbhe striyā bhūcarayā dhṛtaḥ <br />
            yena lokān kramair jitvā tribhir vai tridaśepsayā //
             <span class="ref">BrP_179.16</span></p>
         
         
         <p id="BrP_179.17">
            sthāpitā jagato mārgās trivargāś cābhavaṃs trayaḥ <br />
            yo 'ntakāle jagat pītvā kṛtvā toyamayaṃ vapuḥ //
             <span class="ref">BrP_179.17</span></p>
         
         
         <p id="BrP_179.18">
            lokam ekārṇavaṃ cakre dṛśyādṛśyena cātmanā <br />
            yaḥ purāṇaḥ purāṇātmā vārāhaṃ rūpam āsthitaḥ //
             <span class="ref">BrP_179.18</span></p>
         
         
         <p id="BrP_179.19">
            viṣāṇāgreṇa vasudhām ujjahārārisūdanaḥ <br />
            yaḥ purā puruhūtārthe trailokyam idam avyayam //
             <span class="ref">BrP_179.19</span></p>
         
         
         <p id="BrP_179.20">
            dadau jitvā vasumatīṃ surāṇāṃ surasattamaḥ <br />
            yena saiṃhavapuḥ kṛtvā dvidhā kṛtvā ca tat punaḥ //
             <span class="ref">BrP_179.20</span></p>
         
         
         <p id="BrP_179.21">
            pūrvadaityo mahāvīryo hiraṇyakaśipur hataḥ <br />
            yaḥ purā hy analo bhūtvā aurvaḥ saṃvartako vibhuḥ //
             <span class="ref">BrP_179.21</span></p>
         
         
         <p id="BrP_179.22">
            pātālastho 'rṇavarasaṃ papau toyamayaṃ hariḥ <br />
            sahasracaraṇaṃ brahma sahasrāṃśusahasradam //
             <span class="ref">BrP_179.22</span></p>
         
         
         <p id="BrP_179.23">
            sahasraśirasaṃ devaṃ yam āhur vai yuge yuge <br />
            nābhyāṃ padmaṃ samudbhūtaṃ yasya paitāmahaṃ gṛham //
             <span class="ref">BrP_179.23</span></p>
         
         
         <p id="BrP_179.24">
            ekārṇave nāgaloke saddhiraṇmayapaṅkajam <br />
            yena te nihatā daityāḥ saṃgrāme tārakāmaye //
             <span class="ref">BrP_179.24</span></p>
         
         
         <p id="BrP_179.25">
            yena devamayaṃ kṛtvā sarvāyudhadharaṃ vapuḥ <br />
            guhāsaṃsthena cotsiktaḥ kālanemir nipātitaḥ //
             <span class="ref">BrP_179.25</span></p>
         
         
         <p id="BrP_179.26">
            uttarānte samudrasya kṣīrodasyāmṛtodadhau <br />
            yaḥ śete śāśvataṃ yogam āsthāya timiraṃ mahat //
             <span class="ref">BrP_179.26</span></p>
         
         
         <p id="BrP_179.27">
            surāraṇī garbham adhatta divyaṃ <br />tapaḥprakarṣād aditiḥ purāṇam<br />
            śakraṃ ca yo daityagaṇāvaruddhaṃ <br />garbhāvadhānena kṛtaṃ cakāra
             <span class="ref">BrP_179.27</span></p>
         
         
         <p id="BrP_179.28">
            padāni yo yogamayāni kṛtvā <br />cakāra daityān salileśayasthān<br />
            kṛtvā ca devāṃs tridaśeśvarāṃs tu <br />cakre sureśaṃ puruhūtam eva
             <span class="ref">BrP_179.28</span></p>
         
         
         <p id="BrP_179.29">
            gārhapatyena vidhinā anvāhāryeṇa karmaṇā <br />
            agnim āhavanīyaṃ ca vedaṃ dīkṣāṃ samid dhruvam //
             <span class="ref">BrP_179.29</span></p>
         
         
         <p id="BrP_179.30">
            prokṣaṇīyaṃ sruvaṃ caiva āvabhṛthyaṃ tathaiva ca <br />
            avākpāṇis tu yaś cakre havyabhāgabhujas tathā //
             <span class="ref">BrP_179.30</span></p>
         
         
         <p id="BrP_179.31">
            havyādāṃś ca surāṃś cakre kavyādāṃś ca pitṝn atha <br />
            bhogārthe yajñavidhinā 'yojayad yajñakarmaṇi //
             <span class="ref">BrP_179.31</span></p>
         
         
         <p id="BrP_179.32">
            pātrāṇi dakṣiṇāṃ dīkṣāṃ carūṃś colūkhalāni ca <br />
            yūpaṃ samit sruvaṃ somaṃ pavitrān paridhīn api //
             <span class="ref">BrP_179.32</span></p>
         
         
         <p id="BrP_179.33">
            yajñiyāni ca dravyāṇi camasāṃś ca tathāparān <br />
            sadasyān yajamānāṃś ca medhādīṃś ca kratūttamān //
             <span class="ref">BrP_179.33</span></p>
         
         
         <p id="BrP_179.34">
            vibabhāja purā yas tu pārameṣṭhyena karmaṇā <br />
            yugānurūpaṃ yaḥ kṛtvā lokān anuparākramāt //
             <span class="ref">BrP_179.34</span></p>
         
         
         <p id="BrP_179.35">
            kṣaṇā nimeṣāḥ kāṣṭhāś ca kalās traikālyam eva ca <br />
            muhūrtās tithayo māsā dinaṃ saṃvatsaras tathā //
             <span class="ref">BrP_179.35</span></p>
         
         
         <p id="BrP_179.36">
            ṛtavaḥ kālayogāś ca pramāṇaṃ trividhaṃ triṣu <br />
            āyuḥkṣetrāṇy upacayo lakṣaṇaṃ rūpasauṣṭhavam //
             <span class="ref">BrP_179.36</span></p>
         
         
         <p id="BrP_179.37">
            trayo lokās trayo devās traividyaṃ pāvakās trayaḥ <br />
            traikālyaṃ trīṇi karmāṇi trayo varṇās trayo guṇāḥ //
             <span class="ref">BrP_179.37</span></p>
         
         
         <p id="BrP_179.38">
            sṛṣṭā lokāḥ purā sarve yenānantena karmaṇā <br />
            sarvabhūtagataḥ sraṣṭā sarvabhūtaguṇātmakaḥ //
             <span class="ref">BrP_179.38</span></p>
         
         
         <p id="BrP_179.39">
            nṛṇām indriyapūrveṇa yogena ramate ca yaḥ <br />
            gatāgatābhyāṃ yogena ya eva vidhir īśvaraḥ //
             <span class="ref">BrP_179.39</span></p>
         
         
         <p id="BrP_179.40">
            yo gatir dharmayuktānām agatiḥ pāpakarmaṇām <br />
            cāturvarṇyasya prabhavaś cāturvarṇyasya rakṣitā //
             <span class="ref">BrP_179.40</span></p>
         
         
         <p id="BrP_179.41">
            cāturvidyasya yo vettā cāturāśramyasaṃśrayaḥ <br />
            digantaraṃ nabho bhūmir vāyur vāpi vibhāvasuḥ //
             <span class="ref">BrP_179.41</span></p>
         
         
         <p id="BrP_179.42">
            candrasūryamayaṃ jyotir yugeśaḥ kṣaṇadācaraḥ <br />
            yaḥ paraṃ śrūyate jyotir yaḥ paraṃ śrūyate tapaḥ //
             <span class="ref">BrP_179.42</span></p>
         
         
         <p id="BrP_179.43">
            yaṃ paraṃ prāhur aparaṃ yaḥ paraḥ paramātmavān <br />
            ādityānāṃ tu yo devo yaś ca daityāntako vibhuḥ //
             <span class="ref">BrP_179.43</span></p>
         
         
         <p id="BrP_179.44">
            yugānteṣv antako yaś ca yaś ca lokāntakāntakaḥ <br />
            setur yo lokasetūnāṃ medhyo yo medhyakarmaṇām //
             <span class="ref">BrP_179.44</span></p>
         
         
         <p id="BrP_179.45">
            vedyo yo vedaviduṣāṃ prabhur yaḥ prabhavātmanām <br />
            somabhūtaś ca saumyānām agnibhūto 'gnivarcasām //
             <span class="ref">BrP_179.45</span></p>
         
         
         <p id="BrP_179.46">
            yaḥ śakrāṇām īśabhūtas tapobhūtas tapasvinām <br />
            vinayo nayavṛttīnāṃ tejas tejasvinām api //
             <span class="ref">BrP_179.46</span></p>
         
         
         <p id="BrP_179.47">
            vigraho vigrahārhāṇāṃ gatir gatimatām api <br />
            ākāśaprabhavo vāyur vāyoḥ prāṇād dhutāśanaḥ //
             <span class="ref">BrP_179.47</span></p>
         
         
         <p id="BrP_179.48">
            divo hutāśanaḥ prāṇaḥ prāṇo 'gnir madhusūdanaḥ <br />
            rasāc choṇitasaṃbhūtiḥ śoṇitān māṃsam ucyate //
             <span class="ref">BrP_179.48</span></p>
         
         
         <p id="BrP_179.49">
            māṃsāt tu medaso janma medaso 'sthi nirucyate <br />
            asthno majjā samabhavan majjātaḥ śukrasaṃbhavaḥ //
             <span class="ref">BrP_179.49</span></p>
         
         
         <p id="BrP_179.50">
            śukrād garbhaḥ samabhavad rasamūlena karmaṇā <br />
            tatrāpāṃ prathamo bhāgaḥ sa saumyo rāśir ucyate //
             <span class="ref">BrP_179.50</span></p>
         
         
         <p id="BrP_179.51">
            garbhoṣmasaṃbhavo jñeyo dvitīyo rāśir ucyate <br />
            śukraṃ somātmakaṃ vidyād ārtavaṃ pāvakātmakam //
             <span class="ref">BrP_179.51</span></p>
         
         
         <p id="BrP_179.52">
            bhāvā rasānugāś caiṣāṃ bīje ca śaśipāvakau <br />
            kaphavarge bhavec chukraṃ pittavarge ca śoṇitam //
             <span class="ref">BrP_179.52</span></p>
         
         
         <p id="BrP_179.53">
            kaphasya hṛdayaṃ sthānaṃ nābhyāṃ pittaṃ pratiṣṭhitam <br />
            dehasya madhye hṛdayaṃ sthānaṃ tan manasaḥ smṛtam //
             <span class="ref">BrP_179.53</span></p>
         
         
         <p id="BrP_179.54">
            nābhikoṣṭhāntaraṃ yat tu tatra devo hutāśanaḥ <br />
            manaḥ prajāpatir jñeyaḥ kaphaḥ somo vibhāvyate //
             <span class="ref">BrP_179.54</span></p>
         
         
         <p id="BrP_179.55">
            pittam agniḥ smṛtaṃ tv evam agnisomātmakaṃ jagat <br />
            evaṃ pravartite garbhe vardhite 'rbudasaṃnibhe //
             <span class="ref">BrP_179.55</span></p>
         
         
         <p id="BrP_179.56">
            vāyuḥ praveśaṃ saṃcakre saṃgataḥ paramātmanaḥ <br />
            sa pañcadhā śarīrastho bhidyate vartate punaḥ //
             <span class="ref">BrP_179.56</span></p>
         
         
         <p id="BrP_179.57">
            prāṇāpānau samānaś ca udāno vyāna eva ca <br />
            prāṇo 'sya paramātmānaṃ vardhayan parivartate //
             <span class="ref">BrP_179.57</span></p>
         
         
         <p id="BrP_179.58">
            apānaḥ paścimaṃ kāyam udāno 'rdhaṃ śarīriṇaḥ <br />
            vyānas tu vyāpyate yena samānaḥ saṃnivartate //
             <span class="ref">BrP_179.58</span></p>
         
         
         <p id="BrP_179.59">
            bhūtāvāptis tatas tasya jāyetendriyagocarā <br />
            pṛthivī vāyur ākāśam āpo jyotiś ca pañcamam //
             <span class="ref">BrP_179.59</span></p>
         
         
         <p id="BrP_179.60">
            tasyendriyaniviṣṭāni svaṃ svaṃ bhāgaṃ pracakrire <br />
            pārthivaṃ deham āhus tu prāṇātmānaṃ ca mārutam //
             <span class="ref">BrP_179.60</span></p>
         
         
         <p id="BrP_179.61">
            chidrāṇy ākāśayonīni jalāt srāvaḥ pravartate <br />
            jyotiś cakṣūṃṣi tejaś ca ātmā teṣāṃ manaḥ smṛtam //
             <span class="ref">BrP_179.61</span></p>
         
         
         <p id="BrP_179.62">
            grāmāś ca viṣayāś caiva yasya vīryāt pravartitāḥ <br />
            ity etān puruṣaḥ sarvān sṛjaṃl lokān sanātanaḥ //
             <span class="ref">BrP_179.62</span></p>
         
         
         <p id="BrP_179.63">
            naidhane 'smin kathaṃ loke naratvaṃ viṣṇur āgataḥ <br />
            eṣa naḥ saṃśayo brahmann eṣa no vismayo mahān //
             <span class="ref">BrP_179.63</span></p>
         
         
         <p id="BrP_179.64">
            kathaṃ gatir gatimatām āpanno mānuṣīṃ tanum <br />
            āścaryaṃ paramaṃ viṣṇur devair daityaiś ca kathyate //
             <span class="ref">BrP_179.64</span></p>
         
         
         <p id="BrP_179.65">
            viṣṇor utpattim āścaryaṃ kathayasva mahāmune <br />
            prakhyātabalavīryasya viṣṇor amitatejasaḥ //
             <span class="ref">BrP_179.65</span></p>
         
         
         <p id="BrP_179.66">
            karmaṇāścaryabhūtasya viṣṇos tattvam ihocyatām <br />
            kathaṃ sa devo devānām ārtihā puruṣottamaḥ //
             <span class="ref">BrP_179.66</span></p>
         
         
         <p id="BrP_179.67">
            sarvavyāpī jagannāthaḥ sarvalokamaheśvaraḥ <br />
            sargasthityantakṛd devaḥ sarvalokasukhāvahaḥ //
             <span class="ref">BrP_179.67</span></p>
         
         
         <p id="BrP_179.68">
            akṣayaḥ śāśvato 'nantaḥ kṣayavṛddhivivarjitaḥ <br />
            nirlepo nirguṇaḥ sūkṣmo nirvikāro nirañjanaḥ //
             <span class="ref">BrP_179.68</span></p>
         
         
         <p id="BrP_179.69">
            sarvopādhivinirmuktaḥ sattāmātravyavasthitaḥ <br />
            avikārī vibhur nityaḥ paramātmā sanātanaḥ //
             <span class="ref">BrP_179.69</span></p>
         
         
         <p id="BrP_179.70">
            acalo nirmalo vyāpī nityatṛpto nirāśrayaḥ <br />
            viśuddhaṃ śrūyate yasya haritvaṃ ca kṛte yuge //
             <span class="ref">BrP_179.70</span></p>
         
         
         <p id="BrP_179.71">
            vaikuṇṭhatvaṃ ca deveṣu kṛṣṇatvaṃ mānuṣeṣu ca <br />
            īśvarasya hi tasyemāṃ gahanāṃ karmaṇo gatim //
             <span class="ref">BrP_179.71</span></p>
         
         
         <p id="BrP_179.72">
            samatītāṃ bhaviṣyaṃ ca śrotum icchā pravartate <br />
            avyakto vyaktaliṅgastho ya eṣa bhagavān prabhuḥ //
             <span class="ref">BrP_179.72</span></p>
         
         
         <p id="BrP_179.73">
            nārāyaṇo hy anantātmā prabhavo 'vyaya eva ca <br />
            eṣa nārāyaṇo bhūtvā harir āsīt sanātanaḥ //
             <span class="ref">BrP_179.73</span></p>
         
         
         <p id="BrP_179.74">
            brahmā śakraś ca rudraś ca dharmaḥ śukro bṛhaspatiḥ <br />
            pradhānātmā purā hy eṣa brahmāṇam asṛjat prabhuḥ //
             <span class="ref">BrP_179.74</span></p>
         
         
         <p id="BrP_179.75">
            so 'sṛjat pūrvapuruṣaḥ purā kalpe prajāpatīn <br />
            evaṃ sa bhagavān viṣṇuḥ sarvalokamaheśvaraḥ <br />
            kimarthaṃ martyaloke 'smin yāto yadukule hariḥ //
             <span class="ref">BrP_179.75</span></p>
         
         vyāsa uvāca
         
         
         <p id="BrP_180.1">
            namaskṛtvā sureśāya viṣṇave prabhaviṣṇave <br />
            puruṣāya purāṇāya śāśvatāyāvyayāya ca //
             <span class="ref">BrP_180.1</span></p>
         
         
         <p id="BrP_180.2">
            caturvyūhātmane tasmai nirguṇāya guṇāya ca <br />
            variṣṭhāya gariṣṭhāya vareṇyāyāmitāya ca //
             <span class="ref">BrP_180.2</span></p>
         
         
         <p id="BrP_180.3">
            yajñāṅgāyākhilāṅgāya devādyair īpsitāya ca <br />
            yasmād aṇutaraṃ nāsti yasmān nāsti bṛhattaram //
             <span class="ref">BrP_180.3</span></p>
         
         
         <p id="BrP_180.4">
            yena viśvam idaṃ vyāptam ajena sacarācaram <br />
            āvirbhāvatirobhāvadṛṣṭādṛṣṭavilakṣaṇam //
             <span class="ref">BrP_180.4</span></p>
         
         
         <p id="BrP_180.5">
            vadanti yat sṛṣṭam iti tathaivāpy upasaṃhṛtam <br />
            brahmaṇe cādidevāya namaskṛtya samādhinā //
             <span class="ref">BrP_180.5</span></p>
         
         
         <p id="BrP_180.6">
            avikārāya śuddhāya nityāya paramātmane <br />
            sadaikarūparūpāya jiṣṇave viṣṇave namaḥ //
             <span class="ref">BrP_180.6</span></p>
         
         
         <p id="BrP_180.7">
            namo hiraṇyagarbhāya haraye śaṃkarāya ca <br />
            vāsudevāya tārāya sargasthityantakāriṇe //
             <span class="ref">BrP_180.7</span></p>
         
         
         <p id="BrP_180.8">
            ekānekasvarūpāya sthūlasūkṣmātmane namaḥ <br />
            avyaktavyaktabhūtāya viṣṇave muktihetave //
             <span class="ref">BrP_180.8</span></p>
         
         
         <p id="BrP_180.9">
            sargasthitivināśānāṃ jagato yo jaganmayaḥ <br />
            mūlabhūto namas tasmai viṣṇave paramātmane //
             <span class="ref">BrP_180.9</span></p>
         
         
         <p id="BrP_180.10">
            ādhārabhūtaṃ viśvasyāpy aṇīyāṃsam aṇīyasām <br />
            praṇamya sarvabhūtastham acyutaṃ puruṣottamam //
             <span class="ref">BrP_180.10</span></p>
         
         
         <p id="BrP_180.11">
            jñānasvarūpam atyantaṃ nirmalaṃ paramārthataḥ <br />
            tam evārthasvarūpeṇa bhrāntidarśanataḥ sthitam //
             <span class="ref">BrP_180.11</span></p>
         
         
         <p id="BrP_180.12">
            viṣṇuṃ grasiṣṇuṃ viśvasya sthitisarge tathā prabhum <br />
            anādiṃ jagatām īśam ajam akṣayam avyayam //
             <span class="ref">BrP_180.12</span></p>
         
         
         <p id="BrP_180.13">
            kathayāmi yathā pūrvaṃ yakṣādyair munisattamaiḥ <br />
            pṛṣṭaḥ provāca bhagavān abjayoniḥ pitāmahaḥ //
             <span class="ref">BrP_180.13</span></p>
         
         
         <p id="BrP_180.14">
            ṛksāmāny udgiran vaktrair yaḥ punāti jagattrayam <br />
            praṇipatya tatheśānam ekārṇavavinirgatam //
             <span class="ref">BrP_180.14</span></p>
         
         
         <p id="BrP_180.15">
            yasyāsuragaṇā yajñān vilumpanti na yājinām <br />
            pravakṣyāmi mataṃ kṛtsnaṃ brahmaṇo 'vyaktajanmanaḥ //
             <span class="ref">BrP_180.15</span></p>
         
         
         <p id="BrP_180.16">
            yena sṛṣṭiṃ samuddiśya dharmādyāḥ prakaṭīkṛtāḥ <br />
            āpo nārā iti proktā munibhis tattvadarśibhiḥ //
             <span class="ref">BrP_180.16</span></p>
         
         
         <p id="BrP_180.17">
            ayanaṃ tasya tāḥ pūrvaṃ tena nārāyaṇaḥ smṛtaḥ <br />
            sa devo bhagavān sarvaṃ vyāpya nārāyaṇo vibhuḥ //
             <span class="ref">BrP_180.17</span></p>
         
         
         <p id="BrP_180.18">
            caturdhā saṃsthito brahmā saguṇo nirguṇas tathā <br />
            ekā mūrtir anuddeśyā śuklāṃ paśyanti tāṃ budhāḥ //
             <span class="ref">BrP_180.18</span></p>
         
         
         <p id="BrP_180.19">
            jvālāmālāvanaddhāṅgī niṣṭhā sā yogināṃ parā <br />
            dūrasthā cāntikasthā ca vijñeyā sā guṇātigā //
             <span class="ref">BrP_180.19</span></p>
         
         
         <p id="BrP_180.20">
            vāsudevābhidhānāsau nirmamatvena dṛśyate <br />
            rūpavarṇādayas tasyā na bhāvāḥ kalpanāmayāḥ //
             <span class="ref">BrP_180.20</span></p>
         
         
         <p id="BrP_180.21">
            āste ca sā sadā śuddhā supratiṣṭhaikarūpiṇī <br />
            dvitīyā pṛthivīṃ mūrdhnā śeṣākhyā dhārayaty adhaḥ //
             <span class="ref">BrP_180.21</span></p>
         
         
         <p id="BrP_180.22">
            tāmasī sā samākhyātā tiryaktvaṃ samupāgatā <br />
            tṛtīyā karma kurute prajāpālanatatparā //
             <span class="ref">BrP_180.22</span></p>
         
         
         <p id="BrP_180.23">
            sattvodriktā tu sā jñeyā dharmasaṃsthānakāriṇī <br />
            caturthī jalamadhyasthā śete pannagatalpagā //
             <span class="ref">BrP_180.23</span></p>
         
         
         <p id="BrP_180.24">
            rajas tasyā guṇaḥ sargaṃ sā karoti sadaiva hi <br />
            yā tṛtīyā harer mūrtiḥ prajāpālanatatparā //
             <span class="ref">BrP_180.24</span></p>
         
         
         <p id="BrP_180.25">
            sā tu dharmavyavasthānaṃ karoti niyataṃ bhuvi <br />
            proddhatān asurān hanti dharmavyucchittikāriṇaḥ //
             <span class="ref">BrP_180.25</span></p>
         
         
         <p id="BrP_180.26">
            pāti devān sagandharvān dharmarakṣāparāyaṇān <br />
            yadā yadā ca dharmasya glāniḥ samupajāyate //
             <span class="ref">BrP_180.26</span></p>
         
         
         <p id="BrP_180.27">
            abhyutthānam adharmasya tadātmānaṃ sṛjaty asau <br />
            bhūtvā purā varāheṇa tuṇḍenāpo nirasya ca //
             <span class="ref">BrP_180.27</span></p>
         
         
         <p id="BrP_180.28">
            ekayā daṃṣṭrayotkhātā nalinīva vasuṃdharā <br />
            kṛtvā nṛsiṃharūpaṃ ca hiraṇyakaśipur hataḥ //
             <span class="ref">BrP_180.28</span></p>
         
         
         <p id="BrP_180.29">
            vipracittimukhāś cānye dānavā vinipātitāḥ <br />
            vāmanaṃ rūpam āsthāya baliṃ saṃyamya māyayā //
             <span class="ref">BrP_180.29</span></p>
         
         
         <p id="BrP_180.30">
            trailokyaṃ krāntavān eva vinirjitya diteḥ sutān <br />
            bhṛgor vaṃśe samutpanno jāmadagnyaḥ pratāpavān //
             <span class="ref">BrP_180.30</span></p>
         
         
         <p id="BrP_180.31">
            jaghāna kṣatriyān rāmaḥ pitur vadham anusmaran <br />
            tathātritanayo bhūtvā dattātreyaḥ pratāpavān //
             <span class="ref">BrP_180.31</span></p>
         
         
         <p id="BrP_180.32">
            yogam aṣṭāṅgam ācakhyāv alarkāya mahātmane <br />
            rāmo dāśarathir bhūtvā sa tu devaḥ pratāpavān //
             <span class="ref">BrP_180.32</span></p>
         
         
         <p id="BrP_180.33">
            jaghāna rāvaṇaṃ saṃkhye trailokyasya bhayaṃkaram <br />
            yadā caikārṇave supto devadevo jagatpatiḥ //
             <span class="ref">BrP_180.33</span></p>
         
         
         <p id="BrP_180.34">
            sahasrayugaparyantaṃ nāgaparyaṅkago vibhuḥ <br />
            yoganidrāṃ samāsthāya sve mahimni vyavasthitaḥ //
             <span class="ref">BrP_180.34</span></p>
         
         
         <p id="BrP_180.35">
            trailokyam udare kṛtvā jagat sthāvarajaṅgamam <br />
            janalokagataiḥ siddhaiḥ stūyamāno maharṣibhiḥ //
             <span class="ref">BrP_180.35</span></p>
         
         
         <p id="BrP_180.36">
            tasya nābhau samutpannaṃ padmaṃ dikpattramaṇḍitam <br />
            marutkiñjalkasaṃyuktaṃ gṛhaṃ paitāmahaṃ varam //
             <span class="ref">BrP_180.36</span></p>
         
         
         <p id="BrP_180.37">
            yatra brahmā samutpanno devadevaś caturmukhaḥ <br />
            tadā karṇamalodbhūtau dānavau madhukaiṭabhau //
             <span class="ref">BrP_180.37</span></p>
         
         
         <p id="BrP_180.38">
            mahābalau mahāvīryau brahmāṇaṃ hantum udyatau <br />
            jaghāna tau durādharṣau utthāya śayanodadheḥ //
             <span class="ref">BrP_180.38</span></p>
         
         
         <p id="BrP_180.39">
            evamādīṃs tathaivānyān asaṃkhyātum ihotsahe <br />
            avatāro hy ajasyeha māthuraḥ sāṃpratas tv ayam //
             <span class="ref">BrP_180.39</span></p>
         
         
         <p id="BrP_180.40">
            iti sā sāttvikī mūrtir avatāraṃ karoti ca <br />
            pradyumneti samākhyātā rakṣākarmaṇy avasthitā //
             <span class="ref">BrP_180.40</span></p>
         
         
         <p id="BrP_180.41">
            devatve 'tha manuṣyatve tiryagyonau ca saṃsthitā <br />
            gṛhṇāti tatsvabhāvaś ca vāsudevecchayā sadā //
             <span class="ref">BrP_180.41</span></p>
         
         
         <p id="BrP_180.42">
            dadāty abhimatān kāmān pūjitā sā dvijottamāḥ <br />
            evaṃ mayā samākhyātaḥ kṛtakṛtyo 'pi yaḥ prabhuḥ <br />
            mānuṣatvaṃ gato viṣṇuḥ śṛṇudhvaṃ cottaraṃ punaḥ //
             <span class="ref">BrP_180.42</span></p>
         
         vyāsa uvāca
         
         
         <p id="BrP_181.1">
            śṛṇudhvaṃ muniśārdūlāḥ pravakṣyāmi samāsataḥ <br />
            avatāraṃ hareś cātra bhārāvataraṇecchayā //
             <span class="ref">BrP_181.1</span></p>
         
         
         <p id="BrP_181.2">
            yadā yadā tv adharmasya vṛddhir bhavati bho dvijāḥ <br />
            dharmaś ca hrāsam abhyeti tadā devo janārdanaḥ //
             <span class="ref">BrP_181.2</span></p>
         
         
         <p id="BrP_181.3">
            avatāraṃ karoty atra dvidhā kṛtvātmanas tanum <br />
            sādhūnāṃ rakṣaṇārthāya dharmasaṃsthāpanāya ca //
             <span class="ref">BrP_181.3</span></p>
         
         
         <p id="BrP_181.4">
            duṣṭānāṃ nigrahārthāya anyeṣāṃ ca suradviṣām <br />
            prajānāṃ rakṣaṇārthāya jāyate 'sau yuge yuge //
             <span class="ref">BrP_181.4</span></p>
         
         
         <p id="BrP_181.5">
            purā kila mahī viprā bhūribhārāvapīḍitā <br />
            jagāma dharaṇī merau samāje tridivaukasām //
             <span class="ref">BrP_181.5</span></p>
         
         
         <p id="BrP_181.6">
            sabrahmakān surān sarvān praṇipatyātha medinī <br />
            kathayām āsa tat sarvaṃ khedāt karuṇabhāṣiṇī //
             <span class="ref">BrP_181.6</span></p>
         
         dharaṇy uvāca
         
         
         <p id="BrP_181.7">
            agniḥ suvarṇasya gurur gavāṃ sūryo 'paro guruḥ <br />
            mamāpy akhilalokānāṃ vandyo nārāyaṇo guruḥ //
             <span class="ref">BrP_181.7</span></p>
         
         
         <p id="BrP_181.8">
            tatsāṃpratam ime daityāḥ kālanemipurogamāḥ <br />
            martyalokaṃ samāgamya bādhante 'harniśaṃ prajāḥ //
             <span class="ref">BrP_181.8</span></p>
         
         
         <p id="BrP_181.9">
            kālanemir hato yo 'sau viṣṇunā prabhaviṣṇunā <br />
            ugrasenasutaḥ kaṃsaḥ saṃbhūtaḥ sumahāsuraḥ //
             <span class="ref">BrP_181.9</span></p>
         
         
         <p id="BrP_181.10">
            ariṣṭo dhenukaḥ keśī pralambo narakas tathā <br />
            sundo 'suras tathātyugro bāṇaś cāpi baleḥ sutaḥ //
             <span class="ref">BrP_181.10</span></p>
         
         
         <p id="BrP_181.11">
            tathānye ca mahāvīryā nṛpāṇāṃ bhavaneṣu ye <br />
            samutpannā durātmānas tān na saṃkhyātum utsahe //
             <span class="ref">BrP_181.11</span></p>
         
         
         <p id="BrP_181.12">
            akṣauhiṇyo hi bahulā divyamūrtidhṛtāḥ surāḥ <br />
            mahābalānāṃ dṛptānāṃ daityendrāṇāṃ mamopari //
             <span class="ref">BrP_181.12</span></p>
         
         
         <p id="BrP_181.13">
            tadbhūribhārapīḍārtā na śaknomy amareśvarāḥ <br />
            vibhartum ātmānam aham iti vijñāpayāmi vaḥ //
             <span class="ref">BrP_181.13</span></p>
         
         
         <p id="BrP_181.14">
            kriyatāṃ tan mahābhāgā mama bhārāvatāraṇam <br />
            yathā rasātalaṃ nāhaṃ gaccheyam ativihvalā //
             <span class="ref">BrP_181.14</span></p>
         
         vyāsa uvāca
         
         
         <p id="BrP_181.15">
            ity ākarṇya dharāvākyam aśeṣais tridaśais tataḥ <br />
            bhuvo bhārāvatārārthaṃ brahmā prāha ca coditaḥ //
             <span class="ref">BrP_181.15</span></p>
         
         brahmovāca
         
         
         <p id="BrP_181.16">
            yad āha vasudhā sarvaṃ satyam etad divaukasaḥ <br />
            ahaṃ bhavo bhavantaś ca sarvaṃ nārāyaṇātmakam //
             <span class="ref">BrP_181.16</span></p>
         
         
         <p id="BrP_181.17">
            vibhūtayas tu yās tasya tāsām eva parasparam <br />
            ādhikyaṃ nyūnatā bādhyabādhakatvena vartate //
             <span class="ref">BrP_181.17</span></p>
         
         
         <p id="BrP_181.18">
            tad āgacchata gacchāmaḥ kṣīrābdhes taṭam uttamam <br />
            tatrārādhya hariṃ tasmai sarvaṃ vijñāpayāma vai //
             <span class="ref">BrP_181.18</span></p>
         
         
         <p id="BrP_181.19">
            sarvadaiva jagatyarthe sa sarvātmā jaganmayaḥ <br />
            svalpāṃśenāvatīryorvyāṃ dharmasya kurute sthitim //
             <span class="ref">BrP_181.19</span></p>
         
         vyāsa uvāca
         
         
         <p id="BrP_181.20">
            ity uktvā prayayau tatra saha devaiḥ pitāmahaḥ <br />
            samāhitamanā bhūtvā tuṣṭāva garuḍadhvajam //
             <span class="ref">BrP_181.20</span></p>
         
         brahmovāca
         
         
         <p id="BrP_181.21">
            namo namas te 'stu sahasramūrte <br />sahasrabāho bahuvaktrapāda<br />
            namo namas te jagataḥ pravṛtti <br />vināśasaṃsthānaparāprameya
             <span class="ref">BrP_181.21</span></p>
         
         
         <p id="BrP_181.22">
            sūkṣmātisūkṣmaṃ ca bṛhatpramāṇaṃ <br />garīyasām apy atigauravātman<br />
            pradhānabuddhīndriyavākpradhāna <br />mūlāparātman bhagavan prasīda
             <span class="ref">BrP_181.22</span></p>
         
         
         <p id="BrP_181.23">
            eṣā mahī deva mahīprasūtair <br />mahāsuraiḥ pīḍitaśailabandhā<br />
            parāyaṇaṃ tvāṃ jagatām upaiti <br />bhārāvatārārtham apārapāram
             <span class="ref">BrP_181.23</span></p>
         
         
         <p id="BrP_181.24">
            ete vayaṃ vṛtraripus tathāyaṃ <br />nāsatyadasrau varuṇas tathaiṣaḥ<br />
            ime ca rudrā vasavaḥ sasūryāḥ <br />samīraṇāgnipramukhās tathānye
             <span class="ref">BrP_181.24</span></p>
         
         
         <p id="BrP_181.25">
            surāḥ samastāḥ suranātha kāryam <br />ebhir mayā yac ca tad īśa sarvam<br />
            ājñāpayājñāṃ pratipālayantas <br />tavaiva tiṣṭhāma sadāstadoṣāḥ
             <span class="ref">BrP_181.25</span></p>
         
         vyāsa uvāca
         
         
         <p id="BrP_181.26">
            evaṃ saṃstūyamānas tu bhagavān parameśvaraḥ <br />
            ujjahārātmanaḥ keśau sitakṛṣṇau dvijottamāḥ //
             <span class="ref">BrP_181.26</span></p>
         
         
         <p id="BrP_181.27">
            uvāca ca surān etau matkeśau vasudhātale <br />
            avatīrya bhuvo bhārakleśahāniṃ kariṣyataḥ //
             <span class="ref">BrP_181.27</span></p>
         
         
         <p id="BrP_181.28">
            surāś ca sakalāḥ svāṃśair avatīrya mahītale <br />
            kurvantu yuddham unmattaiḥ pūrvotpannair mahāsuraiḥ //
             <span class="ref">BrP_181.28</span></p>
         
         
         <p id="BrP_181.29">
            tataḥ kṣayam aśeṣās te daiteyā dharaṇītale <br />
            prayāsyanti na saṃdeho nānāyudhavicūrṇitāḥ //
             <span class="ref">BrP_181.29</span></p>
         
         
         <p id="BrP_181.30">
            vasudevasya yā patnī devakī devatopamā <br />
            tasyā garbho 'ṣṭamo 'yaṃ tu matkeśo bhavitā surāḥ //
             <span class="ref">BrP_181.30</span></p>
         
         
         <p id="BrP_181.31">
            avatīrya ca tatrāyaṃ kaṃsaṃ ghātayitā bhuvi <br />
            kālanemisamudbhūtam ity uktvāntardadhe hariḥ //
             <span class="ref">BrP_181.31</span></p>
         
         
         <p id="BrP_181.32">
            adṛśyāya tatas te 'pi praṇipatya mahātmane <br />
            merupṛṣṭhaṃ surā jagmur avateruś ca bhūtale //
             <span class="ref">BrP_181.32</span></p>
         
         
         <p id="BrP_181.33">
            kaṃsāya cāṣṭamo garbho devakyā dharaṇītale <br />
            bhaviṣyatīty ācacakṣe bhagavān nārado muniḥ //
             <span class="ref">BrP_181.33</span></p>
         
         
         <p id="BrP_181.34">
            kaṃso 'pi tad upaśrutya nāradāt kupitas tataḥ <br />
            devakīṃ vasudevaṃ ca gṛhe guptāv adhārayat //
             <span class="ref">BrP_181.34</span></p>
         
         
         <p id="BrP_181.35">
            jātaṃ jātaṃ ca kaṃsāya tenaivoktaṃ yathā purā <br />
            tathaiva vasudevo 'pi putram arpitavān dvijāḥ //
             <span class="ref">BrP_181.35</span></p>
         
         
         <p id="BrP_181.36">
            hiraṇyakaśipoḥ putrāḥ ṣaḍgarbhā iti viśrutāḥ <br />
            viṣṇuprayuktā tān nidrā kramād garbhe nyayojayat //
             <span class="ref">BrP_181.36</span></p>
         
         
         <p id="BrP_181.37">
            yoganidrā mahāmāyā vaiṣṇavī mohitaṃ yayā <br />
            avidyayā jagat sarvaṃ tām āha bhagavān hariḥ //
             <span class="ref">BrP_181.37</span></p>
         
         viṣṇur uvāca
         
         
         <p id="BrP_181.38">
            gaccha nidre mamādeśāt pātālatalasaṃśrayān <br />
            ekaikaśyena ṣaḍgarbhān devakījaṭhare naya //
             <span class="ref">BrP_181.38</span></p>
         
         
         <p id="BrP_181.39">
            hateṣu teṣu kaṃsena śeṣākhyo 'ṃśas tato 'naghaḥ <br />
            aṃśāṃśenodare tasyāḥ saptamaḥ saṃbhaviṣyati //
             <span class="ref">BrP_181.39</span></p>
         
         
         <p id="BrP_181.40">
            gokule vasudevasya bhāryā vai rohiṇī sthitā <br />
            tasyāḥ prasūtisamaye garbho neyas tvayodaram //
             <span class="ref">BrP_181.40</span></p>
         
         
         <p id="BrP_181.41">
            saptamo bhojarājasya bhayād rodhoparodhataḥ <br />
            devakyāḥ patito garbha iti loko vadiṣyati //
             <span class="ref">BrP_181.41</span></p>
         
         
         <p id="BrP_181.42">
            garbhasaṃkarṣaṇāt so 'tha loke saṃkarṣaṇeti vai <br />
            saṃjñām avāpsyate vīraḥ śvetādriśikharopamaḥ //
             <span class="ref">BrP_181.42</span></p>
         
         
         <p id="BrP_181.43">
            tato 'haṃ saṃbhaviṣyāmi devakījaṭhare śubhe <br />
            garbhe tvayā yaśodāyā gantavyam avilambitam //
             <span class="ref">BrP_181.43</span></p>
         
         
         <p id="BrP_181.44">
            prāvṛṭkāle ca nabhasi kṛṣṇāṣṭamyām ahaṃ niśi <br />
            utpatsyāmi navamyāṃ ca prasūtiṃ tvam avāpsyasi //
             <span class="ref">BrP_181.44</span></p>
         
         
         <p id="BrP_181.45">
            yaśodāśayane māṃ tu devakyās tvām anindite <br />
            macchaktipreritamatir vasudevo nayiṣyati //
             <span class="ref">BrP_181.45</span></p>
         
         
         <p id="BrP_181.46">
            kaṃsaś ca tvām upādāya devi śailaśilātale <br />
            prakṣepsyaty antarikṣe ca tvaṃ sthānaṃ samavāpsyasi //
             <span class="ref">BrP_181.46</span></p>
         
         
         <p id="BrP_181.47">
            tatas tvāṃ śatadhā śakraḥ praṇamya mama gauravāt <br />
            praṇipātānataśirā bhaginītve grahīṣyati //
             <span class="ref">BrP_181.47</span></p>
         
         
         <p id="BrP_181.48">
            tataḥ śumbhaniśumbhādīn hatvā daityān sahasraśaḥ <br />
            sthānair anekaiḥ pṛthivīm aśeṣāṃ maṇḍayiṣyasi //
             <span class="ref">BrP_181.48</span></p>
         
         
         <p id="BrP_181.49">
            tvaṃ bhūtiḥ saṃnatiḥ kīrtiḥ kāntir vai pṛthivī dhṛtiḥ <br />
            lajjā puṣṭir uṣā yā ca kācid anyā tvam eva sā //
             <span class="ref">BrP_181.49</span></p>
         
         
         <p id="BrP_181.50">
            ye tvām āryeti durgeti vedagarbhe 'mbiketi ca <br />
            bhadreti bhadrakālīti kṣemyā kṣemaṃkarīti ca //
             <span class="ref">BrP_181.50</span></p>
         
         
         <p id="BrP_181.51">
            prātaś caivāparāhṇe ca stoṣyanty ānamramūrtayaḥ <br />
            teṣāṃ hi vāñchitaṃ sarvaṃ matprasādād bhaviṣyati //
             <span class="ref">BrP_181.51</span></p>
         
         
         <p id="BrP_181.52">
            surāmāṃsopahārais tu bhakṣyabhojyaiś ca pūjitā <br />
            nṛṇām aśeṣakāmāṃs tvaṃ prasannāyāṃ pradāsyasi //
             <span class="ref">BrP_181.52</span></p>
         
         
         <p id="BrP_181.53">
            te sarve sarvadā bhadrā matprasādād asaṃśayam <br />
            asaṃdigdhaṃ bhaviṣyanti gaccha devi yathoditam //
             <span class="ref">BrP_181.53</span></p>
         
         vyāsa uvāca
         
         
         <p id="BrP_182.1">
            yathoktaṃ sā jagaddhātrī devadevena vai purā <br />
            ṣaḍgarbhagarbhavinyāsaṃ cakre cānyasya karṣaṇam //
             <span class="ref">BrP_182.1</span></p>
         
         
         <p id="BrP_182.2">
            saptame rohiṇīṃ prāpte garbhe garbhe tato hariḥ <br />
            lokatrayopakārāya devakyāḥ praviveśa vai //
             <span class="ref">BrP_182.2</span></p>
         
         
         <p id="BrP_182.3">
            yoganidrā yaśodāyās tasminn eva tato dine <br />
            saṃbhūtā jaṭhare tadvad yathoktaṃ parameṣṭhinā //
             <span class="ref">BrP_182.3</span></p>
         
         
         <p id="BrP_182.4">
            tato grahagaṇaḥ samyak pracacāra divi dvijāḥ <br />
            viṣṇor aṃśe mahīṃ yāta ṛtavo 'py abhavañ śubhāḥ //
             <span class="ref">BrP_182.4</span></p>
         
         
         <p id="BrP_182.5">
            notsehe devakīṃ draṣṭuṃ kaścid apy atitejasā <br />
            jājvalyamānāṃ tāṃ dṛṣṭvā manāṃsi kṣobham āyayuḥ //
             <span class="ref">BrP_182.5</span></p>
         
         
         <p id="BrP_182.6">
            adṛṣṭāṃ puruṣaiḥ strībhir devakīṃ devatāgaṇāḥ <br />
            bibhrāṇāṃ vapuṣā viṣṇuṃ tuṣṭuvus tām aharniśam //
             <span class="ref">BrP_182.6</span></p>
         
         devā ūcuḥ
         
         
         <p id="BrP_182.7">
            tvaṃ svāhā tvaṃ svadhā vidyā sudhā tvaṃ jyotir eva ca <br />
            tvaṃ sarvalokarakṣārtham avatīrṇā mahītale //
             <span class="ref">BrP_182.7</span></p>
         
         
         <p id="BrP_182.8">
            prasīda devi sarvasya jagatas tvaṃ śubhaṃ kuru <br />
            prītyarthaṃ dhārayeśānaṃ dhṛtaṃ yenākhilaṃ jagat //
             <span class="ref">BrP_182.8</span></p>
         
         vyāsa uvāca
         
         
         <p id="BrP_182.9">
            evaṃ saṃstūyamānā sā devair devam adhārayat <br />
            garbheṇa puṇḍarīkākṣaṃ jagatāṃ trāṇakāraṇam //
             <span class="ref">BrP_182.9</span></p>
         
         
         <p id="BrP_182.10">
            tato 'khilajagatpadmabodhāyācyutabhānunā <br />
            devakyāḥ pūrvasaṃdhyāyām āvirbhūtaṃ mahātmanā //
             <span class="ref">BrP_182.10</span></p>
         
         
         <p id="BrP_182.11">
            madhyarātre 'khilādhāre jāyamāne janārdane <br />
            mandaṃ jagarjur jaladāḥ puṣpavṛṣṭimucaḥ surāḥ //
             <span class="ref">BrP_182.11</span></p>
         
         
         <p id="BrP_182.12">
            phullendīvarapattrābhaṃ caturbāhum udīkṣya tam <br />
            śrīvatsavakṣasaṃ jātaṃ tuṣṭāvānakadundubhiḥ //
             <span class="ref">BrP_182.12</span></p>
         
         
         <p id="BrP_182.13">
            abhiṣṭūya ca taṃ vāgbhiḥ prasannābhir mahāmatiḥ <br />
            vijñāpayām āsa tadā kaṃsād bhīto dvijottamāḥ //
             <span class="ref">BrP_182.13</span></p>
         
         vasudeva uvāca
         
         
         <p id="BrP_182.14">
            jñāto 'si devadeveśa śaṅkhacakragadādhara <br />
            divyaṃ rūpam idaṃ deva prasādenopasaṃhara //
             <span class="ref">BrP_182.14</span></p>
         
         
         <p id="BrP_182.15">
            adyaiva deva kaṃso 'yaṃ kurute mama yātanām <br />
            avatīrṇam iti jñātvā tvām asmin mandire mama //
             <span class="ref">BrP_182.15</span></p>
         
         devaky uvāca
         
         
         <p id="BrP_182.16">
            yo 'nantarūpo 'khilaviśvarūpo <br />garbhe 'pi lokān vapuṣā bibharti<br />
            prasīdatām eṣa sa devadevaḥ <br />svamāyayāviṣkṛtabālarūpaḥ
             <span class="ref">BrP_182.16</span></p>
         
         
         <p id="BrP_182.17">
            upasaṃhara sarvātman rūpam etac caturbhujam <br />
            jānātu māvatāraṃ te kaṃso 'yaṃ ditijāntaka //
             <span class="ref">BrP_182.17</span></p>
         
         śrībhagavān uvāca
         
         
         <p id="BrP_182.18">
            stuto 'haṃ yat tvayā pūrvaṃ putrārthinyā tad adya te <br />
            saphalaṃ devi saṃjātaṃ jāto 'haṃ yat tavodarāt //
             <span class="ref">BrP_182.18</span></p>
         
         vyāsa uvāca
         
         
         <p id="BrP_182.19">
            ity uktvā bhagavāṃs tūṣṇīṃ babhūva munisattamāḥ <br />
            vasudevo 'pi taṃ rātrāv ādāya prayayau bahiḥ //
             <span class="ref">BrP_182.19</span></p>
         
         
         <p id="BrP_182.20">
            mohitāś cābhavaṃs tatra rakṣiṇo yoganidrayā <br />
            mathurādvārapālāś ca vrajaty ānakadundubhau //
             <span class="ref">BrP_182.20</span></p>
         
         
         <p id="BrP_182.21">
            varṣatāṃ jaladānāṃ ca tat toyam ulbaṇaṃ niśi <br />
            saṃchādya taṃ yayau śeṣaḥ phaṇair ānakadundubhim //
             <span class="ref">BrP_182.21</span></p>
         
         
         <p id="BrP_182.22">
            yamunāṃ cātigambhīrāṃ nānāvartaśatākulām <br />
            vasudevo vahan viṣṇuṃ jānumātravahāṃ yayau //
             <span class="ref">BrP_182.22</span></p>
         
         
         <p id="BrP_182.23">
            kaṃsasya karam ādāya tatraivābhyāgatāṃs taṭe <br />
            nandādīn gopavṛddhāṃś ca yamunāyāṃ dadarśa saḥ //
             <span class="ref">BrP_182.23</span></p>
         
         
         <p id="BrP_182.24">
            tasmin kāle yaśodāpi mohitā yoganidrayā <br />
            tām eva kanyāṃ munayaḥ prāsūta mohite jane //
             <span class="ref">BrP_182.24</span></p>
         
         
         <p id="BrP_182.25">
            vasudevo 'pi vinyasya bālam ādāya dārikām <br />
            yaśodāśayane tūrṇam ājagāmāmitadyutiḥ //
             <span class="ref">BrP_182.25</span></p>
         
         
         <p id="BrP_182.26">
            dadarśa ca vibuddhvā sā yaśodā jātam ātmajam <br />
            nīlotpaladalaśyāmaṃ tato 'tyarthaṃ mudaṃ yayau //
             <span class="ref">BrP_182.26</span></p>
         
         
         <p id="BrP_182.27">
            ādāya vasudevo 'pi dārikāṃ nijamandiram <br />
            devakīśayane nyasya yathāpūrvam atiṣṭhata //
             <span class="ref">BrP_182.27</span></p>
         
         
         <p id="BrP_182.28">
            tato bāladhvaniṃ śrutvā rakṣiṇaḥ sahasotthitāḥ <br />
            kaṃsam āvedayām āsur devakīprasavaṃ dvijāḥ //
             <span class="ref">BrP_182.28</span></p>
         
         
         <p id="BrP_182.29">
            kaṃsas tūrṇam upetyaināṃ tato jagrāha bālikām <br />
            muñca muñceti devakyāsannakaṇṭhaṃ nivāritaḥ //
             <span class="ref">BrP_182.29</span></p>
         
         
         <p id="BrP_182.30">
            cikṣepa ca śilāpṛṣṭhe sā kṣiptā viyati sthitim <br />
            avāpa rūpaṃ ca mahat sāyudhāṣṭamahābhujam <br />
            prajahāsa tathaivoccaiḥ kaṃsaṃ ca ruṣitābravīt //
             <span class="ref">BrP_182.30</span></p>
         
         yogamāyovāca
         
         
         <p id="BrP_182.31">
            kiṃ mayākṣiptayā kaṃsa jāto yas tvāṃ haniṣyati <br />
            sarvasvabhūto devānām āsīn mṛtyuḥ purā sa te <br />
            tad etat saṃpradhāryāśu kriyatāṃ hitam ātmanaḥ //
             <span class="ref">BrP_182.31</span></p>
         
         vyāsa uvāca
         
         
         <p id="BrP_182.32">
            ity uktvā prayayau devī divyasraggandhabhūṣaṇā <br />
            paśyato bhojarājasya stutā siddhair vihāyasā //
             <span class="ref">BrP_182.32</span></p>
         
         vyāsa uvāca
         
         
         <p id="BrP_183.1">
            kaṃsas tv athodvignamanāḥ prāha sarvān mahāsurān <br />
            pralambakeśipramukhān āhūyāsurapuṃgavān //
             <span class="ref">BrP_183.1</span></p>
         
         kaṃsa uvāca
         
         
         <p id="BrP_183.2">
            he pralamba mahābāho keśin dhenuka pūtane <br />
            ariṣṭādyais tathā cānyaiḥ śrūyatāṃ vacanaṃ mama //
             <span class="ref">BrP_183.2</span></p>
         
         
         <p id="BrP_183.3">
            māṃ hantum amarair yatnaḥ kṛtaḥ kila durātmabhiḥ <br />
            madvīryatāpitān vīrān na tv etān gaṇayāmy aham //
             <span class="ref">BrP_183.3</span></p>
         
         
         <p id="BrP_183.4">
            āścaryaṃ kanyayā coktaṃ jāyate daityapuṃgavāḥ <br />
            hāsyaṃ me jāyate vīrās teṣu yatnapareṣv api //
             <span class="ref">BrP_183.4</span></p>
         
         
         <p id="BrP_183.5">
            tathāpi khalu duṣṭānāṃ teṣām apy adhikaṃ mayā <br />
            apakārāya daityendrā yatanīyaṃ durātmanām //
             <span class="ref">BrP_183.5</span></p>
         
         
         <p id="BrP_183.6">
            utpannaś cāpi mṛtyur me bhūtabhavyabhavatprabhuḥ <br />
            ity etad bālikā prāha devakīgarbhasaṃbhavā //
             <span class="ref">BrP_183.6</span></p>
         
         
         <p id="BrP_183.7">
            tasmād bāleṣu paramo yatnaḥ kāryo mahītale <br />
            yatrodriktaṃ balaṃ bāle sa hantavyaḥ prayatnataḥ //
             <span class="ref">BrP_183.7</span></p>
         
         vyāsa uvāca
         
         
         <p id="BrP_183.8">
            ity ājñāpyāsurān kaṃsaḥ praviśyātmagṛhaṃ tataḥ <br />
            uvāca vasudevaṃ ca devakīm avirodhataḥ //
             <span class="ref">BrP_183.8</span></p>
         
         kaṃsa uvāca
         
         
         <p id="BrP_183.9">
            yuvayor ghātitā garbhā vṛthaivaite mayādhunā <br />
            ko 'py anya eva nāśāya bālo mama samudgataḥ //
             <span class="ref">BrP_183.9</span></p>
         
         
         <p id="BrP_183.10">
            tad alaṃ paritāpena nūnaṃ yad bhāvino hi te <br />
            arbhakā yuvayoḥ ko vā āyuṣo 'nte na hanyate //
             <span class="ref">BrP_183.10</span></p>
         
         vyāsa uvāca
         
         
         <p id="BrP_183.11">
            ity āśvāsya vimucyaiva kaṃsas tau paritoṣya ca <br />
            antargṛhaṃ dvijaśreṣṭhāḥ praviveśa punaḥ svakam //
             <span class="ref">BrP_183.11</span></p>
         
         vyāsa uvāca
         
         
         <p id="BrP_184.1">
            vimukto vasudevo 'pi nandasya śakaṭaṃ gataḥ <br />
            prahṛṣṭaṃ dṛṣṭavān nandaṃ putro jāto mameti vai //
             <span class="ref">BrP_184.1</span></p>
         
         
         <p id="BrP_184.2">
            vasudevo 'pi taṃ prāha diṣṭyā diṣṭyeti sādaram <br />
            vārdhake 'pi samutpannas tanayo 'yaṃ tavādhunā //
             <span class="ref">BrP_184.2</span></p>
         
         
         <p id="BrP_184.3">
            datto hi vārṣikaḥ sarvo bhavadbhir nṛpateḥ karaḥ <br />
            yadartham āgatas tasmān nātra stheyaṃ mahātmanā //
             <span class="ref">BrP_184.3</span></p>
         
         
         <p id="BrP_184.4">
            yadartham āgataḥ kāryaṃ tan niṣpannaṃ kim āsyate <br />
            bhavadbhir gamyatāṃ nanda tac chīghraṃ nijagokulam //
             <span class="ref">BrP_184.4</span></p>
         
         
         <p id="BrP_184.5">
            mamāpi bālakas tatra rohiṇīprasavo hi yaḥ <br />
            sa rakṣaṇīyo bhavatā yathāyaṃ tanayo nijaḥ //
             <span class="ref">BrP_184.5</span></p>
         
         vyāsa uvāca
         
         
         <p id="BrP_184.6">
            ity uktāḥ prayayur gopā nandagopapurogamāḥ <br />
            śakaṭāropitair bhāṇḍaiḥ karaṃ dattvā mahābalāḥ //
             <span class="ref">BrP_184.6</span></p>
         
         
         <p id="BrP_184.7">
            vasatāṃ gokule teṣāṃ pūtanā bālaghātinī <br />
            suptaṃ kṛṣṇam upādāya rātrau ca pradadau stanam //
             <span class="ref">BrP_184.7</span></p>
         
         
         <p id="BrP_184.8">
            yasmai yasmai stanaṃ rātrau pūtanā saṃprayacchati <br />
            tasya tasya kṣaṇenāṅgaṃ bālakasyopahanyate //
             <span class="ref">BrP_184.8</span></p>
         
         
         <p id="BrP_184.9">
            kṛṣṇas tasyāḥ stanaṃ gāḍhaṃ karābhyām atipīḍitam <br />
            gṛhītvā prāṇasahitaṃ papau krodhasamanvitaḥ //
             <span class="ref">BrP_184.9</span></p>
         
         
         <p id="BrP_184.10">
            sā vimuktamahārāvā vicchinnasnāyubandhanā <br />
            papāta pūtanā bhūmau mriyamāṇātibhīṣaṇā //
             <span class="ref">BrP_184.10</span></p>
         
         
         <p id="BrP_184.11">
            tannādaśrutisaṃtrāsād vibuddhās te vrajaukasaḥ <br />
            dadṛśuḥ pūtanotsaṅge kṛṣṇaṃ tāṃ ca nipātitām //
             <span class="ref">BrP_184.11</span></p>
         
         
         <p id="BrP_184.12">
            ādāya kṛṣṇaṃ saṃtrastā yaśodā ca tato dvijāḥ <br />
            gopucchabhrāmaṇādyaiś ca bāladoṣam apākarot //
             <span class="ref">BrP_184.12</span></p>
         
         
         <p id="BrP_184.13">
            gopurīṣam upādāya nandagopo 'pi mastake <br />
            kṛṣṇasya pradadau rakṣāṃ kurvann idam udairayat //
             <span class="ref">BrP_184.13</span></p>
         
         nandagopa uvāca
         
         
         <p id="BrP_184.14">
            rakṣatu tvām aśeṣāṇāṃ bhūtānāṃ prabhavo hariḥ <br />
            yasya nābhisamudbhūtāt paṅkajād abhavaj jagat //
             <span class="ref">BrP_184.14</span></p>
         
         
         <p id="BrP_184.15">
            yena daṃṣṭrāgravidhṛtā dhārayaty avanī jagat <br />
            varāharūpadhṛg devaḥ sa tvāṃ rakṣatu keśavaḥ //
             <span class="ref">BrP_184.15</span></p>
         
         
         <p id="BrP_184.16">
            guhyaṃ sa jaṭharaṃ viṣṇur jaṅghāpādau janārdanaḥ <br />
            vāmano rakṣatu sadā bhavantaṃ yaḥ kṣaṇād abhūt //
             <span class="ref">BrP_184.16</span></p>
         
         
         <p id="BrP_184.17">
            trivikramakramākrāntatrailokyasphuradāyudhaḥ <br />
            śiras te pātu govindaḥ kaṇṭhaṃ rakṣatu keśavaḥ //
             <span class="ref">BrP_184.17</span></p>
         
         
         <p id="BrP_184.18">
            mukhabāhū prabāhū ca manaḥ sarvendriyāṇi ca <br />
            rakṣatv avyāhataiśvaryas tava nārāyaṇo 'vyayaḥ //
             <span class="ref">BrP_184.18</span></p>
         
         
         <p id="BrP_184.19">
            tvāṃ dikṣu pātu vaikuṇṭho vidikṣu madhusūdanaḥ <br />
            hṛṣīkeśo 'mbare bhūmau rakṣatu tvāṃ mahīdharaḥ //
             <span class="ref">BrP_184.19</span></p>
         
         vyāsa uvāca
         
         
         <p id="BrP_184.20">
            evaṃ kṛtasvastyayano nandagopena bālakaḥ <br />
            śāyitaḥ śakaṭasyādho bālaparyaṅkikātale //
             <span class="ref">BrP_184.20</span></p>
         
         
         <p id="BrP_184.21">
            te ca gopā mahad dṛṣṭvā pūtanāyāḥ kalevaram <br />
            mṛtāyāḥ paramaṃ trāsaṃ vismayaṃ ca tadā yayuḥ //
             <span class="ref">BrP_184.21</span></p>
         
         
         <p id="BrP_184.22">
            kadācic chakaṭasyādhaḥ śayāno madhusūdanaḥ <br />
            cikṣepa caraṇāv ūrdhvaṃ stanārthī praruroda ca //
             <span class="ref">BrP_184.22</span></p>
         
         
         <p id="BrP_184.23">
            tasya pādaprahāreṇa śakaṭaṃ parivartitam <br />
            vidhvastabhāṇḍakumbhaṃ tad viparītaṃ papāta vai //
             <span class="ref">BrP_184.23</span></p>
         
         
         <p id="BrP_184.24">
            tato hāhākṛtaḥ sarvo gopagopījano dvijāḥ <br />
            ājagāma tadā jñātvā bālam uttānaśāyinam //
             <span class="ref">BrP_184.24</span></p>
         
         
         <p id="BrP_184.25">
            gopāḥ keneti jagaduḥ śakaṭaṃ parivartitam <br />
            tatraiva bālakāḥ procur bālenānena pātitam //
             <span class="ref">BrP_184.25</span></p>
         
         
         <p id="BrP_184.26">
            rudatā dṛṣṭam asmābhiḥ pādavikṣepatāḍitam <br />
            śakaṭaṃ parivṛttaṃ vai naitad anyasya ceṣṭitam //
             <span class="ref">BrP_184.26</span></p>
         
         
         <p id="BrP_184.27">
            tataḥ punar atīvāsan gopā vismitacetasaḥ <br />
            nandagopo 'pi jagrāha bālam atyantavismitaḥ //
             <span class="ref">BrP_184.27</span></p>
         
         
         <p id="BrP_184.28">
            yaśodā vismayārūḍhā bhagnabhāṇḍakapālakam <br />
            śakaṭaṃ cārcayām āsa dadhipuṣpaphalākṣataiḥ //
             <span class="ref">BrP_184.28</span></p>
         
         
         <p id="BrP_184.29">
            gargaś ca gokule tatra vasudevapracoditaḥ <br />
            pracchanna eva gopānāṃ saṃskāram akarot tayoḥ //
             <span class="ref">BrP_184.29</span></p>
         
         
         <p id="BrP_184.30">
            jyeṣṭhaṃ ca rāmam ity āha kṛṣṇaṃ caiva tathāparam <br />
            gargo matimatāṃ śreṣṭho nāma kurvan mahāmatiḥ //
             <span class="ref">BrP_184.30</span></p>
         
         
         <p id="BrP_184.31">
            alpenaiva hi kālena vijñātau tau mahābalau <br />
            ghṛṣṭajānukarau viprā babhūvatur ubhāv api //
             <span class="ref">BrP_184.31</span></p>
         
         
         <p id="BrP_184.32">
            karīṣabhasmadigdhāṅgau bhramamāṇāv itas tataḥ <br />
            na nivārayituṃ śaktā yaśodā tau na rohiṇī //
             <span class="ref">BrP_184.32</span></p>
         
         
         <p id="BrP_184.33">
            govāṭamadhye krīḍantau vatsavāṭagatau punaḥ <br />
            tadaharjātagovatsapucchākarṣaṇatatparau //
             <span class="ref">BrP_184.33</span></p>
         
         
         <p id="BrP_184.34">
            yadā yaśodā tau bālāv ekasthānacarāv ubhau <br />
            śaśāka no vārayituṃ krīḍantāv aticañcalau //
             <span class="ref">BrP_184.34</span></p>
         
         
         <p id="BrP_184.35">
            dāmnā baddhvā tadā madhye nibabandha ulūkhale <br />
            kṛṣṇam akliṣṭakarmāṇam āha cedam amarṣitā //
             <span class="ref">BrP_184.35</span></p>
         
         yaśodovāca
         
         
         <p id="BrP_184.36">
            yadi śakto 'si gaccha tvam aticañcalaceṣṭita //
             <span class="ref">BrP_184.36</span></p>
         
         vyāsa uvāca
         
         
         <p id="BrP_184.37">
            ity uktvā ca nijaṃ karma sā cakāra kuṭumbinī <br />
            vyagrāyām atha tasyāṃ sa karṣamāṇa ulūkhalam //
             <span class="ref">BrP_184.37</span></p>
         
         
         <p id="BrP_184.38">
            yamalārjunayor madhye jagāma kamalekṣaṇaḥ <br />
            karṣatā vṛkṣayor madhye tiryag evam ulūkhalam //
             <span class="ref">BrP_184.38</span></p>
         
         
         <p id="BrP_184.39">
            bhagnāv uttuṅgaśākhāgrau tena tau yamalārjunau <br />
            tataḥ kaṭakaṭāśabdasamākarṇanakātaraḥ //
             <span class="ref">BrP_184.39</span></p>
         
         
         <p id="BrP_184.40">
            ājagāma vrajajano dadṛśe ca mahādrumau <br />
            bhagnaskandhau nipātitau bhagnaśākhau mahītale //
             <span class="ref">BrP_184.40</span></p>
         
         
         <p id="BrP_184.41">
            dadarśa cālpadantāsyaṃ smitahāsaṃ ca bālakam <br />
            tayor madhyagataṃ baddhaṃ dāmnā gāḍhaṃ tathodare //
             <span class="ref">BrP_184.41</span></p>
         
         
         <p id="BrP_184.42">
            tataś ca dāmodaratāṃ sa yayau dāmabandhanāt <br />
            gopavṛddhās tataḥ sarve nandagopapurogamāḥ //
             <span class="ref">BrP_184.42</span></p>
         
         
         <p id="BrP_184.43">
            mantrayām āsur udvignā mahotpātātibhīravaḥ <br />
            sthāneneha na naḥ kāryaṃ vrajāmo 'nyan mahāvanam //
             <span class="ref">BrP_184.43</span></p>
         
         
         <p id="BrP_184.44">
            utpātā bahavo hy atra dṛśyante nāśahetavaḥ <br />
            pūtanāyā vināśaś ca śakaṭasya viparyayaḥ //
             <span class="ref">BrP_184.44</span></p>
         
         
         <p id="BrP_184.45">
            vinā vātādidoṣeṇa drumayoḥ patanaṃ tathā <br />
            vṛndāvanam itaḥ sthānāt tasmād gacchāma mā ciram //
             <span class="ref">BrP_184.45</span></p>
         
         
         <p id="BrP_184.46">
            yāvad bhaumamahotpātadoṣo nābhibhaved vrajam <br />
            iti kṛtvā matiṃ sarve gamane te vrajaukasaḥ //
             <span class="ref">BrP_184.46</span></p>
         
         
         <p id="BrP_184.47">
            ūcuḥ svaṃ svaṃ kulaṃ śīghraṃ gamyatāṃ mā vilambyatām <br />
            tataḥ kṣaṇena prayayuḥ śakaṭair godhanais tathā //
             <span class="ref">BrP_184.47</span></p>
         
         
         <p id="BrP_184.48">
            yūthaśo vatsapālīś ca kālayanto vrajaukasaḥ <br />
            sarvāvayavanirdhūtaṃ kṣaṇamātreṇa tat tadā //
             <span class="ref">BrP_184.48</span></p>
         
         
         <p id="BrP_184.49">
            kākakākīsamākīrṇaṃ vrajasthānam abhūd dvijāḥ <br />
            vṛndāvanaṃ bhagavatā kṛṣṇenākliṣṭakarmaṇā //
             <span class="ref">BrP_184.49</span></p>
         
         
         <p id="BrP_184.50">
            śubhena manasā dhyātaṃ gavāṃ vṛddhim abhīpsatā <br />
            tatas tatrātirukṣe 'pi dharmakāle dvijottamāḥ //
             <span class="ref">BrP_184.50</span></p>
         
         
         <p id="BrP_184.51">
            prāvṛṭkāla ivābhūc ca navaśaṣpaṃ samantataḥ <br />
            sa samāvāsitaḥ sarvo vrajo vṛndāvane tataḥ //
             <span class="ref">BrP_184.51</span></p>
         
         
         <p id="BrP_184.52">
            śakaṭīvāṭaparyantacandrārdhākārasaṃsthitiḥ <br />
            vatsabālau ca saṃvṛttau rāmadāmodarau tataḥ //
             <span class="ref">BrP_184.52</span></p>
         
         
         <p id="BrP_184.53">
            tatra sthitau tau ca goṣṭhe ceratur bālalīlayā <br />
            barhipattrakṛtāpīḍau vanyapuṣpāvataṃsakau //
             <span class="ref">BrP_184.53</span></p>
         
         
         <p id="BrP_184.54">
            gopaveṇukṛtātodyapattravādyakṛtasvanau <br />
            kākapakṣadharau bālau kumārāv iva pāvakau //
             <span class="ref">BrP_184.54</span></p>
         
         
         <p id="BrP_184.55">
            hasantau ca ramantau ca ceratus tan mahad vanam <br />
            kvacid dhasantāv anyonyaṃ krīḍamānau tathā paraiḥ //
             <span class="ref">BrP_184.55</span></p>
         
         
         <p id="BrP_184.56">
            gopaputraiḥ samaṃ vatsāṃś cārayantau viceratuḥ <br />
            kālena gacchatā tau tu saptavarṣau babhūvatuḥ //
             <span class="ref">BrP_184.56</span></p>
         
         
         <p id="BrP_184.57">
            sarvasya jagataḥ pālau vatsapālau mahāvraje <br />
            prāvṛṭkālas tato 'tīva meghaughasthagitāmbaraḥ //
             <span class="ref">BrP_184.57</span></p>
         
         
         <p id="BrP_184.58">
            babhūva vāridhārābhir aikyaṃ kurvan diśām iva <br />
            prarūḍhanavapuṣpāḍhyā śakragopavṛtā mahī //
             <span class="ref">BrP_184.58</span></p>
         
         
         <p id="BrP_184.59">
            yathā mārakate vāsīt padmarāgavibhūṣitā <br />
            ūhur unmārgagāmīni nimnagāmbhāṃsi sarvataḥ //
             <span class="ref">BrP_184.59</span></p>
         
         
         <p id="BrP_184.60">
            manāṃsi durvinītānāṃ prāpya lakṣmīṃ navām iva <br />
            vikāle ca yathākāmaṃ vrajam etya mahābalau <br />
            gopaiḥ samānaiḥ sahitau cikrīḍāte 'marāv iva //
             <span class="ref">BrP_184.60</span></p>
         
         vyāsa uvāca
         
         
         <p id="BrP_185.1">
            ekadā tu vinā rāmaṃ kṛṣṇo vṛndāvanaṃ yayau <br />
            vicacāra vṛto gopair vanyapuṣpasragujjvalaḥ //
             <span class="ref">BrP_185.1</span></p>
         
         
         <p id="BrP_185.2">
            sa jagāmātha kālindīṃ lolakallolaśālinīm <br />
            tīrasaṃlagnaphenaughair hasantīm iva sarvataḥ //
             <span class="ref">BrP_185.2</span></p>
         
         
         <p id="BrP_185.3">
            tasyāṃ cātimahābhīmaṃ viṣāgnikaṇadūṣitam <br />
            hradaṃ kālīyanāgasya dadarśātivibhīṣaṇam //
             <span class="ref">BrP_185.3</span></p>
         
         
         <p id="BrP_185.4">
            viṣāgninā visaratā dagdhatīramahātarum <br />
            vātāhatāmbuvikṣepasparśadagdhavihaṃgamam //
             <span class="ref">BrP_185.4</span></p>
         
         
         <p id="BrP_185.5">
            tam atīva mahāraudraṃ mṛtyuvaktram ivāparam <br />
            vilokya cintayām āsa bhagavān madhusūdanaḥ //
             <span class="ref">BrP_185.5</span></p>
         
         
         <p id="BrP_185.6">
            asmin vasati duṣṭātmā kālīyo 'sau viṣāyudhaḥ <br />
            yo mayā nirjitas tyaktvā duṣṭo naṣṭaḥ payonidhau //
             <span class="ref">BrP_185.6</span></p>
         
         
         <p id="BrP_185.7">
            teneyaṃ dūṣitā sarvā yamunā sāgaraṃgamā <br />
            na narair godhanair vāpi tṛṣārtair upabhujyate //
             <span class="ref">BrP_185.7</span></p>
         
         
         <p id="BrP_185.8">
            tad asya nāgarājasya kartavyo nigraho mayā <br />
            nityatrastāḥ sukhaṃ yena careyur vrajavāsinaḥ //
             <span class="ref">BrP_185.8</span></p>
         
         
         <p id="BrP_185.9">
            etadarthaṃ nṛloke 'sminn avatāro mayā kṛtaḥ <br />
            yad eṣām utpathasthānāṃ kāryā śāstir durātmanām //
             <span class="ref">BrP_185.9</span></p>
         
         
         <p id="BrP_185.10">
            tad etan nātidūrasthaṃ kadambam uruśākhinam <br />
            adhiruhyotpatiṣyāmi hrade 'smiñ jīvanāśinaḥ //
             <span class="ref">BrP_185.10</span></p>
         
         vyāsa uvāca
         
         
         <p id="BrP_185.11">
            itthaṃ vicintya baddhvā ca gāḍhaṃ parikaraṃ tataḥ <br />
            nipapāta hrade tatra sarparājasya vegataḥ //
             <span class="ref">BrP_185.11</span></p>
         
         
         <p id="BrP_185.12">
            tenāpi patatā tatra kṣobhitaḥ sa mahāhradaḥ <br />
            atyarthadūrajātāṃś ca tāṃś cāsiñcan mahīruhān //
             <span class="ref">BrP_185.12</span></p>
         
         
         <p id="BrP_185.13">
            te 'hiduṣṭaviṣajvālātaptāmbutapanokṣitāḥ <br />
            jajvaluḥ pādapāḥ sadyo jvālāvyāptadigantarāḥ //
             <span class="ref">BrP_185.13</span></p>
         
         
         <p id="BrP_185.14">
            āsphoṭayām āsa tadā kṛṣṇo nāgahradaṃ bhujaiḥ <br />
            tacchabdaśravaṇāc cātha nāgarājo 'bhyupāgamat //
             <span class="ref">BrP_185.14</span></p>
         
         
         <p id="BrP_185.15">
            ātāmranayanaḥ kopād viṣajvālākulaiḥ phaṇaiḥ <br />
            vṛto mahāviṣaiś cānyair aruṇair anilāśanaiḥ //
             <span class="ref">BrP_185.15</span></p>
         
         
         <p id="BrP_185.16">
            nāgapatnyaś ca śataśo hārihāropaśobhitāḥ <br />
            prakampitatanūtkṣepacalatkuṇḍalakāntayaḥ //
             <span class="ref">BrP_185.16</span></p>
         
         
         <p id="BrP_185.17">
            tataḥ praveṣṭitaḥ sarpaiḥ sa kṛṣṇo bhogabandhanaiḥ <br />
            dadaṃśuś cāpi te kṛṣṇaṃ viṣajvālāvilair mukhaiḥ //
             <span class="ref">BrP_185.17</span></p>
         
         
         <p id="BrP_185.18">
            taṃ tatra patitaṃ dṛṣṭvā nāgabhoganipīḍitam <br />
            gopā vrajam upāgatya cukruśuḥ śokalālasāḥ //
             <span class="ref">BrP_185.18</span></p>
         
         gopā ūcuḥ
         
         
         <p id="BrP_185.19">
            eṣa kṛṣṇo gato mohamagno vai kāliye hrade <br />
            bhakṣyate sarparājena tad āgacchata mā ciram //
             <span class="ref">BrP_185.19</span></p>
         
         vyāsa uvāca
         
         
         <p id="BrP_185.20">
            etac chrutvā tato gopā vajrapātopamaṃ vacaḥ <br />
            gopyaś ca tvaritā jagmur yaśodāpramukhā hradam //
             <span class="ref">BrP_185.20</span></p>
         
         
         <p id="BrP_185.21">
            hā hā kvāsāv iti jano gopīnām ativihvalaḥ <br />
            yaśodayā samaṃ bhrānto drutaḥ praskhalito yayau //
             <span class="ref">BrP_185.21</span></p>
         
         
         <p id="BrP_185.22">
            nandagopaś ca gopāś ca rāmaś cādbhutavikramaḥ <br />
            tvaritaṃ yamunāṃ jagmuḥ kṛṣṇadarśanalālasāḥ //
             <span class="ref">BrP_185.22</span></p>
         
         
         <p id="BrP_185.23">
            dadṛśuś cāpi te tatra sarparājavaśaṃgatam <br />
            niṣprayatnaṃ kṛtaṃ kṛṣṇaṃ sarpabhogena veṣṭitam //
             <span class="ref">BrP_185.23</span></p>
         
         
         <p id="BrP_185.24">
            nandagopaś ca niśceṣṭaḥ paśyan putramukhaṃ bhṛśam <br />
            yaśodā ca mahābhāgā babhūva munisattamāḥ //
             <span class="ref">BrP_185.24</span></p>
         
         
         <p id="BrP_185.25">
            gopyas tv anyā rudatyaś ca dadṛśuḥ śokakātarāḥ <br />
            procuś ca keśavaṃ prītyā bhayakātaragadgadam //
             <span class="ref">BrP_185.25</span></p>
         
         
         <p id="BrP_185.26">
            sarvā yaśodayā sārdhaṃ viśāmo 'tra mahāhrade <br />
            nāgarājasya no gantum asmākaṃ yujyate vraje //
             <span class="ref">BrP_185.26</span></p>
         
         
         <p id="BrP_185.27">
            divasaḥ ko vinā sūryaṃ vinā candreṇa kā niśā <br />
            vinā dugdhena kā gāvo vinā kṛṣṇena ko vrajaḥ <br />
            vinākṛtā na yāsyāmaḥ kṛṣṇenānena gokulam //
             <span class="ref">BrP_185.27</span></p>
         
         vyāsa uvāca
         
         
         <p id="BrP_185.28">
            iti gopīvacaḥ śrutvā rauhiṇeyo mahābalaḥ <br />
            uvāca gopān vidhurān vilokya stimitekṣaṇaḥ //
             <span class="ref">BrP_185.28</span></p>
         
         
         <p id="BrP_185.29">
            nandaṃ ca dīnam atyarthaṃ nyastadṛṣṭiṃ sutānane <br />
            mūrchākulāṃ yaśodāṃ ca kṛṣṇamāhātmyasaṃjñayā //
             <span class="ref">BrP_185.29</span></p>
         
         balarāma uvāca
         
         
         <p id="BrP_185.30">
            kim ayaṃ devadeveśa bhāvo 'yaṃ mānuṣas tvayā <br />
            vyajyate svaṃ tam ātmānaṃ kim anyaṃ tvaṃ na vetsi yat //
             <span class="ref">BrP_185.30</span></p>
         
         
         <p id="BrP_185.31">
            tvam asya jagato nābhiḥ surāṇām eva cāśrayaḥ <br />
            kartāpahartā pātā ca trailokyaṃ tvaṃ trayīmayaḥ //
             <span class="ref">BrP_185.31</span></p>
         
         
         <p id="BrP_185.32">
            atrāvatīrṇayoḥ kṛṣṇa gopā eva hi bāndhavāḥ <br />
            gopyaś ca sīdataḥ kasmāt tvaṃ bandhūn samupekṣase //
             <span class="ref">BrP_185.32</span></p>
         
         
         <p id="BrP_185.33">
            darśito mānuṣo bhāvo darśitaṃ bālaceṣṭitam <br />
            tad ayaṃ damyatāṃ kṛṣṇa durātmā daśanāyudhaḥ //
             <span class="ref">BrP_185.33</span></p>
         
         vyāsa uvāca
         
         
         <p id="BrP_185.34">
            iti saṃsmāritaḥ kṛṣṇaḥ smitabhinnauṣṭhasaṃpuṭaḥ <br />
            āsphālya mocayām āsa svaṃ dehaṃ bhogabandhanāt //
             <span class="ref">BrP_185.34</span></p>
         
         
         <p id="BrP_185.35">
            ānāmya cāpi hastābhyām ubhābhyāṃ madhyamaṃ phaṇam <br />
            āruhya bhugnaśirasaḥ prananartoruvikramaḥ //
             <span class="ref">BrP_185.35</span></p>
         
         
         <p id="BrP_185.36">
            vraṇāḥ phaṇe 'bhavaṃs tasya kṛṣṇasyāṅghrivikuṭṭanaiḥ <br />
            yatronnatiṃ ca kurute nanāmāsya tataḥ śiraḥ //
             <span class="ref">BrP_185.36</span></p>
         
         
         <p id="BrP_185.37">
            mūrchām upāyayau bhrāntyā nāgaḥ kṛṣṇasya kuṭṭanaiḥ <br />
            daṇḍapātanipātena vavāma rudhiraṃ bahu //
             <span class="ref">BrP_185.37</span></p>
         
         
         <p id="BrP_185.38">
            taṃ nirbhugnaśirogrīvam āsyaprasrutaśoṇitam <br />
            vilokya śaraṇaṃ jagmus tatpatnyo madhusūdanam //
             <span class="ref">BrP_185.38</span></p>
         
         nāgapatnya ūcuḥ
         
         
         <p id="BrP_185.39">
            jñāto 'si devadeveśa sarveśas tvam anuttama <br />
            paraṃ jyotir acintyaṃ yat tadaṃśaḥ parameśvaraḥ //
             <span class="ref">BrP_185.39</span></p>
         
         
         <p id="BrP_185.40">
            na samarthāḥ sura stotuṃ yam ananyabhavaṃ prabhum <br />
            svarūpavarṇanaṃ tasya kathaṃ yoṣit kariṣyati //
             <span class="ref">BrP_185.40</span></p>
         
         
         <p id="BrP_185.41">
            yasyākhilamahīvyomajalāgnipavanātmakam <br />
            brahmāṇḍam alpakāṃśāṃśaḥ stoṣyāmas taṃ kathaṃ vayam //
             <span class="ref">BrP_185.41</span></p>
         
         
         <p id="BrP_185.42">
            tataḥ kuru jagatsvāmin prasādam avasīdataḥ <br />
            prāṇāṃs tyajati nāgo 'yaṃ bhartṛbhikṣā pradīyatām //
             <span class="ref">BrP_185.42</span></p>
         
         vyāsa uvāca
         
         
         <p id="BrP_185.43">
            ity ukte tābhir āśvāsya klāntadeho 'pi pannagaḥ <br />
            prasīda devadeveti prāha vākyaṃ śanaiḥ śanaiḥ //
             <span class="ref">BrP_185.43</span></p>
         
         kālīya uvāca
         
         
         <p id="BrP_185.44">
            tavāṣṭaguṇam aiśvaryaṃ nātha svābhāvikaṃ param <br />
            nirastātiśayaṃ yasya tasya stoṣyāmi kiṃ nv aham //
             <span class="ref">BrP_185.44</span></p>
         
         
         <p id="BrP_185.45">
            tvaṃ paras tvaṃ parasyādyaḥ paraṃ tvaṃ tatparātmakam <br />
            parasmāt paramo yas tvaṃ tasya stoṣyāmi kiṃ nv aham //
             <span class="ref">BrP_185.45</span></p>
         
         
         <p id="BrP_185.46">
            yathāhaṃ bhavatā sṛṣṭo jātyā rūpeṇa ceśvaraḥ <br />
            svabhāvena ca saṃyuktas tathedaṃ ceṣṭitaṃ mayā //
             <span class="ref">BrP_185.46</span></p>
         
         
         <p id="BrP_185.47">
            yady anyathā pravarteya devadeva tato mayi <br />
            nyāyyo daṇḍanipātas te tavaiva vacanaṃ yathā //
             <span class="ref">BrP_185.47</span></p>
         
         
         <p id="BrP_185.48">
            tathāpi yaṃ jagatsvāmī daṇḍaṃ pātitavān mayi <br />
            sa soḍho 'yaṃ varo daṇḍas tvatto nānyo 'stu me varaḥ //
             <span class="ref">BrP_185.48</span></p>
         
         
         <p id="BrP_185.49">
            hatavīryo hataviṣo damito 'haṃ tvayācyuta <br />
            jīvitaṃ dīyatām ekam ājñāpaya karomi kim //
             <span class="ref">BrP_185.49</span></p>
         
         śrībhagavān uvāca
         
         
         <p id="BrP_185.50">
            nātra stheyaṃ tvayā sarpa kadācid yamunājale <br />
            sabhṛtyaparivāras tvaṃ samudrasalilaṃ vraja //
             <span class="ref">BrP_185.50</span></p>
         
         
         <p id="BrP_185.51">
            matpadāni ca te sarpa dṛṣṭvā mūrdhani sāgare <br />
            garuḍaḥ pannagaripus tvayi na prahariṣyati //
             <span class="ref">BrP_185.51</span></p>
         
         vyāsa uvāca
         
         
         <p id="BrP_185.52">
            ity uktvā sarparājānaṃ mumoca bhagavān hariḥ <br />
            praṇamya so 'pi kṛṣṇāya jagāma payasāṃ nidhim //
             <span class="ref">BrP_185.52</span></p>
         
         
         <p id="BrP_185.53">
            paśyatāṃ sarvabhūtānāṃ sabhṛtyāpatyabandhavaḥ <br />
            samastabhāryāsahitaḥ parityajya svakaṃ hradam //
             <span class="ref">BrP_185.53</span></p>
         
         
         <p id="BrP_185.54">
            gate sarpe pariṣvajya mṛtaṃ punar ivāgatam <br />
            gopā mūrdhani govindaṃ siṣicur netrajair jalaiḥ //
             <span class="ref">BrP_185.54</span></p>
         
         
         <p id="BrP_185.55">
            kṛṣṇam akliṣṭakarmāṇam anye vismitacetasaḥ <br />
            tuṣṭuvur muditā gopā dṛṣṭvā śivajalāṃ nadīm //
             <span class="ref">BrP_185.55</span></p>
         
         
         <p id="BrP_185.56">
            gīyamāno 'tha gopībhiś caritaiś cāruceṣṭitaiḥ <br />
            saṃstūyamāno gopālaiḥ kṛṣṇo vrajam upāgamat //
             <span class="ref">BrP_185.56</span></p>
         
         vyāsa uvāca
         
         
         <p id="BrP_186.1">
            gāḥ pālayantau ca punaḥ sahitau rāmakeśavau <br />
            bhramamāṇau vane tatra ramyaṃ tālavanaṃ gatau //
             <span class="ref">BrP_186.1</span></p>
         
         
         <p id="BrP_186.2">
            tac ca tālavanaṃ nityaṃ dhenuko nāma dānavaḥ <br />
            nṛgomāṃsakṛtāhāraḥ sadādhyāste kharākṛtiḥ //
             <span class="ref">BrP_186.2</span></p>
         
         
         <p id="BrP_186.3">
            tatra tālavanaṃ ramyaṃ phalasaṃpatsamanvitam <br />
            dṛṣṭvā spṛhānvitā gopāḥ phalādāne 'bruvan vacaḥ //
             <span class="ref">BrP_186.3</span></p>
         
         gopā ūcuḥ
         
         
         <p id="BrP_186.4">
            he rāma he kṛṣṇa sadā dhenukenaiva rakṣyate <br />
            bhūpradeśo yatas tasmāt tyaktānīmāni santi vai //
             <span class="ref">BrP_186.4</span></p>
         
         
         <p id="BrP_186.5">
            phalāni paśya tālānāṃ gandhamodayutāni vai <br />
            vayam etāny abhīpsāmaḥ pātyantāṃ yadi rocate //
             <span class="ref">BrP_186.5</span></p>
         
         
         <p id="BrP_186.6">
            iti gopakumārāṇāṃ śrutvā saṃkarṣaṇo vacaḥ <br />
            kṛṣṇaś ca pātayām āsa bhuvi tālaphalāni vai //
             <span class="ref">BrP_186.6</span></p>
         
         
         <p id="BrP_186.7">
            tālānāṃ patatāṃ śabdam ākarṇyāsurarāṭ tataḥ <br />
            ājagāma sa duṣṭātmā kopād daiteyagardabhaḥ //
             <span class="ref">BrP_186.7</span></p>
         
         
         <p id="BrP_186.8">
            padbhyām ubhābhyāṃ sa tadā paścimābhyāṃ ca taṃ balī <br />
            jaghānorasi tābhyāṃ ca sa ca tenāpy agṛhyata //
             <span class="ref">BrP_186.8</span></p>
         
         
         <p id="BrP_186.9">
            gṛhītvā bhrāmaṇenaiva cāmbare gatajīvitam <br />
            tasminn eva pracikṣepa vegena tṛṇarājani //
             <span class="ref">BrP_186.9</span></p>
         
         
         <p id="BrP_186.10">
            tataḥ phalāny anekāni tālāgrān nipatan kharaḥ <br />
            pṛthivyāṃ pātayām āsa mahāvāto 'mbudān iva //
             <span class="ref">BrP_186.10</span></p>
         
         
         <p id="BrP_186.11">
            anyān apy asya vai jñātīn āgatān daityagardabhān <br />
            kṛṣṇaś cikṣepa tālāgre balabhadraś ca līlayā //
             <span class="ref">BrP_186.11</span></p>
         
         
         <p id="BrP_186.12">
            kṣaṇenālaṃkṛtā pṛthvī pakvais tālaphalais tadā <br />
            daityagardabhadehaiś ca munayaḥ śuśubhe 'dhikam //
             <span class="ref">BrP_186.12</span></p>
         
         
         <p id="BrP_186.13">
            tato gāvo nirābādhās tasmiṃs tālavane dvijāḥ <br />
            navaśaṣpaṃ sukhaṃ cerur yatra bhuktam abhūt purā //
             <span class="ref">BrP_186.13</span></p>
         
         vyāsa uvāca
         
         
         <p id="BrP_187.1">
            tasmin rāsabhadaiteye sānuje vinipātite <br />
            sarvagopālagopīnāṃ ramyaṃ tālavanaṃ babhau //
             <span class="ref">BrP_187.1</span></p>
         
         
         <p id="BrP_187.2">
            tatas tau jātaharṣau tu vasudevasutāv ubhau <br />
            śuśubhāte mahātmānau bālaśṛṅgāv ivarṣabhau //
             <span class="ref">BrP_187.2</span></p>
         
         
         <p id="BrP_187.3">
            cārayantau ca gā dūre vyāharantau ca nāmabhiḥ <br />
            niyogapāśaskandhau tau vanamālāvibhūṣitau //
             <span class="ref">BrP_187.3</span></p>
         
         
         <p id="BrP_187.4">
            suvarṇāñjanacūrṇābhyāṃ tadā tau bhūṣitāmbarau <br />
            mahendrāyudhasaṃkāśau śvetakṛṣṇāv ivāmbudau //
             <span class="ref">BrP_187.4</span></p>
         
         
         <p id="BrP_187.5">
            ceratur lokasiddhābhiḥ krīḍābhir itaretaram <br />
            samastalokanāthānāṃ nāthabhūtau bhuvaṃ gatau //
             <span class="ref">BrP_187.5</span></p>
         
         
         <p id="BrP_187.6">
            manuṣyadharmābhiratau mānayantau manuṣyatām <br />
            tajjātiguṇayuktābhiḥ krīḍābhiś ceratur vanam //
             <span class="ref">BrP_187.6</span></p>
         
         
         <p id="BrP_187.7">
            tatas tv āndolikābhiś ca niyuddhaiś ca mahābalau <br />
            vyāyāmaṃ cakratus tatra kṣepaṇīyais tathāśmabhiḥ //
             <span class="ref">BrP_187.7</span></p>
         
         
         <p id="BrP_187.8">
            tallipsur asuras tatra ubhayo ramamāṇayoḥ <br />
            ājagāma pralambākhyo gopaveṣatirohitaḥ //
             <span class="ref">BrP_187.8</span></p>
         
         
         <p id="BrP_187.9">
            so 'vagāhata niḥśaṅkaṃ teṣāṃ madhyamamānuṣaḥ <br />
            mānuṣaṃ rūpam āsthāya pralambo dānavottamaḥ //
             <span class="ref">BrP_187.9</span></p>
         
         
         <p id="BrP_187.10">
            tayoś chidrāntaraprepsur atiśīghram amanyata <br />
            kṛṣṇaṃ tato rauhiṇeyaṃ hantuṃ cakre manoratham //
             <span class="ref">BrP_187.10</span></p>
         
         
         <p id="BrP_187.11">
            hariṇā krīḍanaṃ nāma bālakrīḍanakaṃ tataḥ <br />
            prakrīḍitās tu te sarve dvau dvau yugapad utpatan //
             <span class="ref">BrP_187.11</span></p>
         
         
         <p id="BrP_187.12">
            śrīdāmnā saha govindaḥ pralambena tathā balaḥ <br />
            gopālair aparaiś cānye gopālāḥ saha pupluvuḥ //
             <span class="ref">BrP_187.12</span></p>
         
         
         <p id="BrP_187.13">
            śrīdāmānaṃ tataḥ kṛṣṇaḥ pralambaṃ rohiṇīsutaḥ <br />
            jitavān kṛṣṇapakṣīyair gopair anyaiḥ parājitāḥ //
             <span class="ref">BrP_187.13</span></p>
         
         
         <p id="BrP_187.14">
            te vāhayantas tv anyonyaṃ bhāṇḍīraskandham etya vai <br />
            punar nivṛttās te sarve ye ye tatra parājitāḥ //
             <span class="ref">BrP_187.14</span></p>
         
         
         <p id="BrP_187.15">
            saṃkarṣaṇaṃ tu skandhena śīghram utkṣipya dānavaḥ <br />
            na tasthau prajagāmaiva sacandra iva vāridaḥ //
             <span class="ref">BrP_187.15</span></p>
         
         
         <p id="BrP_187.16">
            aśakto vahane tasya saṃrambhād dānavottamaḥ <br />
            vavṛdhe sumahākāyaḥ prāvṛṣīva balāhakaḥ //
             <span class="ref">BrP_187.16</span></p>
         
         
         <p id="BrP_187.17">
            saṃkarṣaṇas tu taṃ dṛṣṭvā dagdhaśailopamākṛtim <br />
            sragdāmalambābharaṇaṃ mukuṭāṭopamastakam //
             <span class="ref">BrP_187.17</span></p>
         
         
         <p id="BrP_187.18">
            raudraṃ śakaṭacakrākṣaṃ pādanyāsacalatkṣitim <br />
            hriyamāṇas tataḥ kṛṣṇam idaṃ vacanam abravīt //
             <span class="ref">BrP_187.18</span></p>
         
         balarāma uvāca
         
         
         <p id="BrP_187.19">
            kṛṣṇa kṛṣṇa hriye tv eṣa parvatodagramūrtinā <br />
            kenāpi paśya daityena gopālacchadmarūpiṇā //
             <span class="ref">BrP_187.19</span></p>
         
         
         <p id="BrP_187.20">
            yad atra sāṃprataṃ kāryaṃ mayā madhuniṣūdana <br />
            tat kathyatāṃ prayāty eṣa durātmātitvarānvitaḥ //
             <span class="ref">BrP_187.20</span></p>
         
         vyāsa uvāca
         
         
         <p id="BrP_187.21">
            tam āha rāmaṃ govindaḥ smitabhinnauṣṭhasaṃpuṭaḥ <br />
            mahātmā rauhiṇeyasya balavīryapramāṇavit //
             <span class="ref">BrP_187.21</span></p>
         
         kṛṣṇa uvāca
         
         
         <p id="BrP_187.22">
            kim ayaṃ mānuṣo bhāvo vyaktam evāvalambyate <br />
            sarvātman sarvaguhyānāṃ guhyād guhyātmanā tvayā //
             <span class="ref">BrP_187.22</span></p>
         
         
         <p id="BrP_187.23">
            smarāśeṣajagadīśa kāraṇaṃ kāraṇāgraja <br />
            ātmānam ekaṃ tadvac ca jagaty ekārṇave ca yaḥ //
             <span class="ref">BrP_187.23</span></p>
         
         
         <p id="BrP_187.24">
            bhavān ahaṃ ca viśvātmann ekam eva hi kāraṇam <br />
            jagato 'sya jagaty arthe bhedenāvāṃ vyavasthitau //
             <span class="ref">BrP_187.24</span></p>
         
         
         <p id="BrP_187.25">
            tat smaryatām ameyātmaṃs tvayātmā jahi dānavam <br />
            mānuṣyam evam ālambya bandhūnāṃ kriyatāṃ hitam //
             <span class="ref">BrP_187.25</span></p>
         
         vyāsa uvāca
         
         
         <p id="BrP_187.26">
            iti saṃsmārito viprāḥ kṛṣṇena sumahātmanā <br />
            vihasya pīḍayām āsa pralambaṃ balavān balaḥ //
             <span class="ref">BrP_187.26</span></p>
         
         
         <p id="BrP_187.27">
            muṣṭinā cāhan mūrdhni kopasaṃraktalocanaḥ <br />
            tena cāsya prahāreṇa bahir yāte vilocane //
             <span class="ref">BrP_187.27</span></p>
         
         
         <p id="BrP_187.28">
            sa niṣkāsitamastiṣko mukhāc choṇitam udvaman <br />
            nipapāta mahīpṛṣṭhe daityavaryo mamāra ca //
             <span class="ref">BrP_187.28</span></p>
         
         
         <p id="BrP_187.29">
            pralambaṃ nihataṃ dṛṣṭvā balenādbhutakarmaṇā <br />
            prahṛṣṭās tuṣṭuvur gopāḥ sādhu sādhv iti cābruvan //
             <span class="ref">BrP_187.29</span></p>
         
         
         <p id="BrP_187.30">
            saṃstūyamāno rāmas tu gopair daitye nipātite <br />
            pralambe saha kṛṣṇena punar gokulam āyayau //
             <span class="ref">BrP_187.30</span></p>
         
         vyāsa uvāca
         
         
         <p id="BrP_187.31">
            tayor viharator evaṃ rāmakeśavayor vraje <br />
            prāvṛḍvyatītā vikasatsarojā cābhavac charat //
             <span class="ref">BrP_187.31</span></p>
         
         
         <p id="BrP_187.32">
            vimalāmbaranakṣatre kāle cābhyāgate vrajam <br />
            dadarśendrotsavārambhapravṛttān vrajavāsinaḥ //
             <span class="ref">BrP_187.32</span></p>
         
         
         <p id="BrP_187.33">
            kṛṣṇas tān utsukān dṛṣṭvā gopān utsavalālasān <br />
            kautūhalād idaṃ vākyaṃ prāha vṛddhān mahāmatiḥ //
             <span class="ref">BrP_187.33</span></p>
         
         kṛṣṇa uvāca
         
         
         <p id="BrP_187.34">
            ko 'yaṃ śakramaho nāma yena vo harṣa āgataḥ <br />
            prāha taṃ nandagopaś ca pṛcchantam atisādaram //
             <span class="ref">BrP_187.34</span></p>
         
         nanda uvāca
         
         
         <p id="BrP_187.35">
            meghānāṃ payasām īśo devarājaḥ śatakratuḥ <br />
            yena saṃcoditā meghā varṣanty ambumayaṃ rasam //
             <span class="ref">BrP_187.35</span></p>
         
         
         <p id="BrP_187.36">
            tadvṛṣṭijanitaṃ sasyaṃ vayam anye ca dehinaḥ <br />
            vartayāmopabhuñjānās tarpayāmaś ca devatāḥ //
             <span class="ref">BrP_187.36</span></p>
         
         
         <p id="BrP_187.37">
            kṣīravatya imā gāvo vatsavatyaś ca nirvṛtāḥ <br />
            tena saṃvardhitaiḥ sasyaiḥ puṣṭās tuṣṭā bhavanti vai //
             <span class="ref">BrP_187.37</span></p>
         
         
         <p id="BrP_187.38">
            nāsasyā nānṛṇā bhūmir na bubhukṣārdito janaḥ <br />
            dṛśyate yatra dṛśyante vṛṣṭimanto balāhakāḥ //
             <span class="ref">BrP_187.38</span></p>
         
         
         <p id="BrP_187.39">
            bhaumam etat payo gobhir dhatte sūryasya vāridaḥ <br />
            parjanyaḥ sarvalokasya bhavāya bhuvi varṣati //
             <span class="ref">BrP_187.39</span></p>
         
         
         <p id="BrP_187.40">
            tasmāt prāvṛṣi rājānaḥ śakraṃ sarve mudānvitāḥ <br />
            mahe sureśam arghanti vayam anye ca dehinaḥ //
             <span class="ref">BrP_187.40</span></p>
         
         vyāsa uvāca
         
         
         <p id="BrP_187.41">
            nandagopasya vacanaṃ śrutvetthaṃ śakrapūjane <br />
            kopāya tridaśendrasya prāha dāmodaras tadā //
             <span class="ref">BrP_187.41</span></p>
         
         kṛṣṇa uvāca
         
         
         <p id="BrP_187.42">
            na vayaṃ kṛṣikartāro vaṇijyājīvino na ca <br />
            gāvo 'smaddaivataṃ tāta vayaṃ vanacarā yataḥ //
             <span class="ref">BrP_187.42</span></p>
         
         
         <p id="BrP_187.43">
            ānvīkṣikī trayī vārttā daṇḍanītis tathāparā <br />
            vidyācatuṣṭayaṃ tv etad vārttām atra śṛṇuṣva me //
             <span class="ref">BrP_187.43</span></p>
         
         
         <p id="BrP_187.44">
            kṛṣir vaṇijyā tadvac ca tṛtīyaṃ paśupālanam <br />
            vidyā hy etā mahābhāgā vārttā vṛttitrayāśrayā //
             <span class="ref">BrP_187.44</span></p>
         
         
         <p id="BrP_187.45">
            karṣakāṇāṃ kṛṣir vṛttiḥ paṇyaṃ tu paṇajīvinām <br />
            asmākaṃ gāḥ parā vṛttir vārttā bhedair iyaṃ tribhiḥ //
             <span class="ref">BrP_187.45</span></p>
         
         
         <p id="BrP_187.46">
            vidyayā yo yayā yuktas tasya sā daivataṃ mahat <br />
            saiva pūjyārcanīyā ca saiva tasyopakārikā //
             <span class="ref">BrP_187.46</span></p>
         
         
         <p id="BrP_187.47">
            yo 'nyasyāḥ phalam aśnan vai pūjayaty aparāṃ naraḥ <br />
            iha ca pretya caivāsau tāta nāpnoti śobhanam //
             <span class="ref">BrP_187.47</span></p>
         
         
         <p id="BrP_187.48">
            pūjyantāṃ prathitāḥ sīmāḥ sīmāntaṃ ca punar vanam <br />
            vanāntā girayaḥ sarve sā cāsmākaṃ parā gatiḥ //
             <span class="ref">BrP_187.48</span></p>
         
         
         <p id="BrP_187.49">
            giriyajñas tv ayaṃ tasmād goyajñaś ca pravartyatām <br />
            kim asmākaṃ mahendreṇa gāvaḥ śailāś ca devatāḥ //
             <span class="ref">BrP_187.49</span></p>
         
         
         <p id="BrP_187.50">
            mantrayajñaparā viprāḥ sīrayajñāś ca karṣakāḥ <br />
            girigoyajñaśīlāś ca vayam adrivanāśrayāḥ //
             <span class="ref">BrP_187.50</span></p>
         
         
         <p id="BrP_187.51">
            tasmād govardhanaḥ śailo bhavadbhir vividhārhaṇaiḥ <br />
            arcyatāṃ pūjyatāṃ medhyaṃ paśuṃ hatvā vidhānataḥ //
             <span class="ref">BrP_187.51</span></p>
         
         
         <p id="BrP_187.52">
            sarvaghoṣasya saṃdohā gṛhyantāṃ mā vicāryatām <br />
            bhojyantāṃ tena vai viprās tathānye cāpi vāñchakāḥ //
             <span class="ref">BrP_187.52</span></p>
         
         
         <p id="BrP_187.53">
            tam arcitaṃ kṛte home bhojiteṣu dvijātiṣu <br />
            śaratpuṣpakṛtāpīḍāḥ parigacchantu gogaṇāḥ //
             <span class="ref">BrP_187.53</span></p>
         
         
         <p id="BrP_187.54">
            etan mama mataṃ gopāḥ saṃprītyā kriyate yadi <br />
            tataḥ kṛtā bhavet prītir gavām adres tathā mama //
             <span class="ref">BrP_187.54</span></p>
         
         vyāsa uvāca
         
         
         <p id="BrP_187.55">
            iti tasya vacaḥ śrutvā nandādyās te vrajaukasaḥ <br />
            prītyutphullamukhā viprāḥ sādhu sādhv ity athābruvan //
             <span class="ref">BrP_187.55</span></p>
         
         
         <p id="BrP_187.56">
            śobhanaṃ te mataṃ vatsa yad etad bhavatoditam <br />
            tat kariṣyāmy ahaṃ sarvaṃ giriyajñaḥ pravartyatām //
             <span class="ref">BrP_187.56</span></p>
         
         
         <p id="BrP_187.57">
            tathā ca kṛtavantas te giriyajñaṃ vrajaukasaḥ <br />
            dadhipāyasamāṃsādyair daduḥ śailabaliṃ tataḥ //
             <span class="ref">BrP_187.57</span></p>
         
         
         <p id="BrP_187.58">
            dvijāṃś ca bhojayām āsuḥ śataśo 'tha sahasraśaḥ <br />
            gāvaḥ śailaṃ tataś cakrur arcitās taṃ pradakṣiṇam //
             <span class="ref">BrP_187.58</span></p>
         
         
         <p id="BrP_187.59">
            vṛṣabhāś cābhinardantaḥ satoyā jaladā iva <br />
            girimūrdhani govindaḥ śailo 'ham iti mūrtimān //
             <span class="ref">BrP_187.59</span></p>
         
         
         <p id="BrP_187.60">
            bubhuje 'nnaṃ bahuvidhaṃ gopavaryāhṛtaṃ dvijāḥ <br />
            kṛṣṇas tenaiva rūpeṇa gopaiḥ saha gireḥ śiraḥ //
             <span class="ref">BrP_187.60</span></p>
         
         
         <p id="BrP_187.61">
            adhiruhyārcayām āsa dvitīyām ātmanas tanum <br />
            antardhānaṃ gate tasmin gopā labdhvā tato varān <br />
            kṛtvā girimahaṃ goṣṭhaṃ nijam abhyāyayuḥ punaḥ //
             <span class="ref">BrP_187.61</span></p>
         
         vyāsa uvāca
         
         
         <p id="BrP_188.1">
            mahe pratihate śakro bhṛśaṃ kopasamanvitaḥ <br />
            saṃvartakaṃ nāma gaṇaṃ toyadānām athābravīt //
             <span class="ref">BrP_188.1</span></p>
         
         indra uvāca
         
         
         <p id="BrP_188.2">
            bho bho meghā niśamyaitad vadato vacanaṃ mama <br />
            ājñānantaram evāśu kriyatām avicāritam //
             <span class="ref">BrP_188.2</span></p>
         
         
         <p id="BrP_188.3">
            nandagopaḥ sudurbuddhir gopair anyaiḥ sahāyavān <br />
            kṛṣṇāśrayabalādhmāto mahabhaṅgam acīkarat //
             <span class="ref">BrP_188.3</span></p>
         
         
         <p id="BrP_188.4">
            ājīvo yaḥ paraṃ teṣāṃ gopatvasya ca kāraṇam <br />
            tā gāvo vṛṣṭipātena pīḍyantāṃ vacanān mama //
             <span class="ref">BrP_188.4</span></p>
         
         
         <p id="BrP_188.5">
            aham apy adriśṛṅgābhaṃ tuṅgam āruhya vāraṇam <br />
            sāhāyyaṃ vaḥ kariṣyāmi vāyūnāṃ saṃgamena ca //
             <span class="ref">BrP_188.5</span></p>
         
         vyāsa uvāca
         
         
         <p id="BrP_188.6">
            ity ājñaptāḥ surendreṇa mumucus te balāhakāḥ <br />
            vātavarṣaṃ mahābhīmam abhāvāya gavāṃ dvijāḥ //
             <span class="ref">BrP_188.6</span></p>
         
         
         <p id="BrP_188.7">
            tataḥ kṣaṇena dharaṇī kakubho 'mbaram eva ca <br />
            ekaṃ dhārāmahāsārapūraṇenābhavad dvijāḥ //
             <span class="ref">BrP_188.7</span></p>
         
         
         <p id="BrP_188.8">
            gāvas tu tena patatā varṣavātena veginā <br />
            dhutāḥ prāṇāñ jahuḥ sarvās tiryaṅmukhaśirodharāḥ //
             <span class="ref">BrP_188.8</span></p>
         
         
         <p id="BrP_188.9">
            kroḍena vatsān ākramya tasthur anyā dvijottamāḥ <br />
            gāvo vivatsāś ca kṛtā vāripūreṇa cāparāḥ //
             <span class="ref">BrP_188.9</span></p>
         
         
         <p id="BrP_188.10">
            vatsāś ca dīnavadanāḥ pavanākampikaṃdharāḥ <br />
            trāhi trāhīty alpaśabdāḥ kṛṣṇam ūcur ivārtakāḥ //
             <span class="ref">BrP_188.10</span></p>
         
         
         <p id="BrP_188.11">
            tatas tad gokulaṃ sarvaṃ gogopīgopasaṃkulam <br />
            atīvārtaṃ harir dṛṣṭvā trāṇāyācintayat tadā //
             <span class="ref">BrP_188.11</span></p>
         
         
         <p id="BrP_188.12">
            etat kṛtaṃ mahendreṇa mahabhaṅgavirodhinā <br />
            tad etad akhilaṃ goṣṭhaṃ trātavyam adhunā mayā //
             <span class="ref">BrP_188.12</span></p>
         
         
         <p id="BrP_188.13">
            imam adrim ahaṃ vīryād utpāṭyoruśilātalam <br />
            dhārayiṣyāmi goṣṭhasya pṛthucchattram ivopari //
             <span class="ref">BrP_188.13</span></p>
         
         vyāsa uvāca
         
         
         <p id="BrP_188.14">
            iti kṛtvā matiṃ kṛṣṇo govardhanamahīdharam <br />
            utpāṭyaikakareṇaiva dhārayām āsa līlayā //
             <span class="ref">BrP_188.14</span></p>
         
         
         <p id="BrP_188.15">
            gopāṃś cāha jagannāthaḥ samutpāṭitabhūdharaḥ <br />
            viśadhvam atra sahitāḥ kṛtaṃ varṣanivāraṇam //
             <span class="ref">BrP_188.15</span></p>
         
         
         <p id="BrP_188.16">
            sunirvāteṣu deśeṣu yathāyogyam ihāsyatām <br />
            praviśya nātra bhetavyaṃ giripātasya nirbhayaiḥ //
             <span class="ref">BrP_188.16</span></p>
         
         
         <p id="BrP_188.17">
            ity uktās tena te gopā viviśur godhanaiḥ saha <br />
            śakaṭāropitair bhāṇḍair gopyaś cāsārapīḍitāḥ //
             <span class="ref">BrP_188.17</span></p>
         
         
         <p id="BrP_188.18">
            kṛṣṇo 'pi taṃ dadhāraivaṃ śailam atyantaniścalam <br />
            vrajaukovāsibhir harṣavismitākṣair nirīkṣitaḥ //
             <span class="ref">BrP_188.18</span></p>
         
         
         <p id="BrP_188.19">
            gopagopījanair hṛṣṭaiḥ prītivistāritekṣaṇaiḥ <br />
            saṃstūyamānacaritaḥ kṛṣṇaḥ śailam adhārayat //
             <span class="ref">BrP_188.19</span></p>
         
         
         <p id="BrP_188.20">
            saptarātraṃ mahāmeghā vavarṣur nandagokule <br />
            indreṇa coditā meghā gopānāṃ nāśakāriṇā //
             <span class="ref">BrP_188.20</span></p>
         
         
         <p id="BrP_188.21">
            tato dhṛte mahāśaile paritrāte ca gokule <br />
            mithyāpratijño balabhid vārayām āsa tān ghanān //
             <span class="ref">BrP_188.21</span></p>
         
         
         <p id="BrP_188.22">
            vyabhre nabhasi devendre vitathe śakramantrite <br />
            niṣkramya gokulaṃ hṛṣṭaḥ svasthānaṃ punar āgamat //
             <span class="ref">BrP_188.22</span></p>
         
         
         <p id="BrP_188.23">
            mumoca kṛṣṇo 'pi tadā govardhanamahāgirim <br />
            svasthāne vismitamukhair dṛṣṭas tair vrajavāsibhiḥ //
             <span class="ref">BrP_188.23</span></p>
         
         vyāsa uvāca
         
         
         <p id="BrP_188.24">
            dhṛte govardhane śaile paritrāte ca gokule <br />
            rocayām āsa kṛṣṇasya darśanaṃ pākaśāsanaḥ //
             <span class="ref">BrP_188.24</span></p>
         
         
         <p id="BrP_188.25">
            so 'dhiruhya mahānāgam airāvatam amitrajit <br />
            govardhanagirau kṛṣṇaṃ dadarśa tridaśādhipaḥ //
             <span class="ref">BrP_188.25</span></p>
         
         
         <p id="BrP_188.26">
            cārayantaṃ mahāvīryaṃ gāś ca gopavapurdharam <br />
            kṛtsnasya jagato gopaṃ vṛtaṃ gopakumārakaiḥ //
             <span class="ref">BrP_188.26</span></p>
         
         
         <p id="BrP_188.27">
            garuḍaṃ ca dadarśoccair antardhānagataṃ dvijāḥ <br />
            kṛtacchāyaṃ harer mūrdhni pakṣābhyāṃ pakṣipuṃgavam //
             <span class="ref">BrP_188.27</span></p>
         
         
         <p id="BrP_188.28">
            avaruhya sa nāgendrād ekānte madhusūdanam <br />
            śakraḥ sasmitam āhedaṃ prītivisphāritekṣaṇaḥ //
             <span class="ref">BrP_188.28</span></p>
         
         indra uvāca
         
         
         <p id="BrP_188.29">
            kṛṣṇa kṛṣṇa śṛṇuṣvedaṃ yadartham aham āgataḥ <br />
            tvatsamīpaṃ mahābāho naitac cintyaṃ tvayānyathā //
             <span class="ref">BrP_188.29</span></p>
         
         
         <p id="BrP_188.30">
            bhārāvataraṇārdhāya pṛthivyāḥ pṛthivītalam <br />
            avatīrṇo 'khilādhāras tvam eva parameśvara //
             <span class="ref">BrP_188.30</span></p>
         
         
         <p id="BrP_188.31">
            mahabhaṅgaviruddhena mayā gokulanāśakāḥ <br />
            samādiṣṭā mahāmeghās taiś caitat kadanaṃ kṛtam //
             <span class="ref">BrP_188.31</span></p>
         
         
         <p id="BrP_188.32">
            trātās tāpāt tvayā gāvaḥ samutpāṭya mahāgirim <br />
            tenāhaṃ toṣito vīra karmaṇātyadbhutena te //
             <span class="ref">BrP_188.32</span></p>
         
         
         <p id="BrP_188.33">
            sādhitaṃ kṛṣṇa devānām adya manye prayojanam <br />
            tvayāyam adripravaraḥ kareṇaikena coddhṛtaḥ //
             <span class="ref">BrP_188.33</span></p>
         
         
         <p id="BrP_188.34">
            gobhiś ca noditaḥ kṛṣṇa tvatsamīpam ihāgataḥ <br />
            tvayā trātābhir atyarthaṃ yuṣmatkāraṇakāraṇāt //
             <span class="ref">BrP_188.34</span></p>
         
         
         <p id="BrP_188.35">
            sa tvāṃ kṛṣṇābhiṣekṣyāmi gavāṃ vākyapracoditaḥ <br />
            upendratve gavām indro govindas tvaṃ bhaviṣyasi //
             <span class="ref">BrP_188.35</span></p>
         
         
         <p id="BrP_188.36">
            athopavāhyād ādāya ghaṇṭām airāvatād gajāt <br />
            abhiṣekaṃ tayā cakre pavitrajalapūrṇayā //
             <span class="ref">BrP_188.36</span></p>
         
         
         <p id="BrP_188.37">
            kriyamāṇe 'bhiṣeke tu gāvaḥ kṛṣṇasya tatkṣaṇāt <br />
            prasravodbhūtadugdhārdrāṃ sadyaś cakrur vasuṃdharām //
             <span class="ref">BrP_188.37</span></p>
         
         
         <p id="BrP_188.38">
            abhiṣicya gavāṃ vākyād devendro vai janārdanam <br />
            prītyā sapraśrayaṃ kṛṣṇaṃ punar āha śacīpatiḥ //
             <span class="ref">BrP_188.38</span></p>
         
         indra uvāca
         
         
         <p id="BrP_188.39">
            gavām etat kṛtaṃ vākyāt tathānyad api me śṛṇu <br />
            yad bravīmi mahābhāga bhārāvataraṇecchayā //
             <span class="ref">BrP_188.39</span></p>
         
         
         <p id="BrP_188.40">
            mamāṃśaḥ puruṣavyāghraḥ pṛthivyāṃ pṛthivīdhara <br />
            avatīrṇo 'rjuno nāma sa rakṣyo bhavatā sadā //
             <span class="ref">BrP_188.40</span></p>
         
         
         <p id="BrP_188.41">
            bhārāvataraṇe sakhyaṃ sa te vīraḥ kariṣyati <br />
            sa rakṣaṇīyo bhavatā yathātmā madhusūdana //
             <span class="ref">BrP_188.41</span></p>
         
         śrībhagavān uvāca
         
         
         <p id="BrP_188.42">
            jānāmi bhārate vaṃśe jātaṃ pārthaṃ tavāṃśataḥ <br />
            tam ahaṃ pālayiṣyāmi yāvad asmi mahītale //
             <span class="ref">BrP_188.42</span></p>
         
         
         <p id="BrP_188.43">
            yāvan mahītale śakra sthāsyāmy aham ariṃdama <br />
            na tāvad arjunaṃ kaścid devendra yudhi jeṣyati //
             <span class="ref">BrP_188.43</span></p>
         
         
         <p id="BrP_188.44">
            kaṃso nāma mahābāhur daityo 'riṣṭas tathā paraḥ <br />
            keśī kuvalayāpīḍo narakādyās tathāpare //
             <span class="ref">BrP_188.44</span></p>
         
         
         <p id="BrP_188.45">
            hateṣu teṣu devendra bhaviṣyati mahāhavaḥ <br />
            tatra viddhi sahasrākṣa bhārāvataraṇaṃ kṛtam //
             <span class="ref">BrP_188.45</span></p>
         
         
         <p id="BrP_188.46">
            sa tvaṃ gaccha na saṃtāpaṃ putrārthe kartum arhasi <br />
            nārjunasya ripuḥ kaścin mamāgre prabhaviṣyati //
             <span class="ref">BrP_188.46</span></p>
         
         
         <p id="BrP_188.47">
            arjunārthe tv ahaṃ sarvān yudhiṣṭhirapurogamān <br />
            nivṛtte bhārate yuddhe kuntyai dāsyāmi vikṣatān //
             <span class="ref">BrP_188.47</span></p>
         
         vyāsa uvāca
         
         
         <p id="BrP_188.48">
            ity uktaḥ saṃpariṣvajya devarājo janārdanam <br />
            āruhyairāvataṃ nāgaṃ punar eva divaṃ yayau //
             <span class="ref">BrP_188.48</span></p>
         
         
         <p id="BrP_188.49">
            kṛṣṇo 'pi sahito gobhir gopālaiś ca punar vrajam <br />
            ājagāmātha gopīnāṃ dṛṣṭapūtena vartmanā //
             <span class="ref">BrP_188.49</span></p>
         
         vyāsa uvāca
         
         
         <p id="BrP_189.1">
            gate śakre tu gopālāḥ kṛṣṇam akliṣṭakāriṇam <br />
            ūcuḥ prītyā dhṛtaṃ dṛṣṭvā tena govardhanācalam //
             <span class="ref">BrP_189.1</span></p>
         
         gopā ūcuḥ
         
         
         <p id="BrP_189.2">
            vayam asmān mahābhāga bhavatā mahato bhayāt <br />
            gāvaś ca bhavatā trātā giridhāraṇakarmaṇā //
             <span class="ref">BrP_189.2</span></p>
         
         
         <p id="BrP_189.3">
            bālakrīḍeyam atulā gopālatvaṃ jugupsitam <br />
            divyaṃ ca karma bhavataḥ kim etat tāta kathyatām //
             <span class="ref">BrP_189.3</span></p>
         
         
         <p id="BrP_189.4">
            kāliyo damitas toye pralambo vinipātitaḥ <br />
            dhṛto govardhanaś cāyaṃ śaṅkitāni manāṃsi naḥ //
             <span class="ref">BrP_189.4</span></p>
         
         
         <p id="BrP_189.5">
            satyaṃ satyaṃ hareḥ pādau śrayāmo 'mitavikrama <br />
            yathā tvadvīryam ālokya na tvāṃ manyāmahe naram //
             <span class="ref">BrP_189.5</span></p>
         
         
         <p id="BrP_189.6">
            devo vā dānavo vā tvaṃ yakṣo gandharva eva vā <br />
            kiṃ cāsmākaṃ vicāreṇa bāndhavo 'sti namo 'stu te //
             <span class="ref">BrP_189.6</span></p>
         
         
         <p id="BrP_189.7">
            prītiḥ sastrīkumārasya vrajasya tava keśava <br />
            karma cedam aśakyaṃ yat samastais tridaśair api //
             <span class="ref">BrP_189.7</span></p>
         
         
         <p id="BrP_189.8">
            bālatvaṃ cātivīryaṃ ca janma cāsmāsv aśobhanam <br />
            cintyamānam ameyātmañ śaṅkāṃ kṛṣṇa prayacchati //
             <span class="ref">BrP_189.8</span></p>
         
         vyāsa uvāca
         
         
         <p id="BrP_189.9">
            kṣaṇaṃ bhūtvā tv asau tūṣṇīṃ kiṃcit praṇayakopavān <br />
            ity evam uktas tair gopair āha kṛṣṇo dvijottamāḥ //
             <span class="ref">BrP_189.9</span></p>
         
         śrīkṛṣṇa uvāca
         
         
         <p id="BrP_189.10">
            matsaṃbandhena vo gopā yadi lajjā na jāyate <br />
            ślāghyo vāhaṃ tataḥ kiṃ vo vicāreṇa prayojanam //
             <span class="ref">BrP_189.10</span></p>
         
         
         <p id="BrP_189.11">
            yadi vo 'sti mayi prītiḥ ślāghyo 'haṃ bhavatāṃ yadi <br />
            tad arghā bandhusadṛśī bāndhavāḥ kriyatāṃ mayi //
             <span class="ref">BrP_189.11</span></p>
         
         
         <p id="BrP_189.12">
            nāhaṃ devo na gandharvo na yakṣo na ca dānavaḥ <br />
            ahaṃ vo bāndhavo jāto nātaś cintyam ato 'nyathā //
             <span class="ref">BrP_189.12</span></p>
         
         vyāsa uvāca
         
         
         <p id="BrP_189.13">
            iti śrutvā harer vākyaṃ baddhamaunās tato balam <br />
            yayur gopā mahābhāgās tasmin praṇayakopini //
             <span class="ref">BrP_189.13</span></p>
         
         
         <p id="BrP_189.14">
            kṛṣṇas tu vimalaṃ vyoma śaraccandrasya candrikām <br />
            tathā kumudinīṃ phullām āmoditadigantarām //
             <span class="ref">BrP_189.14</span></p>
         
         
         <p id="BrP_189.15">
            vanarājīṃ tathā kūjadbhṛṅgamālāmanoramām <br />
            vilokya saha gopībhir manaś cakre ratiṃ prati //
             <span class="ref">BrP_189.15</span></p>
         
         
         <p id="BrP_189.16">
            saha rāmeṇa madhuram atīva vanitāpriyam <br />
            jagau kamalapādo 'sau nāma tatra kṛtavrataḥ //
             <span class="ref">BrP_189.16</span></p>
         
         
         <p id="BrP_189.17">
            ramyaṃ gītadhvaniṃ śrutvā saṃtyajyāvasathāṃs tadā <br />
            ājagmus tvaritā gopyo yatrāste madhusūdanaḥ //
             <span class="ref">BrP_189.17</span></p>
         
         
         <p id="BrP_189.18">
            śanaiḥ śanair jagau gopī kācit tasya padānugā <br />
            dattāvadhānā kācic ca tam eva manasāsmarat //
             <span class="ref">BrP_189.18</span></p>
         
         
         <p id="BrP_189.19">
            kācit kṛṣṇeti kṛṣṇeti coktvā lajjām upāyayau <br />
            yayau ca kācit premāndhā tatpārśvam avilajjitā //
             <span class="ref">BrP_189.19</span></p>
         
         
         <p id="BrP_189.20">
            kācid āvasathasyāntaḥ sthitvā dṛṣṭvā bahir gurum <br />
            tanmayatvena govindaṃ dadhyau mīlitalocanā //
             <span class="ref">BrP_189.20</span></p>
         
         
         <p id="BrP_189.21">
            gopīparivṛto rātriṃ śaraccandramanoramām <br />
            mānayām āsa govindo rāsārambharasotsukaḥ //
             <span class="ref">BrP_189.21</span></p>
         
         
         <p id="BrP_189.22">
            gopyaś ca vṛndaśaḥ kṛṣṇaceṣṭābhyāyattamūrtayaḥ <br />
            anyadeśagate kṛṣṇe cerur vṛndāvanāntaram //
             <span class="ref">BrP_189.22</span></p>
         
         
         <p id="BrP_189.23">
            babhramus tās tato gopyaḥ kṛṣṇadarśanalālasāḥ <br />
            kṛṣṇasya caraṇaṃ rātrau dṛṣṭvā vṛndāvane dvijāḥ //
             <span class="ref">BrP_189.23</span></p>
         
         
         <p id="BrP_189.24">
            evaṃ nānāprakārāsu kṛṣṇaceṣṭāsu tāsu ca <br />
            gopyo vyagrāḥ samaṃ cerū ramyaṃ vṛndāvanaṃ vanam //
             <span class="ref">BrP_189.24</span></p>
         
         
         <p id="BrP_189.25">
            nivṛttās tās tato gopyo nirāśāḥ kṛṣṇadarśane <br />
            yamunātīram āgamya jagus taccaritaṃ dvijāḥ //
             <span class="ref">BrP_189.25</span></p>
         
         
         <p id="BrP_189.26">
            tato dadṛśur āyāntaṃ vikāśimukhapaṅkajam <br />
            gopyas trailokyagoptāraṃ kṛṣṇam akliṣṭakāriṇam //
             <span class="ref">BrP_189.26</span></p>
         
         
         <p id="BrP_189.27">
            kācid ālokya govindam āyāntam atiharṣitā <br />
            kṛṣṇa kṛṣṇeti kṛṣṇeti prāhotphullavilocanā //
             <span class="ref">BrP_189.27</span></p>
         
         
         <p id="BrP_189.28">
            kācid bhrūbhaṅguraṃ kṛtvā lalāṭaphalakaṃ harim <br />
            vilokya netrabhṛṅgābhyāṃ papau tanmukhapaṅkajam //
             <span class="ref">BrP_189.28</span></p>
         
         
         <p id="BrP_189.29">
            kācid ālokya govindaṃ nimīlitavilocanā <br />
            tasyaiva rūpaṃ dhyāyantī yogārūḍheva sā babhau //
             <span class="ref">BrP_189.29</span></p>
         
         
         <p id="BrP_189.30">
            tataḥ kāṃcit priyālāpaiḥ kāṃcid bhrūbhaṅgavīkṣitaiḥ <br />
            ninye 'nunayam anyāś ca karasparśena mādhavaḥ //
             <span class="ref">BrP_189.30</span></p>
         
         
         <p id="BrP_189.31">
            tābhiḥ prasannacittābhir gopībhiḥ saha sādaram <br />
            rarāma rāsagoṣṭhībhir udāracarito hariḥ //
             <span class="ref">BrP_189.31</span></p>
         
         
         <p id="BrP_189.32">
            rāsamaṇḍalabaddho 'pi kṛṣṇapārśvam anūdgatā <br />
            gopījano na caivābhūd ekasthānasthirātmanā //
             <span class="ref">BrP_189.32</span></p>
         
         
         <p id="BrP_189.33">
            haste pragṛhya caikaikāṃ gopikāṃ rāsamaṇḍalam <br />
            cakāra ca karasparśanimīlitadṛśaṃ hariḥ //
             <span class="ref">BrP_189.33</span></p>
         
         
         <p id="BrP_189.34">
            tataḥ pravavṛte ramyā caladvalayanisvanaiḥ <br />
            anuyātaśaratkāvyageyagītir anukramām //
             <span class="ref">BrP_189.34</span></p>
         
         
         <p id="BrP_189.35">
            kṛṣṇaḥ śaraccandramasaṃ kaumudīkumudākaram <br />
            jagau gopījanas tv ekaṃ kṛṣṇanāma punaḥ punaḥ //
             <span class="ref">BrP_189.35</span></p>
         
         
         <p id="BrP_189.36">
            parivṛttā śrameṇaikā caladvalayatāpinī <br />
            dadau bāhulatāṃ skandhe gopī madhuvighātinaḥ //
             <span class="ref">BrP_189.36</span></p>
         
         
         <p id="BrP_189.37">
            kācit pravilasadbāhuḥ parirabhya cucumba tam <br />
            gopī gītastutivyājanipuṇā madhusūdanam //
             <span class="ref">BrP_189.37</span></p>
         
         
         <p id="BrP_189.38">
            gopīkapolasaṃśleṣam abhipadya harer bhujau <br />
            pulakodgamaśasyāya svedāmbughanatāṃ gatau //
             <span class="ref">BrP_189.38</span></p>
         
         
         <p id="BrP_189.39">
            rāsageyaṃ jagau kṛṣṇo yāvat tārataradhvaniḥ <br />
            sādhu kṛṣṇeti kṛṣṇeti tāvat tā dviguṇaṃ jaguḥ //
             <span class="ref">BrP_189.39</span></p>
         
         
         <p id="BrP_189.40">
            gate 'nugamanaṃ cakrur valane saṃmukhaṃ yayuḥ <br />
            pratilomānulomena bhejur gopāṅganā harim //
             <span class="ref">BrP_189.40</span></p>
         
         
         <p id="BrP_189.41">
            sa tadā saha gopībhī rarāma madhusūdanaḥ <br />
            sa varṣakoṭipratimaḥ kṣaṇas tena vinābhavat //
             <span class="ref">BrP_189.41</span></p>
         
         
         <p id="BrP_189.42">
            tā vāryamāṇāḥ pitṛbhiḥ patibhir bhrātṛbhis tathā <br />
            kṛṣṇaṃ gopāṅganā rātrau ramayanti ratipriyāḥ //
             <span class="ref">BrP_189.42</span></p>
         
         
         <p id="BrP_189.43">
            so 'pi kaiśorakavayā mānayan madhusūdanaḥ <br />
            reme tābhir ameyātmā kṣapāsu kṣapitāhitaḥ //
             <span class="ref">BrP_189.43</span></p>
         
         
         <p id="BrP_189.44">
            tadbhartṛṣu tathā tāsu sarvabhūteṣu ceśvaraḥ <br />
            ātmasvarūparūpo 'sau vyāpya sarvam avasthitaḥ //
             <span class="ref">BrP_189.44</span></p>
         
         
         <p id="BrP_189.45">
            yathā samastabhūteṣu nabho 'gniḥ pṛthivī jalam <br />
            vāyuś cātmā tathaivāsau vyāpya sarvam avasthitaḥ //
             <span class="ref">BrP_189.45</span></p>
         
         vyāsa uvāca
         
         
         <p id="BrP_189.46">
            pradoṣārdhe kadācit tu rāsāsakte janārdane <br />
            trāsayan samado goṣṭhān ariṣṭaḥ samupāgataḥ //
             <span class="ref">BrP_189.46</span></p>
         
         
         <p id="BrP_189.47">
            satoyatoyadākāras tīkṣṇaśṛṅgo 'rkalocanaḥ <br />
            khurāgrapātair atyarthaṃ dārayan dharaṇītalam //
             <span class="ref">BrP_189.47</span></p>
         
         
         <p id="BrP_189.48">
            lelihānaḥ saniṣpeṣaṃ jihvayauṣṭhau punaḥ punaḥ <br />
            saṃrambhākṣiptalāṅgūlaḥ kaṭhinaskandhabandhanaḥ //
             <span class="ref">BrP_189.48</span></p>
         
         
         <p id="BrP_189.49">
            udagrakakudābhogaḥ pramāṇād duratikramaḥ <br />
            viṇmūtrāliptapṛṣṭhāṅgo gavām udvegakārakaḥ //
             <span class="ref">BrP_189.49</span></p>
         
         
         <p id="BrP_189.50">
            pralambakaṇṭho 'bhimukhas tarughātāṅkitānanaḥ <br />
            pātayan sa gavāṃ garbhān daityo vṛṣabharūpadhṛk //
             <span class="ref">BrP_189.50</span></p>
         
         
         <p id="BrP_189.51">
            sūdayaṃs tarasā sarvān vanāny aṭati yaḥ sadā <br />
            tatas tam atighorākṣam avekṣyātibhayāturāḥ //
             <span class="ref">BrP_189.51</span></p>
         
         
         <p id="BrP_189.52">
            gopā gopastriyaś caiva kṛṣṇa kṛṣṇeti cukruśuḥ <br />
            siṃhanādaṃ tataś cakre talaśabdaṃ ca keśavaḥ //
             <span class="ref">BrP_189.52</span></p>
         
         
         <p id="BrP_189.53">
            tacchabdaśravaṇāc cāsau dāmodaramukhaṃ yayau <br />
            agranyastaviṣāṇāgraḥ kṛṣṇakukṣikṛtekṣaṇaḥ //
             <span class="ref">BrP_189.53</span></p>
         
         
         <p id="BrP_189.54">
            abhyadhāvata duṣṭātmā daityo vṛṣabharūpadhṛk <br />
            āyāntaṃ daityavṛṣabhaṃ dṛṣṭvā kṛṣṇo mahābalam //
             <span class="ref">BrP_189.54</span></p>
         
         
         <p id="BrP_189.55">
            na cacāla tataḥ sthānād avajñāsmitalīlayā <br />
            āsannaṃ caiva jagrāha grāhavan madhusūdanaḥ //
             <span class="ref">BrP_189.55</span></p>
         
         
         <p id="BrP_189.56">
            jaghāna jānunā kukṣau viṣāṇagrahaṇācalam <br />
            tasya darpabalaṃ hatvā gṛhītasya viṣāṇayoḥ //
             <span class="ref">BrP_189.56</span></p>
         
         
         <p id="BrP_189.57">
            āpīḍayad ariṣṭasya kaṇṭhaṃ klinnam ivāmbaram <br />
            utpāṭya śṛṅgam ekaṃ ca tenaivātāḍayat tataḥ //
             <span class="ref">BrP_189.57</span></p>
         
         
         <p id="BrP_189.58">
            mamāra sa mahādaityo mukhāc choṇitam udvaman <br />
            tuṣṭuvur nihate tasmin gopā daitye janārdanam <br />
            jambhe hate sahasrākṣaṃ purā devagaṇā yathā //
             <span class="ref">BrP_189.58</span></p>
         
         vyāsa uvāca
         
         
         <p id="BrP_190.1">
            kakudmini hate 'riṣṭe dhenuke ca nipātite <br />
            pralambe nidhanaṃ nīte dhṛte govardhanācale //
             <span class="ref">BrP_190.1</span></p>
         
         
         <p id="BrP_190.2">
            damite kāliye nāge bhagne tuṅgadrumadvaye <br />
            hatāyāṃ pūtanāyāṃ ca śakaṭe parivartite //
             <span class="ref">BrP_190.2</span></p>
         
         
         <p id="BrP_190.3">
            kaṃsāya nāradaḥ prāha yathāvṛttam anukramāt <br />
            yaśodādevakīgarbhaparivartādy aśeṣataḥ //
             <span class="ref">BrP_190.3</span></p>
         
         
         <p id="BrP_190.4">
            śrutvā tat sakalaṃ kaṃso nāradād devadarśanāt <br />
            vasudevaṃ prati tadā kopaṃ cakre sa durmatiḥ //
             <span class="ref">BrP_190.4</span></p>
         
         
         <p id="BrP_190.5">
            so 'tikopād upālabhya sarvayādavasaṃsadi <br />
            jagarhe yādavāṃś cāpi kāryaṃ caitad acintayat //
             <span class="ref">BrP_190.5</span></p>
         
         
         <p id="BrP_190.6">
            yāvan na balam ārūḍhau balakṛṣṇau subālakau <br />
            tāvad eva mayā vadhyāv asādhyau rūḍhayauvanau //
             <span class="ref">BrP_190.6</span></p>
         
         
         <p id="BrP_190.7">
            cāṇūro 'tra mahāvīryo muṣṭikaś ca mahābalaḥ <br />
            etābhyāṃ mallayuddhe tau ghātayiṣyāmi durmadau //
             <span class="ref">BrP_190.7</span></p>
         
         
         <p id="BrP_190.8">
            dhanurmahamahāyāgavyājenānīya tau vrajāt <br />
            tathā tathā kariṣyāmi yāsyataḥ saṃkṣayaṃ yathā //
             <span class="ref">BrP_190.8</span></p>
         
         vyāsa uvāca
         
         
         <p id="BrP_190.9">
            ity ālocya sa duṣṭātmā kaṃso rāmajanārdanau <br />
            hantuṃ kṛtamatir vīram akrūraṃ vākyam abravīt //
             <span class="ref">BrP_190.9</span></p>
         
         kaṃsa uvāca
         
         
         <p id="BrP_190.10">
            bho bho dānapate vākyaṃ kriyatāṃ prītaye mama <br />
            itaḥ syandanam āruhya gamyatāṃ nandagokulam //
             <span class="ref">BrP_190.10</span></p>
         
         
         <p id="BrP_190.11">
            vasudevasutau tatra viṣṇor aṃśasamudbhavau <br />
            nāśāya kila saṃbhūtau mama duṣṭau pravardhataḥ //
             <span class="ref">BrP_190.11</span></p>
         
         
         <p id="BrP_190.12">
            dhanurmahamahāyāgaś caturdaśyāṃ bhaviṣyati <br />
            āneyau bhavatā tau tu mallayuddhāya tatra vai //
             <span class="ref">BrP_190.12</span></p>
         
         
         <p id="BrP_190.13">
            cāṇūramuṣṭikau mallau niyuddhakuśalau mama <br />
            tābhyāṃ sahānayor yuddhaṃ sarvaloko 'tra paśyatu //
             <span class="ref">BrP_190.13</span></p>
         
         
         <p id="BrP_190.14">
            nāgaḥ kuvalayāpīḍo mahāmātrapracoditaḥ <br />
            sa tau nihaṃsyate pāpau vasudevātmajau śiśū //
             <span class="ref">BrP_190.14</span></p>
         
         
         <p id="BrP_190.15">
            tau hatvā vasudevaṃ ca nandagopaṃ ca durmatim <br />
            haniṣye pitaraṃ caiva ugrasenaṃ ca durmatim //
             <span class="ref">BrP_190.15</span></p>
         
         
         <p id="BrP_190.16">
            tataḥ samastagopānāṃ godhanāny akhilāny aham <br />
            vittaṃ cāpahariṣyāmi duṣṭānāṃ madvadhaiṣiṇām //
             <span class="ref">BrP_190.16</span></p>
         
         
         <p id="BrP_190.17">
            tvām ṛte yādavāś ceme duṣṭā dānapate mama <br />
            eteṣāṃ ca vadhāyāhaṃ prayatiṣyāmy anukramāt //
             <span class="ref">BrP_190.17</span></p>
         
         
         <p id="BrP_190.18">
            tato niṣkaṇṭakaṃ sarvaṃ rājyam etad ayādavam <br />
            prasādhiṣye tvayā tasmān matprītyā vīra gamyatām //
             <span class="ref">BrP_190.18</span></p>
         
         
         <p id="BrP_190.19">
            yathā ca māhiṣaṃ sarpir dadhi cāpy upahārya vai <br />
            gopāḥ samānayanty āśu tvayā vācyās tathā tathā //
             <span class="ref">BrP_190.19</span></p>
         
         vyāsa uvāca
         
         
         <p id="BrP_190.20">
            ity ājñaptas tadākrūro mahābhāgavato dvijāḥ <br />
            prītimān abhavat kṛṣṇaṃ śvo drakṣyāmīti satvaraḥ //
             <span class="ref">BrP_190.20</span></p>
         
         
         <p id="BrP_190.21">
            tathety uktvā tu rājānaṃ ratham āruhya satvaraḥ <br />
            niścakrāma tadā puryā mathurāyā madhupriyaḥ //
             <span class="ref">BrP_190.21</span></p>
         
         vyāsa uvāca
         
         
         <p id="BrP_190.22">
            keśī cāpi balodagraḥ kaṃsadūtaḥ pracoditaḥ <br />
            kṛṣṇasya nidhanākāṅkṣī vṛndāvanam upāgamat //
             <span class="ref">BrP_190.22</span></p>
         
         
         <p id="BrP_190.23">
            sa khurakṣatabhūpṛṣṭhaḥ saṭākṣepadhutāmbudaḥ <br />
            punar vikrāntacandrārkamārgo gopāntam āgamat //
             <span class="ref">BrP_190.23</span></p>
         
         
         <p id="BrP_190.24">
            tasya hreṣitaśabdena gopālā daityavājinaḥ <br />
            gopyaś ca bhayasaṃvignā govindaṃ śaraṇaṃ yayuḥ //
             <span class="ref">BrP_190.24</span></p>
         
         
         <p id="BrP_190.25">
            trāhi trāhīti govindas teṣāṃ śrutvā tu tadvacaḥ <br />
            satoyajaladadhvānagambhīram idam uktavān //
             <span class="ref">BrP_190.25</span></p>
         
         govinda uvāca
         
         
         <p id="BrP_190.26">
            alaṃ trāsena gopālāḥ keśinaḥ kiṃ bhayāturaiḥ <br />
            bhavadbhir gopajātīyair vīravīryaṃ vilopyate //
             <span class="ref">BrP_190.26</span></p>
         
         
         <p id="BrP_190.27">
            kim anenālpasāreṇa hreṣitāropakāriṇā <br />
            daiteyabalavāhyena valgatā duṣṭavājinā //
             <span class="ref">BrP_190.27</span></p>
         
         
         <p id="BrP_190.28">
            ehy ehi duṣṭa kṛṣṇo 'haṃ pūṣṇas tv iva pinākadhṛk <br />
            pātayiṣyāmi daśanān vadanād akhilāṃs tava //
             <span class="ref">BrP_190.28</span></p>
         
         vyāsa uvāca
         
         
         <p id="BrP_190.29">
            ity uktvā sa tu govindaḥ keśinaḥ saṃmukhaṃ yayau <br />
            vivṛtāsyaś ca so 'py enaṃ daiteyaś ca upādravat //
             <span class="ref">BrP_190.29</span></p>
         
         
         <p id="BrP_190.30">
            bāhum ābhoginaṃ kṛtvā mukhe tasya janārdanaḥ <br />
            praveśayām āsa tadā keśino duṣṭavājinaḥ //
             <span class="ref">BrP_190.30</span></p>
         
         
         <p id="BrP_190.31">
            keśino vadanaṃ tena viśatā kṛṣṇabāhunā <br />
            śātitā daśanās tasya sitābhrāvayavā iva //
             <span class="ref">BrP_190.31</span></p>
         
         
         <p id="BrP_190.32">
            kṛṣṇasya vavṛdhe bāhuḥ keśidehagato dvijāḥ <br />
            vināśāya yathā vyādhir āptabhūtair upekṣitaḥ //
             <span class="ref">BrP_190.32</span></p>
         
         
         <p id="BrP_190.33">
            vipāṭitauṣṭho bahulaṃ saphenaṃ rudhiraṃ vaman <br />
            sṛkkaṇī vivṛte cakre viśliṣṭe muktabandhane //
             <span class="ref">BrP_190.33</span></p>
         
         
         <p id="BrP_190.34">
            jagāma dharaṇīṃ pādaiḥ śakṛnmūtraṃ samutsṛjan <br />
            svedārdragātraḥ śrāntaś ca niryatnaḥ so 'bhavat tataḥ //
             <span class="ref">BrP_190.34</span></p>
         
         
         <p id="BrP_190.35">
            vyāditāsyo mahāraudraḥ so 'suraḥ kṛṣṇabāhunā <br />
            nipapāta dvidhābhūto vaidyutena yathā drumaḥ //
             <span class="ref">BrP_190.35</span></p>
         
         
         <p id="BrP_190.36">
            dvipādapṛṣṭhapucchārdhaśravaṇaikākṣanāsike <br />
            keśinas te dvidhā bhūte śakale ca virejatuḥ //
             <span class="ref">BrP_190.36</span></p>
         
         
         <p id="BrP_190.37">
            hatvā tu keśinaṃ kṛṣṇo muditair gopakair vṛtaḥ <br />
            anāyastatanuḥ svastho hasaṃs tatraiva saṃsthitaḥ //
             <span class="ref">BrP_190.37</span></p>
         
         
         <p id="BrP_190.38">
            tato gopāś ca gopyaś ca hate keśini vismitāḥ <br />
            tuṣṭuvuḥ puṇḍarīkākṣam anurāgamanoramam //
             <span class="ref">BrP_190.38</span></p>
         
         
         <p id="BrP_190.39">
            āyayau tvarito vipro nārado jaladasthitaḥ <br />
            keśinaṃ nihataṃ dṛṣṭvā harṣanirbharamānasaḥ //
             <span class="ref">BrP_190.39</span></p>
         
         nārada uvāca
         
         
         <p id="BrP_190.40">
            sādhu sādhu jagannātha līlayaiva yad acyuta <br />
            nihato 'yaṃ tvayā keśī kleśadas tridivaukasām //
             <span class="ref">BrP_190.40</span></p>
         
         
         <p id="BrP_190.41">
            sukarmāṇy avatāre tu kṛtāni madhusūdana <br />
            yāni vai vismitaṃ cetas toṣam etena me gatam //
             <span class="ref">BrP_190.41</span></p>
         
         
         <p id="BrP_190.42">
            turagasyāsya śakro 'pi kṛṣṇa devāś ca bibhyati <br />
            dhutakesarajālasya hreṣato 'bhrāvalokinaḥ //
             <span class="ref">BrP_190.42</span></p>
         
         
         <p id="BrP_190.43">
            yasmāt tvayaiṣa duṣṭātmā hataḥ keśī janārdana <br />
            tasmāt keśavanāmnā tvaṃ loke geyo bhaviṣyasi //
             <span class="ref">BrP_190.43</span></p>
         
         
         <p id="BrP_190.44">
            svasty astu te gamiṣyāmi kaṃsayuddhe 'dhunā punaḥ <br />
            paraśvo 'haṃ sameṣyāmi tvayā keśiniṣūdana //
             <span class="ref">BrP_190.44</span></p>
         
         
         <p id="BrP_190.45">
            ugrasenasute kaṃse sānuge vinipātite <br />
            bhārāvatārakartā tvaṃ pṛthivyā dharaṇīdhara //
             <span class="ref">BrP_190.45</span></p>
         
         
         <p id="BrP_190.46">
            tatrānekaprakāreṇa yuddhāni pṛthivīkṣitām <br />
            draṣṭavyāni mayā yuṣmatpraṇītāni janārdana //
             <span class="ref">BrP_190.46</span></p>
         
         
         <p id="BrP_190.47">
            so 'haṃ yāsyāmi govinda devakāryaṃ mahat kṛtam <br />
            tvayā sabhājitaś cāhaṃ svasti te 'stu vrajāmy aham //
             <span class="ref">BrP_190.47</span></p>
         
         vyāsa uvāca
         
         
         <p id="BrP_190.48">
            nārade tu gate kṛṣṇaḥ saha gopair avismitaḥ <br />
            viveśa gokulaṃ gopīnetrapānaikabhājanam //
             <span class="ref">BrP_190.48</span></p>
         
         vyāsa uvāca
         
         
         <p id="BrP_191.1">
            akrūro 'pi viniṣkramya syandanenāśugāminā <br />
            kṛṣṇasaṃdarśanāsaktaḥ prayayau nandagokule //
             <span class="ref">BrP_191.1</span></p>
         
         
         <p id="BrP_191.2">
            cintayām āsa cākrūro nāsti dhanyataro mayā <br />
            yo 'ham aṃśāvatīrṇasya mukhaṃ drakṣyāmi cakriṇaḥ //
             <span class="ref">BrP_191.2</span></p>
         
         
         <p id="BrP_191.3">
            adya me saphalaṃ janma suprabhātā ca me niśā <br />
            yad unnidrābjapattrākṣaṃ viṣṇor drakṣyāmy aham mukham //
             <span class="ref">BrP_191.3</span></p>
         
         
         <p id="BrP_191.4">
            pāpaṃ harati yat puṃsāṃ smṛtaṃ saṃkalpanāmayam <br />
            tat puṇḍarīkanayanaṃ viṣṇor drakṣyāmy ahaṃ mukham //
             <span class="ref">BrP_191.4</span></p>
         
         
         <p id="BrP_191.5">
            nirjagmuś ca yato vedā vedāṅgāny akhilāni ca <br />
            drakṣyāmi yat paraṃ dhāma devānāṃ bhagavanmukham //
             <span class="ref">BrP_191.5</span></p>
         
         
         <p id="BrP_191.6">
            yajñeṣu yajñapuruṣaḥ puruṣaiḥ puruṣottamaḥ <br />
            ijyate yo 'khilādhāras taṃ drakṣyāmi jagatpatim //
             <span class="ref">BrP_191.6</span></p>
         
         
         <p id="BrP_191.7">
            iṣṭvā yam indro yajñānāṃ śatenāmararājatām <br />
            avāpa tam anantādim ahaṃ drakṣyāmi keśavam //
             <span class="ref">BrP_191.7</span></p>
         
         
         <p id="BrP_191.8">
            na brahmā nendrarudrāśvivasvādityamarudgaṇāḥ <br />
            yasya svarūpaṃ jānanti spṛśaty adya sa me hariḥ //
             <span class="ref">BrP_191.8</span></p>
         
         
         <p id="BrP_191.9">
            sarvātmā sarvagaḥ sarvaḥ sarvabhūteṣu saṃsthitaḥ <br />
            yo bhavaty avyayo vyāpī sa vīkṣyate mayādya ha //
             <span class="ref">BrP_191.9</span></p>
         
         
         <p id="BrP_191.10">
            matsyakūrmavarāhādyaiḥ siṃharūpādibhiḥ sthitam <br />
            cakāra yogato yogaṃ sa mām ālāpayiṣyati //
             <span class="ref">BrP_191.10</span></p>
         
         
         <p id="BrP_191.11">
            sāṃprataṃ ca jagatsvāmī kāryajāte vraje sthitim <br />
            kartuṃ manuṣyatāṃ prāptaḥ svecchādehadhṛg avyayaḥ //
             <span class="ref">BrP_191.11</span></p>
         
         
         <p id="BrP_191.12">
            yo 'nantaḥ pṛthivīṃ dhatte śikharasthitisaṃsthitām <br />
            so 'vatīrṇo jagatyarthe mām akrūreti vakṣyati //
             <span class="ref">BrP_191.12</span></p>
         
         
         <p id="BrP_191.13">
            pitṛbandhusuhṛdbhrātṛmātṛbandhumayīm imām <br />
            yanmāyāṃ nālam uddhartuṃ jagat tasmai namo namaḥ //
             <span class="ref">BrP_191.13</span></p>
         
         
         <p id="BrP_191.14">
            taranty avidyāṃ vitatāṃ hṛdi yasmin niveśite <br />
            yogamāyām imāṃ martyās tasmai vidyātmane namaḥ //
             <span class="ref">BrP_191.14</span></p>
         
         
         <p id="BrP_191.15">
            yajvabhir yajñapuruṣo vāsudevaś ca śāśvataiḥ <br />
            vedāntavedibhir viṣṇuḥ procyate yo nato 'smi tam //
             <span class="ref">BrP_191.15</span></p>
         
         
         <p id="BrP_191.16">
            tathā yatra jagad dhāmni dhāryate ca pratiṣṭhitam <br />
            sadasattvaṃ sa sattvena mayy asau yātu saumyatām //
             <span class="ref">BrP_191.16</span></p>
         
         
         <p id="BrP_191.17">
            smṛte sakalakalyāṇabhājanaṃ yatra jāyate <br />
            puruṣapravaraṃ nityaṃ vrajāmi śaraṇaṃ harim //
             <span class="ref">BrP_191.17</span></p>
         
         vyāsa uvāca
         
         
         <p id="BrP_191.18">
            itthaṃ sa cintayan viṣṇuṃ bhaktinamrātmamānasaḥ <br />
            akrūro gokulaṃ prāptaḥ kiṃcit sūrye virājati //
             <span class="ref">BrP_191.18</span></p>
         
         
         <p id="BrP_191.19">
            sa dadarśa tadā tatra kṛṣṇam ādohane gavām <br />
            vatsamadhyagataṃ phullanīlotpaladalacchavim //
             <span class="ref">BrP_191.19</span></p>
         
         
         <p id="BrP_191.20">
            praphullapadmapattrākṣaṃ śrīvatsāṅkitavakṣasam <br />
            pralambabāhum āyāmatuṅgorasthalam unnasam //
             <span class="ref">BrP_191.20</span></p>
         
         
         <p id="BrP_191.21">
            savilāsasmitādhāraṃ bibhrāṇaṃ mukhapaṅkajam <br />
            tuṅgaraktanakhaṃ padbhyāṃ dharaṇyāṃ supratiṣṭhitam //
             <span class="ref">BrP_191.21</span></p>
         
         
         <p id="BrP_191.22">
            bibhrāṇaṃ vāsasī pīte vanyapuṣpavibhūṣitam <br />
            sāndranīlalatāhastaṃ sitāmbhojāvataṃsakam //
             <span class="ref">BrP_191.22</span></p>
         
         
         <p id="BrP_191.23">
            haṃsendukundadhavalaṃ nīlāmbaradharaṃ dvijāḥ <br />
            tasyānu balabhadraṃ ca dadarśa yadunandanam //
             <span class="ref">BrP_191.23</span></p>
         
         
         <p id="BrP_191.24">
            prāṃśum uttuṅgabāhuṃ ca vikāśimukhapaṅkajam <br />
            meghamālāparivṛtaṃ kailāsādrim ivāparam //
             <span class="ref">BrP_191.24</span></p>
         
         
         <p id="BrP_191.25">
            tau dṛṣṭvā vikasadvaktrasarojaḥ sa mahāmatiḥ <br />
            pulakāñcitasarvāṅgas tadākrūro 'bhavad dvijāḥ //
             <span class="ref">BrP_191.25</span></p>
         
         
         <p id="BrP_191.26">
            ya etat paramaṃ dhāma etat tat paramaṃ padam <br />
            abhavad vāsudevo 'sau dvidhā yo 'yaṃ vyavasthitaḥ //
             <span class="ref">BrP_191.26</span></p>
         
         
         <p id="BrP_191.27">
            sāphalyam akṣṇor yugapan mamāstu <br />dṛṣṭe jagaddhātari hāsam uccaiḥ<br />
            apy aṅgam etad bhagavatprasādād <br />dattāṅgasaṅge phalavartma tat syāt
             <span class="ref">BrP_191.27</span></p>
         
         
         <p id="BrP_191.28">
            adyaiva spṛṣṭvā mama hastapadmaṃ <br />kariṣyati śrīmadanantamūrtiḥ<br />
            yasyāṅgulisparśahatākhilāghair <br />avāpyate siddhir anuttamā naraiḥ
             <span class="ref">BrP_191.28</span></p>
         
         
         <p id="BrP_191.29">
            tathāśvirudrendravasupraṇītā <br />devāḥ prayacchanti varaṃ prahṛṣṭāḥ<br />
            cakraṃ ghnatā daityapater hṛtāni <br />daityāṅganānāṃ nayanāntarāṇi
             <span class="ref">BrP_191.29</span></p>
         
         
         <p id="BrP_191.30">
            yatrāmbu vinyasya balir manobhyām <br />avāpa bhogān vasudhātalasthaḥ<br />
            tathāmareśas tridaśādhipatyaṃ <br />manvantaraṃ pūrṇam avāpa śakraḥ
             <span class="ref">BrP_191.30</span></p>
         
         
         <p id="BrP_191.31">
            atheśa māṃ kaṃsaparigraheṇa <br />doṣāspadībhūtam adoṣayuktam<br />
            kartā na mānopahitaṃ dhig astu <br />yasmān manaḥ sādhubahiṣkṛto yaḥ
             <span class="ref">BrP_191.31</span></p>
         
         
         <p id="BrP_191.32">
            jñānātmakasyākhilasattvarāśer <br />vyāvṛttadoṣasya sadāsphuṭasya<br />
            kiṃ vā jagaty atra samastapuṃsām <br />ajñātam asyāsti hṛdi sthitasya
             <span class="ref">BrP_191.32</span></p>
         
         
         <p id="BrP_191.33">
            tasmād ahaṃ bhaktivinamragātro <br />vrajāmi viśveśvaram īśvarāṇām<br />
            aṃśāvatāraṃ puruṣottamasya <br />anādimadhyāntam ajasya viṣṇoḥ
             <span class="ref">BrP_191.33</span></p>
         
         vyāsa uvāca
         
         
         <p id="BrP_192.1">
            cintayann iti govindam upagamya sa yādavaḥ <br />
            akrūro 'smīti caraṇau nanāma śirasā hareḥ //
             <span class="ref">BrP_192.1</span></p>
         
         
         <p id="BrP_192.2">
            so 'py enaṃ dhvajavajrābjakṛtacihnena pāṇinā <br />
            saṃspṛśyākṛṣya ca prītyā sugāḍhaṃ pariṣasvaje //
             <span class="ref">BrP_192.2</span></p>
         
         
         <p id="BrP_192.3">
            kṛtasaṃvadanau tena yathāvad balakeśavau <br />
            tataḥ praviṣṭau sahasā tam ādāyātmamandiram //
             <span class="ref">BrP_192.3</span></p>
         
         
         <p id="BrP_192.4">
            saha tābhyāṃ tadākrūraḥ kṛtasaṃvandanādikaḥ <br />
            bhuktabhojyo yathānyāyam ācacakṣe tatas tayoḥ //
             <span class="ref">BrP_192.4</span></p>
         
         
         <p id="BrP_192.5">
            yathā nirbhartsitas tena kaṃsenānakadundubhiḥ <br />
            yathā ca devakī devī dānavena durātmanā //
             <span class="ref">BrP_192.5</span></p>
         
         
         <p id="BrP_192.6">
            ugrasene yathā kaṃsaḥ sa durātmā ca vartate <br />
            yaṃ caivārthaṃ samuddiśya kaṃsena sa visarjitaḥ //
             <span class="ref">BrP_192.6</span></p>
         
         
         <p id="BrP_192.7">
            tat sarvaṃ vistarāc chrutvā bhagavān keśisūdanaḥ <br />
            uvācākhilam etat tu jñātaṃ dānapate mayā //
             <span class="ref">BrP_192.7</span></p>
         
         
         <p id="BrP_192.8">
            kariṣye ca mahābhāga yad atraupāyikaṃ matam <br />
            vicintyaṃ nānyathaitat te viddhi kaṃsaṃ hataṃ mayā //
             <span class="ref">BrP_192.8</span></p>
         
         
         <p id="BrP_192.9">
            ahaṃ rāmaś ca mathurāṃ śvo yāsyāvaḥ samaṃ tvayā <br />
            gopavṛddhāś ca yāsyanti ādāyopāyanaṃ bahu //
             <span class="ref">BrP_192.9</span></p>
         
         
         <p id="BrP_192.10">
            niśeyaṃ nīyatāṃ vīra na cintāṃ kartum arhasi <br />
            trirātrābhyantare kaṃsaṃ haniṣyāmi sahānugam //
             <span class="ref">BrP_192.10</span></p>
         
         vyāsa uvāca
         
         
         <p id="BrP_192.11">
            samādiśya tato gopān akrūro 'pi sakeśavaḥ <br />
            suṣvāpa balabhadraś ca nandagopagṛhe gataḥ //
             <span class="ref">BrP_192.11</span></p>
         
         
         <p id="BrP_192.12">
            tataḥ prabhāte vimale rāmakṛṣṇau mahābalau <br />
            akrūreṇa samaṃ gantum udyatau mathurāṃ purīm //
             <span class="ref">BrP_192.12</span></p>
         
         
         <p id="BrP_192.13">
            dṛṣṭvā gopījanaḥ sāsraḥ ślathadvalayabāhukaḥ <br />
            niśvasaṃś cātiduḥkhārtaḥ prāha cedaṃ parasparam //
             <span class="ref">BrP_192.13</span></p>
         
         
         <p id="BrP_192.14">
            mathurāṃ prāpya govindaḥ kathaṃ gokulam eṣyati <br />
            nāgarastrīkalālāpamadhu śrotreṇa pāsyati //
             <span class="ref">BrP_192.14</span></p>
         
         
         <p id="BrP_192.15">
            vilāsivākyajāteṣu nāgarīṇāṃ kṛtāspadam <br />
            cittam asya kathaṃ grāmyagopagopīṣu yāsyati //
             <span class="ref">BrP_192.15</span></p>
         
         
         <p id="BrP_192.16">
            sāraṃ samastagoṣṭhasya vidhinā haratā harim <br />
            prahṛtaṃ gopayoṣitsu nighṛṇena durātmanā //
             <span class="ref">BrP_192.16</span></p>
         
         
         <p id="BrP_192.17">
            bhāvagarbhasmitaṃ vākyaṃ vilāsalalitā gatiḥ <br />
            nāgarīṇām atīvaitat kaṭākṣekṣitam eva tu //
             <span class="ref">BrP_192.17</span></p>
         
         
         <p id="BrP_192.18">
            grāmyo harir ayaṃ tāsāṃ vilāsanigaḍair yataḥ <br />
            bhavatīnāṃ punaḥ pārśvaṃ kayā yuktyā sameṣyati //
             <span class="ref">BrP_192.18</span></p>
         
         
         <p id="BrP_192.19">
            eṣo hi ratham āruhya mathurāṃ yāti keśavaḥ <br />
            akrūrakrūrakeṇāpi hatāśena pratāritaḥ //
             <span class="ref">BrP_192.19</span></p>
         
         
         <p id="BrP_192.20">
            kiṃ na vetti nṛśaṃso 'yam anurāgaparaṃ janam <br />
            yenemam akṣarāhlādaṃ nayaty anyatra no harim //
             <span class="ref">BrP_192.20</span></p>
         
         
         <p id="BrP_192.21">
            eṣa rāmeṇa sahitaḥ prayāty atyantanirghṛṇaḥ <br />
            ratham āruhya govindas tvaryatām asya vāraṇe //
             <span class="ref">BrP_192.21</span></p>
         
         
         <p id="BrP_192.22">
            gurūṇām agrato vaktuṃ kiṃ bravīṣi na naḥ kṣamam <br />
            guravaḥ kiṃ kariṣyanti dagdhānāṃ virahāgninā //
             <span class="ref">BrP_192.22</span></p>
         
         
         <p id="BrP_192.23">
            nandagopamukhā gopā gantum ete samudyatāḥ <br />
            nodyamaṃ kurute kaścid govindavinivartane //
             <span class="ref">BrP_192.23</span></p>
         
         
         <p id="BrP_192.24">
            suprabhātādya rajanī mathurāvāsiyoṣitām <br />
            yāsām acyutavaktrābje yāti netrālibhogyatām //
             <span class="ref">BrP_192.24</span></p>
         
         
         <p id="BrP_192.25">
            dhanyās te pathi ye kṛṣṇam ito yāntam avāritāḥ <br />
            udvahiṣyanti paśyantaḥ svadehaṃ pulakāñcitam //
             <span class="ref">BrP_192.25</span></p>
         
         
         <p id="BrP_192.26">
            mathurānagarīpauranayanānāṃ mahotsavaḥ <br />
            govindavadanālokād atīvādya bhaviṣyati //
             <span class="ref">BrP_192.26</span></p>
         
         
         <p id="BrP_192.27">
            ko nu svapnaḥ sabhāgyābhir dṛṣṭas tābhir adhokṣajam <br />
            vistārikāntanayanā yā drakṣyanty anivāritam //
             <span class="ref">BrP_192.27</span></p>
         
         
         <p id="BrP_192.28">
            aho gopījanasyāsya darśayitvā mahānidhim <br />
            uddhṛtāny adya netrāṇi vidhātrākaruṇātmanā //
             <span class="ref">BrP_192.28</span></p>
         
         
         <p id="BrP_192.29">
            anurāgeṇa śaithilyam asmāsu vrajato hareḥ <br />
            śaithilyam upayānty āśu kareṣu valayāny api //
             <span class="ref">BrP_192.29</span></p>
         
         
         <p id="BrP_192.30">
            akrūraḥ krūrahṛdayaḥ śīghraṃ prerayate hayān <br />
            evam ārtāsu yoṣitsu ghṛṇā kasya na jāyate //
             <span class="ref">BrP_192.30</span></p>
         
         
         <p id="BrP_192.31">
            he he kṛṣṇa rathasyoccaiś cakrareṇur nirīkṣyatām <br />
            dūrīkṛto harir yena so 'pi reṇur na lakṣyate //
             <span class="ref">BrP_192.31</span></p>
         
         
         <p id="BrP_192.32">
            ity evam atihārdena gopījananirīkṣitaḥ <br />
            tatyāja vrajabhūbhāgaṃ saha rāmeṇa keśavaḥ //
             <span class="ref">BrP_192.32</span></p>
         
         
         <p id="BrP_192.33">
            gacchanto javanāśvena rathena yamunātaṭam <br />
            prāptā madhyāhnasamaye rāmākrūrajanārdanāḥ //
             <span class="ref">BrP_192.33</span></p>
         
         
         <p id="BrP_192.34">
            athāha kṛṣṇam akrūro bhavadbhyāṃ tāvad āsyatām <br />
            yāvat karomi kālindyām āhnikārhaṇam ambhasi //
             <span class="ref">BrP_192.34</span></p>
         
         
         <p id="BrP_192.35">
            tathety ukte tataḥ snātaḥ svācāntaḥ sa mahāmatiḥ <br />
            dadhyau brahma paraṃ viprāḥ praviśya yamunājale //
             <span class="ref">BrP_192.35</span></p>
         
         
         <p id="BrP_192.36">
            phaṇāsahasramālāḍhyaṃ balabhadraṃ dadarśa saḥ <br />
            kundāmalāṅgam unnidrapadmapattrāyatekṣaṇam //
             <span class="ref">BrP_192.36</span></p>
         
         
         <p id="BrP_192.37">
            vṛtaṃ vāsukiḍimbhaughair mahadbhiḥ pavanāśibhiḥ <br />
            saṃstūyamānam udgandhivanamālāvibhūṣitam //
             <span class="ref">BrP_192.37</span></p>
         
         
         <p id="BrP_192.38">
            dadhānam asite vastre cārurūpāvataṃsakam <br />
            cārukuṇḍalinaṃ mattam antarjalatale sthitam //
             <span class="ref">BrP_192.38</span></p>
         
         
         <p id="BrP_192.39">
            tasyotsaṅge ghanaśyāmam ātāmrāyatalocanam <br />
            caturbāhum udārāṅgaṃ cakrādyāyudhabhūṣaṇam //
             <span class="ref">BrP_192.39</span></p>
         
         
         <p id="BrP_192.40">
            pīte vasānaṃ vasane citramālyavibhūṣitam <br />
            śakracāpataḍinmālāvicitram iva toyadam //
             <span class="ref">BrP_192.40</span></p>
         
         
         <p id="BrP_192.41">
            śrīvatsavakṣasaṃ cārukeyūramukuṭojjvalam <br />
            dadarśa kṛṣṇam akliṣṭaṃ puṇḍarīkāvataṃsakam //
             <span class="ref">BrP_192.41</span></p>
         
         
         <p id="BrP_192.42">
            sanandanādyair munibhiḥ siddhayogair akalmaṣaiḥ <br />
            saṃcintyamānaṃ manasā nāsāgranyastalocanaiḥ //
             <span class="ref">BrP_192.42</span></p>
         
         
         <p id="BrP_192.43">
            balakṛṣṇau tadākrūraḥ pratyabhijñāya vismitaḥ <br />
            acintayad atho śīghraṃ katham atrāgatāv iti //
             <span class="ref">BrP_192.43</span></p>
         
         
         <p id="BrP_192.44">
            vivakṣoḥ stambhayām āsa vācaṃ tasya janārdanaḥ <br />
            tato niṣkramya salilād ratham abhyāgataḥ punaḥ //
             <span class="ref">BrP_192.44</span></p>
         
         
         <p id="BrP_192.45">
            dadarśa tatra caivobhau rathasyopari saṃsthitau <br />
            rāmakṛṣṇau yathā pūrvaṃ manuṣyavapuṣānvitau //
             <span class="ref">BrP_192.45</span></p>
         
         
         <p id="BrP_192.46">
            nimagnaś ca punas toye dadṛśe sa tathaiva tau <br />
            saṃstūyamānau gandharvair munisiddhamahoragaiḥ //
             <span class="ref">BrP_192.46</span></p>
         
         
         <p id="BrP_192.47">
            tato vijñātasadbhāvaḥ sa tu dānapatis tadā <br />
            tuṣṭāva sarvavijñānamayam acyutam īśvaram //
             <span class="ref">BrP_192.47</span></p>
         
         akrūra uvāca
         
         
         <p id="BrP_192.48">
            tanmātrarūpiṇe 'cintyamahimne paramātmane <br />
            vyāpine naikarūpaikasvarūpāya namo namaḥ //
             <span class="ref">BrP_192.48</span></p>
         
         
         <p id="BrP_192.49">
            śabdarūpāya te 'cintyahavirbhūtāya te namaḥ <br />
            namo vijñānarūpāya parāya prakṛteḥ prabho //
             <span class="ref">BrP_192.49</span></p>
         
         
         <p id="BrP_192.50">
            bhūtātmā cendriyātmā ca pradhānātmā tathā bhavān <br />
            ātmā ca paramātmā ca tvam ekaḥ pañcadhā sthitaḥ //
             <span class="ref">BrP_192.50</span></p>
         
         
         <p id="BrP_192.51">
            prasīda sarvadharmātman kṣarākṣara maheśvara <br />
            brahmaviṣṇuśivādyābhiḥ kalpanābhir udīritaḥ //
             <span class="ref">BrP_192.51</span></p>
         
         
         <p id="BrP_192.52">
            anākhyeyasvarūpātmann anākhyeyaprayojana <br />
            anākhyeyābhidhāna tvāṃ nato 'smi parameśvaram //
             <span class="ref">BrP_192.52</span></p>
         
         
         <p id="BrP_192.53">
            na yatra nātha vidyante nāmajātyādikalpanāḥ <br />
            tad brahma paramaṃ nityam avikāri bhavān ajaḥ //
             <span class="ref">BrP_192.53</span></p>
         
         
         <p id="BrP_192.54">
            na kalpanām ṛte 'rthasya sarvasyādhigamo yataḥ <br />
            tataḥ kṛṣṇācyutānanta viṣṇusaṃjñābhir īḍyase //
             <span class="ref">BrP_192.54</span></p>
         
         
         <p id="BrP_192.55">
            sarvātmaṃs tvam aja vikalpanābhir etair <br />devās tvaṃ jagad akhilaṃ tvam eva viśvam<br />
            viśvātmaṃs tvam ativikārabhedahīnaḥ <br />sarvasmin nahi bhavato 'sti kiṃcid anyat
             <span class="ref">BrP_192.55</span></p>
         
         
         <p id="BrP_192.56">
            tvaṃ brahmā paśupatir aryamā vidhātā <br />tvaṃ dhātā tridaśapatiḥ samīraṇo 'gniḥ<br />
            toyeśo dhanapatir antakas tvam eko <br />bhinnātmā jagad api pāsi śaktibhedaiḥ
             <span class="ref">BrP_192.56</span></p>
         
         
         <p id="BrP_192.57">
            viśvaṃ bhavān sṛjati hanti gabhastirūpo <br />viśvaṃ ca te guṇamayo 'yam aja prapañcaḥ<br />
            rūpaṃ paraṃ saditivācakam akṣaraṃ yaj <br />jñānātmane sadasate praṇato 'smi tasmai
             <span class="ref">BrP_192.57</span></p>
         
         
         <p id="BrP_192.58">
            oṃ namo vāsudevāya namaḥ saṃkarṣaṇāya ca <br />
            pradyumnāya namas tubhyam aniruddhāya te namaḥ //
             <span class="ref">BrP_192.58</span></p>
         
         vyāsa uvāca
         
         
         <p id="BrP_192.59">
            evam antar jale kṛṣṇam abhiṣṭūya sa yādavaḥ <br />
            arghayām āsa sarveśaṃ dhūpapuṣpair manomayaiḥ //
             <span class="ref">BrP_192.59</span></p>
         
         
         <p id="BrP_192.60">
            parityajyānyaviṣayaṃ manas tatra niveśya saḥ <br />
            brahmabhūte ciraṃ sthitvā virarāma samādhitaḥ //
             <span class="ref">BrP_192.60</span></p>
         
         
         <p id="BrP_192.61">
            kṛtakṛtyam ivātmānaṃ manyamāno dvijottamāḥ <br />
            ājagāma rathaṃ bhūyo nirgamya yamunāmbhasaḥ //
             <span class="ref">BrP_192.61</span></p>
         
         
         <p id="BrP_192.62">
            rāmakṛṣṇau dadarśātha yathāpūrvam avasthitau <br />
            vismitākṣaṃ tadākrūraṃ taṃ ca kṛṣṇo 'bhyabhāṣata //
             <span class="ref">BrP_192.62</span></p>
         
         śrīkṛṣṇa uvāca
         
         
         <p id="BrP_192.63">
            kiṃ tvayā dṛṣṭam āścaryam akrūra yamunājale <br />
            vismayotphullanayano bhavān saṃlakṣyate yataḥ //
             <span class="ref">BrP_192.63</span></p>
         
         akrūra uvāca
         
         
         <p id="BrP_192.64">
            antar jale yad āścaryaṃ dṛṣṭaṃ tatra mayācyuta <br />
            tad atraiva hi paśyāmi mūrtimat purataḥ sthitam //
             <span class="ref">BrP_192.64</span></p>
         
         
         <p id="BrP_192.65">
            jagad etan mahāścaryarūpaṃ yasya mahātmanaḥ <br />
            tenāścaryapareṇāhaṃ bhavatā kṛṣṇa saṃgataḥ //
             <span class="ref">BrP_192.65</span></p>
         
         
         <p id="BrP_192.66">
            tat kim etena mathurāṃ prayāmo madhusūdana <br />
            bibhemi kaṃsād dhig janma parapiṇḍopajīvinaḥ //
             <span class="ref">BrP_192.66</span></p>
         
         vyāsa uvāca
         
         
         <p id="BrP_192.67">
            ity uktvā codayām āsa tān hayān vātaraṃhasaḥ <br />
            saṃprāptaś cāpi sāyāhne so 'krūro mathurāṃ purīm <br />
            vilokya mathurāṃ kṛṣṇaṃ rāmaṃ cāha sa yādavaḥ //
             <span class="ref">BrP_192.67</span></p>
         
         akrūra uvāca
         
         
         <p id="BrP_192.68">
            padbhyāṃ yātaṃ mahāvīryau rathenaiko viśāmy aham <br />
            gantavyaṃ vasudevasya no bhavadbhyāṃ tathā gṛhe <br />
            yuvayor hi kṛte vṛddhaḥ kaṃsena sa nirasyate //
             <span class="ref">BrP_192.68</span></p>
         
         vyāsa uvāca
         
         
         <p id="BrP_192.69">
            ity uktvā praviveśāsāv akrūro mathurāṃ purīm <br />
            praviṣṭau rāmakṛṣṇau ca rājamārgam upāgatau //
             <span class="ref">BrP_192.69</span></p>
         
         
         <p id="BrP_192.70">
            strībhir naraiś ca sānandalocanair abhivikṣitau <br />
            jagmatur līlayā vīrau prāptau bālagajāv iva //
             <span class="ref">BrP_192.70</span></p>
         
         
         <p id="BrP_192.71">
            bhramamāṇau tu tau dṛṣṭvā rajakaṃ raṅgakārakam <br />
            ayācetāṃ svarūpāṇi vāsāṃsi rucirāṇi tau //
             <span class="ref">BrP_192.71</span></p>
         
         
         <p id="BrP_192.72">
            kaṃsasya rajakaḥ so 'tha prasādārūḍhavismayaḥ <br />
            bahūny ākṣepavākyāni prāhoccai rāmakeśavau //
             <span class="ref">BrP_192.72</span></p>
         
         
         <p id="BrP_192.73">
            tatas talaprahāreṇa kṛṣṇas tasya durātmanaḥ <br />
            pātayām āsa kopena rajakasya śiro bhuvi //
             <span class="ref">BrP_192.73</span></p>
         
         
         <p id="BrP_192.74">
            hatvādāya ca vastrāṇi pītanīlāmbarau tataḥ <br />
            kṛṣṇarāmau mudāyuktau mālākāragṛhaṃ gatau //
             <span class="ref">BrP_192.74</span></p>
         
         
         <p id="BrP_192.75">
            vikāsinetrayugalo mālākāro 'tivismitaḥ <br />
            etau kasya kuto yātau manasācintayat tataḥ //
             <span class="ref">BrP_192.75</span></p>
         
         
         <p id="BrP_192.76">
            pītanīlāmbaradharau dṛṣṭvātisumanoharau <br />
            sa tarkayām āsa tadā bhuvaṃ devāv upāgatau //
             <span class="ref">BrP_192.76</span></p>
         
         
         <p id="BrP_192.77">
            vikāśimukhapadmābhyāṃ tābhyāṃ puṣpāṇi yācitaḥ <br />
            bhuvaṃ viṣṭabhya hastābhyāṃ pasparśa śirasā mahīm //
             <span class="ref">BrP_192.77</span></p>
         
         
         <p id="BrP_192.78">
            prasādasumukhau nāthau mama geham upāgatau <br />
            dhanyo 'ham arcayiṣyāmīty āha tau mālyajīvikaḥ //
             <span class="ref">BrP_192.78</span></p>
         
         
         <p id="BrP_192.79">
            tataḥ prahṛṣṭavadanas tayoḥ puṣpāṇi kāmataḥ <br />
            cārūṇy etāni caitāni pradadau sa vilobhayan //
             <span class="ref">BrP_192.79</span></p>
         
         
         <p id="BrP_192.80">
            punaḥ punaḥ praṇamyāsau mālākārottamo dadau <br />
            puṣpāṇi tābhyāṃ cārūṇi gandhavanty amalāni ca //
             <span class="ref">BrP_192.80</span></p>
         
         
         <p id="BrP_192.81">
            mālākārāya kṛṣṇo 'pi prasannaḥ pradadau varam <br />
            śrīs tvāṃ matsaṃśrayā bhadra na kadācit tyajiṣyati //
             <span class="ref">BrP_192.81</span></p>
         
         
         <p id="BrP_192.82">
            balahānir na te saumya dhanahānir athāpi vā <br />
            yāvad dharaṇisūryau ca saṃtatiḥ putrapautrikī //
             <span class="ref">BrP_192.82</span></p>
         
         
         <p id="BrP_192.83">
            bhuktvā ca vipulān bhogāṃs tvam ante matprasādataḥ <br />
            mamānusmaraṇaṃ prāpya divyalokam avāpsyasi //
             <span class="ref">BrP_192.83</span></p>
         
         
         <p id="BrP_192.84">
            dharme manaś ca te bhadra sarvakālaṃ bhaviṣyati <br />
            yuṣmatsaṃtatijātānāṃ dīrgham āyur bhaviṣyati //
             <span class="ref">BrP_192.84</span></p>
         
         
         <p id="BrP_192.85">
            nopasargādikaṃ doṣaṃ yuṣmatsaṃtatisaṃbhavaḥ <br />
            avāpsyati mahābhāga yāvat sūryo bhaviṣyati //
             <span class="ref">BrP_192.85</span></p>
         
         vyāsa uvāca
         
         
         <p id="BrP_192.86">
            ity uktvā tadgṛhāt kṛṣṇo baladevasahāyavān <br />
            nirjagāma muniśreṣṭhā mālākāreṇa pūjitaḥ //
             <span class="ref">BrP_192.86</span></p>
         
         vyāsa uvāca
         
         
         <p id="BrP_193.1">
            rājamārge tataḥ kṛṣṇaḥ sānulepanabhājanām <br />
            dadarśa kubjām āyāntīṃ navayauvanagocarām //
             <span class="ref">BrP_193.1</span></p>
         
         
         <p id="BrP_193.2">
            tām āha lalitaṃ kṛṣṇaḥ kasyedam anulepanam <br />
            bhavatyā nīyate satyaṃ vadendīvaralocane //
             <span class="ref">BrP_193.2</span></p>
         
         
         <p id="BrP_193.3">
            sakāmenaiva sā proktā sānurāgā hariṃ prati <br />
            prāha sā lalitaṃ kubjā dadarśa ca balāt tataḥ //
             <span class="ref">BrP_193.3</span></p>
         
         kubjovāca
         
         
         <p id="BrP_193.4">
            kānta kasmān na jānāsi kaṃsenāpi niyojitā <br />
            naikavakreti vikhyātām anulepanakarmaṇi //
             <span class="ref">BrP_193.4</span></p>
         
         
         <p id="BrP_193.5">
            nānyapiṣṭaṃ hi kaṃsasya prītaye hy anulepanam <br />
            bhavaty aham atīvāsya prasādadhanabhājanam //
             <span class="ref">BrP_193.5</span></p>
         
         śrīkṛṣṇa uvāca
         
         
         <p id="BrP_193.6">
            sugandham etad rājārhaṃ ruciraṃ rucirānane <br />
            āvayor gātrasadṛśaṃ dīyatām anulepanam //
             <span class="ref">BrP_193.6</span></p>
         
         vyāsa uvāca
         
         
         <p id="BrP_193.7">
            śrutvā tam āha sā kṛṣṇaṃ gṛhyatām iti sādaram <br />
            anulepaṃ ca pradadau gātrayogyam athobhayoḥ //
             <span class="ref">BrP_193.7</span></p>
         
         
         <p id="BrP_193.8">
            bhakticchedānuliptāṅgau tatas tau puruṣarṣabhau <br />
            sendracāpau virājantau sitakṛṣṇāv ivāmbudau //
             <span class="ref">BrP_193.8</span></p>
         
         
         <p id="BrP_193.9">
            tatas tāṃ cibuke śaurir ullāpanavidhānavit <br />
            ullāpya tolayām āsa dvyaṅgulenāgrapāṇinā //
             <span class="ref">BrP_193.9</span></p>
         
         
         <p id="BrP_193.10">
            cakarṣa padbhyāṃ ca tadā ṛjutvaṃ keśavo 'nayat <br />
            tataḥ sā ṛjutāṃ prāptā yoṣitām abhavad varā //
             <span class="ref">BrP_193.10</span></p>
         
         
         <p id="BrP_193.11">
            vilāsalalitaṃ prāha premagarbhabharālasam <br />
            vastre pragṛhya govindaṃ vraja gehaṃ mameti vai //
             <span class="ref">BrP_193.11</span></p>
         
         
         <p id="BrP_193.12">
            āyāsye bhavatīgeham iti tāṃ prāha keśavaḥ <br />
            visasarja jahāsoccai rāmasyālokya cānanam //
             <span class="ref">BrP_193.12</span></p>
         
         
         <p id="BrP_193.13">
            bhakticchedānuliptāṅgau nīlapītāmbarāv ubhau <br />
            dhanuḥśālāṃ tato yātau citramālyopaśobhitau //
             <span class="ref">BrP_193.13</span></p>
         
         
         <p id="BrP_193.14">
            adhyāsya ca dhanūratnaṃ tābhyāṃ pṛṣṭais tu rakṣibhiḥ <br />
            ākhyātaṃ sahasā kṛṣṇo gṛhītvāpūrayad dhanuḥ //
             <span class="ref">BrP_193.14</span></p>
         
         
         <p id="BrP_193.15">
            tataḥ pūrayatā tena bhajyamānaṃ balād dhanuḥ <br />
            cakārātimahāśabdaṃ mathurā tena pūritā //
             <span class="ref">BrP_193.15</span></p>
         
         
         <p id="BrP_193.16">
            anuyuktau tatas tau ca bhagne dhanuṣi rakṣibhiḥ <br />
            rakṣisainyaṃ nikṛtyobhau niṣkrāntau kārmukālayāt //
             <span class="ref">BrP_193.16</span></p>
         
         
         <p id="BrP_193.17">
            akrūrāgamavṛttāntam upalabhya tathā dhanuḥ <br />
            bhagnaṃ śrutvātha kaṃso 'pi prāha cāṇūramuṣṭikau //
             <span class="ref">BrP_193.17</span></p>
         
         kaṃsa uvāca
         
         
         <p id="BrP_193.18">
            gopāladārakau prāptau bhavadbhyāṃ tau mamāgrataḥ <br />
            mallayuddhena hantavyau mama prāṇaharau hi tau //
             <span class="ref">BrP_193.18</span></p>
         
         
         <p id="BrP_193.19">
            niyuddhe tadvināśena bhavadbhyāṃ toṣito hy aham <br />
            dāsyāmy abhimatān kāmān nānyathaitan mahābalau //
             <span class="ref">BrP_193.19</span></p>
         
         
         <p id="BrP_193.20">
            nyāyato 'nyāyato vāpi bhavadbhyāṃ tau mamāhitau <br />
            hantavyau tadvadhād rājyaṃ sāmānyaṃ vo bhaviṣyati //
             <span class="ref">BrP_193.20</span></p>
         
         vyāsa uvāca
         
         
         <p id="BrP_193.21">
            ity ādiśya sa tau mallau tataś cāhūya hastipam <br />
            provācoccais tvayā mattaḥ samājadvāri kuñjaraḥ //
             <span class="ref">BrP_193.21</span></p>
         
         
         <p id="BrP_193.22">
            sthāpyaḥ kuvalayāpīḍas tena tau gopadārakau <br />
            ghātanīyau niyuddhāya raṅgadvāram upāgatau //
             <span class="ref">BrP_193.22</span></p>
         
         
         <p id="BrP_193.23">
            tam ājñāpyātha dṛṣṭvā ca mañcān sarvān upāhṛtān <br />
            āsannamaraṇaḥ kaṃsaḥ sūryodayam udaikṣata //
             <span class="ref">BrP_193.23</span></p>
         
         
         <p id="BrP_193.24">
            tataḥ samastamañceṣu nāgaraḥ sa tadā janaḥ <br />
            rājamañceṣu cārūḍhāḥ saha bhṛtyair mahībhṛtaḥ //
             <span class="ref">BrP_193.24</span></p>
         
         
         <p id="BrP_193.25">
            mallaprāśnikavargaś ca raṅgamadhye samīpagaḥ <br />
            kṛtaḥ kaṃsena kaṃso 'pi tuṅgamañce vyavasthitaḥ //
             <span class="ref">BrP_193.25</span></p>
         
         
         <p id="BrP_193.26">
            antaḥpurāṇāṃ mañcāś ca yathānye parikalpitāḥ <br />
            anye ca vāramukhyānām anye nagarayoṣitām //
             <span class="ref">BrP_193.26</span></p>
         
         
         <p id="BrP_193.27">
            nandagopādayo gopā mañceṣv anyeṣv avasthitāḥ <br />
            akrūravasudevau ca mañcaprānte vyavasthitau //
             <span class="ref">BrP_193.27</span></p>
         
         
         <p id="BrP_193.28">
            nagarīyoṣitāṃ madhye devakī putragardhinī <br />
            antakāle 'pi putrasya drakṣyāmīti mukhaṃ sthitā //
             <span class="ref">BrP_193.28</span></p>
         
         
         <p id="BrP_193.29">
            vādyamāneṣu tūryeṣu cāṇūre cātivalgati <br />
            hāhākārapare loka āsphoṭayati muṣṭike //
             <span class="ref">BrP_193.29</span></p>
         
         
         <p id="BrP_193.30">
            hatvā kuvalayāpīḍaṃ hastyārohapracoditam <br />
            madāsṛganuliptāṅgau gajadantavarāyudhau //
             <span class="ref">BrP_193.30</span></p>
         
         
         <p id="BrP_193.31">
            mṛgamadhye yathā siṃhau garvalīlāvalokinau <br />
            praviṣṭau sumahāraṅgaṃ baladevajanārdanau //
             <span class="ref">BrP_193.31</span></p>
         
         
         <p id="BrP_193.32">
            hāhākāro mahāñ jajñe sarvaraṅgeṣv anantaram <br />
            kṛṣṇo 'yaṃ balabhadro 'yam iti lokasya vismayāt //
             <span class="ref">BrP_193.32</span></p>
         
         
         <p id="BrP_193.33">
            so 'yaṃ yena hatā ghorā pūtanā sā niśācarī <br />
            prakṣiptaṃ śakaṭaṃ yena bhagnau ca yamalārjunau //
             <span class="ref">BrP_193.33</span></p>
         
         
         <p id="BrP_193.34">
            so 'yaṃ yaḥ kāliyaṃ nāgaṃ nanartāruhya bālakaḥ <br />
            dhṛto govardhano yena saptarātraṃ mahāgiriḥ //
             <span class="ref">BrP_193.34</span></p>
         
         
         <p id="BrP_193.35">
            ariṣṭo dhenukaḥ keśī līlayaiva mahātmanā <br />
            hato yena ca durvṛtto dṛśyate so 'yam acyutaḥ //
             <span class="ref">BrP_193.35</span></p>
         
         
         <p id="BrP_193.36">
            ayaṃ cāsya mahābāhur baladevo 'grajo 'grataḥ <br />
            prayāti līlayā yoṣinmanonayananandanaḥ //
             <span class="ref">BrP_193.36</span></p>
         
         
         <p id="BrP_193.37">
            ayaṃ sa kathyate prājñaiḥ purāṇārthāvalokibhiḥ <br />
            gopālo yādavaṃ vaṃśaṃ magnam abhyuddhariṣyati //
             <span class="ref">BrP_193.37</span></p>
         
         
         <p id="BrP_193.38">
            ayaṃ sa sarvabhūtasya viṣṇor akhilajanmanaḥ <br />
            avatīrṇo mahīm aṃśo nūnaṃ bhāraharo bhuvaḥ //
             <span class="ref">BrP_193.38</span></p>
         
         
         <p id="BrP_193.39">
            ity evaṃ varṇite paurai rāme kṛṣṇe ca tatkṣaṇāt <br />
            uras tatāpa devakyāḥ snehasnutapayodharam //
             <span class="ref">BrP_193.39</span></p>
         
         
         <p id="BrP_193.40">
            mahotsavam ivālokya putrāv eva vilokayan <br />
            yuveva vasudevo 'bhūd vihāyābhyāgatāṃ jarām //
             <span class="ref">BrP_193.40</span></p>
         
         
         <p id="BrP_193.41">
            vistāritākṣiyugalā rājāntaḥpurayoṣitaḥ <br />
            nāgarastrīsamūhaś ca draṣṭuṃ na virarāma tau //
             <span class="ref">BrP_193.41</span></p>
         
         striya ūcuḥ
         
         
         <p id="BrP_193.42">
            sakhyaḥ paśyata kṛṣṇasya mukham apy ambujekṣaṇam <br />
            gajayuddhakṛtāyāsasvedāmbukaṇikāñcitam //
             <span class="ref">BrP_193.42</span></p>
         
         
         <p id="BrP_193.43">
            vikāsīva sarombhojam avaśyāyajalokṣitam <br />
            paribhūtākṣaraṃ janma saphalaṃ kriyatāṃ dṛśaḥ //
             <span class="ref">BrP_193.43</span></p>
         
         
         <p id="BrP_193.44">
            śrīvatsāṅkaṃ jagaddhāma bālasyaitad vilokyatām <br />
            vipakṣakṣapaṇaṃ vakṣo bhujayugmaṃ ca bhāmini //
             <span class="ref">BrP_193.44</span></p>
         
         
         <p id="BrP_193.45">
            valgatā muṣṭikenaiva cāṇūreṇa tathā paraiḥ <br />
            kriyate balabhadrasya hāsyam īṣad vilokyatām //
             <span class="ref">BrP_193.45</span></p>
         
         
         <p id="BrP_193.46">
            sakhyaḥ paśyata cāṇūraṃ niyuddhārtham ayaṃ hariḥ <br />
            samupaiti na santy atra kiṃ vṛddhā yuktakāriṇaḥ //
             <span class="ref">BrP_193.46</span></p>
         
         
         <p id="BrP_193.47">
            kva yauvanonmukhībhūtaḥ sukumāratanur hariḥ <br />
            kva vajrakaṭhinābhogaśarīro 'yaṃ mahāsuraḥ //
             <span class="ref">BrP_193.47</span></p>
         
         
         <p id="BrP_193.48">
            imau sulalitau raṅge vartete navayauvanau <br />
            daiteyamallāś cāṇūrapramukhās tv atidāruṇāḥ //
             <span class="ref">BrP_193.48</span></p>
         
         
         <p id="BrP_193.49">
            niyuddhaprāśnikānāṃ tu mahān eṣa vyatikramaḥ <br />
            yad bālabalinor yuddhaṃ madhyasthaiḥ samupekṣyate //
             <span class="ref">BrP_193.49</span></p>
         
         vyāsa uvāca
         
         
         <p id="BrP_193.50">
            itthaṃ purastrīlokasya vadataś cālayan bhuvam <br />
            vavarṣa harṣotkarṣaṃ ca janasya bhagavān hariḥ //
             <span class="ref">BrP_193.50</span></p>
         
         
         <p id="BrP_193.51">
            balabhadro 'pi cāsphoṭya vavalga lalitaṃ yadā <br />
            pade pade tadā bhūmir na śīrṇā yat tad adbhutam //
             <span class="ref">BrP_193.51</span></p>
         
         
         <p id="BrP_193.52">
            cāṇūreṇa tataḥ kṛṣṇo yuyudhe 'mitavikramaḥ <br />
            niyuddhakuśalo daityo baladevena muṣṭikaḥ //
             <span class="ref">BrP_193.52</span></p>
         
         
         <p id="BrP_193.53">
            saṃnipātāvadhūtaiś ca cāṇūreṇa samaṃ hariḥ <br />
            kṣepaṇair muṣṭibhiś caiva kīlāvajranipātanaiḥ //
             <span class="ref">BrP_193.53</span></p>
         
         
         <p id="BrP_193.54">
            pādodbhūtaiḥ pramṛṣṭābhis tayor yuddham abhūn mahat <br />
            aśastram atighoraṃ tat tayor yuddhaṃ sudāruṇam //
             <span class="ref">BrP_193.54</span></p>
         
         
         <p id="BrP_193.55">
            svabalaprāṇaniṣpādyaṃ samājotsavasaṃnidhau <br />
            yāvad yāvac ca cāṇūro yuyudhe hariṇā saha //
             <span class="ref">BrP_193.55</span></p>
         
         
         <p id="BrP_193.56">
            prāṇahānim avāpāgryāṃ tāvat tāvan na bāndhavam <br />
            kṛṣṇo 'pi yuyudhe tena līlayaiva jaganmayaḥ //
             <span class="ref">BrP_193.56</span></p>
         
         
         <p id="BrP_193.57">
            khedāc cālayatā kopān nijaśeṣakare karam <br />
            balakṣayaṃ vivṛddhiṃ ca dṛṣṭvā cāṇūrakṛṣṇayoḥ //
             <span class="ref">BrP_193.57</span></p>
         
         
         <p id="BrP_193.58">
            vārayām āsa tūryāṇi kaṃsaḥ kopaparāyaṇaḥ <br />
            mṛdaṅgādiṣu vādyeṣu pratiṣiddheṣu tatkṣaṇāt //
             <span class="ref">BrP_193.58</span></p>
         
         
         <p id="BrP_193.59">
            khasaṃgatāny avādyanta daivatūryāṇy anekaśaḥ <br />
            jaya govinda cāṇūraṃ jahi keśava dānavam //
             <span class="ref">BrP_193.59</span></p>
         
         
         <p id="BrP_193.60">
            ity antardhigatā devās tuṣṭuvus te praharṣitāḥ <br />
            cāṇūreṇa ciraṃ kālaṃ krīḍitvā madhusūdanaḥ //
             <span class="ref">BrP_193.60</span></p>
         
         
         <p id="BrP_193.61">
            utpāṭya bhrāmayām āsa tadvadhāya kṛtodyamaḥ <br />
            bhrāmayitvā śataguṇaṃ daityamallam amitrajit //
             <span class="ref">BrP_193.61</span></p>
         
         
         <p id="BrP_193.62">
            bhūmāv āsphoṭayām āsa gagane gatajīvitam <br />
            bhūmāv āsphoṭitas tena cāṇūraḥ śatadhā bhavan //
             <span class="ref">BrP_193.62</span></p>
         
         
         <p id="BrP_193.63">
            raktasrāvamahāpaṅkāṃ cakāra sa tadā bhuvam <br />
            baladevas tu tatkālaṃ muṣṭikena mahābalaḥ //
             <span class="ref">BrP_193.63</span></p>
         
         
         <p id="BrP_193.64">
            yuyudhe daityamallena cāṇūreṇa yathā hariḥ <br />
            so 'py enaṃ muṣṭinā mūrdhni vakṣasy āhatya jānunā //
             <span class="ref">BrP_193.64</span></p>
         
         
         <p id="BrP_193.65">
            pātayitvā dharāpṛṣṭhe niṣpipeṣa gatāyuṣam <br />
            kṛṣṇas tośalakaṃ bhūyo mallarājaṃ mahābalam //
             <span class="ref">BrP_193.65</span></p>
         
         
         <p id="BrP_193.66">
            vāmamuṣṭiprahāreṇa pātayām āsa bhūtale <br />
            cāṇūre nihate malle muṣṭike ca nipātite //
             <span class="ref">BrP_193.66</span></p>
         
         
         <p id="BrP_193.67">
            nīte kṣayaṃ tośalake sarve mallāḥ pradudruvuḥ <br />
            vavalgatus tadā raṅge kṛṣṇasaṃkarṣaṇāv ubhau //
             <span class="ref">BrP_193.67</span></p>
         
         
         <p id="BrP_193.68">
            samānavayaso gopān balād ākṛṣya harṣitau <br />
            kaṃso 'pi koparaktākṣaḥ prāhoccair vyāyatān narān //
             <span class="ref">BrP_193.68</span></p>
         
         
         <p id="BrP_193.69">
            gopāv etau samājaughān niṣkramyetāṃ balād itaḥ <br />
            nando 'pi gṛhyatāṃ pāpo nigaḍair āśu badhyatām //
             <span class="ref">BrP_193.69</span></p>
         
         
         <p id="BrP_193.70">
            avṛddhārheṇa daṇḍena vasudevo 'pi vadhyatām <br />
            valganti gopāḥ kṛṣṇena ye ceme sahitāḥ punaḥ //
             <span class="ref">BrP_193.70</span></p>
         
         
         <p id="BrP_193.71">
            gāvo hriyantām eṣāṃ ca yac cāsti vasu kiṃcana <br />
            evam ājñāpayantaṃ taṃ prahasya madhusūdanaḥ //
             <span class="ref">BrP_193.71</span></p>
         
         
         <p id="BrP_193.72">
            utpatyāruhya tanmañcaṃ kaṃsaṃ jagrāha vegitaḥ <br />
            keśeṣv ākṛṣya vigalatkirīṭam avanītale //
             <span class="ref">BrP_193.72</span></p>
         
         
         <p id="BrP_193.73">
            sa kaṃsaṃ pātayām āsa tasyopari papāta ca <br />
            niḥśeṣajagadādhāraguruṇā patatopari //
             <span class="ref">BrP_193.73</span></p>
         
         
         <p id="BrP_193.74">
            kṛṣṇena tyājitaḥ prāṇānn ugrasenātmajo nṛpaḥ <br />
            mṛtasya keśeṣu tadā gṛhītvā madhusūdanaḥ //
             <span class="ref">BrP_193.74</span></p>
         
         
         <p id="BrP_193.75">
            cakarṣa dehaṃ kaṃsasya raṅgamadhye mahābalaḥ <br />
            gauraveṇātimahatā paripātena kṛṣyatā //
             <span class="ref">BrP_193.75</span></p>
         
         
         <p id="BrP_193.76">
            kṛtā kaṃsasya dehena vegitena mahātmanā <br />
            kaṃse gṛhīte kṛṣṇena tadbhrātābhyāgato ruṣā //
             <span class="ref">BrP_193.76</span></p>
         
         
         <p id="BrP_193.77">
            sunāmā balabhadreṇa līlayaiva nipātitaḥ <br />
            tato hāhākṛtaṃ sarvam āsīt tad raṅgamaṇḍalam //
             <span class="ref">BrP_193.77</span></p>
         
         
         <p id="BrP_193.78">
            avajñayā hataṃ dṛṣṭvā kṛṣṇena mathureśvaram <br />
            kṛṣṇo 'pi vasudevasya pādau jagrāha satvaram //
             <span class="ref">BrP_193.78</span></p>
         
         
         <p id="BrP_193.79">
            devakyāś ca mahābāhur baladevasahāyavān <br />
            utthāpya vasudevas tu devakī ca janārdanam <br />
            smṛtajanmoktavacanau tāv eva praṇatau sthitau //
             <span class="ref">BrP_193.79</span></p>
         
         vasudeva uvāca
         
         
         <p id="BrP_193.80">
            prasīda devadeveśa devānāṃ pravara prabho <br />
            tathāvayoḥ prasādena kṛtābhyuddhāra keśava //
             <span class="ref">BrP_193.80</span></p>
         
         
         <p id="BrP_193.81">
            ārādhito yad bhagavān avatīrṇo gṛhe mama <br />
            durvṛttanidhanārthāya tena naḥ pāvitaṃ kulam //
             <span class="ref">BrP_193.81</span></p>
         
         
         <p id="BrP_193.82">
            tvam antaḥ sarvabhūtānāṃ sarvabhūteṣv avasthitaḥ <br />
            vartate ca samastātmaṃs tvatto bhūtabhaviṣyatī //
             <span class="ref">BrP_193.82</span></p>
         
         
         <p id="BrP_193.83">
            yajñe tvam ijyase 'cintya sarvadevamayācyuta <br />
            tvam eva yajño yajvā ca yajñānāṃ parameśvara //
             <span class="ref">BrP_193.83</span></p>
         
         
         <p id="BrP_193.84">
            sāpahnavaṃ mama mano yad etat tvayi jāyate <br />
            devakyāś cātmaja prītyā tad atyantaviḍambanā //
             <span class="ref">BrP_193.84</span></p>
         
         
         <p id="BrP_193.85">
            tvaṃ kartā sarvabhūtānām anādinidhano bhavān <br />
            kva ca me mānuṣasyaiṣā jihvā putreti vakṣyati //
             <span class="ref">BrP_193.85</span></p>
         
         
         <p id="BrP_193.86">
            jagad etaj jagannātha saṃbhūtam akhilaṃ yataḥ <br />
            kayā yuktyā vinā māyāṃ so 'smattaḥ saṃbhaviṣyati //
             <span class="ref">BrP_193.86</span></p>
         
         
         <p id="BrP_193.87">
            yasmin pratiṣṭhitaṃ sarvaṃ jagat sthāvarajaṅgamam <br />
            sa koṣṭhotsaṅgaśayano manuṣyāj jāyate katham //
             <span class="ref">BrP_193.87</span></p>
         
         
         <p id="BrP_193.88">
            sa tvaṃ prasīda parameśvara pāhi viśvam <br />aṃśāvatārakaraṇair na mamāsi putraḥ<br />
            ābrahmapādapamayaṃ jagad īśa sarvaṃ <br />citte vimohayasi kiṃ parameśvarātman
             <span class="ref">BrP_193.88</span></p>
         
         
         <p id="BrP_193.89">
            māyāvimohitadṛśā tanayo mameti <br />kaṃsād bhayaṃ kṛtavatā tu mayātitīvram<br />
            nīto 'si gokulam arātibhayākulasya <br />vṛddhiṃ gato 'si mama caiva gavām adhīśa
             <span class="ref">BrP_193.89</span></p>
         
         
         <p id="BrP_193.90">
            karmāṇi rudramarudaśviśatakratūnāṃ <br />sādhyāni yāni na bhavanti nirīkṣitāni<br />
            tvaṃ viṣṇur īśajagatām upakārahetoḥ <br />prāpto 'si naḥ parigataḥ paramo vimohaḥ
             <span class="ref">BrP_193.90</span></p>
         
         vyāsa uvāca
         
         
         <p id="BrP_194.1">
            tau samutpannavijñānau bhagavatkarmadarśanāt <br />
            devakīvasudevau tu dṛṣṭvā māyāṃ punar hariḥ //
             <span class="ref">BrP_194.1</span></p>
         
         
         <p id="BrP_194.2">
            mohāya yaducakrasya vitatāna sa vaiṣṇavīm <br />
            uvāca cāmba bhos tāta cirād utkaṇṭhitena tu //
             <span class="ref">BrP_194.2</span></p>
         
         
         <p id="BrP_194.3">
            bhavantau kaṃsabhītena dṛṣṭau saṃkarṣaṇena ca <br />
            kurvatāṃ yāti yaḥ kālo mātāpitror apūjanam //
             <span class="ref">BrP_194.3</span></p>
         
         
         <p id="BrP_194.4">
            sa vṛthā kleśakārī vai sādhūnām upajāyate <br />
            gurudevadvijātīnāṃ mātāpitroś ca pūjanam //
             <span class="ref">BrP_194.4</span></p>
         
         
         <p id="BrP_194.5">
            kurvataḥ saphalaṃ janma dehinas tāta jāyate <br />
            tat kṣantavyam idaṃ sarvam atikramakṛtaṃ pitaḥ <br />
            kaṃsavīryapratāpābhyām āvayoḥ paravaśyayoḥ //
             <span class="ref">BrP_194.5</span></p>
         
         vyāsa uvāca
         
         
         <p id="BrP_194.6">
            ity uktvātha praṇamyobhau yaduvṛddhān anukramāt <br />
            pādānatibhiḥ sasnehaṃ cakratuḥ pauramānasam //
             <span class="ref">BrP_194.6</span></p>
         
         
         <p id="BrP_194.7">
            kaṃsapatnyas tataḥ kaṃsaṃ parivārya hataṃ bhuvi <br />
            vilepur mātaraś cāsya śokaduḥkhapariplutāḥ //
             <span class="ref">BrP_194.7</span></p>
         
         
         <p id="BrP_194.8">
            bahuprakāram asvasthāḥ paścāttāpāturā hariḥ <br />
            tāḥ samāśvāsayām āsa svayam asrāvilekṣaṇaḥ //
             <span class="ref">BrP_194.8</span></p>
         
         
         <p id="BrP_194.9">
            ugrasenaṃ tato bandhān mumoca madhusūdanaḥ <br />
            abhyaṣiñcat tathaivainaṃ nijarājye hatātmajam //
             <span class="ref">BrP_194.9</span></p>
         
         
         <p id="BrP_194.10">
            rājye 'bhiṣiktaḥ kṛṣṇena yadusiṃhaḥ sutasya saḥ <br />
            cakāra pretakāryāṇi ye cānye tatra ghātitāḥ //
             <span class="ref">BrP_194.10</span></p>
         
         
         <p id="BrP_194.11">
            kṛtordhvadaihikaṃ cainaṃ siṃhāsanagataṃ hariḥ <br />
            uvācājñāpaya vibho yat kāryam aviśaṅkayā //
             <span class="ref">BrP_194.11</span></p>
         
         
         <p id="BrP_194.12">
            yayātiśāpād vaṃśo 'yam arājyārho 'pi sāṃpratam <br />
            mayi bhṛtye sthite devān ājñāpayatu kiṃ nṛpaiḥ //
             <span class="ref">BrP_194.12</span></p>
         
         
         <p id="BrP_194.13">
            ity uktvā cograsenaṃ tu vāyuṃ prati jagāda ha <br />
            nṛvācā caiva bhagavān keśavaḥ kāryamānuṣaḥ //
             <span class="ref">BrP_194.13</span></p>
         
         śrīkṛṣṇa uvāca
         
         
         <p id="BrP_194.14">
            gacchendraṃ brūhi vāyo tvam alaṃ garveṇa vāsava <br />
            dīyatām ugrasenāya sudharmā bhavatā sabhā //
             <span class="ref">BrP_194.14</span></p>
         
         
         <p id="BrP_194.15">
            kṛṣṇo bravīti rājārham etad ratnam anuttamam <br />
            sudharmākhyā sabhā yuktam asyāṃ yadubhir āsitum //
             <span class="ref">BrP_194.15</span></p>
         
         vyāsa uvāca
         
         
         <p id="BrP_194.16">
            ity uktaḥ pavano gatvā sarvam āha śacīpatim <br />
            dadau so 'pi sudharmākhyāṃ sabhāṃ vāyoḥ puraṃdaraḥ //
             <span class="ref">BrP_194.16</span></p>
         
         
         <p id="BrP_194.17">
            vāyunā cāhṛtāṃ divyāṃ te sabhāṃ yadupuṃgavāḥ <br />
            bubhujuḥ sarvaratnāḍhyāṃ govindabhujasaṃśrayāḥ //
             <span class="ref">BrP_194.17</span></p>
         
         
         <p id="BrP_194.18">
            viditākhilavijñānau sarvajñānamayāv api <br />
            śiṣyācāryakramaṃ vīrau khyāpayantau yadūttamau //
             <span class="ref">BrP_194.18</span></p>
         
         
         <p id="BrP_194.19">
            tataḥ sāṃdīpaniṃ kāśyam avantipuravāsinam <br />
            astrārthaṃ jagmatur vīrau baladevajanārdanau //
             <span class="ref">BrP_194.19</span></p>
         
         
         <p id="BrP_194.20">
            tasya śiṣyatvam abhyetya guruvṛttiparau hi tau <br />
            darśayāṃ cakratur vīrāv ācāram akhile jane //
             <span class="ref">BrP_194.20</span></p>
         
         
         <p id="BrP_194.21">
            sarahasyaṃ dhanurvedaṃ sasaṃgraham adhīyatām <br />
            ahorātraiś catuḥṣaṣṭyā tad adbhutam abhūd dvijāḥ //
             <span class="ref">BrP_194.21</span></p>
         
         
         <p id="BrP_194.22">
            sāṃdīpanir asaṃbhāvyaṃ tayoḥ karmātimānuṣam <br />
            vicintya tau tadā mene prāptau candradivākarau //
             <span class="ref">BrP_194.22</span></p>
         
         
         <p id="BrP_194.23">
            astragrāmam aśeṣaṃ ca proktamātram avāpya tau <br />
            ūcatur vriyatāṃ yā te dātavyā gurudakṣiṇā //
             <span class="ref">BrP_194.23</span></p>
         
         
         <p id="BrP_194.24">
            so 'py atīndriyam ālokya tayoḥ karma mahāmatiḥ <br />
            ayācata mṛtaṃ putraṃ prabhāse lavaṇārṇave //
             <span class="ref">BrP_194.24</span></p>
         
         
         <p id="BrP_194.25">
            gṛhītāstrau tatas tau tu gatvā taṃ lavaṇodadhim <br />
            ūcutuś ca guroḥ putro dīyatām iti sāgaram //
             <span class="ref">BrP_194.25</span></p>
         
         
         <p id="BrP_194.26">
            kṛtāñjalipuṭaś cābdhis tāv atha dvijasattamāḥ <br />
            uvāca na mayā putro hṛtaḥ sāṃdīpaner iti //
             <span class="ref">BrP_194.26</span></p>
         
         
         <p id="BrP_194.27">
            daityaḥ pañcajano nāma śaṅkharūpaḥ sa bālakam <br />
            jagrāha so 'sti salile mamaivāsurasūdana //
             <span class="ref">BrP_194.27</span></p>
         
         
         <p id="BrP_194.28">
            ity ukto 'ntar jalaṃ gatvā hatvā pañcajanaṃ tathā <br />
            kṛṣṇo jagrāha tasyāsthiprabhavaṃ śaṅkham uttamam //
             <span class="ref">BrP_194.28</span></p>
         
         
         <p id="BrP_194.29">
            yasya nādena daityānāṃ balahāniḥ prajāyate <br />
            devānāṃ vardhate tejo yāty adharmaś ca saṃkṣayam //
             <span class="ref">BrP_194.29</span></p>
         
         
         <p id="BrP_194.30">
            taṃ pāñcajanyam āpūrya gatvā yamapurīṃ hariḥ <br />
            baladevaś ca balavāñ jitvā vaivasvataṃ yamam //
             <span class="ref">BrP_194.30</span></p>
         
         
         <p id="BrP_194.31">
            taṃ bālaṃ yātanāsaṃsthaṃ yathāpūrvaśarīriṇam <br />
            pitre pradattavān kṛṣṇo balaś ca balināṃ varaḥ //
             <span class="ref">BrP_194.31</span></p>
         
         
         <p id="BrP_194.32">
            mathurāṃ ca punaḥ prāptāv ugrasenena pālitām <br />
            prahṛṣṭapuruṣastrīkāv ubhau rāmajanārdanau //
             <span class="ref">BrP_194.32</span></p>
         
         vyāsa uvāca
         
         
         <p id="BrP_195.1">
            jarāsaṃdhasute kaṃsa upayeme mahābalaḥ <br />
            astiḥ prāptiś ca bho viprās tayor bhartṛhaṇaṃ harim //
             <span class="ref">BrP_195.1</span></p>
         
         
         <p id="BrP_195.2">
            mahābalaparīvāro māgadhādhipatir balī <br />
            hantum abhyāyayau kopāj jarāsaṃdhaḥ sayādavam //
             <span class="ref">BrP_195.2</span></p>
         
         
         <p id="BrP_195.3">
            upetya mathurāṃ so 'tha rurodha magadheśvaraḥ <br />
            akṣauhiṇībhiḥ sainyasya trayoviṃśatibhir vṛtaḥ //
             <span class="ref">BrP_195.3</span></p>
         
         
         <p id="BrP_195.4">
            niṣkramyālpaparīvārāv ubhau rāmajanārdanau <br />
            yuyudhāte samaṃ tasya balinau balisainikaiḥ //
             <span class="ref">BrP_195.4</span></p>
         
         
         <p id="BrP_195.5">
            tato balaś ca kṛṣṇaś ca matiṃ cakre mahābalaḥ <br />
            āyudhānāṃ purāṇānām ādāne munisattamāḥ //
             <span class="ref">BrP_195.5</span></p>
         
         
         <p id="BrP_195.6">
            anantaraṃ cakraśārṅge tūṇau cāpy akṣayau śaraiḥ <br />
            ākāśād āgatau vīrau tadā kaumodakī gadā //
             <span class="ref">BrP_195.6</span></p>
         
         
         <p id="BrP_195.7">
            halaṃ ca balabhadrasya gaganād āgamat karam <br />
            balasyābhimataṃ viprāḥ sunandaṃ muśalaṃ tathā //
             <span class="ref">BrP_195.7</span></p>
         
         
         <p id="BrP_195.8">
            tato yuddhe parājitya svasainyaṃ magadhādhipam <br />
            purīṃ viviśatur vīrāv ubhau rāmajanārdanau //
             <span class="ref">BrP_195.8</span></p>
         
         
         <p id="BrP_195.9">
            jite tasmin sudurvṛtte jarāsaṃdhe dvijottamāḥ <br />
            jīvamāne gate tatra kṛṣṇo mene na taṃ jitam //
             <span class="ref">BrP_195.9</span></p>
         
         
         <p id="BrP_195.10">
            punar apy ājagāmātha jarāsaṃdho balānvitaḥ <br />
            jitaś ca rāmakṛṣṇābhyām apakṛtya dvijottamāḥ //
             <span class="ref">BrP_195.10</span></p>
         
         
         <p id="BrP_195.11">
            daśa cāṣṭau ca saṃgrāmān evam atyantadurmadaḥ <br />
            yadubhir māgadho rājā cakre kṛṣṇapurogamaiḥ //
             <span class="ref">BrP_195.11</span></p>
         
         
         <p id="BrP_195.12">
            sarveṣv eva ca yuddheṣu yadubhiḥ sa parājitaḥ <br />
            apakrānto jarāsaṃdhaḥ svalpasainyair balādhikaḥ //
             <span class="ref">BrP_195.12</span></p>
         
         
         <p id="BrP_195.13">
            tad balaṃ yādavānāṃ vai rakṣitaṃ yad anekaśaḥ <br />
            tat tu saṃnidhimāhātmyaṃ viṣṇor aṃśasya cakriṇaḥ //
             <span class="ref">BrP_195.13</span></p>
         
         
         <p id="BrP_195.14">
            manuṣyadharmaśīlasya līlā sā jagataḥ pateḥ <br />
            astrāṇy anekarūpāṇi yad arātiṣu muñcati //
             <span class="ref">BrP_195.14</span></p>
         
         
         <p id="BrP_195.15">
            manasaiva jagatsṛṣṭisaṃhāraṃ tu karoti yaḥ <br />
            tasyāripakṣakṣapaṇe kiyān udyamavistaraḥ //
             <span class="ref">BrP_195.15</span></p>
         
         
         <p id="BrP_195.16">
            tathāpi ca manuṣyāṇāṃ dharmas tadanuvartanam <br />
            kurvan balavatā saṃdhiṃ hīnair yuddhaṃ karoty asau //
             <span class="ref">BrP_195.16</span></p>
         
         
         <p id="BrP_195.17">
            sāma copapradānaṃ ca tathā bhedaṃ ca darśayan <br />
            karoti daṇḍapātaṃ ca kvacid eva palāyanam //
             <span class="ref">BrP_195.17</span></p>
         
         
         <p id="BrP_195.18">
            manuṣyadehināṃ ceṣṭām ity evam anuvartate <br />
            līlā jagatpates tasya cchandataḥ saṃpravartate //
             <span class="ref">BrP_195.18</span></p>
         
         vyāsa uvāca
         
         
         <p id="BrP_196.1">
            gārgyaṃ goṣṭhe dvijo śyālaḥ ṣaṇḍha ity uktavān dvijāḥ <br />
            yadūnāṃ saṃnidhau sarve jahasur yādavās tadā //
             <span class="ref">BrP_196.1</span></p>
         
         
         <p id="BrP_196.2">
            tataḥ kopasamāviṣṭo dakṣiṇāpatham etya saḥ <br />
            sutam icchaṃs tapas tepe yaducakrabhayāvaham //
             <span class="ref">BrP_196.2</span></p>
         
         
         <p id="BrP_196.3">
            ārādhayan mahādevaṃ so 'yaś cūrṇam abhakṣayat <br />
            dadau varaṃ ca tuṣṭo 'sau varṣe dvādaśake haraḥ //
             <span class="ref">BrP_196.3</span></p>
         
         
         <p id="BrP_196.4">
            saṃbhāvayām āsa sa taṃ yavaneśo hy anātmajam <br />
            tadyoṣitsaṃgamāc cāsya putro 'bhūd alisaprabhaḥ //
             <span class="ref">BrP_196.4</span></p>
         
         
         <p id="BrP_196.5">
            taṃ kālayavanaṃ nāma rājye sve yavaneśvaraḥ <br />
            abhiṣicya vanaṃ yāto vajrāgrakaṭhinorasam //
             <span class="ref">BrP_196.5</span></p>
         
         
         <p id="BrP_196.6">
            sa tu vīryamadonmattaḥ pṛthivyāṃ balino nṛpān <br />
            papraccha nāradaś cāsmai kathayām āsa yādavān //
             <span class="ref">BrP_196.6</span></p>
         
         
         <p id="BrP_196.7">
            mlecchakoṭisahasrāṇāṃ sahasraiḥ so 'pi saṃvṛtaḥ <br />
            gajāśvarathasaṃpannaiś cakāra paramodyamam //
             <span class="ref">BrP_196.7</span></p>
         
         
         <p id="BrP_196.8">
            prayayau cātavacchinnaiḥ prayāṇaiḥ sa dine dine <br />
            yādavān prati sāmarṣo munayo mathurāṃ purīm //
             <span class="ref">BrP_196.8</span></p>
         
         
         <p id="BrP_196.9">
            kṛṣṇo 'pi cintayām āsa kṣapitaṃ yādavaṃ balam <br />
            yavanena samālokya māgadhaḥ saṃprayāsyati //
             <span class="ref">BrP_196.9</span></p>
         
         
         <p id="BrP_196.10">
            māgadhasya balaṃ kṣīṇaṃ sa kālayavano balī <br />
            hantā tad idam āyātaṃ yadūnāṃ vyasanaṃ dvidhā //
             <span class="ref">BrP_196.10</span></p>
         
         
         <p id="BrP_196.11">
            tasmād durgaṃ kariṣyāmi yadūnām atidurjayam <br />
            striyo 'pi yatra yudhyeyuḥ kiṃ punar vṛṣṇiyādavāḥ //
             <span class="ref">BrP_196.11</span></p>
         
         
         <p id="BrP_196.12">
            mayi matte pramatte vā supte pravasite 'pi vā <br />
            yādavābhibhavaṃ duṣṭā mā kurvan vairiṇo 'dhikam //
             <span class="ref">BrP_196.12</span></p>
         
         
         <p id="BrP_196.13">
            iti saṃcintya govindo yojanāni mahodadhim <br />
            yayāce dvādaśa purīṃ dvārakāṃ tatra nirmame //
             <span class="ref">BrP_196.13</span></p>
         
         
         <p id="BrP_196.14">
            mahodyānāṃ mahāvaprāṃ taḍāgaśataśobhitām <br />
            prākāraśatasaṃbādhām indrasyevāmarāvatīm //
             <span class="ref">BrP_196.14</span></p>
         
         
         <p id="BrP_196.15">
            mathurāvāsinaṃ lokaṃ tatrānīya janārdanaḥ <br />
            āsanne kālayavane mathurāṃ ca svayaṃ yayau //
             <span class="ref">BrP_196.15</span></p>
         
         
         <p id="BrP_196.16">
            bahir āvāsite sainye mathurāyā nirāyudhaḥ <br />
            nirjagāma sa govindo dadarśa yavanaś ca tam //
             <span class="ref">BrP_196.16</span></p>
         
         
         <p id="BrP_196.17">
            sa jñātvā vāsudevaṃ taṃ bāhupraharaṇo nṛpaḥ <br />
            anuyāto mahāyogicetobhiḥ prāpyate na yaḥ //
             <span class="ref">BrP_196.17</span></p>
         
         
         <p id="BrP_196.18">
            tenānuyātaḥ kṛṣṇo 'pi praviveśa mahāguhām <br />
            yatra śete mahāvīryo mucukundo nareśvaraḥ //
             <span class="ref">BrP_196.18</span></p>
         
         
         <p id="BrP_196.19">
            so 'pi praviṣṭo yavano dṛṣṭvā śayyāgataṃ naram <br />
            pādena tāḍayām āsa kṛṣṇaṃ matvā sa durmatiḥ //
             <span class="ref">BrP_196.19</span></p>
         
         
         <p id="BrP_196.20">
            dṛṣṭamātraś ca tenāsau jajvāla yavano 'gninā <br />
            tatkrodhajena munayo bhasmībhūtaś ca tatkṣaṇāt //
             <span class="ref">BrP_196.20</span></p>
         
         
         <p id="BrP_196.21">
            sa hi devāsure yuddhe gatvā jitvā mahāsurān <br />
            nidrārtaḥ sumahākālaṃ nidrāṃ vavre varaṃ surān //
             <span class="ref">BrP_196.21</span></p>
         
         
         <p id="BrP_196.22">
            proktaś ca devaiḥ saṃsuptaṃ yas tvām utthāpayiṣyati <br />
            dehajenāgninā sadyaḥ sa tu bhasmībhaviṣyati //
             <span class="ref">BrP_196.22</span></p>
         
         
         <p id="BrP_196.23">
            evaṃ dagdhvā sa taṃ pāpaṃ dṛṣṭvā ca madhusūdanam <br />
            kas tvam ity āha so 'py āha jāto 'haṃ śaśinaḥ kule //
             <span class="ref">BrP_196.23</span></p>
         
         
         <p id="BrP_196.24">
            vasudevasya tanayo yaduvaṃśasamudbhavaḥ <br />
            mucukundo 'pi tac chrutvā vṛddhagārgyavacaḥ smaran //
             <span class="ref">BrP_196.24</span></p>
         
         
         <p id="BrP_196.25">
            saṃsmṛtya praṇipatyainaṃ sarvaṃ sarveśvaraṃ harim <br />
            prāha jñāto bhavān viṣṇor aṃśas tvaṃ parameśvaraḥ //
             <span class="ref">BrP_196.25</span></p>
         
         
         <p id="BrP_196.26">
            purā gārgyeṇa kathitam aṣṭāviṃśatime yuge <br />
            dvāparānte harer janma yaduvaṃśe bhaviṣyati //
             <span class="ref">BrP_196.26</span></p>
         
         
         <p id="BrP_196.27">
            sa tvaṃ prāpto na saṃdeho martyānām upakārakṛt <br />
            tathā hi sumahat tejo nālaṃ soḍhum ahaṃ tava //
             <span class="ref">BrP_196.27</span></p>
         
         
         <p id="BrP_196.28">
            tathā hi sumahāmbhodadhvanidhīrataraṃ tataḥ <br />
            vākyaṃ tam iti hovāca yuṣmatpādasulālitam //
             <span class="ref">BrP_196.28</span></p>
         
         
         <p id="BrP_196.29">
            devāsure mahāyuddhe daityāś ca sumahābhaṭāḥ <br />
            na śekus te mahat tejas tat tejo na sahāmy aham //
             <span class="ref">BrP_196.29</span></p>
         
         
         <p id="BrP_196.30">
            saṃsārapatitasyaiko jantos tvaṃ śaraṇaṃ param <br />
            saṃprasīda prapannārtihartā hara mamāśubham //
             <span class="ref">BrP_196.30</span></p>
         
         
         <p id="BrP_196.31">
            tvaṃ payonidhayaḥ śailāḥ saritaś ca vanāni ca <br />
            medinī gaganaṃ vāyur āpo 'gnis tvaṃ tathā pumān //
             <span class="ref">BrP_196.31</span></p>
         
         
         <p id="BrP_196.32">
            puṃsaḥ parataraṃ sarvaṃ vyāpya janma vikalpavat <br />
            śabdādihīnam ajaraṃ vṛddhikṣayavivarjitam //
             <span class="ref">BrP_196.32</span></p>
         
         
         <p id="BrP_196.33">
            tvatto 'marās tu pitaro yakṣagandharvarākṣasāḥ <br />
            siddhāś cāpsarasas tvatto manuṣyāḥ paśavaḥ khagāḥ //
             <span class="ref">BrP_196.33</span></p>
         
         
         <p id="BrP_196.34">
            sarīsṛpā mṛgāḥ sarve tvattaś caiva mahīruhāḥ <br />
            yac ca bhūtaṃ bhaviṣyad vā kiṃcid atra carācare //
             <span class="ref">BrP_196.34</span></p>
         
         
         <p id="BrP_196.35">
            amūrtaṃ mūrtam athavā sthūlaṃ sūkṣmataraṃ tathā <br />
            tat sarvaṃ tvaṃ jagatkartar nāsti kiṃcit tvayā vinā //
             <span class="ref">BrP_196.35</span></p>
         
         
         <p id="BrP_196.36">
            mayā saṃsāracakre 'smin bhramatā bhagavan sadā <br />
            tāpatrayābhibhūtena na prāptā nirvṛtiḥ kvacit //
             <span class="ref">BrP_196.36</span></p>
         
         
         <p id="BrP_196.37">
            duḥkhāny eva sukhānīti mṛgatṛṣṇājalāśayaḥ <br />
            mayā nātha gṛhītāni tāni tāpāya me 'bhavan //
             <span class="ref">BrP_196.37</span></p>
         
         
         <p id="BrP_196.38">
            rājyam urvī balaṃ kośo mitrapakṣas tathātmajāḥ <br />
            bhāryā bhṛtyajanā ye ca śabdādyā viṣayāḥ prabho //
             <span class="ref">BrP_196.38</span></p>
         
         
         <p id="BrP_196.39">
            sukhabuddhyā mayā sarvaṃ gṛhītam idam avyaya <br />
            pariṇāme ca deveśa tāpātmakam abhūn mama //
             <span class="ref">BrP_196.39</span></p>
         
         
         <p id="BrP_196.40">
            devalokagatiṃ prāpto nātha devagaṇo 'pi hi <br />
            mattaḥ sāhāyyakāmo 'bhūc chāśvatī kutra nirvṛtiḥ //
             <span class="ref">BrP_196.40</span></p>
         
         
         <p id="BrP_196.41">
            tvām anārādhya jagatāṃ sarveṣāṃ prabhavāspadam <br />
            śāśvatī prāpyate kena parameśvara nirvṛtiḥ //
             <span class="ref">BrP_196.41</span></p>
         
         
         <p id="BrP_196.42">
            tvanmāyāmūḍhamanaso janmamṛtyujarādikān <br />
            avāpya pāpān paśyanti pretarājānam antarā //
             <span class="ref">BrP_196.42</span></p>
         
         
         <p id="BrP_196.43">
            tataḥ pāśaśatair baddhā narakeṣv atidāruṇam <br />
            prāpnuvanti mahad duḥkhaṃ viśvarūpam idaṃ tava //
             <span class="ref">BrP_196.43</span></p>
         
         
         <p id="BrP_196.44">
            aham atyantaviṣayī mohitas tava māyayā <br />
            mamatvāgādhagartānte bhramāmi parameśvara //
             <span class="ref">BrP_196.44</span></p>
         
         
         <p id="BrP_196.45">
            so 'haṃ tvāṃ śaraṇam apāram īśam īḍyaṃ <br />saṃprāptaḥ paramapadaṃ yato na kiṃcit<br />
            saṃsāraśramaparitāpataptacetā <br />nirviṇṇe pariṇatadhāmni sābhilāṣaḥ
             <span class="ref">BrP_196.45</span></p>
         
         vyāsa uvāca
         
         
         <p id="BrP_197.1">
            itthaṃ stutas tadā tena mucukundena dhīmatā <br />
            prāheśaḥ sarvabhūtānām anādinidhano hariḥ //
             <span class="ref">BrP_197.1</span></p>
         
         śrīkṛṣṇa uvāca
         
         
         <p id="BrP_197.2">
            yathābhivāñchitāṃl lokān divyān gaccha nareśvara <br />
            avyāhataparaiśvaryo matprasādopabṛṃhitaḥ //
             <span class="ref">BrP_197.2</span></p>
         
         
         <p id="BrP_197.3">
            bhuktvā divyān mahābhogān bhaviṣyasi mahākule <br />
            jātismaro matprasādāt tato mokṣam avāpsyasi //
             <span class="ref">BrP_197.3</span></p>
         
         vyāsa uvāca
         
         
         <p id="BrP_197.4">
            ity uktaḥ praṇipatyeśaṃ jagatām acyutaṃ nṛpaḥ <br />
            guhāmukhād viniṣkrānto dadṛśe so 'lpakān narān //
             <span class="ref">BrP_197.4</span></p>
         
         
         <p id="BrP_197.5">
            tataḥ kaliyugaṃ jñātvā prāptaṃ taptuṃ tato nṛpaḥ <br />
            naranārāyaṇasthānaṃ prayayau gandhamādanam //
             <span class="ref">BrP_197.5</span></p>
         
         
         <p id="BrP_197.6">
            kṛṣṇo 'pi ghātayitvārim upāyena hi tadbalam <br />
            jagrāha mathurām etya hastyaśvasyandanojjvalam //
             <span class="ref">BrP_197.6</span></p>
         
         
         <p id="BrP_197.7">
            ānīya cograsenāya dvāravatyāṃ nyavedayat <br />
            parābhibhavaniḥśaṅkaṃ babhūva ca yadoḥ kulam //
             <span class="ref">BrP_197.7</span></p>
         
         
         <p id="BrP_197.8">
            baladevo 'pi viprendrāḥ praśāntākhilavigrahaḥ <br />
            jñātidarśanasotkaṇṭhaḥ prayayau nandagokulam //
             <span class="ref">BrP_197.8</span></p>
         
         
         <p id="BrP_197.9">
            tato gopāś ca gopyaś ca yathāpūrvam amitrajit <br />
            tathaivābhyavadat premṇā bahumānapuraḥsaram //
             <span class="ref">BrP_197.9</span></p>
         
         
         <p id="BrP_197.10">
            kaiś cāpi saṃpariṣvaktaḥ kāṃścit sa pariṣasvaje <br />
            hāsaṃ cakre samaṃ kaiścid gopagopījanais tathā //
             <span class="ref">BrP_197.10</span></p>
         
         
         <p id="BrP_197.11">
            priyāṇy anekāny avadan gopās tatra halāyudham <br />
            gopyaś ca premamuditāḥ procuḥ serṣyam athāparāḥ //
             <span class="ref">BrP_197.11</span></p>
         
         
         <p id="BrP_197.12">
            gopyaḥ papracchur aparā nāgarījanavallabhaḥ <br />
            kaccid āste sukhaṃ kṛṣṇaś calatpremarasākulaḥ //
             <span class="ref">BrP_197.12</span></p>
         
         
         <p id="BrP_197.13">
            asmacceṣṭopahasanaṃ na kaccit purayoṣitām <br />
            saubhāgyamānam adhikaṃ karoti kṣaṇasauhṛdaḥ //
             <span class="ref">BrP_197.13</span></p>
         
         
         <p id="BrP_197.14">
            kaccit smarati naḥ kṛṣṇo gītānugamanaṃ kṛtam <br />
            apy asau mātaraṃ draṣṭuṃ sakṛd apy āgamiṣyati //
             <span class="ref">BrP_197.14</span></p>
         
         
         <p id="BrP_197.15">
            athavā kiṃ tadālāpaiḥ kriyantām aparāḥ kathāḥ <br />
            yad asmābhir vinā tena vināsmākaṃ bhaviṣyati //
             <span class="ref">BrP_197.15</span></p>
         
         
         <p id="BrP_197.16">
            pitā mātā tathā bhrātā bhartā bandhujanaś ca kaḥ <br />
            na tyaktas tatkṛte śmābhir akṛtajñas tato hi saḥ //
             <span class="ref">BrP_197.16</span></p>
         
         
         <p id="BrP_197.17">
            tathāpi kaccid ātmīyam ihāgamanasaṃśrayam <br />
            karoti kṛṣṇo vaktavyaṃ bhavatā vacanāmṛtam //
             <span class="ref">BrP_197.17</span></p>
         
         
         <p id="BrP_197.18">
            dāmodaro 'sau govindaḥ purastrīsaktamānasaḥ <br />
            apetaprītir asmāsu durdarśaḥ pratibhāti naḥ //
             <span class="ref">BrP_197.18</span></p>
         
         vyāsa uvāca
         
         
         <p id="BrP_197.19">
            āmantritaḥ sa kṛṣṇeti punar dāmodareti ca <br />
            jahasuḥ susvaraṃ gopyo hariṇā kṛṣṭacetasaḥ //
             <span class="ref">BrP_197.19</span></p>
         
         
         <p id="BrP_197.20">
            saṃdeśaiḥ saumyamadhuraiḥ premagarbhair agarvitaiḥ <br />
            rāmeṇāśvāsitā gopyaḥ kṛṣṇasyātimadhusvaraiḥ //
             <span class="ref">BrP_197.20</span></p>
         
         
         <p id="BrP_197.21">
            gopaiś ca pūrvavad rāmaḥ parihāsamanoharaiḥ <br />
            kathāś cakāra premṇā ca saha tair vrajabhūmiṣu //
             <span class="ref">BrP_197.21</span></p>
         
         vyāsa uvāca
         
         
         <p id="BrP_198.1">
            vane viharatas tasya saha gopair mahātmanaḥ <br />
            mānuṣacchadmarūpasya śeṣasya dharaṇībhṛtaḥ //
             <span class="ref">BrP_198.1</span></p>
         
         
         <p id="BrP_198.2">
            niṣpāditorukāryasya kāryeṇaivāvatāriṇaḥ <br />
            upabhogārtham atyarthaṃ varuṇaḥ prāha vāruṇīm //
             <span class="ref">BrP_198.2</span></p>
         
         varuṇa uvāca
         
         
         <p id="BrP_198.3">
            abhīṣṭāṃ sarvadā hy asya madire tvaṃ mahaujasaḥ <br />
            anantasyopabhogāya tasya gaccha mude śubhe //
             <span class="ref">BrP_198.3</span></p>
         
         vyāsa uvāca
         
         
         <p id="BrP_198.4">
            ity uktā vāruṇī tena saṃnidhānam athākarot <br />
            vṛndāvanataṭotpannakadambatarukoṭare //
             <span class="ref">BrP_198.4</span></p>
         
         
         <p id="BrP_198.5">
            vicaran baladevo 'pi madirāgandham uddhatam <br />
            āghrāya madirāharṣam avāpātha purātanam //
             <span class="ref">BrP_198.5</span></p>
         
         
         <p id="BrP_198.6">
            tataḥ kadambāt sahasā madyadhārāṃ sa lāṅgalī <br />
            patantīṃ vīkṣya munayaḥ prayayau paramāṃ mudam //
             <span class="ref">BrP_198.6</span></p>
         
         
         <p id="BrP_198.7">
            papau ca gopagopībhiḥ samaveto mudānvitaḥ <br />
            upagīyamāno lalitaṃ gītavādyaviśāradaiḥ //
             <span class="ref">BrP_198.7</span></p>
         
         
         <p id="BrP_198.8">
            śramato 'tyantagharmāmbhaḥkaṇikāmauktikojjvalaḥ <br />
            āgaccha yamune snātum icchāmīty āha vihvalaḥ //
             <span class="ref">BrP_198.8</span></p>
         
         
         <p id="BrP_198.9">
            tasya vācaṃ nadī sā tu mattoktām avamanya vai <br />
            nājagāma tataḥ kruddho halaṃ jagrāha lāṅgalī //
             <span class="ref">BrP_198.9</span></p>
         
         
         <p id="BrP_198.10">
            gṛhītvā tāṃ taṭenaiva cakarṣa madavihvalaḥ <br />
            pāpe nāyāsi nāyāsi gamyatām icchayānyataḥ //
             <span class="ref">BrP_198.10</span></p>
         
         
         <p id="BrP_198.11">
            sā kṛṣṭā tena sahasā mārgaṃ saṃtyajya nimnagā <br />
            yatrāste baladevo 'sau plāvayām āsa tad vanam //
             <span class="ref">BrP_198.11</span></p>
         
         
         <p id="BrP_198.12">
            śarīriṇī tathopetya trāsavihvalalocanā <br />
            prasīdety abravīd rāmaṃ muñca māṃ muśalāyudha //
             <span class="ref">BrP_198.12</span></p>
         
         
         <p id="BrP_198.13">
            so 'bravīd avajānāsi mama śauryabalaṃ yadi <br />
            so 'haṃ tvāṃ halapātena nayiṣyāmi sahasradhā //
             <span class="ref">BrP_198.13</span></p>
         
         vyāsa uvāca
         
         
         <p id="BrP_198.14">
            ity uktayātisaṃtrastas tayā nadyā prasāditaḥ <br />
            bhūbhāge plāvite tatra mumoca yamunāṃ balaḥ //
             <span class="ref">BrP_198.14</span></p>
         
         
         <p id="BrP_198.15">
            tataḥ snātasya vai kāntir ājagāma mahāvane <br />
            avataṃsotpalaṃ cāru gṛhītvaikaṃ ca kuṇḍalam //
             <span class="ref">BrP_198.15</span></p>
         
         
         <p id="BrP_198.16">
            varuṇaprahitāṃ cāsmai mālām amlānapaṅkajām <br />
            samudrārhe tathā vastre nīle lakṣmīr ayacchata //
             <span class="ref">BrP_198.16</span></p>
         
         
         <p id="BrP_198.17">
            kṛtāvataṃsaḥ sa tadā cārukuṇḍalabhūṣitaḥ <br />
            nīlāmbaradharaḥ sragvī śuśubhe kāntisaṃyutaḥ //
             <span class="ref">BrP_198.17</span></p>
         
         
         <p id="BrP_198.18">
            itthaṃ vibhūṣito reme tatra rāmas tadā vraje <br />
            māsadvayena yātaś ca punaḥ sa mathurāṃ purīm //
             <span class="ref">BrP_198.18</span></p>
         
         
         <p id="BrP_198.19">
            revatīṃ caiva tanayāṃ raivatasya mahīpateḥ <br />
            upayeme balas tasyāṃ jajñāte niśaṭholmukau //
             <span class="ref">BrP_198.19</span></p>
         
         vyāsa uvāca
         
         
         <p id="BrP_199.1">
            bhīṣmakaḥ kuṇḍine rājā vidarbhaviṣaye 'bhavat <br />
            rukmiṇī tasya duhitā rukmī caiva suto dvijāḥ //
             <span class="ref">BrP_199.1</span></p>
         
         
         <p id="BrP_199.2">
            rukmiṇīṃ cakame kṛṣṇaḥ sā ca taṃ cāruhāsinī <br />
            na dadau yācate caināṃ rukmī dveṣeṇa cakriṇe //
             <span class="ref">BrP_199.2</span></p>
         
         
         <p id="BrP_199.3">
            dadau sa śiśupālāya jarāsaṃdhapracoditaḥ <br />
            bhīṣmako rukmiṇā sārdhaṃ rukmiṇīm uruvikramaḥ //
             <span class="ref">BrP_199.3</span></p>
         
         
         <p id="BrP_199.4">
            vivāhārthaṃ tataḥ sarve jarāsaṃdhamukhā nṛpāḥ <br />
            bhīṣmakasya puraṃ jagmuḥ śiśupālaś ca kuṇḍinam //
             <span class="ref">BrP_199.4</span></p>
         
         
         <p id="BrP_199.5">
            kṛṣṇo 'pi balabhadrādyair yadubhiḥ parivāritaḥ <br />
            prayayau kuṇḍinaṃ draṣṭuṃ vivāhaṃ caidyabhūpateḥ //
             <span class="ref">BrP_199.5</span></p>
         
         
         <p id="BrP_199.6">
            śvobhāvini vivāhe tu tāṃ kanyāṃ hṛtavān hariḥ <br />
            vipakṣabhāvam āsādya rāmādyeṣv eva bandhuṣu //
             <span class="ref">BrP_199.6</span></p>
         
         
         <p id="BrP_199.7">
            tataś ca pauṇḍrakaḥ śrīmān dantavaktro vidūrathaḥ <br />
            śiśupālo jarāsaṃdhaḥ śālvādyāś ca mahībhṛtaḥ //
             <span class="ref">BrP_199.7</span></p>
         
         
         <p id="BrP_199.8">
            kupitās te hariṃ hantuṃ cakrur udyogam uttamam <br />
            nirjitāś ca samāgamya rāmādyair yadupuṃgavaiḥ //
             <span class="ref">BrP_199.8</span></p>
         
         
         <p id="BrP_199.9">
            kuṇḍinaṃ na pravekṣyāmi ahatvā yudhi keśavam <br />
            kṛtvā pratijñāṃ rukmī ca hantuṃ kṛṣṇam abhidrutaḥ //
             <span class="ref">BrP_199.9</span></p>
         
         
         <p id="BrP_199.10">
            hatvā balaṃ sa nāgāśvapattisyandanasaṃkulam <br />
            nirjitaḥ pātitaś corvyāṃ līlayaiva sa cakriṇā //
             <span class="ref">BrP_199.10</span></p>
         
         
         <p id="BrP_199.11">
            nirjitya rukmiṇaṃ samyag upayeme sa rukmiṇīm <br />
            rākṣasena vidhānena saṃprāpto madhusūdanaḥ //
             <span class="ref">BrP_199.11</span></p>
         
         
         <p id="BrP_199.12">
            tasyāṃ jajñe ca pradyumno madanāṃśaḥ sa vīryavān <br />
            jahāra śambaro yaṃ vai yo jaghāna ca śambaram //
             <span class="ref">BrP_199.12</span></p>
         
         munaya ūcuḥ
         
         
         <p id="BrP_200.1">
            śambareṇa hṛto vīraḥ pradyumnaḥ sa kathaṃ punaḥ <br />
            śambaraś ca mahāvīryaḥ pradyumnena kathaṃ hataḥ //
             <span class="ref">BrP_200.1</span></p>
         
         vyāsa uvāca
         
         
         <p id="BrP_200.2">
            ṣaṣṭhe 'hni jātamātre tu pradyumnaṃ sūtikāgṛhāt <br />
            mamaiṣa hanteti dvijā hṛtavān kālaśambaraḥ //
             <span class="ref">BrP_200.2</span></p>
         
         
         <p id="BrP_200.3">
            nītvā cikṣepa caivainaṃ grāho 'gre lavaṇārṇave <br />
            kallolajanitāvarte sughore makarālaye //
             <span class="ref">BrP_200.3</span></p>
         
         
         <p id="BrP_200.4">
            patitaṃ caiva tatraiko matsyo jagrāha bālakam <br />
            na mamāra ca tasyāpi jaṭharānaladīpitaḥ //
             <span class="ref">BrP_200.4</span></p>
         
         
         <p id="BrP_200.5">
            matsyabandhaiś ca matsyo 'sau matsyair anyaiḥ saha dvijāḥ <br />
            ghātito 'suravaryāya śambarāya niveditaḥ //
             <span class="ref">BrP_200.5</span></p>
         
         
         <p id="BrP_200.6">
            tasya māyāvatī nāma patnī sarvagṛheśvarī <br />
            kārayām āsa sūdānām ādhipatyam aninditā //
             <span class="ref">BrP_200.6</span></p>
         
         
         <p id="BrP_200.7">
            dārite matsyajaṭhare dadṛśe sātiśobhanam <br />
            kumāraṃ manmathataror dagdhasya prathamāṅkuram //
             <span class="ref">BrP_200.7</span></p>
         
         
         <p id="BrP_200.8">
            ko 'yaṃ katham ayaṃ matsyajaṭhare samupāgataḥ <br />
            ity evaṃ kautukāviṣṭāṃ tāṃ tanvīṃ prāha nāradaḥ //
             <span class="ref">BrP_200.8</span></p>
         
         nārada uvāca
         
         
         <p id="BrP_200.9">
            ayaṃ samastajagatāṃ sṛṣṭisaṃhārakāriṇā <br />
            śambareṇa hṛtaḥ kṛṣṇatanayaḥ sūtikāgṛhāt //
             <span class="ref">BrP_200.9</span></p>
         
         
         <p id="BrP_200.10">
            kṣiptaḥ samudre matsyena nigīrṇas te vaśaṃ gataḥ <br />
            nararatnam idaṃ subhru viśrabdhā paripālaya //
             <span class="ref">BrP_200.10</span></p>
         
         vyāsa uvāca
         
         
         <p id="BrP_200.11">
            nāradenaivam uktā sā pālayām āsa taṃ śiśum <br />
            bālyād evātirāgeṇa rūpātiśayamohitā //
             <span class="ref">BrP_200.11</span></p>
         
         
         <p id="BrP_200.12">
            sa yadā yauvanābhogabhūṣito 'bhūd dvijottamāḥ <br />
            sābhilāṣā tadā sā tu babhūva gajagāminī //
             <span class="ref">BrP_200.12</span></p>
         
         
         <p id="BrP_200.13">
            māyāvatī dadau cāsmai māyā sarvā mahātmane <br />
            pradyumnāyātmabhūtāya tannyastahṛdayekṣaṇā <br />
            prasajjantīṃ tu tām āha sa kārṣṇiḥ kamalalocanaḥ //
             <span class="ref">BrP_200.13</span></p>
         
         pradyumna uvāca
         
         
         <p id="BrP_200.14">
            mātṛbhāvaṃ vihāyaiva kimarthaṃ vartase 'nyathā //
             <span class="ref">BrP_200.14</span></p>
         
         vyāsa uvāca
         
         
         <p id="BrP_200.15">
            sā cāsmai kathayām āsa na putras tvaṃ mameti vai <br />
            tanayaṃ tvām ayaṃ viṣṇor hṛtavān kālaśambaraḥ //
             <span class="ref">BrP_200.15</span></p>
         
         
         <p id="BrP_200.16">
            kṣiptaḥ samudre matsyasya saṃprāpto jaṭharān mayā <br />
            sā tu roditi te mātā kāntādyāpy ativatsalā //
             <span class="ref">BrP_200.16</span></p>
         
         vyāsa uvāca
         
         
         <p id="BrP_200.17">
            ity uktaḥ śambaraṃ yuddhe pradyumnaḥ sa samāhvayat <br />
            krodhākulīkṛtamanā yuyudhe ca mahābalaḥ //
             <span class="ref">BrP_200.17</span></p>
         
         
         <p id="BrP_200.18">
            hatvā sainyam aśeṣaṃ tu tasya daityasya mādhaviḥ <br />
            sapta māyā vyatikramya māyāṃ saṃyuyuje 'ṣṭamīm //
             <span class="ref">BrP_200.18</span></p>
         
         
         <p id="BrP_200.19">
            tayā jaghāna taṃ daityaṃ māyayā kālaśambaram <br />
            utpatya ca tayā sārdham ājagāma pituḥ puram //
             <span class="ref">BrP_200.19</span></p>
         
         
         <p id="BrP_200.20">
            antaḥpure ca patitaṃ māyāvatyā samanvitam <br />
            taṃ dṛṣṭvā hṛṣṭasaṃkalpā babhūvuḥ kṛṣṇayoṣitaḥ <br />
            rukmiṇī cābravīt premṇā āsaktadṛṣṭir aninditā //
             <span class="ref">BrP_200.20</span></p>
         
         rukmiṇy uvāca
         
         
         <p id="BrP_200.21">
            dhanyāyāḥ khalv ayaṃ putro vartate navayauvane <br />
            asmin vayasi putro me pradyumno yadi jīvati //
             <span class="ref">BrP_200.21</span></p>
         
         
         <p id="BrP_200.22">
            sabhāgyā jananī vatsa tvayā kāpi vibhūṣitā <br />
            athavā yādṛśaḥ sneho mama yādṛg vapuś ca te <br />
            harer apatyaṃ suvyaktaṃ bhavān vatsa bhaviṣyati //
             <span class="ref">BrP_200.22</span></p>
         
         vyāsa uvāca
         
         
         <p id="BrP_200.23">
            etasminn antare prāptaḥ saha kṛṣṇena nāradaḥ <br />
            antaḥpuravarāṃ devīṃ rukmiṇīṃ prāha harṣitaḥ //
             <span class="ref">BrP_200.23</span></p>
         
         śrīkṛṣṇa uvāca
         
         
         <p id="BrP_200.24">
            eṣa te tanayaḥ subhru hatvā śambaram āgataḥ <br />
            hṛto yenābhavat pūrvaṃ putras te sūtikāgṛhāt //
             <span class="ref">BrP_200.24</span></p>
         
         
         <p id="BrP_200.25">
            iyaṃ māyāvatī bhāryā tanayasyāsya te satī <br />
            śambarasya na bhāryeyaṃ śrūyatām atra kāraṇam //
             <span class="ref">BrP_200.25</span></p>
         
         
         <p id="BrP_200.26">
            manmathe tu gate nāśaṃ tadudbhavaparāyaṇā <br />
            śambaraṃ mohayām āsa māyārūpeṇa rukmiṇi //
             <span class="ref">BrP_200.26</span></p>
         
         
         <p id="BrP_200.27">
            vivāhādyupabhogeṣu rūpaṃ māyāmayaṃ śubham <br />
            darśayām āsa daityasya tasyeyaṃ madirekṣaṇā //
             <span class="ref">BrP_200.27</span></p>
         
         
         <p id="BrP_200.28">
            kāmo 'vatīrṇaḥ putras te tasyeyaṃ dayitā ratiḥ <br />
            viśaṅkā nātra kartavyā snuṣeyaṃ tava śobhanā //
             <span class="ref">BrP_200.28</span></p>
         
         vyāsa uvāca
         
         
         <p id="BrP_200.29">
            tato harṣasamāviṣṭau rukmiṇīkeśavau tadā <br />
            nagarī ca samastā sā sādhu sādhv ity abhāṣata //
             <span class="ref">BrP_200.29</span></p>
         
         
         <p id="BrP_200.30">
            ciraṃ naṣṭena putreṇa saṃgatāṃ prekṣya rukmiṇīm <br />
            avāpa vismayaṃ sarvo dvāravatyāṃ janas tadā //
             <span class="ref">BrP_200.30</span></p>
         
         vyāsa uvāca
         
         
         <p id="BrP_201.1">
            cārudeṣṇaṃ sudeṣṇaṃ ca cārudehaṃ ca śobhanam <br />
            suṣeṇaṃ cāruguptaṃ ca bhadracāruṃ tathāparam //
             <span class="ref">BrP_201.1</span></p>
         
         
         <p id="BrP_201.2">
            cāruvindaṃ sucāruṃ ca cāruṃ ca balināṃ varam <br />
            rukmiṇy ajanayat putrān kanyāṃ cārumatīṃ tathā //
             <span class="ref">BrP_201.2</span></p>
         
         
         <p id="BrP_201.3">
            anyāś ca bhāryāḥ kṛṣṇasya babhūvuḥ sapta śobhanāḥ <br />
            kālindī mitravindā ca satyā nāgnajitī tathā //
             <span class="ref">BrP_201.3</span></p>
         
         
         <p id="BrP_201.4">
            devī jāmbavatī cāpi sadā tuṣṭā tu rohiṇī <br />
            madrarājasutā cānyā suśīlā śīlamaṇḍalā //
             <span class="ref">BrP_201.4</span></p>
         
         
         <p id="BrP_201.5">
            sātrājitī satyabhāmā lakṣmaṇā cāruhāsinī <br />
            ṣoḍaśātra sahasrāṇi strīṇām anyāni cakriṇaḥ //
             <span class="ref">BrP_201.5</span></p>
         
         
         <p id="BrP_201.6">
            pradyumno 'pi mahāvīryo rukmiṇas tanayāṃ śubhām <br />
            svayaṃvarasthāṃ jagrāha sāpi taṃ tanayaṃ hareḥ //
             <span class="ref">BrP_201.6</span></p>
         
         
         <p id="BrP_201.7">
            tasyām asyābhavat putro mahābalaparākramaḥ <br />
            aniruddho raṇe ruddho vīryodadhir ariṃdamaḥ //
             <span class="ref">BrP_201.7</span></p>
         
         
         <p id="BrP_201.8">
            tasyāpi rukmiṇaḥ pautrīṃ varayām āsa keśavaḥ <br />
            dauhitrāya dadau rukmī spardhayann api śauriṇā //
             <span class="ref">BrP_201.8</span></p>
         
         
         <p id="BrP_201.9">
            tasyā vivāhe rāmādyā yādavā hariṇā saha <br />
            rukmiṇo nagaraṃ jagmur nāmnā bhojakaṭaṃ dvijāḥ //
             <span class="ref">BrP_201.9</span></p>
         
         
         <p id="BrP_201.10">
            vivāhe tatra nirvṛtte prādyumneḥ sumahātmanaḥ <br />
            kaliṅgarājapramukhā rukmiṇaṃ vākyam abruvan //
             <span class="ref">BrP_201.10</span></p>
         
         kaliṅgādaya ūcuḥ
         
         
         <p id="BrP_201.11">
            anakṣajño halī dyūte tathāsya vyasanaṃ mahat <br />
            tan nayāmo balaṃ tasmād dyūtenaiva mahādyute //
             <span class="ref">BrP_201.11</span></p>
         
         vyāsa uvāca
         
         
         <p id="BrP_201.12">
            tatheti tān āha nṛpān rukmī balasamanvitaḥ <br />
            sabhāyāṃ saha rāmeṇa cakre dyūtaṃ ca vai tadā //
             <span class="ref">BrP_201.12</span></p>
         
         
         <p id="BrP_201.13">
            sahasram ekaṃ niṣkāṇāṃ rukmiṇā vijito balaḥ <br />
            dvitīye divase cānyat sahasraṃ rukmiṇā jitaḥ //
             <span class="ref">BrP_201.13</span></p>
         
         
         <p id="BrP_201.14">
            tato daśa sahasrāṇi niṣkāṇāṃ paṇam ādade <br />
            balabhadraprapannāni rukmī dyūtavidāṃ varaḥ //
             <span class="ref">BrP_201.14</span></p>
         
         
         <p id="BrP_201.15">
            tato jahāsātha balaṃ kaliṅgādhipatir dvijāḥ <br />
            dantān vidarśayan mūḍho rukmī cāha madoddhataḥ //
             <span class="ref">BrP_201.15</span></p>
         
         rukmy uvāca
         
         
         <p id="BrP_201.16">
            avidyo 'yaṃ mahādyūte balabhadraḥ parājitaḥ <br />
            mṛṣaivākṣāvalepatvād yo 'yaṃ mene 'kṣakovidam //
             <span class="ref">BrP_201.16</span></p>
         
         
         <p id="BrP_201.17">
            dṛṣṭvā kaliṅgarājaṃ tu prakāśadaśanānanam <br />
            rukmiṇaṃ cāpi durvākyaṃ kopaṃ cakre halāyudhaḥ //
             <span class="ref">BrP_201.17</span></p>
         
         vyāsa uvāca
         
         
         <p id="BrP_201.18">
            tataḥ kopaparītātmā niṣkakoṭiṃ halāyudhaḥ <br />
            glahaṃ jagrāha rukmī ca tatas tv akṣān apātayat //
             <span class="ref">BrP_201.18</span></p>
         
         
         <p id="BrP_201.19">
            ajayad baladevo 'tha prāhoccais taṃ jitaṃ mayā <br />
            mameti rukmī prāhoccair alīkoktair alaṃ balam //
             <span class="ref">BrP_201.19</span></p>
         
         
         <p id="BrP_201.20">
            tvayokto 'yaṃ glahaḥ satyaṃ na mamaiṣo 'numoditaḥ <br />
            evaṃ tvayā ced vijitaṃ na mayā vijitaṃ katham //
             <span class="ref">BrP_201.20</span></p>
         
         
         <p id="BrP_201.21">
            tato 'ntarikṣe vāg uccaiḥ prāha gambhīranādinī <br />
            baladevasya taṃ kopaṃ vardhayantī mahātmanaḥ //
             <span class="ref">BrP_201.21</span></p>
         
         ākāśavāg uvāca
         
         
         <p id="BrP_201.22">
            jitaṃ tu baladevena rukmiṇā bhāṣitaṃ mṛṣā <br />
            anuktvā vacanaṃ kiṃcit kṛtaṃ bhavati karmaṇā //
             <span class="ref">BrP_201.22</span></p>
         
         vyāsa uvāca
         
         
         <p id="BrP_201.23">
            tato balaḥ samutthāya krodhasaṃraktalocanaḥ <br />
            jaghānāṣṭāpadenaiva rukmiṇaṃ sa mahābalaḥ //
             <span class="ref">BrP_201.23</span></p>
         
         
         <p id="BrP_201.24">
            kaliṅgarājaṃ cādāya visphurantaṃ balād balaḥ <br />
            babhañja dantān kupito yaiḥ prakāśaṃ jahāsa saḥ //
             <span class="ref">BrP_201.24</span></p>
         
         
         <p id="BrP_201.25">
            ākṛṣya ca mahāstambhaṃ jātarūpamayaṃ balaḥ <br />
            jaghāna ye tatpakṣās tān bhūbhṛtaḥ kupito balaḥ //
             <span class="ref">BrP_201.25</span></p>
         
         
         <p id="BrP_201.26">
            tato hāhākṛtaṃ sarvaṃ palāyanaparaṃ dvijāḥ <br />
            tad rājamaṇḍalaṃ sarvaṃ babhūva kupite bale //
             <span class="ref">BrP_201.26</span></p>
         
         
         <p id="BrP_201.27">
            balena nihataṃ śrutvā rukmiṇaṃ madhusūdanaḥ <br />
            novāca vacanaṃ kiṃcid rukmiṇībalayor bhayāt //
             <span class="ref">BrP_201.27</span></p>
         
         
         <p id="BrP_201.28">
            tato 'niruddham ādāya kṛtodvāhaṃ dvijottamāḥ <br />
            dvārakām ājagāmātha yaducakraṃ sakeśavam //
             <span class="ref">BrP_201.28</span></p>
         
         vyāsa uvāca
         
         
         <p id="BrP_202.1">
            dvāravatyāṃ tataḥ śauriṃ śakras tribhuvaneśvaraḥ <br />
            ājagāmātha munayo mattairāvatapṛṣṭhagaḥ //
             <span class="ref">BrP_202.1</span></p>
         
         
         <p id="BrP_202.2">
            praviśya dvārakāṃ so 'tha samīpe ca hares tadā <br />
            kathayām āsa daityasya narakasya viceṣṭitam //
             <span class="ref">BrP_202.2</span></p>
         
         indra uvāca
         
         
         <p id="BrP_202.3">
            tvayā nāthena devānāṃ manuṣyatve 'pi tiṣṭhatā <br />
            praśamaṃ sarvaduḥkhāni nītāni madhusūdana //
             <span class="ref">BrP_202.3</span></p>
         
         
         <p id="BrP_202.4">
            tapasvijanarakṣāyai so 'riṣṭo dhenukas tathā <br />
            pralambādyās tathā keśī te sarve nihatās tvayā //
             <span class="ref">BrP_202.4</span></p>
         
         
         <p id="BrP_202.5">
            kaṃsaḥ kuvalayāpīḍaḥ pūtanā bālaghātinī <br />
            nāśaṃ nītās tvayā sarve ye 'nye jagadupadravāḥ //
             <span class="ref">BrP_202.5</span></p>
         
         
         <p id="BrP_202.6">
            yuṣmaddordaṇḍasaṃbuddhiparitrāte jagattraye <br />
            yajñe yajñahaviḥ prāśya tṛptiṃ yānti divaukasaḥ //
             <span class="ref">BrP_202.6</span></p>
         
         
         <p id="BrP_202.7">
            so 'haṃ sāṃpratam āyāto yannimittaṃ janārdana <br />
            tac chrutvā tatpratīkāraprayatnaṃ kartum arhasi //
             <span class="ref">BrP_202.7</span></p>
         
         
         <p id="BrP_202.8">
            bhaumo 'yaṃ narako nāma prāgjyotiṣapureśvaraḥ <br />
            karoti sarvabhūtānām apaghātam ariṃdama //
             <span class="ref">BrP_202.8</span></p>
         
         
         <p id="BrP_202.9">
            devasiddhasurādīnāṃ nṛpāṇāṃ ca janārdana <br />
            hatvā tu so 'suraḥ kanyā rurodha nijamandire //
             <span class="ref">BrP_202.9</span></p>
         
         
         <p id="BrP_202.10">
            chattraṃ yat salilasrāvi taj jahāra pracetasaḥ <br />
            mandarasya tathā śṛṅgaṃ hṛtavān maṇiparvatam //
             <span class="ref">BrP_202.10</span></p>
         
         
         <p id="BrP_202.11">
            amṛtasrāviṇī divye mātur me 'mṛtakuṇḍale <br />
            jahāra so 'suro 'dityā vāñchaty airāvataṃ dvipam //
             <span class="ref">BrP_202.11</span></p>
         
         
         <p id="BrP_202.12">
            durnītam etad govinda mayā tasya tavoditam <br />
            yad atra pratikartavyaṃ tat svayaṃ parimṛśyatām //
             <span class="ref">BrP_202.12</span></p>
         
         vyāsa uvāca
         
         
         <p id="BrP_202.13">
            iti śrutvā smitaṃ kṛtvā bhagavān devakīsutaḥ <br />
            gṛhītvā vāsavaṃ haste samuttasthau varāsanāt //
             <span class="ref">BrP_202.13</span></p>
         
         
         <p id="BrP_202.14">
            saṃcintitam upāruhya garuḍaṃ gaganecaram <br />
            satyabhāmāṃ samāropya yayau prāgjyotiṣaṃ puram //
             <span class="ref">BrP_202.14</span></p>
         
         
         <p id="BrP_202.15">
            āruhyairāvataṃ nāgaṃ śakro 'pi tridaśālayam <br />
            tato jagāma sumanāḥ paśyatāṃ dvārakaukasām //
             <span class="ref">BrP_202.15</span></p>
         
         
         <p id="BrP_202.16">
            prāgjyotiṣapurasyāsya samantāc chatayojanam <br />
            ācitaṃ bhairavaiḥ pāśaiḥ parasainyanivāraṇe //
             <span class="ref">BrP_202.16</span></p>
         
         
         <p id="BrP_202.17">
            tāṃś ciccheda hariḥ pāśān kṣiptvā cakraṃ sudarśanam <br />
            tato muraḥ samuttasthau taṃ jaghāna ca keśavaḥ //
             <span class="ref">BrP_202.17</span></p>
         
         
         <p id="BrP_202.18">
            muros tu tanayān sapta sahasrās tāṃs tato hariḥ <br />
            cakradhārāgninirdagdhāṃś cakāra śalabhān iva //
             <span class="ref">BrP_202.18</span></p>
         
         
         <p id="BrP_202.19">
            hatvā muraṃ hayagrīvaṃ tathā pañcajanaṃ dvijāḥ <br />
            prāgjyotiṣapuraṃ dhīmāṃs tvarāvān samupādravat //
             <span class="ref">BrP_202.19</span></p>
         
         
         <p id="BrP_202.20">
            narakenāsya tatrābhūn mahāsainyena saṃyugaḥ <br />
            kṛṣṇasya yatra govindo jaghne daityān sahasraśaḥ //
             <span class="ref">BrP_202.20</span></p>
         
         
         <p id="BrP_202.21">
            śastrāstravarṣaṃ muñcantaṃ sa bhaumaṃ narakaṃ balī <br />
            kṣiptvā cakraṃ dvidhā cakre cakrī daiteyacakrahā //
             <span class="ref">BrP_202.21</span></p>
         
         
         <p id="BrP_202.22">
            hate tu narake bhūmir gṛhītvāditikuṇḍale <br />
            upatasthe jagannāthaṃ vākyaṃ cedam athābravīt //
             <span class="ref">BrP_202.22</span></p>
         
         dharaṇy uvāca
         
         
         <p id="BrP_202.23">
            yadāham uddhṛtā nātha tvayā śūkaramūrtinā <br />
            tvatsaṃsparśabhavaḥ putras tadāyaṃ mayy ajāyata //
             <span class="ref">BrP_202.23</span></p>
         
         
         <p id="BrP_202.24">
            so 'yaṃ tvayaiva datto me tvayaiva vinipātitaḥ <br />
            gṛhāṇa kuṇḍale ceme pālayāsya ca saṃtatim //
             <span class="ref">BrP_202.24</span></p>
         
         
         <p id="BrP_202.25">
            bhārāvataraṇārthāya mamaiva bhagavān imam <br />
            aṃśena lokam āyātaḥ prasādasumukha prabho //
             <span class="ref">BrP_202.25</span></p>
         
         
         <p id="BrP_202.26">
            tvaṃ kartā ca vikartā ca saṃhartā prabhavo 'vyayaḥ <br />
            jagatsvarūpo yaś ca tvaṃ stūyase 'cyuta kiṃ mayā //
             <span class="ref">BrP_202.26</span></p>
         
         
         <p id="BrP_202.27">
            vyāpī vyāpyaḥ kriyā kartā kāryaṃ ca bhagavān sadā <br />
            sarvabhūtātmabhūtātmā stūyase 'cyuta kiṃ mayā //
             <span class="ref">BrP_202.27</span></p>
         
         
         <p id="BrP_202.28">
            paramātmā tvam ātmā ca bhūtātmā cāvyayo bhavān <br />
            yadā tadā stutir nāsti kimarthaṃ te pravartatām //
             <span class="ref">BrP_202.28</span></p>
         
         
         <p id="BrP_202.29">
            prasīda sarvabhūtātman narakena kṛtaṃ ca yat <br />
            tat kṣamyatām adoṣāya matsutaḥ sa nipātitaḥ //
             <span class="ref">BrP_202.29</span></p>
         
         vyāsa uvāca
         
         
         <p id="BrP_202.30">
            tatheti coktvā dharaṇīṃ bhagavān bhūtabhāvanaḥ <br />
            ratnāni narakāvāsāj jagrāha munisattamāḥ //
             <span class="ref">BrP_202.30</span></p>
         
         
         <p id="BrP_202.31">
            kanyāpure sa kanyānāṃ ṣoḍaśātulavikramaḥ <br />
            śatādhikāni dadṛśe sahasrāṇi dvijottamāḥ //
             <span class="ref">BrP_202.31</span></p>
         
         
         <p id="BrP_202.32">
            caturdaṃṣṭrān gajāṃś cogrān ṣaṭ sahasrāṇi dṛṣṭavān <br />
            kāmbojānāṃ tathāśvānāṃ niyutāny ekaviṃśatim //
             <span class="ref">BrP_202.32</span></p>
         
         
         <p id="BrP_202.33">
            kanyās tāś ca tathā nāgāṃs tān aśvān dvārakāṃ purīm <br />
            prāpayām āsa govindaḥ sadyo narakakiṃkaraiḥ //
             <span class="ref">BrP_202.33</span></p>
         
         
         <p id="BrP_202.34">
            dadṛśe vāruṇaṃ chattraṃ tathaiva maṇiparvatam <br />
            āropayām āsa harir garuḍe patageśvare //
             <span class="ref">BrP_202.34</span></p>
         
         
         <p id="BrP_202.35">
            āruhya ca svayaṃ kṛṣṇaḥ satyabhāmāsahāyavān <br />
            adityāḥ kuṇḍale dātuṃ jagāma tridaśālayam //
             <span class="ref">BrP_202.35</span></p>
         
         vyāsa uvāca
         
         
         <p id="BrP_203.1">
            garuḍo vāruṇaṃ chattraṃ tathaiva maṇiparvatam <br />
            sabhāryaṃ ca hṛṣīkeśaṃ līlayaiva vahan yayau //
             <span class="ref">BrP_203.1</span></p>
         
         
         <p id="BrP_203.2">
            tataḥ śaṅkham upādhmāya svargadvāraṃ gato hariḥ <br />
            upatasthus tato devāḥ sārghapātrā janārdanam //
             <span class="ref">BrP_203.2</span></p>
         
         
         <p id="BrP_203.3">
            sa devair arcitaḥ kṛṣṇo devamātur niveśanam <br />
            sitābhraśikharākāraṃ praviśya dadṛśe 'ditim //
             <span class="ref">BrP_203.3</span></p>
         
         
         <p id="BrP_203.4">
            sa tāṃ praṇamya śakreṇa sahitaḥ kuṇḍalottame <br />
            dadau narakanāśaṃ ca śaśaṃsāsyai janārdanaḥ //
             <span class="ref">BrP_203.4</span></p>
         
         
         <p id="BrP_203.5">
            tataḥ prītā jaganmātā dhātāraṃ jagatāṃ harim <br />
            tuṣṭāvāditir avyagraṃ kṛtvā tatpravaṇaṃ manaḥ //
             <span class="ref">BrP_203.5</span></p>
         
         aditir uvāca
         
         
         <p id="BrP_203.6">
            namas te puṇḍarīkākṣa bhaktānām abhayaṃkara <br />
            sanātanātman bhūtātman sarvātman bhūtabhāvana //
             <span class="ref">BrP_203.6</span></p>
         
         
         <p id="BrP_203.7">
            praṇetar manaso buddher indriyāṇāṃ guṇātmaka <br />
            sitadīrghādiniḥśeṣakalpanāparivarjita //
             <span class="ref">BrP_203.7</span></p>
         
         
         <p id="BrP_203.8">
            janmādibhir asaṃspṛṣṭasvapnādivārivarjitaḥ <br />
            saṃdhyā rātrir ahar bhūmir gaganaṃ vāyur ambu ca //
             <span class="ref">BrP_203.8</span></p>
         
         
         <p id="BrP_203.9">
            hutāśano mano buddhir bhūtādis tvaṃ tathācyuta <br />
            sṛṣṭisthitivināśānāṃ kartā kartṛpatir bhavān //
             <span class="ref">BrP_203.9</span></p>
         
         
         <p id="BrP_203.10">
            brahmaviṣṇuśivākhyābhir ātmamūrtibhir īśvaraḥ <br />
            māyābhir etad vyāptaṃ te jagat sthāvarajaṅgamam //
             <span class="ref">BrP_203.10</span></p>
         
         
         <p id="BrP_203.11">
            anātmany ātmavijñānaṃ sā te māyā janārdana <br />
            ahaṃ mameti bhāvo 'tra yayā samupajāyate //
             <span class="ref">BrP_203.11</span></p>
         
         
         <p id="BrP_203.12">
            saṃsāramadhye māyāyās tavaitan nātha ceṣṭitam <br />
            yaiḥ svadharmaparair nātha narair ārādhito bhavān //
             <span class="ref">BrP_203.12</span></p>
         
         
         <p id="BrP_203.13">
            te taranty akhilām etāṃ māyām ātmavimuktaye <br />
            brahmādyāḥ sakalā devā manuṣyāḥ paśavas tathā //
             <span class="ref">BrP_203.13</span></p>
         
         
         <p id="BrP_203.14">
            viṣṇumāyāmahāvarte mohāndhatamasāvṛtāḥ <br />
            ārādhya tvām abhīpsante kāmān ātmabhavakṣaye //
             <span class="ref">BrP_203.14</span></p>
         
         
         <p id="BrP_203.15">
            pade te puruṣā baddhā māyayā bhagavaṃs tava <br />
            mayā tvaṃ putrakāminyā vairipakṣakṣayāya ca //
             <span class="ref">BrP_203.15</span></p>
         
         
         <p id="BrP_203.16">
            ārādhito na mokṣāya māyāvilasitaṃ hi tat <br />
            kaupīnācchādanaprāyā vāñchā kalpadrumād api //
             <span class="ref">BrP_203.16</span></p>
         
         
         <p id="BrP_203.17">
            jāyate yad apuṇyānāṃ so 'parādhaḥ svadoṣajaḥ <br />
            tat prasīdākhilajaganmāyāmohakarāvyaya //
             <span class="ref">BrP_203.17</span></p>
         
         
         <p id="BrP_203.18">
            ajñānaṃ jñānasadbhāva bhūtabhūteśa nāśaya <br />
            namas te cakrahastāya śārṅgahastāya te namaḥ //
             <span class="ref">BrP_203.18</span></p>
         
         
         <p id="BrP_203.19">
            gadāhastāya te viṣṇo śaṅkhahastāya te namaḥ <br />
            etat paśyāmi te rūpaṃ sthūlacihnopaśobhitam <br />
            na jānāmi paraṃ yat te prasīda parameśvara //
             <span class="ref">BrP_203.19</span></p>
         
         vyāsa uvāca
         
         
         <p id="BrP_203.20">
            adityaivaṃ stuto viṣṇuḥ prahasyāha surāraṇim //
             <span class="ref">BrP_203.20</span></p>
         
         śrīkṛṣṇa uvāca
         
         
         <p id="BrP_203.21">
            mātā devi tvam asmākaṃ prasīda varadā bhava //
             <span class="ref">BrP_203.21</span></p>
         
         aditir uvāca
         
         
         <p id="BrP_203.22">
            evam astu yathecchā te tvam aśeṣasurāsuraiḥ <br />
            ajeyaḥ puruṣavyāghra martyaloke bhaviṣyasi //
             <span class="ref">BrP_203.22</span></p>
         
         vyāsa uvāca
         
         
         <p id="BrP_203.23">
            tato 'nantaram evāsya śakrāṇīsahitāṃ ditim <br />
            satyabhāmā praṇamyāha prasīdeti punaḥ punaḥ //
             <span class="ref">BrP_203.23</span></p>
         
         aditir uvāca
         
         
         <p id="BrP_203.24">
            matprasādān na te subhru jarā vairūpyam eva ca <br />
            bhaviṣyaty anavadyāṅgi sarvakāmā bhaviṣyasi //
             <span class="ref">BrP_203.24</span></p>
         
         vyāsa uvāca
         
         
         <p id="BrP_203.25">
            adityā tu kṛtānujño devarājo janārdanam <br />
            yathāvat pūjayām āsa bahumānapuraḥsaram //
             <span class="ref">BrP_203.25</span></p>
         
         
         <p id="BrP_203.26">
            tato dadarśa kṛṣṇo 'pi satyabhāmāsahāyavān <br />
            devodyānāni sarvāṇi nandanādīni sattamāḥ //
             <span class="ref">BrP_203.26</span></p>
         
         
         <p id="BrP_203.27">
            dadarśa ca sugandhāḍhyaṃ mañjarīpuñjadhāriṇam <br />
            śaityāhlādakaraṃ divyaṃ tāmrapallavaśobhitam //
             <span class="ref">BrP_203.27</span></p>
         
         
         <p id="BrP_203.28">
            mathyamāne 'mṛte jātaṃ jātarūpasamaprabham <br />
            pārijātaṃ jagannāthaḥ keśavaḥ keśisūdanaḥ <br />
            taṃ dṛṣṭvā prāha govindaṃ satyabhāmā dvijottamāḥ //
             <span class="ref">BrP_203.28</span></p>
         
         satyabhāmovāca
         
         
         <p id="BrP_203.29">
            kasmān na dvārakām eṣa nīyate kṛṣṇa pādapaḥ <br />
            yadi te tad vacaḥ satyaṃ satyātyarthaṃ priyeti me //
             <span class="ref">BrP_203.29</span></p>
         
         
         <p id="BrP_203.30">
            madgṛhe niṣkuṭārthāya tad ayaṃ nīyatāṃ taruḥ <br />
            na me jāmbavatī tādṛg abhīṣṭā na ca rukmiṇī //
             <span class="ref">BrP_203.30</span></p>
         
         
         <p id="BrP_203.31">
            satye yathā tvam ity uktaṃ tvayā kṛṣṇāsakṛt priyam <br />
            satyaṃ tad yadi govinda nopacārakṛtaṃ vacaḥ //
             <span class="ref">BrP_203.31</span></p>
         
         
         <p id="BrP_203.32">
            tad astu pārijāto 'yaṃ mama gehavibhūṣaṇam <br />
            bibhratī pārijātasya keśapāśena mañjarīm <br />
            sapatnīnām ahaṃ madhye śobheyam iti kāmaye //
             <span class="ref">BrP_203.32</span></p>
         
         vyāsa uvāca
         
         
         <p id="BrP_203.33">
            ity uktaḥ sa prahasyainaṃ pārijātaṃ garutmati <br />
            āropayām āsa haris tam ūcur vanarakṣiṇaḥ //
             <span class="ref">BrP_203.33</span></p>
         
         vanapālā ūcuḥ
         
         
         <p id="BrP_203.34">
            bhoḥ śacī devarājasya mahiṣī tatparigraham <br />
            pārijātaṃ na govinda hartum arhasi pādapam //
             <span class="ref">BrP_203.34</span></p>
         
         
         <p id="BrP_203.35">
            śacīvibhūṣaṇārthāya devair amṛtamanthane <br />
            utpādito 'yaṃ na kṣemī gṛhītvainaṃ gamiṣyasi //
             <span class="ref">BrP_203.35</span></p>
         
         
         <p id="BrP_203.36">
            mauḍhyāt prārthayase kṣemī gṛhītvainaṃ ca ko vrajet <br />
            avaśyam asya devendro vikṛtiṃ kṛṣṇa yāsyati //
             <span class="ref">BrP_203.36</span></p>
         
         
         <p id="BrP_203.37">
            vajrodyatakaraṃ śakram anuyāsyanti cāmarāḥ <br />
            tad alaṃ sakalair devair vigraheṇa tavācyuta <br />
            vipākakaṭu yat karma na tac chaṃsanti paṇḍitāḥ //
             <span class="ref">BrP_203.37</span></p>
         
         vyāsa uvāca
         
         
         <p id="BrP_203.38">
            ity ukte tair uvācaitān satyabhāmātikopinī //
             <span class="ref">BrP_203.38</span></p>
         
         satyabhāmovāca
         
         
         <p id="BrP_203.39">
            kā śacī pārijātasya ko vā śakraḥ surādhipaḥ <br />
            sāmānyaḥ sarvalokānāṃ yady eṣo 'mṛtamanthane //
             <span class="ref">BrP_203.39</span></p>
         
         
         <p id="BrP_203.40">
            samutpannaḥ purā kasmād eko gṛhṇāti vāsavaḥ <br />
            yathā surā yathā cendur yathā śrīr vanarakṣiṇaḥ //
             <span class="ref">BrP_203.40</span></p>
         
         
         <p id="BrP_203.41">
            sāmānyaḥ sarvalokasya pārijātas tathā drumaḥ <br />
            bhartṛbāhumahāgarvād ruṇaddhy enam atho śacī //
             <span class="ref">BrP_203.41</span></p>
         
         
         <p id="BrP_203.42">
            tat kathyatāṃ drutaṃ gatvā paulomyā vacanaṃ mama <br />
            satyabhāmā vadaty evaṃ bhartṛgarvoddhatākṣaram //
             <span class="ref">BrP_203.42</span></p>
         
         
         <p id="BrP_203.43">
            yadi tvaṃ dayitā bhartur yadi tasya priyā hy asi <br />
            madbhartur harato vṛkṣaṃ tat kāraya nivāraṇam //
             <span class="ref">BrP_203.43</span></p>
         
         
         <p id="BrP_203.44">
            jānāmi te patiṃ śakraṃ jānāmi tridaśeśvaram <br />
            pārijātaṃ tathāpy enaṃ mānuṣī hārayāmi te //
             <span class="ref">BrP_203.44</span></p>
         
         vyāsa uvāca
         
         
         <p id="BrP_203.45">
            ity uktā rakṣiṇo gatvā proccaiḥ procur yathoditam <br />
            śacī cotsāhayām āsa tridaśādhipatiṃ patim //
             <span class="ref">BrP_203.45</span></p>
         
         
         <p id="BrP_203.46">
            tataḥ samastadevānāṃ sainyaiḥ parivṛto harim <br />
            pravṛktaḥ pārijātārtham indro yodhayituṃ dvijāḥ //
             <span class="ref">BrP_203.46</span></p>
         
         
         <p id="BrP_203.47">
            tataḥ parighanistriṃśagadāśūladharāyudhāḥ <br />
            babhūvus tridaśāḥ sajjāḥ śakre vajrakare sthite //
             <span class="ref">BrP_203.47</span></p>
         
         
         <p id="BrP_203.48">
            tato nirīkṣya govindo nāgarājopari sthitam <br />
            śakraṃ devaparīvāraṃ yuddhāya samupasthitam //
             <span class="ref">BrP_203.48</span></p>
         
         
         <p id="BrP_203.49">
            cakāra śaṅkhanirghoṣaṃ diśaḥ śabdena pūrayan <br />
            mumoca ca śaravrātaṃ sahasrāyutasaṃmitam //
             <span class="ref">BrP_203.49</span></p>
         
         
         <p id="BrP_203.50">
            tato diśo nabhaś caiva dṛṣṭvā śaraśatācitam <br />
            mumucus tridaśāḥ sarve śastrāṇy astrāṇy anekaśaḥ //
             <span class="ref">BrP_203.50</span></p>
         
         
         <p id="BrP_203.51">
            ekaikam astraṃ śastraṃ ca devair muktaṃ sahasradhā <br />
            ciccheda līlayaiveśo jagatāṃ madhusūdanaḥ //
             <span class="ref">BrP_203.51</span></p>
         
         
         <p id="BrP_203.52">
            pāśaṃ salilarājasya samākṛṣyoragāśanaḥ <br />
            cacāla khaṇḍaśaḥ kṛttvā bālapannagadehavat //
             <span class="ref">BrP_203.52</span></p>
         
         
         <p id="BrP_203.53">
            yamena prahitaṃ daṇḍaṃ gadāprakṣepakhaṇḍitam <br />
            pṛthivyāṃ pātayām āsa bhagavān devakīsutaḥ //
             <span class="ref">BrP_203.53</span></p>
         
         
         <p id="BrP_203.54">
            śibikāṃ ca dhaneśasya cakreṇa tilaśo vibhuḥ <br />
            cakāra śaurir arkendū dṛṣṭipātahataujasau //
             <span class="ref">BrP_203.54</span></p>
         
         
         <p id="BrP_203.55">
            nīto 'gniḥ śataśo bāṇair drāvitā vasavo diśaḥ <br />
            cakravicchinnaśūlāgrā rudrā bhuvi nipātitāḥ //
             <span class="ref">BrP_203.55</span></p>
         
         
         <p id="BrP_203.56">
            sādhyā viśve ca maruto gandharvāś caiva sāyakaiḥ <br />
            śārṅgiṇā preritāḥ sarve vyomni śālmalitūlavat //
             <span class="ref">BrP_203.56</span></p>
         
         
         <p id="BrP_203.57">
            garuḍaś cāpi vaktreṇa pakṣābhyāṃ ca nakhāṅkuraiḥ <br />
            bhakṣayann ahanad devān dānavāṃś ca sadā khagaḥ //
             <span class="ref">BrP_203.57</span></p>
         
         
         <p id="BrP_203.58">
            tataḥ śarasahasreṇa devendramadhusūdanau <br />
            parasparaṃ vavarṣāte dhārābhir iva toyadau //
             <span class="ref">BrP_203.58</span></p>
         
         
         <p id="BrP_203.59">
            airāvatena garuḍo yuyudhe tatra saṃkule <br />
            devaiḥ sametair yuyudhe śakreṇa ca janārdanaḥ //
             <span class="ref">BrP_203.59</span></p>
         
         
         <p id="BrP_203.60">
            chinneṣu śīryamāṇeṣu śastreṣv astreṣu satvaram <br />
            jagrāha vāsavo vajraṃ kṛṣṇaś cakraṃ sudarśanam //
             <span class="ref">BrP_203.60</span></p>
         
         
         <p id="BrP_203.61">
            tato hāhākṛtaṃ sarvaṃ trailokyaṃ sacarācaram <br />
            vajracakradharau dṛṣṭvā devarājajanārdanau //
             <span class="ref">BrP_203.61</span></p>
         
         
         <p id="BrP_203.62">
            kṣiptaṃ vajram athendreṇa jagrāha bhagavān hariḥ <br />
            na mumoca tadā cakraṃ tiṣṭha tiṣṭheti cābravīt //
             <span class="ref">BrP_203.62</span></p>
         
         
         <p id="BrP_203.63">
            pranaṣṭavajraṃ devendraṃ garuḍakṣatavāhanam <br />
            satyabhāmābravīd vākyaṃ palāyanaparāyaṇam //
             <span class="ref">BrP_203.63</span></p>
         
         satyabhāmovāca
         
         
         <p id="BrP_203.64">
            trailokyeśvara no yuktaṃ śacībhartuḥ palāyanam <br />
            pārijātasragābhogāt tvām upasthāsyate śacī //
             <span class="ref">BrP_203.64</span></p>
         
         
         <p id="BrP_203.65">
            kīdṛśaṃ deva rājyaṃ te pārijātasragujjvalām <br />
            apaśyato yathāpūrvaṃ praṇayābhyāgatāṃ śacīm //
             <span class="ref">BrP_203.65</span></p>
         
         
         <p id="BrP_203.66">
            alaṃ śakra prayāsena na vrīḍāṃ yātum arhasi <br />
            nīyatāṃ pārijāto 'yaṃ devāḥ santu gatavyathāḥ //
             <span class="ref">BrP_203.66</span></p>
         
         
         <p id="BrP_203.67">
            patigarvāvalepena bahumānapuraḥsaram <br />
            na dadarśa gṛhāyātām upacāreṇa māṃ śacī //
             <span class="ref">BrP_203.67</span></p>
         
         
         <p id="BrP_203.68">
            strītvād agurucittāhaṃ svabhartuḥ ślāghanāparā <br />
            tataḥ kṛtavatī śakra bhavatā saha vigraham //
             <span class="ref">BrP_203.68</span></p>
         
         
         <p id="BrP_203.69">
            tad alaṃ pārijātena parasvena hṛtena vā <br />
            rūpeṇa yaśasā caiva bhavet strī kā na garvitā //
             <span class="ref">BrP_203.69</span></p>
         
         vyāsa uvāca
         
         
         <p id="BrP_203.70">
            ity ukte vai nivavṛte devarājas tayā dvijāḥ <br />
            prāha cainām alaṃ caṇḍi sakhi khedātivistaraiḥ //
             <span class="ref">BrP_203.70</span></p>
         
         
         <p id="BrP_203.71">
            na cāpi sargasaṃhārasthitikartākhilasya yaḥ <br />
            jitasya tena me vrīḍā jāyate viśvarūpiṇā //
             <span class="ref">BrP_203.71</span></p>
         
         
         <p id="BrP_203.72">
            yasmiñ jagat sakalam etad anādimadhye <br />yasmād yataś ca na bhaviṣyati sarvabhūtāt<br />
            tenodbhavapralayapālanakāraṇena <br />vrīḍā kathaṃ bhavati devi nirākṛtasya
             <span class="ref">BrP_203.72</span></p>
         
         
         <p id="BrP_203.73">
            sakalabhuvanamūrtir alpā susūkṣmā <br />viditasakalavedair jñāyate yasya nānyaiḥ<br />
            tam ajam akṛtam īśaṃ śāśvataṃ svecchayainaṃ <br />jagadupakṛtim ādyaṃ ko vijetuṃ samarthaḥ
             <span class="ref">BrP_203.73</span></p>
         
         vyāsa uvāca
         
         
         <p id="BrP_204.1">
            saṃstuto bhagavān itthaṃ devarājena keśavaḥ <br />
            prahasya bhāvagambhīram uvācedaṃ dvijottamāḥ //
             <span class="ref">BrP_204.1</span></p>
         
         śrībhagavān uvāca
         
         
         <p id="BrP_204.2">
            devarājo bhavān indro vayaṃ martyā jagatpate <br />
            kṣantavyaṃ bhavataivaitad aparādhakṛtaṃ mama //
             <span class="ref">BrP_204.2</span></p>
         
         
         <p id="BrP_204.3">
            pārijātataruś cāyaṃ nīyatām ucitāspadam <br />
            gṛhīto 'yaṃ mayā śakra satyāvacanakāraṇāt //
             <span class="ref">BrP_204.3</span></p>
         
         
         <p id="BrP_204.4">
            vajraṃ cedaṃ gṛhāṇa tvaṃ yaṣṭavyaṃ prahitaṃ tvayā <br />
            tavaivaitat praharaṇaṃ śakra vairividāraṇam //
             <span class="ref">BrP_204.4</span></p>
         
         śakra uvāca
         
         
         <p id="BrP_204.5">
            vimohayasi mām īśa martyo 'ham iti kiṃ vadan <br />
            jānīmas tvāṃ bhagavato 'nantasaukhyavido vayam //
             <span class="ref">BrP_204.5</span></p>
         
         
         <p id="BrP_204.6">
            yo 'si so 'si jagannātha pravṛttau nātha saṃsthitaḥ <br />
            jagataḥ śalyaniṣkarṣaṃ karoṣy asurasūdana //
             <span class="ref">BrP_204.6</span></p>
         
         
         <p id="BrP_204.7">
            nīyatāṃ pārijāto 'yaṃ kṛṣṇa dvāravatīṃ purīm <br />
            martyaloke tvayā mukte nāyaṃ saṃsthāsyate bhuvi //
             <span class="ref">BrP_204.7</span></p>
         
         vyāsa uvāca
         
         
         <p id="BrP_204.8">
            tathety uktvā tu devendram ājagāma bhuvaṃ hariḥ <br />
            prayuktaiḥ siddhagandharvaiḥ stūyamānas tv atharṣibhiḥ //
             <span class="ref">BrP_204.8</span></p>
         
         
         <p id="BrP_204.9">
            jagāma kṛṣṇaḥ sahasā gṛhītvā pādapottamam <br />
            tataḥ śaṅkham upādhmāya dvārakopari saṃsthitaḥ //
             <span class="ref">BrP_204.9</span></p>
         
         
         <p id="BrP_204.10">
            harṣam utpādayām āsa dvārakāvāsināṃ dvijāḥ <br />
            avatīryātha garuḍāt satyabhāmāsahāyavān //
             <span class="ref">BrP_204.10</span></p>
         
         
         <p id="BrP_204.11">
            niṣkuṭe sthāpayām āsa pārijātaṃ mahātarum <br />
            yam abhyetya janaḥ sarvo jātiṃ smarati paurvikīm //
             <span class="ref">BrP_204.11</span></p>
         
         
         <p id="BrP_204.12">
            vāsyate yasya puṣpāṇāṃ gandhenorvī triyojanam <br />
            tatas te yādavāḥ sarve devagandhān amānuṣān //
             <span class="ref">BrP_204.12</span></p>
         
         
         <p id="BrP_204.13">
            dadṛśuḥ pādape tasmin kurvato mukhadarśanam <br />
            kiṃkaraiḥ samupānītaṃ hastyaśvādi tato dhanam //
             <span class="ref">BrP_204.13</span></p>
         
         
         <p id="BrP_204.14">
            striyaś ca kṛṣṇo jagrāha narakasya parigrahāt <br />
            tataḥ kāle śubhe prāpta upayeme janārdanaḥ //
             <span class="ref">BrP_204.14</span></p>
         
         
         <p id="BrP_204.15">
            tāḥ kanyā narakāvāsāt sarvato yāḥ samāhṛtāḥ <br />
            ekasminn eva govindaḥ kālenāsāṃ dvijottamāḥ //
             <span class="ref">BrP_204.15</span></p>
         
         
         <p id="BrP_204.16">
            jagrāha vidhivat pāṇīn pṛthagdehe svadharmataḥ <br />
            ṣoḍaśa strīsahasrāṇi śatam ekaṃ tathādhikam //
             <span class="ref">BrP_204.16</span></p>
         
         
         <p id="BrP_204.17">
            tāvanti cakre rūpāṇi bhagavān madhusūdanaḥ <br />
            ekaikaśaś ca tāḥ kanyā menire madhusūdanam //
             <span class="ref">BrP_204.17</span></p>
         
         
         <p id="BrP_204.18">
            mamaiva pāṇigrahaṇaṃ govindaḥ kṛtavān iti <br />
            niśāsu jagataḥ sraṣṭā tāsāṃ geheṣu keśavaḥ <br />
            uvāsa viprāḥ sarvāsāṃ viśvarūpadharo hariḥ //
             <span class="ref">BrP_204.18</span></p>
         
         vyāsa uvāca
         
         
         <p id="BrP_205.1">
            pradyumnādyā hareḥ putrā rukmiṇyāṃ kathitā dvijāḥ <br />
            bhānvādikāṃś ca vai putrān satyabhāmā vyajāyata //
             <span class="ref">BrP_205.1</span></p>
         
         
         <p id="BrP_205.2">
            dīptimantaḥ prapakṣādyā rohiṇyās tanayā hareḥ <br />
            babhūvur jāmbavatyāś ca sāmbādyā bāhuśālinaḥ //
             <span class="ref">BrP_205.2</span></p>
         
         
         <p id="BrP_205.3">
            tanayā bhadravindādyā nāgnajityāṃ mahābalāḥ <br />
            saṃgrāmajitpradhānās tu śaibyāyāṃ cābhavan sutāḥ //
             <span class="ref">BrP_205.3</span></p>
         
         
         <p id="BrP_205.4">
            vṛkādyās tu sutā mādrī gātravatpramukhān sutān <br />
            avāpa lakṣmaṇā putrān kālindyāś ca śrutādayaḥ //
             <span class="ref">BrP_205.4</span></p>
         
         
         <p id="BrP_205.5">
            anyāsāṃ caiva bhāryāṇāṃ samutpannāni cakriṇaḥ <br />
            aṣṭāyutāni putrāṇāṃ sahasrāṇi śataṃ tathā //
             <span class="ref">BrP_205.5</span></p>
         
         
         <p id="BrP_205.6">
            pradyumnaḥ pramukhas teṣāṃ rukmiṇyās tu sutas tataḥ <br />
            pradyumnād aniruddho 'bhūd vajras tasmād ajāyata //
             <span class="ref">BrP_205.6</span></p>
         
         
         <p id="BrP_205.7">
            aniruddho raṇe ruddho baleḥ pautrīṃ mahābalaḥ <br />
            bāṇasya tanayām ūṣām upayeme dvijottamāḥ //
             <span class="ref">BrP_205.7</span></p>
         
         
         <p id="BrP_205.8">
            yatra yuddham abhūd ghoraṃ hariśaṃkarayor mahat <br />
            chinnaṃ sahasraṃ bāhūnāṃ yatra bāṇasya cakriṇā //
             <span class="ref">BrP_205.8</span></p>
         
         munaya ūcuḥ
         
         
         <p id="BrP_205.9">
            kathaṃ yuddham abhūd brahmann uṣārthe harakṛṣṇayoḥ <br />
            kathaṃ kṣayaṃ ca bāṇasya bāhūnāṃ kṛtavān hariḥ //
             <span class="ref">BrP_205.9</span></p>
         
         
         <p id="BrP_205.10">
            etat sarvaṃ mahābhāga vaktum arhasi no 'khilam <br />
            mahat kautūhalaṃ jātaṃ śrotum etāṃ kathāṃ śubhām //
             <span class="ref">BrP_205.10</span></p>
         
         vyāsa uvāca
         
         
         <p id="BrP_205.11">
            uṣā bāṇasutā viprāḥ pārvatīṃ śaṃbhunā saha <br />
            krīḍantīm upalakṣyoccaiḥ spṛhāṃ cakre tadā svayam <br />
            tataḥ sakalacittajñā gaurī tām āha bhāminīm //
             <span class="ref">BrP_205.11</span></p>
         
         gaury uvāca
         
         
         <p id="BrP_205.12">
            alam ity anutāpena bhartrā tvam api raṃsyase //
             <span class="ref">BrP_205.12</span></p>
         
         vyāsa uvāca
         
         
         <p id="BrP_205.13">
            ity uktā sā tadā cakre kadeti matim ātmanaḥ <br />
            ko vā bhartā mamety enāṃ punar apy āha pārvatī //
             <span class="ref">BrP_205.13</span></p>
         
         pārvaty uvāca
         
         
         <p id="BrP_205.14">
            vaiśākhe śukladvādaśyāṃ svapne yo 'bhibhavaṃ tava <br />
            kariṣyati sa te bhartā rājaputri bhaviṣyati //
             <span class="ref">BrP_205.14</span></p>
         
         vyāsa uvāca
         
         
         <p id="BrP_205.15">
            tasyāṃ tithau pumān svapne yathā devyā udīritaḥ <br />
            tathaivābhibhavaṃ cakre rāgaṃ cakre ca tatra sā <br />
            tataḥ prabuddhā puruṣam apaśyantī tam utsukā //
             <span class="ref">BrP_205.15</span></p>
         
         uṣovāca
         
         
         <p id="BrP_205.16">
            kva gato 'sīti nirlajjā dvijāś coktavatī sakhīm <br />
            bāṇasya mantrī kumbhāṇḍaś citralekhā tu tatsutā //
             <span class="ref">BrP_205.16</span></p>
         
         
         <p id="BrP_205.17">
            tasyāḥ sakhy abhavat sā ca prāha ko 'yaṃ tvayocyate <br />
            yadā lajjākulā nāsya kathayām āsa sā sakhī //
             <span class="ref">BrP_205.17</span></p>
         
         
         <p id="BrP_205.18">
            tadā viśvāsam ānīya sarvam evānvavedayat <br />
            viditāyāṃ tu tām āha punar ūṣā yathoditam <br />
            devyā tathaiva tatprāptau yo 'bhyupāyaḥ kuruṣva tam //
             <span class="ref">BrP_205.18</span></p>
         
         vyāsa uvāca
         
         
         <p id="BrP_205.19">
            tataḥ paṭe surān daityān gandharvāṃś ca pradhānataḥ <br />
            manuṣyāṃś cābhilikhyāsau citralekhāpy adarśayat //
             <span class="ref">BrP_205.19</span></p>
         
         
         <p id="BrP_205.20">
            apāsya sā tu gandharvāṃs tathoragasurāsurān <br />
            manuṣyeṣu dadau dṛṣṭiṃ teṣv apy andhakavṛṣṇiṣu //
             <span class="ref">BrP_205.20</span></p>
         
         
         <p id="BrP_205.21">
            kṛṣṇarāmau vilokyāsīt subhrūr lajjāyatekṣaṇā <br />
            pradyumnadarśane vrīḍādṛṣṭiṃ ninye tato dvijāḥ //
             <span class="ref">BrP_205.21</span></p>
         
         
         <p id="BrP_205.22">
            dṛṣṭvāniruddhaṃ ca tato lajjā kvāpi nirākṛtā <br />
            so 'yaṃ so 'yaṃ mamety ukte tayā sā yogagāminī <br />
            yayau dvāravatīm ūṣāṃ samāśvāsya tataḥ sakhī //
             <span class="ref">BrP_205.22</span></p>
         
         vyāsa uvāca
         
         
         <p id="BrP_206.1">
            bāṇo 'pi praṇipatyāgre tataś cāha trilocanam //
             <span class="ref">BrP_206.1</span></p>
         
         bāṇa uvāca
         
         
         <p id="BrP_206.2">
            deva bāhusahasreṇa nirviṇṇo 'haṃ vināhavam <br />
            kaccin mamaiṣāṃ bāhūnāṃ sāphalyakaraṇo raṇaḥ <br />
            bhaviṣyati vinā yuddhaṃ bhārāya mama kiṃ bhujaiḥ //
             <span class="ref">BrP_206.2</span></p>
         
         śaṃkara uvāca
         
         
         <p id="BrP_206.3">
            mayūradhvajabhaṅgas te yadā bāṇa bhaviṣyati <br />
            piśitāśijanānandaṃ prāpsyasi tvaṃ tadā raṇam //
             <span class="ref">BrP_206.3</span></p>
         
         vyāsa uvāca
         
         
         <p id="BrP_206.4">
            tataḥ praṇamya muditaḥ śaṃbhum abhyāgato gṛhāt <br />
            bhagnaṃ dhvajam athālokya hṛṣṭo harṣaṃ paraṃ yayau //
             <span class="ref">BrP_206.4</span></p>
         
         
         <p id="BrP_206.5">
            etasminn eva kāle tu yogavidyābalena tam <br />
            aniruddham athāninye citralekhā varā sakhī //
             <span class="ref">BrP_206.5</span></p>
         
         
         <p id="BrP_206.6">
            kanyāntaḥpuramadhye taṃ ramamāṇaṃ sahoṣayā <br />
            vijñāya rakṣiṇo gatvā śaśaṃsur daityabhūpateḥ //
             <span class="ref">BrP_206.6</span></p>
         
         
         <p id="BrP_206.7">
            vyādiṣṭaṃ kiṃkarāṇāṃ tu sainyaṃ tena mahātmanā <br />
            jaghāna parighaṃ lauham ādāya paravīrahā //
             <span class="ref">BrP_206.7</span></p>
         
         
         <p id="BrP_206.8">
            hateṣu teṣu bāṇo 'pi rathasthas tadvadhodyataḥ <br />
            yudhyamāno yathāśakti yadā vīreṇa nirjitaḥ //
             <span class="ref">BrP_206.8</span></p>
         
         
         <p id="BrP_206.9">
            māyayā yuyudhe tena sa tadā mantracoditaḥ <br />
            tataś ca pannagāstreṇa babandha yadunandanam //
             <span class="ref">BrP_206.9</span></p>
         
         
         <p id="BrP_206.10">
            dvāravatyāṃ kva yāto 'sāv aniruddheti jalpatām <br />
            yadūnām ācacakṣe taṃ baddhaṃ bāṇena nāradaḥ //
             <span class="ref">BrP_206.10</span></p>
         
         
         <p id="BrP_206.11">
            taṃ śoṇitapure śrutvā nītaṃ vidyāvidagdhayā <br />
            yoṣitā pratyayaṃ jagmur yādavā nāma vairiti //
             <span class="ref">BrP_206.11</span></p>
         
         
         <p id="BrP_206.12">
            tato garuḍam āruhya smṛtamātrāgataṃ hariḥ <br />
            balapradyumnasahito bāṇasya prayayau puram //
             <span class="ref">BrP_206.12</span></p>
         
         
         <p id="BrP_206.13">
            purīpraveśe pramathair yuddham āsīn mahābalaiḥ <br />
            yayau bāṇapurābhyāśaṃ nītvā tān saṃkṣayaṃ hariḥ //
             <span class="ref">BrP_206.13</span></p>
         
         
         <p id="BrP_206.14">
            tatas tripādas triśirā jvaro māheśvaro mahān <br />
            bāṇarakṣārtham atyarthaṃ yuyudhe śārṅgadhanvanā //
             <span class="ref">BrP_206.14</span></p>
         
         
         <p id="BrP_206.15">
            tadbhasmasparśasaṃbhūtatāpaṃ kṛṣṇāṅgasaṃgamāt <br />
            avāpa baladevo 'pi samaṃ saṃmīlitekṣaṇaḥ //
             <span class="ref">BrP_206.15</span></p>
         
         
         <p id="BrP_206.16">
            tataḥ saṃyudhyamānas tu saha devena śārṅgiṇā <br />
            vaiṣṇavena jvareṇāśu kṛṣṇadehān nirākṛtaḥ //
             <span class="ref">BrP_206.16</span></p>
         
         
         <p id="BrP_206.17">
            nārāyaṇabhujāghātaparipīḍanavihvalam <br />
            taṃ vīkṣya kṣamyatām asyety āha devaḥ pitāmahaḥ //
             <span class="ref">BrP_206.17</span></p>
         
         
         <p id="BrP_206.18">
            tataś ca kṣāntam eveti procya taṃ vaiṣṇavaṃ jvaram <br />
            ātmany eva layaṃ ninye bhagavān madhusūdanaḥ //
             <span class="ref">BrP_206.18</span></p>
         
         
         <p id="BrP_206.19">
            mama tvayā samaṃ yuddhaṃ ye smariṣyanti mānavāḥ <br />
            vijvarās te bhaviṣyantīty uktvā cainaṃ yayau hariḥ //
             <span class="ref">BrP_206.19</span></p>
         
         
         <p id="BrP_206.20">
            tato 'gnīn bhagavān pañca jitvā nītvā kṣayaṃ tathā <br />
            dānavānāṃ balaṃ viṣṇuś cūrṇayām āsa līlayā //
             <span class="ref">BrP_206.20</span></p>
         
         
         <p id="BrP_206.21">
            tataḥ samastasainyena daiteyānāṃ baleḥ sutaḥ <br />
            yuyudhe śaṃkaraś caiva kārttikeyaś ca śauriṇā //
             <span class="ref">BrP_206.21</span></p>
         
         
         <p id="BrP_206.22">
            hariśaṃkarayor yuddham atīvāsīt sudāruṇam <br />
            cukṣubhuḥ sakalā lokāḥ śastrāstrair bahudhārditāḥ //
             <span class="ref">BrP_206.22</span></p>
         
         
         <p id="BrP_206.23">
            pralayo 'yam aśeṣasya jagato nūnam āgataḥ <br />
            menire tridaśā yatra vartamāne mahāhave //
             <span class="ref">BrP_206.23</span></p>
         
         
         <p id="BrP_206.24">
            jṛmbhaṇāstreṇa govindo jṛmbhayām āsa śaṃkaram <br />
            tataḥ praṇeśur daiteyāḥ pramathāś ca samantataḥ //
             <span class="ref">BrP_206.24</span></p>
         
         
         <p id="BrP_206.25">
            jṛmbhābhibhūtaś ca haro rathopastham upāviśat <br />
            na śaśāka tadā yoddhuṃ kṛṣṇenākliṣṭakarmaṇā //
             <span class="ref">BrP_206.25</span></p>
         
         
         <p id="BrP_206.26">
            garuḍakṣatabāhuś ca pradyumnāstreṇa pīḍitaḥ <br />
            kṛṣṇahuṃkāranirdhūtaśaktiś cāpayayau guhaḥ //
             <span class="ref">BrP_206.26</span></p>
         
         
         <p id="BrP_206.27">
            jṛmbhite śaṃkare naṣṭe daityasainye guhe jite <br />
            nīte pramathasainye ca saṃkṣayaṃ śārṅgadhanvanā //
             <span class="ref">BrP_206.27</span></p>
         
         
         <p id="BrP_206.28">
            nandīśasaṃgṛhītāśvam adhirūḍho mahāratham <br />
            bāṇas tatrāyayau yoddhuṃ kṛṣṇakārṣṇibalaiḥ saha //
             <span class="ref">BrP_206.28</span></p>
         
         
         <p id="BrP_206.29">
            balabhadro mahāvīryo bāṇasainyam anekadhā <br />
            vivyādha bāṇaiḥ pradyumno dharmataś cāpalāyataḥ //
             <span class="ref">BrP_206.29</span></p>
         
         
         <p id="BrP_206.30">
            ākṛṣya lāṅgalāgreṇa muśalena ca pothitam <br />
            balaṃ balena dadṛśe bāṇo bāṇaiś ca cakriṇaḥ //
             <span class="ref">BrP_206.30</span></p>
         
         
         <p id="BrP_206.31">
            tataḥ kṛṣṇasya bāṇena yuddham āsīt samāsataḥ <br />
            parasparaṃ tu saṃdīptān kāyatrāṇavibhedinaḥ //
             <span class="ref">BrP_206.31</span></p>
         
         
         <p id="BrP_206.32">
            kṛṣṇaś ciccheda bāṇāṃs tān bāṇena prahitāñ śaraiḥ <br />
            bibheda keśavaṃ bāṇo bāṇaṃ vivyādha cakradhṛk //
             <span class="ref">BrP_206.32</span></p>
         
         
         <p id="BrP_206.33">
            mumucāte tathāstrāṇi bāṇakṛṣṇau jigīṣayā <br />
            parasparakṣatiparau parighāṃś ca tato dvijāḥ //
             <span class="ref">BrP_206.33</span></p>
         
         
         <p id="BrP_206.34">
            chidyamāneṣv aśeṣeṣu śastreṣv astre ca sīdati <br />
            prācuryeṇa harir bāṇaṃ hantuṃ cakre tato manaḥ //
             <span class="ref">BrP_206.34</span></p>
         
         
         <p id="BrP_206.35">
            tato 'rkaśatasaṃbhūtatejasā sadṛśadyuti <br />
            jagrāha daityacakrārir hariś cakraṃ sudarśanam //
             <span class="ref">BrP_206.35</span></p>
         
         
         <p id="BrP_206.36">
            muñcato bāṇanāśāya tac cakraṃ madhuvidviṣaḥ <br />
            nagnā daiteyavidyābhūt koṭarī purato hareḥ //
             <span class="ref">BrP_206.36</span></p>
         
         
         <p id="BrP_206.37">
            tām agrato harir dṛṣṭvā mīlitākṣaḥ sudarśanam <br />
            mumoca bāṇam uddiśya chettuṃ bāhuvanaṃ ripoḥ //
             <span class="ref">BrP_206.37</span></p>
         
         
         <p id="BrP_206.38">
            krameṇāsya tu bāhūnāṃ bāṇasyācyutacoditam <br />
            chedaṃ cakre 'surasyāśu śastrāstrakṣepaṇād drutam //
             <span class="ref">BrP_206.38</span></p>
         
         
         <p id="BrP_206.39">
            chinne bāhuvane tat tu karasthaṃ madhusūdanaḥ <br />
            mumukṣur bāṇanāśāya vijñātas tripuradviṣā //
             <span class="ref">BrP_206.39</span></p>
         
         
         <p id="BrP_206.40">
            sa utpatyāha govindaṃ sāmapūrvam umāpatiḥ <br />
            vilokya bāṇaṃ dordaṇḍacchedāsṛksrāvavarṣiṇam //
             <span class="ref">BrP_206.40</span></p>
         
         rudra uvāca
         
         
         <p id="BrP_206.41">
            kṛṣṇa kṛṣṇa jagannātha jāne tvāṃ puruṣottamam <br />
            pareśaṃ paramātmānam anādinidhanaṃ param //
             <span class="ref">BrP_206.41</span></p>
         
         
         <p id="BrP_206.42">
            devatiryaṅmanuṣyeṣu śarīragrahaṇātmikā <br />
            līleyaṃ tava ceṣṭā hi daityānāṃ vadhalakṣaṇā //
             <span class="ref">BrP_206.42</span></p>
         
         
         <p id="BrP_206.43">
            tat prasīdābhayaṃ dattaṃ bāṇasyāsya mayā prabho <br />
            tat tvayā nānṛtaṃ kāryaṃ yan mayā vyāhṛtaṃ vacaḥ //
             <span class="ref">BrP_206.43</span></p>
         
         
         <p id="BrP_206.44">
            asmatsaṃśrayavṛddho 'yaṃ nāparādhas tavāvyaya <br />
            mayā dattavaro daityas tatas tvāṃ kṣamayāmy aham //
             <span class="ref">BrP_206.44</span></p>
         
         vyāsa uvāca
         
         
         <p id="BrP_206.45">
            ity uktaḥ prāha govindaḥ śūlapāṇim umāpatim <br />
            prasannavadano bhūtvā gatāmarṣo 'suraṃ prati //
             <span class="ref">BrP_206.45</span></p>
         
         śrībhagavān uvāca
         
         
         <p id="BrP_206.46">
            yuṣmaddattavaro bāṇo jīvatād eṣa śaṃkara <br />
            tvadvākyagauravād etan mayā cakraṃ nivartitam //
             <span class="ref">BrP_206.46</span></p>
         
         
         <p id="BrP_206.47">
            tvayā yad abhayaṃ dattaṃ tad dattam abhayaṃ mayā <br />
            matto 'vibhinnam ātmānaṃ draṣṭum arhasi śaṃkara //
             <span class="ref">BrP_206.47</span></p>
         
         
         <p id="BrP_206.48">
            yo 'haṃ sa tvaṃ jagac cedaṃ sadevāsuramānuṣam <br />
            avidyāmohitātmānaḥ puruṣā bhinnadarśinaḥ //
             <span class="ref">BrP_206.48</span></p>
         
         vyāsa uvāca
         
         
         <p id="BrP_206.49">
            ity uktvā prayayau kṛṣṇaḥ prādyumnir yatra tiṣṭhati <br />
            tadbandhaphaṇino neśur garuḍānilaśoṣitāḥ //
             <span class="ref">BrP_206.49</span></p>
         
         
         <p id="BrP_206.50">
            tato 'niruddham āropya sapatnīkaṃ garutmati <br />
            ājagmur dvārakāṃ rāmakārṣṇidāmodarāḥ purīm //
             <span class="ref">BrP_206.50</span></p>
         
         munaya ūcuḥ
         
         
         <p id="BrP_207.1">
            cakre karma mahac chaurir bibhrad yo mānuṣīṃ tanum <br />
            jigāya śakraṃ śarvaṃ ca sarvadevāṃś ca līlayā //
             <span class="ref">BrP_207.1</span></p>
         
         
         <p id="BrP_207.2">
            yac cānyad akarot karma divyaceṣṭāvighātakṛt <br />
            kathyatāṃ tan muniśreṣṭha paraṃ kautūhalaṃ hi naḥ //
             <span class="ref">BrP_207.2</span></p>
         
         vyāsa uvāca
         
         
         <p id="BrP_207.3">
            gadato me muniśreṣṭhāḥ śrūyatām idam ādarāt <br />
            narāvatāre kṛṣṇena dagdhā vārāṇasī yathā //
             <span class="ref">BrP_207.3</span></p>
         
         
         <p id="BrP_207.4">
            pauṇḍrako vāsudevaś ca vāsudevo 'bhavad bhuvi <br />
            avatīrṇas tvam ity ukto janair ajñānamohitaiḥ //
             <span class="ref">BrP_207.4</span></p>
         
         
         <p id="BrP_207.5">
            sa mene vāsudevo 'ham avatīrṇo mahītale <br />
            naṣṭasmṛtis tataḥ sarvaṃ viṣṇucihnam acīkarat <br />
            dūtaṃ ca preṣayām āsa sa kṛṣṇāya dvijottamāḥ //
             <span class="ref">BrP_207.5</span></p>
         
         dūta uvāca
         
         
         <p id="BrP_207.6">
            tyaktvā cakrādikaṃ cihnaṃ madīyaṃ nāma mātmanaḥ <br />
            vāsudevātmakaṃ mūḍha muktvā sarvam aśeṣataḥ //
             <span class="ref">BrP_207.6</span></p>
         
         
         <p id="BrP_207.7">
            ātmano jīvitārthaṃ ca tathā me praṇatiṃ vraja //
             <span class="ref">BrP_207.7</span></p>
         
         vyāsa uvāca
         
         
         <p id="BrP_207.8">
            ity uktaḥ sa prahasyaiva dūtaṃ prāha janārdanaḥ //
             <span class="ref">BrP_207.8</span></p>
         
         śrībhagavān uvāca
         
         
         <p id="BrP_207.9">
            nijacihnam ahaṃ cakraṃ samutsrakṣye tvayīti vai <br />
            vācyaś ca pauṇḍrako gatvā tvayā dūta vaco mama //
             <span class="ref">BrP_207.9</span></p>
         
         
         <p id="BrP_207.10">
            jñātas tvadvākyasadbhāvo yat kāryaṃ tad vidhīyatām <br />
            gṛhītacihna evāham āgamiṣyāmi te puram //
             <span class="ref">BrP_207.10</span></p>
         
         
         <p id="BrP_207.11">
            utsrakṣyāmi ca te cakraṃ nijacihnam asaṃśayam <br />
            ājñāpūrvaṃ ca yad idam āgaccheti tvayoditam //
             <span class="ref">BrP_207.11</span></p>
         
         
         <p id="BrP_207.12">
            saṃpādayiṣye śvas tubhyaṃ tad apy eṣo 'vilambitam <br />
            śaraṇaṃ te samabhyetya kartāsmi nṛpate tathā <br />
            yathā tvatto bhayaṃ bhūyo naiva kiṃcid bhaviṣyati //
             <span class="ref">BrP_207.12</span></p>
         
         vyāsa uvāca
         
         
         <p id="BrP_207.13">
            ity ukte 'pagate dūte saṃsmṛtyābhyāgataṃ hariḥ <br />
            garutmantaṃ samāruhya tvaritaṃ tatpuraṃ yayau //
             <span class="ref">BrP_207.13</span></p>
         
         
         <p id="BrP_207.14">
            tasyāpi keśavodyogaṃ śrutvā kāśipatis tadā <br />
            sarvasainyaparīvārapārṣṇigrāham upāyayau //
             <span class="ref">BrP_207.14</span></p>
         
         
         <p id="BrP_207.15">
            tato balena mahatā kāśirājabalena ca <br />
            pauṇḍrako vāsudevo 'sau keśavābhimukhaṃ yayau //
             <span class="ref">BrP_207.15</span></p>
         
         
         <p id="BrP_207.16">
            taṃ dadarśa harir dūrād udārasyandane sthitam <br />
            cakraśaṅkhagadāpāṇiṃ pāṇinā vidhṛtāmbujam //
             <span class="ref">BrP_207.16</span></p>
         
         
         <p id="BrP_207.17">
            sragdharaṃ dhṛtaśārṅgaṃ ca suparṇaracanādhvajam <br />
            vakṣasthalakṛtaṃ cāsya śrīvatsaṃ dadṛśe hariḥ //
             <span class="ref">BrP_207.17</span></p>
         
         
         <p id="BrP_207.18">
            kirīṭakuṇḍaladharaṃ pītavāsaḥsamanvitam <br />
            dṛṣṭvā taṃ bhāvagambhīraṃ jahāsa madhusūdanaḥ //
             <span class="ref">BrP_207.18</span></p>
         
         
         <p id="BrP_207.19">
            yuyudhe ca balenāsya hastyaśvabalinā dvijāḥ <br />
            nistriṃśarṣṭigadāśūlaśaktikārmukaśālinā //
             <span class="ref">BrP_207.19</span></p>
         
         
         <p id="BrP_207.20">
            kṣaṇena śārṅganirmuktaiḥ śarair agnividāraṇaiḥ <br />
            gadācakrātipātaiś ca sūdayām āsa tadbalam //
             <span class="ref">BrP_207.20</span></p>
         
         
         <p id="BrP_207.21">
            kāśirājabalaṃ caiva kṣayaṃ nītvā janārdanaḥ <br />
            uvāca pauṇḍrakaṃ mūḍham ātmacihnopalakṣaṇam //
             <span class="ref">BrP_207.21</span></p>
         
         śrībhagavān uvāca
         
         
         <p id="BrP_207.22">
            pauṇḍrakoktaṃ tvayā yat tad dūtavaktreṇa māṃ prati <br />
            samutsṛjeti cihnāni tat te saṃpādayāmy aham //
             <span class="ref">BrP_207.22</span></p>
         
         
         <p id="BrP_207.23">
            cakram etat samutsṛṣṭaṃ gadeyaṃ te visarjitā <br />
            garutmān eṣa nirdiṣṭaḥ samārohatu te dhvajam //
             <span class="ref">BrP_207.23</span></p>
         
         
         <p id="BrP_207.24">
            ity uccārya vimuktena cakreṇāsau vidāritaḥ <br />
            pothito gadayā bhagno garutmāṃś ca garutmatā //
             <span class="ref">BrP_207.24</span></p>
         
         
         <p id="BrP_207.25">
            tato hāhākṛte loke kāśīnām adhipas tadā <br />
            yuyudhe vāsudevena mitrasyāpacitau sthitaḥ //
             <span class="ref">BrP_207.25</span></p>
         
         
         <p id="BrP_207.26">
            tataḥ śārṅgavinirmuktaiś chittvā tasya śaraiḥ śiraḥ <br />
            kāśipuryāṃ sa cikṣepa kurvaṃl lokasya vismayam //
             <span class="ref">BrP_207.26</span></p>
         
         
         <p id="BrP_207.27">
            hatvā tu pauṇḍrakaṃ śauriḥ kāśirājaṃ ca sānugam <br />
            reme dvāravatīṃ prāpto 'maraḥ svargagato yathā //
             <span class="ref">BrP_207.27</span></p>
         
         
         <p id="BrP_207.28">
            tacchiraḥ patitaṃ tatra dṛṣṭvā kāśipateḥ pure <br />
            janaḥ kim etad ity āha kenety atyantavismitaḥ //
             <span class="ref">BrP_207.28</span></p>
         
         
         <p id="BrP_207.29">
            jñātvā taṃ vāsudevena hataṃ tasya sutas tataḥ <br />
            purohitena sahitas toṣayām āsa śaṃkaram //
             <span class="ref">BrP_207.29</span></p>
         
         
         <p id="BrP_207.30">
            avimukte mahākṣetre toṣitas tena śaṃkaraḥ <br />
            varaṃ vṛṇīṣveti tadā taṃ provāca nṛpātmajam //
             <span class="ref">BrP_207.30</span></p>
         
         
         <p id="BrP_207.31">
            sa vavre bhagavan kṛtyā pitur hantur vadhāya me <br />
            samuttiṣṭhatu kṛṣṇasya tvatprasādān maheśvara //
             <span class="ref">BrP_207.31</span></p>
         
         vyāsa uvāca
         
         
         <p id="BrP_207.32">
            evaṃ bhaviṣyatīty ukte dakṣiṇāgner anantaram <br />
            mahākṛtyā samuttasthau tasyaivāgniniveśanāt //
             <span class="ref">BrP_207.32</span></p>
         
         
         <p id="BrP_207.33">
            tato jvālākarālāsyā jvalatkeśakalāpikā <br />
            kṛṣṇa kṛṣṇeti kupitā kṛtvā dvāravatīṃ yayau //
             <span class="ref">BrP_207.33</span></p>
         
         
         <p id="BrP_207.34">
            tām avekṣya janaḥ sarvo raudrāṃ vikṛtalocanām <br />
            yayau śaraṇyaṃ jagatāṃ śaraṇaṃ madhusūdanam //
             <span class="ref">BrP_207.34</span></p>
         
         janā ūcuḥ
         
         
         <p id="BrP_207.35">
            kāśirājasuteneyam ārādhya vṛṣabhadhvajam <br />
            utpāditā mahākṛtyā vadhāya tava cakriṇaḥ <br />
            jahi kṛtyām imām ugrāṃ vahnijvālājaṭākulām //
             <span class="ref">BrP_207.35</span></p>
         
         vyāsa uvāca
         
         
         <p id="BrP_207.36">
            cakram utsṛṣṭam akṣeṣu krīḍāsaktena līlayā <br />
            tad agnimālājaṭilaṃ jvālodgārātibhīṣaṇam //
             <span class="ref">BrP_207.36</span></p>
         
         
         <p id="BrP_207.37">
            kṛtyām anujagāmāśu viṣṇucakraṃ sudarśanam <br />
            tataḥ sā cakravidhvastā kṛtyā māheśvarī tadā //
             <span class="ref">BrP_207.37</span></p>
         
         
         <p id="BrP_207.38">
            jagāma veginī vegāt tad apy anujagāma tām <br />
            kṛtyā vārāṇasīm eva praviveśa tvarānvitā //
             <span class="ref">BrP_207.38</span></p>
         
         
         <p id="BrP_207.39">
            viṣṇucakrapratihataprabhāvā munisattamāḥ <br />
            tataḥ kāśibalaṃ bhūri pramathānāṃ tathā balam //
             <span class="ref">BrP_207.39</span></p>
         
         
         <p id="BrP_207.40">
            samastaśastrāstrayutaṃ cakrasyābhimukhaṃ yayau <br />
            śastrāstramokṣabahulaṃ dagdhvā tad balam ojasā //
             <span class="ref">BrP_207.40</span></p>
         
         
         <p id="BrP_207.41">
            kṛtvākṣemām aśeṣāṃ tāṃ purīṃ vārāṇasīṃ yayau <br />
            prabhūtabhṛtyapaurāṃ tāṃ sāśvamātaṅgamānavām //
             <span class="ref">BrP_207.41</span></p>
         
         
         <p id="BrP_207.42">
            aśeṣadurgakoṣṭhāṃ tāṃ durnirīkṣyāṃ surair api <br />
            jvālāparivṛtāśeṣagṛhaprākāratoraṇām //
             <span class="ref">BrP_207.42</span></p>
         
         
         <p id="BrP_207.43">
            dadāha tāṃ purīṃ cakraṃ sakalām eva satvaram <br />
            akṣīṇāmarṣam atyalpasādhyasādhananispṛham <br />
            tac cakraṃ prasphuraddīpti viṣṇor abhyāyayau karam //
             <span class="ref">BrP_207.43</span></p>
         
         munaya ūcuḥ
         
         
         <p id="BrP_208.1">
            śrotum icchāmahe bhūyo balabhadrasya dhīmataḥ <br />
            mune parākramaṃ śauryaṃ tan no vyākhyātum arhasi //
             <span class="ref">BrP_208.1</span></p>
         
         
         <p id="BrP_208.2">
            yamunākarṣaṇādīni śrutāny asmābhir atra vai <br />
            tat kathyatāṃ mahābhāga yad anyat kṛtavān balaḥ //
             <span class="ref">BrP_208.2</span></p>
         
         vyāsa uvāca
         
         
         <p id="BrP_208.3">
            śṛṇudhvaṃ munayaḥ karma yad rāmeṇābhavat kṛtam <br />
            anantenāprameyena śeṣeṇa dharaṇībhṛtā //
             <span class="ref">BrP_208.3</span></p>
         
         
         <p id="BrP_208.4">
            duryodhanasya tanayāṃ svayaṃvarakṛtekṣaṇām <br />
            balād ādattavān vīraḥ sāmbo jāmbavatīsutaḥ //
             <span class="ref">BrP_208.4</span></p>
         
         
         <p id="BrP_208.5">
            tataḥ kruddhā mahāvīryāḥ karṇaduryodhanādayaḥ <br />
            bhīṣmadroṇādayaś caiva babandhur yudhi nirjitam //
             <span class="ref">BrP_208.5</span></p>
         
         
         <p id="BrP_208.6">
            tac chrutvā yādavāḥ sarve krodhaṃ duryodhanādiṣu <br />
            munayaḥ praticakruś ca tān vihantuṃ mahodyamam //
             <span class="ref">BrP_208.6</span></p>
         
         
         <p id="BrP_208.7">
            tān nivārya balaḥ prāha madalolākulākṣaram <br />
            mokṣyanti te madvacanād yāsyāmy eko hi kauravān //
             <span class="ref">BrP_208.7</span></p>
         
         
         <p id="BrP_208.8">
            baladevas tato gatvā nagaraṃ nāgasāhvayam <br />
            bāhyopavanamadhye 'bhūn na viveśa ca tat puram //
             <span class="ref">BrP_208.8</span></p>
         
         
         <p id="BrP_208.9">
            balam āgatam ājñāya tadā duryodhanādayaḥ <br />
            gām argham udakaṃ caiva rāmāya pratyavedayan <br />
            gṛhītvā vidhivat sarvaṃ tatas tān āha kauravān //
             <span class="ref">BrP_208.9</span></p>
         
         baladeva uvāca
         
         
         <p id="BrP_208.10">
            ājñāpayaty ugrasenaḥ sāmbam āśu vimuñcata //
             <span class="ref">BrP_208.10</span></p>
         
         vyāsa uvāca
         
         
         <p id="BrP_208.11">
            tatas tadvacanaṃ śrutvā bhīṣmadroṇādayo dvijāḥ <br />
            karṇaduryodhanādyāś ca cukrudhur dvijasattamāḥ //
             <span class="ref">BrP_208.11</span></p>
         
         
         <p id="BrP_208.12">
            ūcuś ca kupitāḥ sarve bāhlikādyāś ca bhūmipāḥ <br />
            arājārhaṃ yador vaṃśam avekṣya muśalāyudham //
             <span class="ref">BrP_208.12</span></p>
         
         kauravā ūcuḥ
         
         
         <p id="BrP_208.13">
            bho bhoḥ kim etad bhavatā balabhadreritaṃ vacaḥ <br />
            ājñāṃ kurukulotthānāṃ yādavaḥ kaḥ pradāsyati //
             <span class="ref">BrP_208.13</span></p>
         
         
         <p id="BrP_208.14">
            ugraseno 'pi yady ājñāṃ kauravāṇāṃ pradāsyati <br />
            tad alaṃ pāṇḍuraiś chattrair nṛpayogyair alaṃkṛtaiḥ //
             <span class="ref">BrP_208.14</span></p>
         
         
         <p id="BrP_208.15">
            tad gaccha balabhadra tvaṃ sāmbam anyāyaceṣṭitam <br />
            vimokṣyāmo na bhavato nograsenasya śāsanāt //
             <span class="ref">BrP_208.15</span></p>
         
         
         <p id="BrP_208.16">
            praṇatir yā kṛtāsmākaṃ mānyānāṃ kukurāndhakaiḥ <br />
            na nāma sā kṛtā keyam ājñā svāmini bhṛtyataḥ //
             <span class="ref">BrP_208.16</span></p>
         
         
         <p id="BrP_208.17">
            garvam āropitā yūyaṃ samānāsanabhojanaiḥ <br />
            ko doṣo bhavatāṃ nītir yat prīṇāty anapekṣitā //
             <span class="ref">BrP_208.17</span></p>
         
         
         <p id="BrP_208.18">
            asmābhir arcyo bhavatā yo 'yaṃ bala niveditaḥ <br />
            premṇaiva na tad asmākaṃ kulād yuṣmatkulocitam //
             <span class="ref">BrP_208.18</span></p>
         
         vyāsa uvāca
         
         
         <p id="BrP_208.19">
            ity uktvā kuravaḥ sarve nāmuñcanta hareḥ sutam <br />
            kṛtaikaniścayāḥ sarve viviśur gajasāhvayam //
             <span class="ref">BrP_208.19</span></p>
         
         
         <p id="BrP_208.20">
            mattaḥ kopena cāghūrṇaṃ tato 'dhikṣepajanmanā <br />
            utthāya pārṣṇyā vasudhāṃ jaghāna sa halāyudhaḥ //
             <span class="ref">BrP_208.20</span></p>
         
         
         <p id="BrP_208.21">
            tato vidāritā pṛthvī pārṣṇighātān mahātmanaḥ <br />
            āsphoṭayām āsa tadā diśaḥ śabdena pūrayan <br />
            uvāca cātitāmrākṣo bhrukuṭīkuṭilānanaḥ //
             <span class="ref">BrP_208.21</span></p>
         
         baladeva uvāca
         
         
         <p id="BrP_208.22">
            aho mahāvalepo 'yam asārāṇāṃ durātmanām <br />
            kauravāṇām ādhipatyam asmākaṃ kila kālajam //
             <span class="ref">BrP_208.22</span></p>
         
         
         <p id="BrP_208.23">
            ugrasenasya ye nājñāṃ manyante cāpy alaṅghanām <br />
            ājñāṃ pratīcched dharmeṇa saha devaiḥ śacīpatiḥ //
             <span class="ref">BrP_208.23</span></p>
         
         
         <p id="BrP_208.24">
            sadādhyāste sudharmāṃ tām ugrasenaḥ śacīpateḥ <br />
            dhiṅ manuṣyaśatocchiṣṭe tuṣṭir eṣāṃ nṛpāsane //
             <span class="ref">BrP_208.24</span></p>
         
         
         <p id="BrP_208.25">
            pārijātataroḥ puṣpamañjarīr vanitājanaḥ <br />
            bibharti yasya bhṛtyānāṃ so 'py eṣāṃ na mahīpatiḥ //
             <span class="ref">BrP_208.25</span></p>
         
         
         <p id="BrP_208.26">
            samastabhūbhujāṃ nātha ugrasenaḥ sa tiṣṭhatu <br />
            adya niṣkauravām urvīṃ kṛtvā yāsyāmi tāṃ purīm //
             <span class="ref">BrP_208.26</span></p>
         
         
         <p id="BrP_208.27">
            karṇaṃ duryodhanaṃ droṇam adya bhīṣmaṃ sabāhlikam <br />
            duḥśāsanādīn bhūriṃ ca bhūriśravasam eva ca //
             <span class="ref">BrP_208.27</span></p>
         
         
         <p id="BrP_208.28">
            somadattaṃ śalaṃ bhīmam arjunaṃ sayudhiṣṭhiram <br />
            yamajau kauravāṃś cānyān hanyāṃ sāśvarathadvipān //
             <span class="ref">BrP_208.28</span></p>
         
         
         <p id="BrP_208.29">
            vīram ādāya taṃ sāmbaṃ sapatnīkaṃ tataḥ purīm <br />
            dvārakām ugrasenādīn gatvā drakṣyāmi bāndhavān //
             <span class="ref">BrP_208.29</span></p>
         
         
         <p id="BrP_208.30">
            athavā kauravādīnāṃ samastaiḥ kurubhiḥ saha <br />
            bhārāvataraṇe śīghraṃ devarājena coditaḥ //
             <span class="ref">BrP_208.30</span></p>
         
         
         <p id="BrP_208.31">
            bhāgīrathyāṃ kṣipāmy āśu nagaraṃ nāgasāhvayam //
             <span class="ref">BrP_208.31</span></p>
         
         vyāsa uvāca
         
         
         <p id="BrP_208.32">
            ity uktvā krodharaktākṣas tālāṅko 'dhomukhaṃ halam <br />
            prākāravapre vinyasya cakarṣa muśalāyudhaḥ //
             <span class="ref">BrP_208.32</span></p>
         
         
         <p id="BrP_208.33">
            āghūrṇitaṃ tat sahasā tato vai hastināpuram <br />
            dṛṣṭvā saṃkṣubdhahṛdayāś cukruśuḥ sarvakauravāḥ //
             <span class="ref">BrP_208.33</span></p>
         
         kauravā ūcuḥ
         
         
         <p id="BrP_208.34">
            rāma rāma mahābāho kṣamyatāṃ kṣamyatāṃ tvayā <br />
            upasaṃhriyatāṃ kopaḥ prasīda muśalāyudha //
             <span class="ref">BrP_208.34</span></p>
         
         
         <p id="BrP_208.35">
            eṣa sāmbaḥ sapatnīkas tava niryātito bala <br />
            avijñātaprabhāvāṇāṃ kṣamyatām aparādhinām //
             <span class="ref">BrP_208.35</span></p>
         
         vyāsa uvāca
         
         
         <p id="BrP_208.36">
            tato niryātayām āsuḥ sāmbaṃ patnyā samanvitam <br />
            niṣkramya svapurīṃ tūrṇaṃ kauravā munisattamāḥ //
             <span class="ref">BrP_208.36</span></p>
         
         
         <p id="BrP_208.37">
            bhīṣmadroṇakṛpādīnāṃ praṇamya vadatāṃ priyam <br />
            kṣāntam eva mayety āha balo balavatāṃ varaḥ //
             <span class="ref">BrP_208.37</span></p>
         
         
         <p id="BrP_208.38">
            adyāpy āghūrṇitākāraṃ lakṣyate tat puraṃ dvijāḥ <br />
            eṣa prabhāvo rāmasya balaśauryavato dvijāḥ //
             <span class="ref">BrP_208.38</span></p>
         
         
         <p id="BrP_208.39">
            tatas tu kauravāḥ sāmbaṃ saṃpūjya halinā saha <br />
            preṣayām āsur udvāhadhanabhāryāsamanvitam //
             <span class="ref">BrP_208.39</span></p>
         
         vyāsa uvāca
         
         
         <p id="BrP_209.1">
            śṛṇudhvaṃ munayaḥ sarve balasya balaśālinaḥ <br />
            kṛtaṃ yad anyad evābhūt tad api śrūyatāṃ dvijāḥ //
             <span class="ref">BrP_209.1</span></p>
         
         
         <p id="BrP_209.2">
            narakasyāsurendrasya devapakṣavirodhinaḥ <br />
            sakhābhavan mahāvīryo dvivido nāma vānaraḥ //
             <span class="ref">BrP_209.2</span></p>
         
         
         <p id="BrP_209.3">
            vairānubandhaṃ balavān sa cakāra surān prati //
             <span class="ref">BrP_209.3</span></p>
         
         dvivida uvāca
         
         
         <p id="BrP_209.4">
            narakaṃ hatavān kṛṣṇo baladarpasamanvitam <br />
            kariṣye sarvadevānāṃ tasmād eṣa pratikriyām //
             <span class="ref">BrP_209.4</span></p>
         
         vyāsa uvāca
         
         
         <p id="BrP_209.5">
            yajñavidhvaṃsanaṃ kurvan martyalokakṣayaṃ tathā <br />
            tato vidhvaṃsayām āsa yajñān ajñānamohitaḥ //
             <span class="ref">BrP_209.5</span></p>
         
         
         <p id="BrP_209.6">
            bibheda sādhumaryādāṃ kṣayaṃ cakre ca dehinām <br />
            dadāha capalo deśaṃ puragrāmāntarāṇi ca //
             <span class="ref">BrP_209.6</span></p>
         
         
         <p id="BrP_209.7">
            kvacic ca parvatakṣepād grāmādīn samacūrṇayat <br />
            śailān utpāṭya toyeṣu mumocāmbunidhau tathā //
             <span class="ref">BrP_209.7</span></p>
         
         
         <p id="BrP_209.8">
            punaś cārṇavamadhyasthaḥ kṣobhayām āsa sāgaram <br />
            tenātikṣobhitaś cābdhir udvelo jāyate dvijāḥ //
             <span class="ref">BrP_209.8</span></p>
         
         
         <p id="BrP_209.9">
            plāvayaṃs tīrajān grāmān purādīn ativegavān <br />
            kāmarūpaṃ mahārūpaṃ kṛtvā sasyāny anekaśaḥ //
             <span class="ref">BrP_209.9</span></p>
         
         
         <p id="BrP_209.10">
            luṭhan bhramaṇasaṃmardaiḥ saṃcūrṇayati vānaraḥ <br />
            tena viprakṛtaṃ sarvaṃ jagad etad durātmanā //
             <span class="ref">BrP_209.10</span></p>
         
         
         <p id="BrP_209.11">
            niḥsvādhyāyavaṣaṭkāraṃ dvijāś cāsīt suduḥkhitam <br />
            kadācid raivatodyāne papau pānaṃ halāyudhaḥ //
             <span class="ref">BrP_209.11</span></p>
         
         
         <p id="BrP_209.12">
            revatī ca mahābhāgā tathaivānyā varastriyaḥ <br />
            udgīyamāno vilasallalanāmaulimadhyagaḥ //
             <span class="ref">BrP_209.12</span></p>
         
         
         <p id="BrP_209.13">
            reme yaduvaraśreṣṭhaḥ kubera iva mandare <br />
            tataḥ sa vānaro 'bhyetya gṛhītvā sīriṇo halam //
             <span class="ref">BrP_209.13</span></p>
         
         
         <p id="BrP_209.14">
            muśalaṃ ca cakārāsya saṃmukhaḥ sa viḍambanām <br />
            tathaiva yoṣitāṃ tāsāṃ jahāsābhimukhaṃ kapiḥ //
             <span class="ref">BrP_209.14</span></p>
         
         
         <p id="BrP_209.15">
            pānapūrṇāṃś ca karakāṃś cikṣepāhatya vai tadā <br />
            tataḥ kopaparītātmā bhartsayām āsa taṃ balam //
             <span class="ref">BrP_209.15</span></p>
         
         
         <p id="BrP_209.16">
            tathāpi tam avajñāya cakre kilakilādhvanim <br />
            tataḥ samutthāya balo jagṛhe muśalaṃ ruṣā //
             <span class="ref">BrP_209.16</span></p>
         
         
         <p id="BrP_209.17">
            so 'pi śailaśilāṃ bhīmāṃ jagrāha plavagottamaḥ <br />
            cikṣepa ca sa tāṃ kṣiptāṃ muśalena sahasradhā //
             <span class="ref">BrP_209.17</span></p>
         
         
         <p id="BrP_209.18">
            bibheda yādavaśreṣṭhaḥ sā papāta mahītale <br />
            apatan muśalaṃ cāsau samullaṅghya plavaṃgamaḥ //
             <span class="ref">BrP_209.18</span></p>
         
         
         <p id="BrP_209.19">
            vegenāyamya roṣeṇa balenorasy atāḍayat <br />
            tato balena kopena muṣṭinā mūrdhni tāḍitaḥ //
             <span class="ref">BrP_209.19</span></p>
         
         
         <p id="BrP_209.20">
            papāta rudhirodgārī dvividaḥ kṣīṇajīvitaḥ <br />
            patatā taccharīreṇa gireḥ śṛṅgam aśīryata //
             <span class="ref">BrP_209.20</span></p>
         
         
         <p id="BrP_209.21">
            munayaḥ śatadhā vajrivajreṇeva hi tāḍitam <br />
            puṣpavṛṣṭiṃ tato devā rāmasyopari cikṣipuḥ //
             <span class="ref">BrP_209.21</span></p>
         
         
         <p id="BrP_209.22">
            praśaśaṃsus tadābhyetya sādhv etat te mahat kṛtam <br />
            anena duṣṭakapinā daityapakṣopakāriṇā <br />
            jagan nirākṛtaṃ vīra diṣṭyā sa kṣayam āgataḥ //
             <span class="ref">BrP_209.22</span></p>
         
         vyāsa uvāca
         
         
         <p id="BrP_209.23">
            evaṃvidhāny anekāni baladevasya dhīmataḥ <br />
            karmāṇy aparimeyāni śeṣasya dharaṇībhṛtaḥ //
             <span class="ref">BrP_209.23</span></p>
         
         vyāsa uvāca
         
         
         <p id="BrP_210.1">
            evaṃ daityavadhaṃ kṛṣṇo baladevasahāyavān <br />
            cakre duṣṭakṣitīśānāṃ tathaiva jagataḥ kṛte //
             <span class="ref">BrP_210.1</span></p>
         
         
         <p id="BrP_210.2">
            kṣiteś ca bhāraṃ bhagavān phālgunena samaṃ vibhuḥ <br />
            avatārayām āsa hariḥ samastākṣauhiṇīvadhāt //
             <span class="ref">BrP_210.2</span></p>
         
         
         <p id="BrP_210.3">
            kṛtvā bhārāvataraṇaṃ bhuvo hatvākhilān nṛpān <br />
            śāpavyājena viprāṇām upasaṃhṛtavān kulam //
             <span class="ref">BrP_210.3</span></p>
         
         
         <p id="BrP_210.4">
            utsṛjya dvārakāṃ kṛṣṇas tyaktvā mānuṣyam ātmabhūḥ <br />
            svāṃśo viṣṇumayaṃ sthānaṃ praviveśa punar nijam //
             <span class="ref">BrP_210.4</span></p>
         
         munaya ūcuḥ
         
         
         <p id="BrP_210.5">
            sa vipraśāpavyājena saṃjahre svakulaṃ katham <br />
            kathaṃ ca mānuṣaṃ deham utsasarja janārdanaḥ //
             <span class="ref">BrP_210.5</span></p>
         
         vyāsa uvāca
         
         
         <p id="BrP_210.6">
            viśvāmitras tathā kaṇvo nāradaś ca mahāmuniḥ <br />
            piṇḍārake mahātīrthe dṛṣṭā yadukumārakaiḥ //
             <span class="ref">BrP_210.6</span></p>
         
         
         <p id="BrP_210.7">
            tatas te yauvanonmattā bhāvikāryapracoditāḥ <br />
            sāmbaṃ jāmbavatīputraṃ bhūṣayitvā striyaṃ yathā <br />
            prasṛtās tān munīn ūcuḥ praṇipātapuraḥsaram //
             <span class="ref">BrP_210.7</span></p>
         
         kumārā ūcuḥ
         
         
         <p id="BrP_210.8">
            iyaṃ strī putrakāmā tu prabho kiṃ janayiṣyati //
             <span class="ref">BrP_210.8</span></p>
         
         vyāsa uvāca
         
         
         <p id="BrP_210.9">
            divyajñānopapannās te vipralabdhā kumārakaiḥ <br />
            śāpaṃ dadus tadā viprās teṣāṃ nāśāya suvratāḥ //
             <span class="ref">BrP_210.9</span></p>
         
         
         <p id="BrP_210.10">
            munayaḥ kupitāḥ procur muśalaṃ janayiṣyati <br />
            yenākhilakulotsādo yādavānāṃ bhaviṣyati //
             <span class="ref">BrP_210.10</span></p>
         
         
         <p id="BrP_210.11">
            ity uktās taiḥ kumārās ta ācacakṣur yathātatham <br />
            ugrasenāya muśalaṃ jajñe sāmbasya codarāt //
             <span class="ref">BrP_210.11</span></p>
         
         
         <p id="BrP_210.12">
            tad ugraseno muśalam ayaścūrṇam akārayat <br />
            jajñe tac cairakā cūrṇaṃ prakṣiptaṃ vai mahodadhau //
             <span class="ref">BrP_210.12</span></p>
         
         
         <p id="BrP_210.13">
            musalasyātha lauhasya cūrṇitasyāndhakair dvijāḥ <br />
            khaṇḍaṃ cūrṇayituṃ śekur naiva te tomarākṛti //
             <span class="ref">BrP_210.13</span></p>
         
         
         <p id="BrP_210.14">
            tad apy ambunidhau kṣiptaṃ matsyo jagrāha jālibhiḥ <br />
            ghātitasyodarāt tasya lubdho jagrāha taj jarā //
             <span class="ref">BrP_210.14</span></p>
         
         
         <p id="BrP_210.15">
            vijñātaparamārtho 'pi bhagavān madhusūdanaḥ <br />
            naicchat tad anyathā kartuṃ vidhinā yat samāhṛtam //
             <span class="ref">BrP_210.15</span></p>
         
         
         <p id="BrP_210.16">
            devaiś ca prahito dūtaḥ praṇipatyāha keśavam <br />
            rahasy evam ahaṃ dūtaḥ prahito bhagavan suraiḥ //
             <span class="ref">BrP_210.16</span></p>
         
         
         <p id="BrP_210.17">
            vasvaśvimarudādityarudrasādhyādibhiḥ saha <br />
            vijñāpayati vaḥ śakras tad idaṃ śrūyatāṃ prabho //
             <span class="ref">BrP_210.17</span></p>
         
         devā ūcuḥ
         
         
         <p id="BrP_210.18">
            bhārāvataraṇārthāya varṣāṇām adhikaṃ śatam <br />
            bhagavān avatīrṇo 'tra tridaśaiḥ saṃprasāditaḥ //
             <span class="ref">BrP_210.18</span></p>
         
         
         <p id="BrP_210.19">
            durvṛttā nihatā daityā bhuvo bhāro 'vatāritaḥ <br />
            tvayā sanāthās tridaśā vrajantu tridiveśatām //
             <span class="ref">BrP_210.19</span></p>
         
         
         <p id="BrP_210.20">
            tad atītaṃ jagannātha varṣāṇām adhikaṃ śatam <br />
            idānīṃ gamyatāṃ svargo bhavatā yadi rocate //
             <span class="ref">BrP_210.20</span></p>
         
         
         <p id="BrP_210.21">
            devair vijñāpito devo 'py athātraiva ratis tava <br />
            tat sthīyatāṃ yathākālam ākhyeyam anujīvibhiḥ //
             <span class="ref">BrP_210.21</span></p>
         
         śrībhagavān uvāca
         
         
         <p id="BrP_210.22">
            yat tvam ātthākhilaṃ dūta vedmi caitad ahaṃ punaḥ <br />
            prārabdha eva hi mayā yādavānām api kṣayaḥ //
             <span class="ref">BrP_210.22</span></p>
         
         
         <p id="BrP_210.23">
            bhuvo nāmātibhāro 'yaṃ yādavair anibarhitaiḥ <br />
            avatāraṃ karomy asya saptarātreṇa satvaraḥ //
             <span class="ref">BrP_210.23</span></p>
         
         
         <p id="BrP_210.24">
            yathāgṛhītaṃ cāmbhodhau hṛtvāhaṃ dvārakāṃ punaḥ <br />
            yādavān upasaṃhṛtya yāsyāmi tridaśālayam //
             <span class="ref">BrP_210.24</span></p>
         
         
         <p id="BrP_210.25">
            manuṣyadeham utsṛjya saṃkarṣaṇasahāyavān <br />
            prāpta evāsmi mantavyo devendreṇa tathā suraiḥ //
             <span class="ref">BrP_210.25</span></p>
         
         
         <p id="BrP_210.26">
            jarāsaṃdhādayo ye 'nye nihatā bhārahetavaḥ <br />
            kṣites tebhyaḥ sa bhāro hi yadūnāṃ samadhīyata //
             <span class="ref">BrP_210.26</span></p>
         
         
         <p id="BrP_210.27">
            tad etat sumahābhāram avatārya kṣiter aham <br />
            yāsyāmy amaralokasya pālanāya bravīhi tān //
             <span class="ref">BrP_210.27</span></p>
         
         vyāsa uvāca
         
         
         <p id="BrP_210.28">
            ity ukto vāsudevena devadūtaḥ praṇamya tam <br />
            dvijāḥ sa divyayā gatyā devarājāntikaṃ yayau //
             <span class="ref">BrP_210.28</span></p>
         
         
         <p id="BrP_210.29">
            bhagavān apy athotpātān divyān bhaumāntarikṣagān <br />
            dadarśa dvārakāpuryāṃ vināśāya divāniśam //
             <span class="ref">BrP_210.29</span></p>
         
         
         <p id="BrP_210.30">
            tān dṛṣṭvā yādavān āha paśyadhvam atidāruṇān <br />
            mahotpātāñ śamāyaiṣāṃ prabhāsaṃ yāma mā ciram //
             <span class="ref">BrP_210.30</span></p>
         
         vyāsa uvāca
         
         
         <p id="BrP_210.31">
            mahābhāgavataḥ prāha praṇipatyoddhavo harim //
             <span class="ref">BrP_210.31</span></p>
         
         uddhava uvāca
         
         
         <p id="BrP_210.32">
            bhagavan yan mayā kāryaṃ tad ājñāpaya sāṃpratam <br />
            manye kulam idaṃ sarvaṃ bhagavān saṃhariṣyati <br />
            nāśāyāsya nimittāni kulasyācyuta lakṣaye //
             <span class="ref">BrP_210.32</span></p>
         
         śrībhagavān uvāca
         
         
         <p id="BrP_210.33">
            gaccha tvaṃ divyayā gatyā matprasādasamutthayā <br />
            badarīm āśramaṃ puṇyaṃ gandhamādanaparvate //
             <span class="ref">BrP_210.33</span></p>
         
         
         <p id="BrP_210.34">
            naranārāyaṇasthāne pavitritamahītale <br />
            manmanā matprasādena tatra siddhim avāpsyasi //
             <span class="ref">BrP_210.34</span></p>
         
         
         <p id="BrP_210.35">
            ahaṃ svargaṃ gamiṣyāmi upasaṃhṛtya vai kulam <br />
            dvārakāṃ ca mayā tyaktāṃ samudraḥ plāvayiṣyati //
             <span class="ref">BrP_210.35</span></p>
         
         vyāsa uvāca
         
         
         <p id="BrP_210.36">
            ity uktaḥ praṇipatyainaṃ jagāma sa tadoddhavaḥ <br />
            naranārāyaṇasthānaṃ keśavenānumoditaḥ //
             <span class="ref">BrP_210.36</span></p>
         
         
         <p id="BrP_210.37">
            tatas te yādavāḥ sarve rathān āruhya śīghragān <br />
            prabhāsaṃ prayayuḥ sārdhaṃ kṛṣṇarāmādibhir dvijāḥ //
             <span class="ref">BrP_210.37</span></p>
         
         
         <p id="BrP_210.38">
            prāpya prabhāsaṃ prayatā prītās te kukkurāndhakāḥ <br />
            cakrus tatra surāpānaṃ vāsudevānumoditāḥ //
             <span class="ref">BrP_210.38</span></p>
         
         
         <p id="BrP_210.39">
            pibatāṃ tatra vai teṣāṃ saṃgharṣeṇa parasparam <br />
            yādavānāṃ tato jajñe kalahāgniḥ kṣayāvahaḥ //
             <span class="ref">BrP_210.39</span></p>
         
         
         <p id="BrP_210.40">
            jaghnuḥ parasparaṃ te tu śastrair daivabalāt kṛtāḥ <br />
            kṣīṇaśastrās tu jagṛhuḥ pratyāsannām athairakām //
             <span class="ref">BrP_210.40</span></p>
         
         
         <p id="BrP_210.41">
            erakā tu gṛhītā tair vajrabhūteva lakṣyate <br />
            tayā parasparaṃ jaghnuḥ saṃprahāraiḥ sudāruṇaiḥ //
             <span class="ref">BrP_210.41</span></p>
         
         
         <p id="BrP_210.42">
            pradyumnasāmbapramukhāḥ kṛtavarmātha sātyakiḥ <br />
            aniruddhādayaś cānye pṛthur vipṛthur eva ca //
             <span class="ref">BrP_210.42</span></p>
         
         
         <p id="BrP_210.43">
            cāruvarmā sucāruś ca tathākrūrādayo dvijāḥ <br />
            erakārūpibhir vajrais te nijaghnuḥ parasparam //
             <span class="ref">BrP_210.43</span></p>
         
         
         <p id="BrP_210.44">
            nivārayām āsa harir yādavās te ca keśavam <br />
            sahāyaṃ menire prāptaṃ te nijaghnuḥ parasparam //
             <span class="ref">BrP_210.44</span></p>
         
         
         <p id="BrP_210.45">
            kṛṣṇo 'pi kupitas teṣām erakāmuṣṭim ādade <br />
            vadhāya teṣāṃ muśalaṃ muṣṭiloham abhūt tadā //
             <span class="ref">BrP_210.45</span></p>
         
         
         <p id="BrP_210.46">
            jaghāna tena niḥśeṣān ātatāyī sa yādavān <br />
            jaghnuś ca sahasābhyetya tathānye tu parasparam //
             <span class="ref">BrP_210.46</span></p>
         
         
         <p id="BrP_210.47">
            tataś cārṇavamadhyena jaitro 'sau cakriṇo rathaḥ <br />
            paśyato dārukasyāśu hṛto 'śvair dvijasattamāḥ //
             <span class="ref">BrP_210.47</span></p>
         
         
         <p id="BrP_210.48">
            cakraṃ gadā tathā śārṅgaṃ tūṇau śaṅkho 'sir eva ca <br />
            pradakṣiṇaṃ tataḥ kṛtvā jagmur ādityavartmanā //
             <span class="ref">BrP_210.48</span></p>
         
         
         <p id="BrP_210.49">
            kṣaṇamātreṇa vai tatra yādavānām abhūt kṣayaḥ <br />
            ṛte kṛṣṇaṃ mahābāhuṃ dārukaṃ ca dvijottamāḥ //
             <span class="ref">BrP_210.49</span></p>
         
         
         <p id="BrP_210.50">
            caṅkramyamāṇau tau rāmaṃ vṛkṣamūlakṛtāsanam <br />
            dadṛśāte mukhāc cāsya niṣkrāmantaṃ mahoragam //
             <span class="ref">BrP_210.50</span></p>
         
         
         <p id="BrP_210.51">
            niṣkramya sa mukhāt tasya mahābhogo bhujaṃgamaḥ <br />
            prayātaś cārṇavaṃ siddhaiḥ pūjyamānas tathoragaiḥ //
             <span class="ref">BrP_210.51</span></p>
         
         
         <p id="BrP_210.52">
            tam arghyam ādāya tadā jaladhiḥ saṃmukhaṃ yayau <br />
            praviveśa ca tattoyaṃ pūjitaḥ pannagottamaiḥ <br />
            dṛṣṭvā balasya niryāṇaṃ dārukaṃ prāha keśavaḥ //
             <span class="ref">BrP_210.52</span></p>
         
         śrībhagavān uvāca
         
         
         <p id="BrP_210.53">
            idaṃ sarvaṃ tvam ācakṣva vasudevograsenayoḥ <br />
            niryāṇaṃ baladevasya yādavānāṃ tathā kṣayam //
             <span class="ref">BrP_210.53</span></p>
         
         
         <p id="BrP_210.54">
            yoge sthitvāham apy etat parityajya kalevaram <br />
            vācyaś ca dvārakāvāsī janaḥ sarvas tathāhukaḥ //
             <span class="ref">BrP_210.54</span></p>
         
         
         <p id="BrP_210.55">
            yathemāṃ nagarīṃ sarvāṃ samudraḥ plāvayiṣyati <br />
            tasmād rathaiḥ susajjais tu pratīkṣyo hy arjunāgamaḥ //
             <span class="ref">BrP_210.55</span></p>
         
         
         <p id="BrP_210.56">
            na stheyaṃ dvārakāmadhye niṣkrānte tatra pāṇḍave <br />
            tenaiva saha gantavyaṃ yatra yāti sa kauravaḥ //
             <span class="ref">BrP_210.56</span></p>
         
         
         <p id="BrP_210.57">
            gatvā ca brūhi kaunteyam arjunaṃ vacanaṃ mama <br />
            pālanīyas tvayā śaktyā jano 'yaṃ matparigrahaḥ //
             <span class="ref">BrP_210.57</span></p>
         
         
         <p id="BrP_210.58">
            ity arjunena sahito dvāravatyāṃ bhavāñ janam <br />
            gṛhītvā yātu vajraś ca yadurājo bhaviṣyati //
             <span class="ref">BrP_210.58</span></p>
         
         vyāsa uvāca
         
         
         <p id="BrP_211.1">
            ity ukto dārukaḥ kṛṣṇaṃ praṇipatya punaḥ punaḥ <br />
            pradakṣiṇaṃ ca bahuśaḥ kṛtvā prāyād yathoditam //
             <span class="ref">BrP_211.1</span></p>
         
         
         <p id="BrP_211.2">
            sa ca gatvā tathā cakre dvārakāyāṃ tathārjunam <br />
            ānināya mahābuddhiṃ vajraṃ cakre tathā nṛpam //
             <span class="ref">BrP_211.2</span></p>
         
         
         <p id="BrP_211.3">
            bhagavān api govindo vāsudevātmakaṃ param <br />
            brahmātmani samāropya sarvabhūteṣv adhārayat //
             <span class="ref">BrP_211.3</span></p>
         
         
         <p id="BrP_211.4">
            sa mānayan dvijavaco durvāsā yad uvāca ha <br />
            yogayukto 'bhavat pādaṃ kṛtvā jānuni sattamāḥ //
             <span class="ref">BrP_211.4</span></p>
         
         
         <p id="BrP_211.5">
            saṃprāpto vai jarā nāma tadā tatra sa lubdhakaḥ <br />
            muśalaśeṣalohasya sāyakaṃ dhārayan param //
             <span class="ref">BrP_211.5</span></p>
         
         
         <p id="BrP_211.6">
            sa tatpādaṃ mṛgākāraṃ samavekṣya vyavasthitaḥ <br />
            tato vivyādha tenaiva tomareṇa dvijottamāḥ //
             <span class="ref">BrP_211.6</span></p>
         
         
         <p id="BrP_211.7">
            gataś ca dadṛśe tatra caturbāhudharaṃ naram <br />
            praṇipatyāha caivainaṃ prasīdeti punaḥ punaḥ //
             <span class="ref">BrP_211.7</span></p>
         
         
         <p id="BrP_211.8">
            ajānatā kṛtam idaṃ mayā hariṇaśaṅkayā <br />
            kṣamyatām ātmapāpena dagdhaṃ mā dagdhum arhasi //
             <span class="ref">BrP_211.8</span></p>
         
         vyāsa uvāca
         
         
         <p id="BrP_211.9">
            tatas taṃ bhagavān āha nāsti te bhayam aṇv api <br />
            gaccha tvaṃ matprasādena lubdha svargeśvarāspadam //
             <span class="ref">BrP_211.9</span></p>
         
         vyāsa uvāca
         
         
         <p id="BrP_211.10">
            vimānam āgataṃ sadyas tadvākyasamanantaram <br />
            āruhya prayayau svargaṃ lubdhakas tatprasādataḥ //
             <span class="ref">BrP_211.10</span></p>
         
         
         <p id="BrP_211.11">
            gate tasmin sa bhagavān saṃyojyātmānam ātmani <br />
            brahmabhūte 'vyaye 'cintye vāsudevamaye 'male //
             <span class="ref">BrP_211.11</span></p>
         
         
         <p id="BrP_211.12">
            ajanmany ajare 'nāśiny aprameye 'khilātmani <br />
            tyaktvā sa mānuṣaṃ deham avāpa trividhāṃ gatim //
             <span class="ref">BrP_211.12</span></p>
         
         vyāsa uvāca
         
         
         <p id="BrP_212.1">
            arjuno 'pi tadānviṣya kṛṣṇarāmakalevare <br />
            saṃskāraṃ lambhayām āsa tathānyeṣām anukramāt //
             <span class="ref">BrP_212.1</span></p>
         
         
         <p id="BrP_212.2">
            aṣṭau mahiṣyaḥ kathitā rukmiṇīpramukhās tu yāḥ <br />
            upagṛhya harer dehaṃ viviśus tā hutāśanam //
             <span class="ref">BrP_212.2</span></p>
         
         
         <p id="BrP_212.3">
            revatī caiva rāmasya deham āśliṣya sattamāḥ <br />
            viveśa jvalitaṃ vahniṃ tatsaṅgāhlādaśītalam //
             <span class="ref">BrP_212.3</span></p>
         
         
         <p id="BrP_212.4">
            ugrasenas tu tac chrutvā tathaivānakadundubhiḥ <br />
            devakī rohiṇī caiva viviśur jātavedasam //
             <span class="ref">BrP_212.4</span></p>
         
         
         <p id="BrP_212.5">
            tato 'rjunaḥ pretakāryaṃ kṛtvā teṣāṃ yathāvidhi <br />
            niścakrāma janaṃ sarvaṃ gṛhītvā vajram eva ca //
             <span class="ref">BrP_212.5</span></p>
         
         
         <p id="BrP_212.6">
            dvāravatyā viniṣkrāntāḥ kṛṣṇapatnyaḥ sahasraśaḥ <br />
            vajraṃ janaṃ ca kaunteyaḥ pālayañ śanakair yayau //
             <span class="ref">BrP_212.6</span></p>
         
         
         <p id="BrP_212.7">
            sabhā sudharmā kṛṣṇena martyaloke samāhṛtā <br />
            svargaṃ jagāma bho viprāḥ pārijātaś ca pādapaḥ //
             <span class="ref">BrP_212.7</span></p>
         
         
         <p id="BrP_212.8">
            yasmin dine harir yāto divaṃ saṃtyajya medinīm <br />
            tasmin dine 'vatīrṇo 'yaṃ kālakāyaḥ kaliḥ kila //
             <span class="ref">BrP_212.8</span></p>
         
         
         <p id="BrP_212.9">
            plāvayām āsa tāṃ śūnyāṃ dvārakāṃ ca mahodadhiḥ <br />
            yaduśreṣṭhagṛhaṃ tv ekaṃ nāplāvayata sāgaraḥ //
             <span class="ref">BrP_212.9</span></p>
         
         
         <p id="BrP_212.10">
            nātikrāmati bho viprās tad adyāpi mahodadhiḥ <br />
            nityaṃ saṃnihitas tatra bhagavān keśavo yataḥ //
             <span class="ref">BrP_212.10</span></p>
         
         
         <p id="BrP_212.11">
            tad atīva mahāpuṇyaṃ sarvapātakanāśanam <br />
            viṣṇukrīḍānvitaṃ sthānaṃ dṛṣṭvā pāpāt pramucyate //
             <span class="ref">BrP_212.11</span></p>
         
         
         <p id="BrP_212.12">
            pārthaḥ pañcanade deśe bahudhānyadhanānvite <br />
            cakāra vāsaṃ sarvasya janasya munisattamāḥ //
             <span class="ref">BrP_212.12</span></p>
         
         
         <p id="BrP_212.13">
            tato lobhaḥ samabhavat pārthenaikena dhanvinā <br />
            dṛṣṭvā striyo nīyamānā dasyūnāṃ nihateśvarāḥ //
             <span class="ref">BrP_212.13</span></p>
         
         
         <p id="BrP_212.14">
            tatas te pāpakarmāṇo lobhopahatacetasaḥ <br />
            ābhīrā mantrayām āsuḥ sametyātyantadurmadāḥ //
             <span class="ref">BrP_212.14</span></p>
         
         ābhīrā ūcuḥ
         
         
         <p id="BrP_212.15">
            ayam eko 'rjuno dhanvī strījanaṃ nihateśvaram <br />
            nayaty asmān atikramya dhig etat kriyatāṃ balam //
             <span class="ref">BrP_212.15</span></p>
         
         
         <p id="BrP_212.16">
            hatvā garvasamārūḍho bhīṣmadroṇajayadrathān <br />
            karṇādīṃś ca na jānāti balaṃ grāmanivāsinām //
             <span class="ref">BrP_212.16</span></p>
         
         
         <p id="BrP_212.17">
            balajyeṣṭhān narān anyān grāmyāṃś caiva viśeṣataḥ <br />
            sarvān evāvajānāti kiṃ vo bahubhir uttaraiḥ //
             <span class="ref">BrP_212.17</span></p>
         
         vyāsa uvāca
         
         
         <p id="BrP_212.18">
            tato yaṣṭipraharaṇā dasyavo loṣṭahāriṇaḥ <br />
            sahasraśo 'bhyadhāvanta taṃ janaṃ nihateśvaram <br />
            tato nivṛttaḥ kaunteyaḥ prāhābhīrān hasann iva //
             <span class="ref">BrP_212.18</span></p>
         
         arjuna uvāca
         
         
         <p id="BrP_212.19">
            nivartadhvam adharmajñā yadīto na mumūrṣavaḥ //
             <span class="ref">BrP_212.19</span></p>
         
         vyāsa uvāca
         
         
         <p id="BrP_212.20">
            avajñāya vacas tasya jagṛhus te tadā dhanam <br />
            strījanaṃ cāpi kaunteyād viṣvaksenaparigraham //
             <span class="ref">BrP_212.20</span></p>
         
         
         <p id="BrP_212.21">
            tato 'rjuno dhanur divyaṃ gāṇḍīvam ajaraṃ yudhi <br />
            āropayitum ārebhe na śaśāka sa vīryavān //
             <span class="ref">BrP_212.21</span></p>
         
         
         <p id="BrP_212.22">
            cakāra sajjaṃ kṛcchrāt tu tad abhūc chithilaṃ punaḥ <br />
            na sasmāra tathāstrāṇi cintayann api pāṇḍavaḥ //
             <span class="ref">BrP_212.22</span></p>
         
         
         <p id="BrP_212.23">
            śarān mumoca caiteṣu pārthaḥ śeṣān sa harṣitaḥ <br />
            na bhedaṃ te paraṃ cakrur astā gāṇḍīvadhanvanā //
             <span class="ref">BrP_212.23</span></p>
         
         
         <p id="BrP_212.24">
            vahninā cākṣayā dattāḥ śarās te 'pi kṣayaṃ yayuḥ <br />
            yudhyataḥ saha gopālair arjunasyābhavat kṣayaḥ //
             <span class="ref">BrP_212.24</span></p>
         
         
         <p id="BrP_212.25">
            acintayat tu kaunteyaḥ kṛṣṇasyaiva hi tad balam <br />
            yan mayā śarasaṃghātaiḥ sabalā bhūbhṛto jitāḥ //
             <span class="ref">BrP_212.25</span></p>
         
         
         <p id="BrP_212.26">
            miṣataḥ pāṇḍuputrasya tatas tāḥ pramadottamāḥ <br />
            apākṛṣyanta cābhīraiḥ kāmāc cānyāḥ pravavrajuḥ //
             <span class="ref">BrP_212.26</span></p>
         
         
         <p id="BrP_212.27">
            tataḥ śareṣu kṣīṇeṣu dhanuṣkoṭyā dhanaṃjayaḥ <br />
            jaghāna dasyūṃs te cāsya prahārāñ jahasur dvijāḥ //
             <span class="ref">BrP_212.27</span></p>
         
         
         <p id="BrP_212.28">
            paśyatas tv eva pārthasya vṛṣṇyandhakavarastriyaḥ <br />
            jagmur ādāya te mlecchāḥ samantān munisattamāḥ //
             <span class="ref">BrP_212.28</span></p>
         
         
         <p id="BrP_212.29">
            tataḥ sa duḥkhito jiṣṇuḥ kaṣṭaṃ kaṣṭam iti bruvan <br />
            aho bhagavatā tena mukto 'smīti ruroda vai //
             <span class="ref">BrP_212.29</span></p>
         
         arjuna uvāca
         
         
         <p id="BrP_212.30">
            tad dhanus tāni cāstrāṇi sa rathas te ca vājinaḥ <br />
            sarvam ekapade naṣṭaṃ dānam aśrotriye yathā //
             <span class="ref">BrP_212.30</span></p>
         
         
         <p id="BrP_212.31">
            aho cāti balaṃ daivaṃ vinā tena mahātmanā <br />
            yad asāmarthyayukto 'haṃ nīcair nītaḥ parābhavam //
             <span class="ref">BrP_212.31</span></p>
         
         
         <p id="BrP_212.32">
            tau bāhū sa ca me muṣṭiḥ sthānaṃ tat so 'smi cārjunaḥ <br />
            puṇyeneva vinā tena gataṃ sarvam asāratām //
             <span class="ref">BrP_212.32</span></p>
         
         
         <p id="BrP_212.33">
            mamārjunatvaṃ bhīmasya bhīmatvaṃ tatkṛtaṃ dhruvam <br />
            vinā tena yad ābhīrair jito 'haṃ katham anyathā //
             <span class="ref">BrP_212.33</span></p>
         
         vyāsa uvāca
         
         
         <p id="BrP_212.34">
            itthaṃ vadan yayau jiṣṇur indraprasthaṃ purottamam <br />
            cakāra tatra rājānaṃ vajraṃ yādavanandanam //
             <span class="ref">BrP_212.34</span></p>
         
         
         <p id="BrP_212.35">
            sa dadarśa tato vyāsaṃ phālgunaḥ kānanāśrayam <br />
            tam upetya mahābhāgaṃ vinayenābhyavādayat //
             <span class="ref">BrP_212.35</span></p>
         
         
         <p id="BrP_212.36">
            taṃ vandamānaṃ caraṇāv avalokya suniścitam <br />
            uvāca pārthaṃ vicchāyaḥ katham atyantam īdṛśaḥ //
             <span class="ref">BrP_212.36</span></p>
         
         
         <p id="BrP_212.37">
            ajārajonugamanaṃ brahmahatyāthavā kṛtā <br />
            jayāśābhaṅgaduḥkhī vā bhraṣṭacchāyo 'si sāṃpratam //
             <span class="ref">BrP_212.37</span></p>
         
         
         <p id="BrP_212.38">
            sāṃtānikādayo vā te yācamānā nirākṛtāḥ <br />
            agamyastrīratir vāpi tenāsi vigataprabhaḥ //
             <span class="ref">BrP_212.38</span></p>
         
         
         <p id="BrP_212.39">
            bhuṅkte pradāya viprebhyo miṣṭam ekam atho bhavān <br />
            kiṃ vā kṛpaṇavittāni hṛtāni bhavatārjuna //
             <span class="ref">BrP_212.39</span></p>
         
         
         <p id="BrP_212.40">
            kaccin na sūryavātasya gocaratvaṃ gato 'rjuna <br />
            duṣṭacakṣur hato vāpi niḥśrīkaḥ katham anyathā //
             <span class="ref">BrP_212.40</span></p>
         
         
         <p id="BrP_212.41">
            spṛṣṭo nakhāmbhasā vāpi ghaṭāmbhaḥprokṣito 'pi vā <br />
            tenātīvāsi vicchāyo nyūnair vā yudhi nirjitaḥ //
             <span class="ref">BrP_212.41</span></p>
         
         vyāsa uvāca
         
         
         <p id="BrP_212.42">
            tataḥ pārtho viniḥśvasya śrūyatāṃ bhagavann iti <br />
            prokto yathāvad ācaṣṭa viprā ātmaparābhavam //
             <span class="ref">BrP_212.42</span></p>
         
         arjuna uvāca
         
         
         <p id="BrP_212.43">
            yad balaṃ yac ca nas tejo yad vīryaṃ yat parākramaḥ <br />
            yā śrīś chāyā ca naḥ so 'smān parityajya harir gataḥ //
             <span class="ref">BrP_212.43</span></p>
         
         
         <p id="BrP_212.44">
            itareṇeva mahatā smitapūrvābhibhāṣiṇā <br />
            hīnā vayaṃ mune tena jātās tṛṇamayā iva //
             <span class="ref">BrP_212.44</span></p>
         
         
         <p id="BrP_212.45">
            astrāṇāṃ sāyakānāṃ ca gāṇḍīvasya tathā mama <br />
            sāratā yābhavan mūrtā sa gataḥ puruṣottamaḥ //
             <span class="ref">BrP_212.45</span></p>
         
         
         <p id="BrP_212.46">
            yasyāvalokanād asmāñ śrīr jayaḥ saṃpad unnatiḥ <br />
            na tatyāja sa govindas tyaktvāsmān bhagavān gataḥ //
             <span class="ref">BrP_212.46</span></p>
         
         
         <p id="BrP_212.47">
            bhīṣmadroṇāṅgarājādyās tathā duryodhanādayaḥ <br />
            yatprabhāvena nirdagdhāḥ sa kṛṣṇas tyaktavān bhuvam //
             <span class="ref">BrP_212.47</span></p>
         
         
         <p id="BrP_212.48">
            niryauvanā hataśrīkā bhraṣṭacchāyeva me mahī <br />
            vibhāti tāta naiko 'haṃ virahe tasya cakriṇaḥ //
             <span class="ref">BrP_212.48</span></p>
         
         
         <p id="BrP_212.49">
            yasyānubhāvād bhīṣmādyair mayy agnau śalabhāyitam <br />
            vinā tenādya kṛṣṇena gopālair asmi nirjitaḥ //
             <span class="ref">BrP_212.49</span></p>
         
         
         <p id="BrP_212.50">
            gāṇḍīvaṃ triṣu lokeṣu khyātaṃ yad anubhāvataḥ <br />
            mama tena vinābhīrair laguḍais tu tiraskṛtam //
             <span class="ref">BrP_212.50</span></p>
         
         
         <p id="BrP_212.51">
            strīsahasrāṇy anekāni hy anāthāni mahāmune <br />
            yatato mama nītāni dasyubhir laguḍāyudhaiḥ //
             <span class="ref">BrP_212.51</span></p>
         
         
         <p id="BrP_212.52">
            ānīyamānam ābhīraiḥ sarvaṃ kṛṣṇāvarodhanam <br />
            hṛtaṃ yaṣṭipraharaṇaiḥ paribhūya balaṃ mama //
             <span class="ref">BrP_212.52</span></p>
         
         
         <p id="BrP_212.53">
            niḥśrīkatā na me citraṃ yaj jīvāmi tad adbhutam <br />
            nīcāvamānapaṅkāṅkī nirlajjo 'smi pitāmaha //
             <span class="ref">BrP_212.53</span></p>
         
         vyāsa uvāca
         
         
         <p id="BrP_212.54">
            śrutvāhaṃ tasya tad vākyam abravaṃ dvijasattamāḥ <br />
            duḥkhitasya ca dīnasya pāṇḍavasya mahātmanaḥ //
             <span class="ref">BrP_212.54</span></p>
         
         
         <p id="BrP_212.55">
            alaṃ te vrīḍayā pārtha na tvaṃ śocitum arhasi <br />
            avehi sarvabhūteṣu kālasya gatir īdṛśī //
             <span class="ref">BrP_212.55</span></p>
         
         
         <p id="BrP_212.56">
            kālo bhavāya bhūtānām abhavāya ca pāṇḍava <br />
            kālamūlam idaṃ jñātvā kuru sthairyam ato 'rjuna //
             <span class="ref">BrP_212.56</span></p>
         
         
         <p id="BrP_212.57">
            nadyaḥ samudrā girayaḥ sakalā ca vasuṃdharā <br />
            devā manuṣyāḥ paśavas taravaś ca sarīsṛpāḥ //
             <span class="ref">BrP_212.57</span></p>
         
         
         <p id="BrP_212.58">
            sṛṣṭāḥ kālena kālena punar yāsyanti saṃkṣayam <br />
            kālātmakam idaṃ sarvaṃ jñātvā śamam avāpnuhi //
             <span class="ref">BrP_212.58</span></p>
         
         
         <p id="BrP_212.59">
            yathāttha kṛṣṇamāhātmyaṃ tat tathaiva dhanaṃjaya <br />
            bhārāvatārakāryārtham avatīrṇaḥ sa medinīm //
             <span class="ref">BrP_212.59</span></p>
         
         
         <p id="BrP_212.60">
            bhārākrāntā dharā yātā devānāṃ saṃnidhau purā <br />
            tadartham avatīrṇo 'sau kāmarūpī janārdanaḥ //
             <span class="ref">BrP_212.60</span></p>
         
         
         <p id="BrP_212.61">
            tac ca niṣpāditaṃ kāryam aśeṣā bhūbhṛto hatāḥ <br />
            vṛṣṇyandhakakulaṃ sarvaṃ tathā pārthopasaṃhṛtam //
             <span class="ref">BrP_212.61</span></p>
         
         
         <p id="BrP_212.62">
            na kiṃcid anyat kartavyam asya bhūmitale 'rjuna <br />
            tato gataḥ sa bhagavān kṛtakṛtyo yathecchayā //
             <span class="ref">BrP_212.62</span></p>
         
         
         <p id="BrP_212.63">
            sṛṣṭiṃ sarge karoty eṣa devadevaḥ sthitiṃ sthitau <br />
            ante tāpasamartho 'yaṃ sāṃprataṃ vai yathā kṛtam //
             <span class="ref">BrP_212.63</span></p>
         
         
         <p id="BrP_212.64">
            tasmāt pārtha na saṃtāpas tvayā kāryaḥ parābhavāt <br />
            bhavanti bhavakāleṣu puruṣāṇāṃ parākramāḥ //
             <span class="ref">BrP_212.64</span></p>
         
         
         <p id="BrP_212.65">
            yatas tvayaikena hatā bhīṣmadroṇādayo nṛpāḥ <br />
            teṣām arjuna kālotthaḥ kiṃ nyūnābhibhavo na saḥ //
             <span class="ref">BrP_212.65</span></p>
         
         
         <p id="BrP_212.66">
            viṣṇos tasyānubhāvena yathā teṣāṃ parābhavaḥ <br />
            tvattas tathaiva bhavato dasyubhyo 'nte tadudbhavaḥ //
             <span class="ref">BrP_212.66</span></p>
         
         
         <p id="BrP_212.67">
            sa devo 'nyaśarīrāṇi samāviśya jagatsthitim <br />
            karoti sarvabhūtānāṃ nāśaṃ cānte jagatpatiḥ //
             <span class="ref">BrP_212.67</span></p>
         
         
         <p id="BrP_212.68">
            bhavodbhave ca kaunteya sahāyas te janārdanaḥ <br />
            bhavānte tvadvipakṣās te keśavenāvalokitāḥ //
             <span class="ref">BrP_212.68</span></p>
         
         
         <p id="BrP_212.69">
            kaḥ śraddadhyāt sagāṅgeyān hanyās tvaṃ sarvakauravān <br />
            ābhīrebhyaś ca bhavataḥ kaḥ śraddadhyāt parābhavam //
             <span class="ref">BrP_212.69</span></p>
         
         
         <p id="BrP_212.70">
            pārthaitat sarvabhūteṣu harer līlāviceṣṭitam <br />
            tvayā yat kauravā dhvastā yad ābhīrair bhavāñ jitaḥ //
             <span class="ref">BrP_212.70</span></p>
         
         
         <p id="BrP_212.71">
            gṛhītā dasyubhir yac ca rakṣitā bhavatā striyaḥ <br />
            tad apy ahaṃ yathāvṛttaṃ kathayāmi tavārjuna //
             <span class="ref">BrP_212.71</span></p>
         
         
         <p id="BrP_212.72">
            aṣṭāvakraḥ purā vipra udavāsarato 'bhavat <br />
            bahūn varṣagaṇān pārtha gṛṇan brahma sanātanam //
             <span class="ref">BrP_212.72</span></p>
         
         
         <p id="BrP_212.73">
            jiteṣv asurasaṃgheṣu merupṛṣṭhe mahotsavaḥ <br />
            babhūva tatra gacchantyo dadṛśus taṃ surastriyaḥ //
             <span class="ref">BrP_212.73</span></p>
         
         
         <p id="BrP_212.74">
            rambhātilottamādyāś ca śataśo 'tha sahasraśaḥ <br />
            tuṣṭuvus taṃ mahātmānaṃ praśaśaṃsuś ca pāṇḍava //
             <span class="ref">BrP_212.74</span></p>
         
         
         <p id="BrP_212.75">
            ākaṇṭhamagnaṃ salile jaṭābhāradharaṃ munim <br />
            vinayāvanatāś caiva praṇemuḥ stotratatparāḥ //
             <span class="ref">BrP_212.75</span></p>
         
         
         <p id="BrP_212.76">
            yathā yathā prasanno 'bhūt tuṣṭuvus taṃ tathā tathā <br />
            sarvās tāḥ kauravaśreṣṭha variṣṭhaṃ taṃ dvijanmanām //
             <span class="ref">BrP_212.76</span></p>
         
         aṣṭāvakra uvāca
         
         
         <p id="BrP_212.77">
            prasanno 'haṃ mahābhāgā bhavatīnāṃ yad iṣyate <br />
            mattas tad vriyatāṃ sarvaṃ pradāsyāmy api durlabham //
             <span class="ref">BrP_212.77</span></p>
         
         vyāsa uvāca
         
         
         <p id="BrP_212.78">
            rambhātilottamādyāś ca divyāś cāpsaraso 'bruvan //
             <span class="ref">BrP_212.78</span></p>
         
         apsarasa ūcuḥ
         
         
         <p id="BrP_212.79">
            prasanne tvayy asaṃprāptaṃ kim asmākam iti dvijāḥ //
             <span class="ref">BrP_212.79</span></p>
         
         
         <p id="BrP_212.80">
            itarās tv abruvan vipra prasanno bhagavan yadi <br />
            tad icchāmaḥ patiṃ prāptuṃ viprendra puruṣottamam //
             <span class="ref">BrP_212.80</span></p>
         
         vyāsa uvāca
         
         
         <p id="BrP_212.81">
            evaṃ bhaviṣyatīty uktvā uttatāra jalān muniḥ <br />
            tam uttīrṇaṃ ca dadṛśur virūpaṃ vakram aṣṭadhā //
             <span class="ref">BrP_212.81</span></p>
         
         
         <p id="BrP_212.82">
            taṃ dṛṣṭvā gūhamānānāṃ yāsāṃ hāsaḥ sphuṭo 'bhavat <br />
            tāḥ śaśāpa muniḥ kopam avāpya kurunandana //
             <span class="ref">BrP_212.82</span></p>
         
         aṣṭāvakra uvāca
         
         
         <p id="BrP_212.83">
            yasmād virūparūpaṃ māṃ matvā hāsāvamānanā <br />
            bhavatībhiḥ kṛtā tasmād eṣa śāpaṃ dadāmi vaḥ //
             <span class="ref">BrP_212.83</span></p>
         
         
         <p id="BrP_212.84">
            matprasādena bhartāraṃ labdhvā tu puruṣottamam <br />
            macchāpopahatāḥ sarvā dasyuhastaṃ gamiṣyatha //
             <span class="ref">BrP_212.84</span></p>
         
         vyāsa uvāca
         
         
         <p id="BrP_212.85">
            ity udīritam ākarṇya munis tābhiḥ prasāditaḥ <br />
            punaḥ surendralokaṃ vai prāha bhūyo gamiṣyatha //
             <span class="ref">BrP_212.85</span></p>
         
         
         <p id="BrP_212.86">
            evaṃ tasya muneḥ śāpād aṣṭāvakrasya keśavam <br />
            bhartāraṃ prāpya tāḥ prāptā dasyuhastaṃ varāṅganāḥ //
             <span class="ref">BrP_212.86</span></p>
         
         
         <p id="BrP_212.87">
            tat tvayā nātra kartavyaḥ śoko 'lpo 'pi hi pāṇḍava <br />
            tenaivākhilanāthena sarvaṃ tad upasaṃhṛtam //
             <span class="ref">BrP_212.87</span></p>
         
         
         <p id="BrP_212.88">
            bhavatāṃ copasaṃhāram āsannaṃ tena kurvatā <br />
            balaṃ tejas tathā vīryaṃ māhātmyaṃ copasaṃhṛtam //
             <span class="ref">BrP_212.88</span></p>
         
         
         <p id="BrP_212.89">
            jātasya niyato mṛtyuḥ patanaṃ ca tathonnateḥ <br />
            viprayogāvasānaṃ tu saṃyogaḥ saṃcayaḥ kṣayaḥ //
             <span class="ref">BrP_212.89</span></p>
         
         
         <p id="BrP_212.90">
            vijñāya na budhāḥ śokaṃ na harṣam upayānti ye <br />
            teṣām evetare ceṣṭāṃ śikṣantaḥ santi tādṛśāḥ //
             <span class="ref">BrP_212.90</span></p>
         
         
         <p id="BrP_212.91">
            tasmāt tvayā naraśreṣṭha jñātvaitad bhrātṛbhiḥ saha <br />
            parityajyākhilaṃ rājyaṃ gantavyaṃ tapase vanam //
             <span class="ref">BrP_212.91</span></p>
         
         
         <p id="BrP_212.92">
            tad gaccha dharmarājāya nivedyaitad vaco mama <br />
            paraśvo bhrātṛbhiḥ sārdhaṃ gatiṃ vīra yathā kuru //
             <span class="ref">BrP_212.92</span></p>
         
         vyāsa uvāca
         
         
         <p id="BrP_212.93">
            ity ukto dharmarājaṃ tu samabhyetya tathoktavān <br />
            dṛṣṭaṃ caivānubhūtaṃ vā kathitaṃ tad aśeṣataḥ //
             <span class="ref">BrP_212.93</span></p>
         
         
         <p id="BrP_212.94">
            vyāsavākyaṃ ca te sarve śrutvārjunasamīritam <br />
            rājye parīkṣitaṃ kṛtvā yayuḥ pāṇḍusutā vanam //
             <span class="ref">BrP_212.94</span></p>
         
         
         <p id="BrP_212.95">
            ity evaṃ vo muniśreṣṭhā vistareṇa mayoditam <br />
            jātasya ca yador vaṃśe vāsudevasya ceṣṭitam //
             <span class="ref">BrP_212.95</span></p>
         
         munaya ūcuḥ
         
         
         <p id="BrP_213.1">
            aho kṛṣṇasya māhātmyam adbhutaṃ cātimānuṣam <br />
            rāmasya ca muniśreṣṭha tvayoktaṃ bhuvi durlabham //
             <span class="ref">BrP_213.1</span></p>
         
         
         <p id="BrP_213.2">
            na tṛptim adhigacchāmaḥ śṛṇvanto bhagavatkathām <br />
            tasmād brūhi mahābhāga bhūyo devasya ceṣṭitam //
             <span class="ref">BrP_213.2</span></p>
         
         
         <p id="BrP_213.3">
            prādurbhāvaḥ purāṇeṣu viṣṇor amitatejasaḥ <br />
            satāṃ kathayatām eva varāha iti naḥ śrutam //
             <span class="ref">BrP_213.3</span></p>
         
         
         <p id="BrP_213.4">
            na jānīmo 'sya caritaṃ na vidhiṃ na ca vistaram <br />
            na karmaguṇasadbhāvaṃ na hetutvamanīṣitam //
             <span class="ref">BrP_213.4</span></p>
         
         
         <p id="BrP_213.5">
            kimātmako varāho 'sau kā mūrtiḥ kā ca devatā <br />
            kimācāraprabhāvo vā kiṃ vā tena tadā kṛtam //
             <span class="ref">BrP_213.5</span></p>
         
         
         <p id="BrP_213.6">
            yajñārthe samavetānāṃ miṣatāṃ ca dvijanmanām <br />
            mahāvarāhacaritaṃ sarvalokasukhāvaham //
             <span class="ref">BrP_213.6</span></p>
         
         
         <p id="BrP_213.7">
            yathā nārāyaṇo brahman vārāhaṃ rūpam āsthitaḥ <br />
            daṃṣṭrayā gāṃ samudrasthām ujjahārārimardanaḥ //
             <span class="ref">BrP_213.7</span></p>
         
         
         <p id="BrP_213.8">
            vistareṇaiva karmāṇi sarvāṇi ripughātinaḥ <br />
            śrotuṃ no vartate buddhir hareḥ kṛṣṇasya dhīmataḥ //
             <span class="ref">BrP_213.8</span></p>
         
         
         <p id="BrP_213.9">
            karmaṇām ānupūrvyā ca prādurbhāvāś ca ye vibho <br />
            yā vāsya prakṛtir brahmaṃs tāś cākhyātuṃ tvam arhasi //
             <span class="ref">BrP_213.9</span></p>
         
         vyāsa uvāca
         
         
         <p id="BrP_213.10">
            praśnabhāro mahān eṣa bhavadbhiḥ samudāhṛtaḥ <br />
            yathāśaktyā tu vakṣyāmi śrūyatāṃ vaiṣṇavaṃ yaśaḥ //
             <span class="ref">BrP_213.10</span></p>
         
         
         <p id="BrP_213.11">
            viṣṇoḥ prabhāvaśravaṇe diṣṭyā vo matir utthitā <br />
            tasmād viṣṇoḥ samastā vai śṛṇudhvaṃ yāḥ pravṛttayaḥ //
             <span class="ref">BrP_213.11</span></p>
         
         
         <p id="BrP_213.12">
            sahasrāsyaṃ sahasrākṣaṃ sahasracaraṇaṃ ca yam <br />
            sahasraśirasaṃ devaṃ sahasrakaram avyayam //
             <span class="ref">BrP_213.12</span></p>
         
         
         <p id="BrP_213.13">
            sahasrajihvaṃ bhāsvantaṃ sahasramukuṭaṃ prabhum <br />
            sahasradaṃ sahasrādiṃ sahasrabhujam avyayam //
             <span class="ref">BrP_213.13</span></p>
         
         
         <p id="BrP_213.14">
            havanaṃ savanaṃ caiva hotāraṃ havyam eva ca <br />
            pātrāṇi ca pavitrāṇi vediṃ dīkṣāṃ samit sruvam //
             <span class="ref">BrP_213.14</span></p>
         
         
         <p id="BrP_213.15">
            sruksomasūryamuśalaṃ prokṣaṇīṃ dakṣiṇāyanam <br />
            adhvaryuṃ sāmagaṃ vipraṃ sadasyaṃ sadanaṃ sadaḥ //
             <span class="ref">BrP_213.15</span></p>
         
         
         <p id="BrP_213.16">
            yūpaṃ cakraṃ dhruvāṃ darvīṃ carūṃś colūkhalāni ca <br />
            prāgvaṃśaṃ yajñabhūmiṃ ca hotāraṃ ca paraṃ ca yat //
             <span class="ref">BrP_213.16</span></p>
         
         
         <p id="BrP_213.17">
            hrasvāṇy atipramāṇāni sthāvarāṇi carāṇi ca <br />
            prāyaścittāni vārghyaṃ ca sthaṇḍilāni kuśās tathā //
             <span class="ref">BrP_213.17</span></p>
         
         
         <p id="BrP_213.18">
            mantrayajñavahaṃ vahniṃ bhāgaṃ bhāgavahaṃ ca yat <br />
            agrāsinaṃ somabhujaṃ hutārciṣam udāyudham //
             <span class="ref">BrP_213.18</span></p>
         
         
         <p id="BrP_213.19">
            āhur vedavido viprā yaṃ yajñe śāśvataṃ prabhum <br />
            tasya viṣṇoḥ sureśasya śrīvatsāṅkasya dhīmataḥ //
             <span class="ref">BrP_213.19</span></p>
         
         
         <p id="BrP_213.20">
            prādurbhāvasahasrāṇi samatītāny anekaśaḥ <br />
            bhūyaś caiva bhaviṣyanti hy evam āha pitāmahaḥ //
             <span class="ref">BrP_213.20</span></p>
         
         
         <p id="BrP_213.21">
            yat pṛcchadhvaṃ mahābhāgā divyāṃ puṇyām imāṃ kathām <br />
            prādurbhāvāśritāṃ viṣṇoḥ sarvapāpaharāṃ śivām //
             <span class="ref">BrP_213.21</span></p>
         
         
         <p id="BrP_213.22">
            śṛṇudhvaṃ tāṃ mahābhāgās tadgatenāntarātmanā <br />
            pravakṣyāmy ānupūrvyeṇa yat pṛcchadhvaṃ mamānaghāḥ //
             <span class="ref">BrP_213.22</span></p>
         
         
         <p id="BrP_213.23">
            vāsudevasya māhātmyaṃ caritaṃ ca mahāmateḥ <br />
            hitārthaṃ suramartyānāṃ lokānāṃ prabhavāya ca //
             <span class="ref">BrP_213.23</span></p>
         
         
         <p id="BrP_213.24">
            bahuśaḥ sarvabhūtātmā prādurbhavati vīryavān <br />
            prādurbhāvāṃś ca vakṣyāmi puṇyān divyān guṇānvitān //
             <span class="ref">BrP_213.24</span></p>
         
         
         <p id="BrP_213.25">
            supto yugasahasraṃ yaḥ prādurbhavati kāryataḥ <br />
            pūrṇe yugasahasre 'tha devadevo jagatpatiḥ //
             <span class="ref">BrP_213.25</span></p>
         
         
         <p id="BrP_213.26">
            brahmā ca kapilaś caiva tryambakas tridaśās tathā <br />
            devāḥ saptarṣayaś caiva nāgāś cāpsarasas tathā //
             <span class="ref">BrP_213.26</span></p>
         
         
         <p id="BrP_213.27">
            sanatkumāraś ca mahānubhāvo <br />manur mahātmā bhagavān prajākaraḥ<br />
            purāṇadevo 'tha purāṇi cakre <br />pradīptavaiśvānaratulyatejāḥ
             <span class="ref">BrP_213.27</span></p>
         
         
         <p id="BrP_213.28">
            yo 'sau cārṇavamadhyastho naṣṭe sthāvarajaṅgame <br />
            naṣṭe devāsuranare pranaṣṭoragarākṣase //
             <span class="ref">BrP_213.28</span></p>
         
         
         <p id="BrP_213.29">
            yoddhukāmau durādharṣau tāv ubhau madhukaiṭabhau <br />
            hatau bhagavatā tena tayor dattvāmitaṃ varam //
             <span class="ref">BrP_213.29</span></p>
         
         
         <p id="BrP_213.30">
            purā kamalanābhasya svapataḥ sāgarāmbhasi <br />
            puṣkare tatra saṃbhūtā devāḥ sarṣigaṇās tathā //
             <span class="ref">BrP_213.30</span></p>
         
         
         <p id="BrP_213.31">
            eṣa pauṣkarako nāma prādurbhāvo mahātmanaḥ <br />
            purāṇaṃ kathyate yatra devaśrutisamāhitam //
             <span class="ref">BrP_213.31</span></p>
         
         
         <p id="BrP_213.32">
            vārāhas tu śrutimukhaḥ prādurbhāvo mahātmanaḥ <br />
            yatra viṣṇuḥ suraśreṣṭho vārāhaṃ rūpam āsthitaḥ //
             <span class="ref">BrP_213.32</span></p>
         
         
         <p id="BrP_213.33">
            vedapādo yūpadaṃṣṭraḥ kratudantaś citīmukhaḥ <br />
            agnijihvo darbharomā brahmaśīrṣo mahātapāḥ //
             <span class="ref">BrP_213.33</span></p>
         
         
         <p id="BrP_213.34">
            ahorātrekṣaṇo divyo vedāṅgaḥ śrutibhūṣaṇaḥ <br />
            ājyanāsaḥ sruvatuṇḍaḥ sāmaghoṣasvaro mahān //
             <span class="ref">BrP_213.34</span></p>
         
         
         <p id="BrP_213.35">
            satyadharmamayaḥ śrīmān kramavikramasatkṛtaḥ <br />
            prāyaścittanakho ghoraḥ paśujānur mukhākṛtiḥ //
             <span class="ref">BrP_213.35</span></p>
         
         
         <p id="BrP_213.36">
            udgatāntro homaliṅgo bījauṣadhimahāphalaḥ <br />
            vādyantarātmā mantrasphig vikṛtaḥ somaśoṇitaḥ //
             <span class="ref">BrP_213.36</span></p>
         
         
         <p id="BrP_213.37">
            vediskandho havirgandho havyakavyātivegavān <br />
            prāgvaṃśakāyo dyutimān nānādīkṣābhir anvitaḥ //
             <span class="ref">BrP_213.37</span></p>
         
         
         <p id="BrP_213.38">
            dakṣiṇāhṛdayo yogī mahāsattramayo mahān <br />
            upākarmāṣṭarucakaḥ pravargāvartabhūṣaṇaḥ //
             <span class="ref">BrP_213.38</span></p>
         
         
         <p id="BrP_213.39">
            nānācchandogatipatho guhyopaniṣadāsanaḥ <br />
            chāyāpatnīsahāyo 'sau maṇiśṛṅga ivotthitaḥ //
             <span class="ref">BrP_213.39</span></p>
         
         
         <p id="BrP_213.40">
            mahīṃ sāgaraparyantāṃ saśailavanakānanām <br />
            ekārṇavajalabhraṣṭām ekārṇavagataḥ prabhuḥ //
             <span class="ref">BrP_213.40</span></p>
         
         
         <p id="BrP_213.41">
            daṃṣṭrayā yaḥ samuddhṛtya lokānāṃ hitakāmyayā <br />
            sahasraśīrṣo lokādiś cakāra jagatīṃ punaḥ //
             <span class="ref">BrP_213.41</span></p>
         
         
         <p id="BrP_213.42">
            evaṃ yajñavarāheṇa bhūtvā bhūtahitārthinā <br />
            uddhṛtā pṛthivī devī sāgarāmbudharā purā //
             <span class="ref">BrP_213.42</span></p>
         
         
         <p id="BrP_213.43">
            vārāha eṣa kathito nārasiṃhas tato dvijāḥ <br />
            yatra bhūtvā mṛgendreṇa hiraṇyakaśipur hataḥ //
             <span class="ref">BrP_213.43</span></p>
         
         
         <p id="BrP_213.44">
            purā kṛtayuge nāma surārir baladarpitaḥ <br />
            daityānām ādipuruṣaś cakāra sumahat tapaḥ //
             <span class="ref">BrP_213.44</span></p>
         
         
         <p id="BrP_213.45">
            daśa varṣasahasrāṇi śatāni daśa pañca ca <br />
            japopavāsaniratas tasthau maunavratasthitaḥ //
             <span class="ref">BrP_213.45</span></p>
         
         
         <p id="BrP_213.46">
            tataḥ śamadamābhyāṃ ca brahmacaryeṇa caiva hi <br />
            prīto 'bhavat tatas tasya tapasā niyamena ca //
             <span class="ref">BrP_213.46</span></p>
         
         
         <p id="BrP_213.47">
            taṃ vai svayaṃbhūr bhagavān svayam āgamya bho dvijāḥ <br />
            vimānenārkavarṇena haṃsayuktena bhāsvatā //
             <span class="ref">BrP_213.47</span></p>
         
         
         <p id="BrP_213.48">
            ādityair vasubhiḥ sārdhaṃ marudbhir daivatais tathā <br />
            rudrair viśvasahāyaiś ca yakṣarākṣasakiṃnaraiḥ //
             <span class="ref">BrP_213.48</span></p>
         
         
         <p id="BrP_213.49">
            diśābhiḥ pradiśābhiś ca nadībhiḥ sāgarais tathā <br />
            nakṣatraiś ca muhūrtaiś ca khecaraiś ca mahāgrahaiḥ //
             <span class="ref">BrP_213.49</span></p>
         
         
         <p id="BrP_213.50">
            devarṣibhis tapovṛddhaiḥ siddhair vidvadbhir eva ca <br />
            rājarṣibhiḥ puṇyatamair gandharvair apsarogaṇaiḥ //
             <span class="ref">BrP_213.50</span></p>
         
         
         <p id="BrP_213.51">
            carācaraguruḥ śrīmān vṛtaḥ sarvaiḥ surais tathā <br />
            brahmā brahmavidāṃ śreṣṭho daityaṃ vacanam abravīt //
             <span class="ref">BrP_213.51</span></p>
         
         brahmovāca
         
         
         <p id="BrP_213.52">
            prīto 'smi tava bhaktasya tapasānena suvrata <br />
            varaṃ varaya bhadraṃ te yatheṣṭaṃ kāmam āpnuhi //
             <span class="ref">BrP_213.52</span></p>
         
         hiraṇyakaśipur uvāca
         
         
         <p id="BrP_213.53">
            na devāsuragandharvā na yakṣoragarākṣasāḥ <br />
            ṛṣayo vātha māṃ śāpaiḥ kruddhā lokapitāmaha //
             <span class="ref">BrP_213.53</span></p>
         
         
         <p id="BrP_213.54">
            śapeyus tapasā yuktā vara eṣa vṛto mayā <br />
            na śastreṇa na vāstreṇa giriṇā pādapena vā //
             <span class="ref">BrP_213.54</span></p>
         
         
         <p id="BrP_213.55">
            na śuṣkeṇa na cārdreṇa na caivordhvaṃ na cāpy adhaḥ <br />
            pāṇiprahāreṇaikena sabhṛtyabalavāhanam //
             <span class="ref">BrP_213.55</span></p>
         
         
         <p id="BrP_213.56">
            yo māṃ nāśayituṃ śaktaḥ sa me mṛtyur bhaviṣyati <br />
            bhaveyam aham evārkaḥ somo vāyur hutāśanaḥ //
             <span class="ref">BrP_213.56</span></p>
         
         
         <p id="BrP_213.57">
            salilaṃ cāntarikṣaṃ ca ākāśaṃ caiva sarvaśaḥ <br />
            ahaṃ krodhaś ca kāmaś ca varuṇo vāsavo yamaḥ <br />
            dhanadaś ca dhanādhyakṣo yakṣaḥ kiṃpuruṣādhipaḥ //
             <span class="ref">BrP_213.57</span></p>
         
         brahmovāca
         
         
         <p id="BrP_213.58">
            ete divyā varās tāta mayā dattās tavādbhutāḥ <br />
            sarvān kāmān imāṃs tāta prāpsyasi tvaṃ na saṃśayaḥ //
             <span class="ref">BrP_213.58</span></p>
         
         vyāsa uvāca
         
         
         <p id="BrP_213.59">
            evam uktvā tu bhagavāñ jagāmāśu pitāmahaḥ <br />
            vairājaṃ brahmasadanaṃ brahmarṣigaṇasevitam //
             <span class="ref">BrP_213.59</span></p>
         
         
         <p id="BrP_213.60">
            tato devāś ca nāgāś ca gandharvā munayas tathā <br />
            varapradānaṃ śrutvaiva pitāmaham upasthitāḥ //
             <span class="ref">BrP_213.60</span></p>
         
         devā ūcuḥ
         
         
         <p id="BrP_213.61">
            vareṇānena bhagavan bādhiṣyati sa no 'suraḥ <br />
            tat prasīdāśu bhagavan vadho 'py asya vicintyatām //
             <span class="ref">BrP_213.61</span></p>
         
         
         <p id="BrP_213.62">
            bhagavan sarvabhūtānāṃ svayaṃbhūr ādikṛt prabhuḥ <br />
            sraṣṭā ca havyakavyānām avyaktaṃ prakṛtir dhruvam //
             <span class="ref">BrP_213.62</span></p>
         
         vyāsa uvāca
         
         
         <p id="BrP_213.63">
            tato lokahitaṃ vākyaṃ śrutvā devaḥ prajāpatiḥ <br />
            provāca bhagavān vākyaṃ sarvadevagaṇāṃs tathā //
             <span class="ref">BrP_213.63</span></p>
         
         brahmovāca
         
         
         <p id="BrP_213.64">
            avaśyaṃ tridaśās tena prāptavyaṃ tapasaḥ phalam <br />
            tapaso 'nte ca bhagavān vadhaṃ viṣṇuḥ kariṣyati //
             <span class="ref">BrP_213.64</span></p>
         
         vyāsa uvāca
         
         
         <p id="BrP_213.65">
            etac chrutvā surāḥ sarve vākyaṃ paṅkajajanmanaḥ <br />
            svāni sthānāni divyāni jagmus te vai mudānvitāḥ //
             <span class="ref">BrP_213.65</span></p>
         
         
         <p id="BrP_213.66">
            labdhamātre vare cāpi sarvāḥ so 'bādhata prajāḥ <br />
            hiraṇyakaśipur daityo varadānena darpitaḥ //
             <span class="ref">BrP_213.66</span></p>
         
         
         <p id="BrP_213.67">
            āśrameṣu mahābhāgān munīn vai saṃśitavratān <br />
            satyadharmaratān dāntāṃs tadā dharṣitavāṃs tathā //
             <span class="ref">BrP_213.67</span></p>
         
         
         <p id="BrP_213.68">
            tridivasthāṃs tathā devān parājitya mahābalaḥ <br />
            trailokyaṃ vaśam ānīya svarge vasati so 'suraḥ //
             <span class="ref">BrP_213.68</span></p>
         
         
         <p id="BrP_213.69">
            yadā varamadonmatto vicaran dānavo bhuvi <br />
            yajñīyān akarod daityān ayajñīyāś ca devatāḥ //
             <span class="ref">BrP_213.69</span></p>
         
         
         <p id="BrP_213.70">
            ādityā vasavaḥ sādhyā viśve ca marutas tathā <br />
            śaraṇyaṃ śaraṇaṃ viṣṇum upatasthur mahābalam //
             <span class="ref">BrP_213.70</span></p>
         
         
         <p id="BrP_213.71">
            devabrahmamayaṃ yajñaṃ brahmadevaṃ sanātanam <br />
            bhūtaṃ bhavyaṃ bhaviṣyaṃ ca prabhuṃ lokanamaskṛtam <br />
            nārāyaṇaṃ vibhuṃ devaṃ śaraṇyaṃ śaraṇaṃ gatāḥ //
             <span class="ref">BrP_213.71</span></p>
         
         devā ūcuḥ
         
         
         <p id="BrP_213.72">
            trāyasva no 'dya deveśa hiraṇyakaśipor bhayāt <br />
            tvaṃ hi naḥ paramo devas tvaṃ hi naḥ paramo guruḥ //
             <span class="ref">BrP_213.72</span></p>
         
         
         <p id="BrP_213.73">
            tvaṃ hi naḥ paramo dhātā brahmādīnāṃ surottama <br />
            utphullāmalapattrākṣa śatrupakṣakṣayaṃkara <br />
            kṣayāya ditivaṃśasya śaraṇaṃ tvaṃ bhavasva naḥ //
             <span class="ref">BrP_213.73</span></p>
         
         vāsudeva uvāca
         
         
         <p id="BrP_213.74">
            bhayaṃ tyajadhvam amarā abhayaṃ vo dadāmy aham <br />
            tathaiva tridivaṃ devāḥ pratilapsyatha mā ciram //
             <span class="ref">BrP_213.74</span></p>
         
         
         <p id="BrP_213.75">
            eṣo 'haṃ sagaṇaṃ daityaṃ varadānena darpitam <br />
            avadhyam amarendrāṇāṃ dānavendraṃ nihanmi tam //
             <span class="ref">BrP_213.75</span></p>
         
         vyāsa uvāca
         
         
         <p id="BrP_213.76">
            evam uktvā tu bhagavān visṛjya tridaśeśvarān <br />
            hiraṇyakaśipoḥ sthānam ājagāma mahābalaḥ //
             <span class="ref">BrP_213.76</span></p>
         
         
         <p id="BrP_213.77">
            narasyārdhatanuṃ kṛtvā siṃhasyārdhatanuṃ prabhuḥ <br />
            nārasiṃhena vapuṣā pāṇiṃ saṃspṛśya pāṇinā //
             <span class="ref">BrP_213.77</span></p>
         
         
         <p id="BrP_213.78">
            ghanajīmūtasaṃkāśo ghanajīmūtanisvanaḥ <br />
            ghanajīmūtadīptaujā jīmūta iva vegavān //
             <span class="ref">BrP_213.78</span></p>
         
         
         <p id="BrP_213.79">
            daityaṃ so 'tibalaṃ dṛṣṭvā dṛptaśārdūlavikramaḥ <br />
            dṛptair daityagaṇair guptaṃ hatavān ekapāṇinā //
             <span class="ref">BrP_213.79</span></p>
         
         
         <p id="BrP_213.80">
            nṛsiṃha eṣa kathito bhūyo 'yaṃ vāmanaḥ paraḥ <br />
            yatra vāmanam āsthāya rūpaṃ daityavināśanam //
             <span class="ref">BrP_213.80</span></p>
         
         
         <p id="BrP_213.81">
            baler balavato yajñe balinā viṣṇunā purā <br />
            vikramais tribhir akṣobhyāḥ kṣobhitās te mahāsurāḥ //
             <span class="ref">BrP_213.81</span></p>
         
         
         <p id="BrP_213.82">
            vipracittiḥ śivaḥ śaṅkur ayaḥśaṅkus tathaiva ca <br />
            ayaḥśirā aśvaśirā hayagrīvaś ca vīryavān //
             <span class="ref">BrP_213.82</span></p>
         
         
         <p id="BrP_213.83">
            vegavān ketumān ugraḥ sogravyagro mahāsuraḥ <br />
            puṣkaraḥ puṣkalaś caiva śāśvo 'śvapatir eva ca //
             <span class="ref">BrP_213.83</span></p>
         
         
         <p id="BrP_213.84">
            prahlādo 'śvapatiḥ kumbhaḥ saṃhrādo gamanapriyaḥ <br />
            anuhrādo harihayo vārāhaḥ saṃharo 'nujaḥ //
             <span class="ref">BrP_213.84</span></p>
         
         
         <p id="BrP_213.85">
            śarabhaḥ śalabhaś caiva kupathaḥ krodhanaḥ krathaḥ <br />
            bṛhatkīrtir mahājihvaḥ śaṅkukarṇo mahāsvanaḥ //
             <span class="ref">BrP_213.85</span></p>
         
         
         <p id="BrP_213.86">
            dīptajihvo 'rkanayano mṛgapādo mṛgapriyaḥ <br />
            vāyur gariṣṭho namuciḥ sambaro viskaro mahān //
             <span class="ref">BrP_213.86</span></p>
         
         
         <p id="BrP_213.87">
            candrahantā krodhahantā krodhavardhana eva ca <br />
            kālakaḥ kālakopaś ca vṛtraḥ krodho virocanaḥ //
             <span class="ref">BrP_213.87</span></p>
         
         
         <p id="BrP_213.88">
            gariṣṭhaś ca variṣṭhaś ca pralambanarakāv ubhau <br />
            indratāpanavātāpī ketumān baladarpitaḥ //
             <span class="ref">BrP_213.88</span></p>
         
         
         <p id="BrP_213.89">
            asilomā pulomā ca bāṣkalaḥ pramado madaḥ <br />
            svamiśraḥ kālavadanaḥ karālaḥ keśir eva ca //
             <span class="ref">BrP_213.89</span></p>
         
         
         <p id="BrP_213.90">
            ekākṣaś candramā rāhuḥ saṃhrādaḥ sambaraḥ svanaḥ <br />
            śataghnīcakrahastāś ca tathā muśalapāṇayaḥ //
             <span class="ref">BrP_213.90</span></p>
         
         
         <p id="BrP_213.91">
            aśvayantrāyudhopetā bhindipālāyudhās tathā <br />
            śūlolūkhalahastāś ca paraśvadhadharās tathā //
             <span class="ref">BrP_213.91</span></p>
         
         
         <p id="BrP_213.92">
            pāśamudgarahastāś ca tathā parighapāṇayaḥ <br />
            mahāśilāpraharaṇāḥ śūlahastāś ca dānavāḥ //
             <span class="ref">BrP_213.92</span></p>
         
         
         <p id="BrP_213.93">
            nānāpraharaṇā ghorā nānāveśā mahābalāḥ <br />
            kūrmakukkuṭavaktrāś ca śaśolūkamukhās tathā //
             <span class="ref">BrP_213.93</span></p>
         
         
         <p id="BrP_213.94">
            kharoṣṭravadanāś caiva varāhavadanās tathā <br />
            mārjāraśikhivaktrāś ca mahāvaktrās tathā pare //
             <span class="ref">BrP_213.94</span></p>
         
         
         <p id="BrP_213.95">
            nakrameṣānanāḥ śūrā gojāvimahiṣānanāḥ <br />
            godhāśallakivaktrāś ca kroṣṭuvaktrāś ca dānavāḥ //
             <span class="ref">BrP_213.95</span></p>
         
         
         <p id="BrP_213.96">
            ākhudarduravaktrāś ca ghorā vṛkamukhās tathā <br />
            bhīmā makaravaktrāś ca krauñcavaktrāś ca dānavāḥ //
             <span class="ref">BrP_213.96</span></p>
         
         
         <p id="BrP_213.97">
            aśvānanāḥ kharamukhā mayūravadanās tathā <br />
            gajendracarmavasanās tathā kṛṣṇājināmbarāḥ //
             <span class="ref">BrP_213.97</span></p>
         
         
         <p id="BrP_213.98">
            cīrasaṃvṛtagātrāś ca tathā nīlakavāsasaḥ <br />
            uṣṇīṣiṇo mukuṭinas tathā kuṇḍalino 'surāḥ //
             <span class="ref">BrP_213.98</span></p>
         
         
         <p id="BrP_213.99">
            kirīṭino lambaśikhāḥ kambugrīvāḥ suvarcasaḥ <br />
            nānāveśadharā daityā nānāmālyānulepanāḥ //
             <span class="ref">BrP_213.99</span></p>
         
         
         <p id="BrP_213.100">
            svāny āyudhāni saṃgṛhya pradīptāni ca tejasā <br />
            kramamāṇaṃ hṛṣīkeśam upāvartanta sarvaśaḥ //
             <span class="ref">BrP_213.100</span></p>
         
         
         <p id="BrP_213.101">
            pramathya sarvān daiteyān pādahastatalair vibhuḥ <br />
            rūpaṃ kṛtvā mahābhīmaṃ jahārāśu sa medinīm //
             <span class="ref">BrP_213.101</span></p>
         
         
         <p id="BrP_213.102">
            tasya vikramato bhūmiṃ candrādityau stanāntare <br />
            nabhaḥ prakramamāṇasya nābhyāṃ kila tathā sthitau //
             <span class="ref">BrP_213.102</span></p>
         
         
         <p id="BrP_213.103">
            param ākramamāṇasya jānudeśe vyavasthitau <br />
            viṣṇor amitavīryasya vadanty evaṃ dvijātayaḥ //
             <span class="ref">BrP_213.103</span></p>
         
         
         <p id="BrP_213.104">
            hṛtvā sa medinīṃ kṛtsnāṃ hatvā cāsurapuṃgavān <br />
            dadau śakrāya vasudhāṃ viṣṇur balavatāṃ varaḥ //
             <span class="ref">BrP_213.104</span></p>
         
         
         <p id="BrP_213.105">
            eṣa vo vāmano nāma prādurbhāvo mahātmanaḥ <br />
            vedavidbhir dvijair etat kathyate vaiṣṇavaṃ yaśaḥ //
             <span class="ref">BrP_213.105</span></p>
         
         
         <p id="BrP_213.106">
            bhūyo bhūtātmano viṣṇoḥ prādurbhāvo mahātmanaḥ <br />
            dattātreya iti khyātaḥ kṣamayā parayā yutaḥ //
             <span class="ref">BrP_213.106</span></p>
         
         
         <p id="BrP_213.107">
            tena naṣṭeṣu vedeṣu prakriyāsu makheṣu ca <br />
            cāturvarṇye ca saṃkīrṇe dharme śithilatāṃ gate //
             <span class="ref">BrP_213.107</span></p>
         
         
         <p id="BrP_213.108">
            ativardhati cādharme satye naṣṭe 'nṛte sthite <br />
            prajāsu śīryamāṇāsu dharme cākulatāṃ gate //
             <span class="ref">BrP_213.108</span></p>
         
         
         <p id="BrP_213.109">
            sayajñāḥ sakriyā vedāḥ pratyānītā hi tena vai <br />
            cāturvarṇyam asaṃkīrṇaṃ kṛtaṃ tena mahātmanā //
             <span class="ref">BrP_213.109</span></p>
         
         
         <p id="BrP_213.110">
            tena haihayarājasya kārtavīryasya dhīmataḥ <br />
            varadena varo datto dattātreyeṇa dhīmatā //
             <span class="ref">BrP_213.110</span></p>
         
         
         <p id="BrP_213.111">
            etad bāhudvayaṃ yat te tat te mama kṛte nṛpa <br />
            śatāni daśa bāhūnāṃ bhaviṣyanti na saṃśayaḥ //
             <span class="ref">BrP_213.111</span></p>
         
         
         <p id="BrP_213.112">
            pālayiṣyasi kṛtsnāṃ ca vasudhāṃ vasudheśvara <br />
            durnirīkṣyo 'rivṛndānāṃ yuddhasthaś ca bhaviṣyasi //
             <span class="ref">BrP_213.112</span></p>
         
         
         <p id="BrP_213.113">
            eṣa vo vaiṣṇavaḥ śrīmān prādurbhāvo 'dbhutaḥ śubhaḥ <br />
            bhūyaś ca jāmadagnyo 'yaṃ prādurbhāvo mahātmanaḥ //
             <span class="ref">BrP_213.113</span></p>
         
         
         <p id="BrP_213.114">
            yatra bāhusahasreṇa dviṣatāṃ durjayaṃ raṇe <br />
            rāmo 'rjunam anīkasthaṃ jaghāna nṛpatiṃ prabhuḥ //
             <span class="ref">BrP_213.114</span></p>
         
         
         <p id="BrP_213.115">
            rathasthaṃ pārthivaṃ rāmaḥ pātayitvārjunaṃ bhuvi <br />
            dharṣayitvārjunaṃ rāmaḥ krośamānaṃ ca meghavat //
             <span class="ref">BrP_213.115</span></p>
         
         
         <p id="BrP_213.116">
            kṛtsnaṃ bāhusahasraṃ ca ciccheda bhṛgunandanaḥ <br />
            paraśvadhena dīptena jñātibhiḥ sahitasya vai //
             <span class="ref">BrP_213.116</span></p>
         
         
         <p id="BrP_213.117">
            kīrṇā kṣatriyakoṭībhir merumandarabhūṣaṇā <br />
            triḥ saptakṛtvaḥ pṛthivī tena niḥkṣatriyā kṛtā //
             <span class="ref">BrP_213.117</span></p>
         
         
         <p id="BrP_213.118">
            kṛtvā niḥkṣatriyāṃ caināṃ bhārgavaḥ sumahāyaśāḥ <br />
            sarvapāpavināśāya vājimedhena ceṣṭavān //
             <span class="ref">BrP_213.118</span></p>
         
         
         <p id="BrP_213.119">
            yasmin yajñe mahādāne dakṣiṇāṃ bhṛgunandanaḥ <br />
            mārīcāya dadau prītaḥ kaśyapāya vasuṃdharām //
             <span class="ref">BrP_213.119</span></p>
         
         
         <p id="BrP_213.120">
            vāraṇāṃs turagāñ śubhrān rathāṃś ca rathināṃ varaḥ <br />
            hiraṇyam akṣayaṃ dhenur gajendrāṃś ca mahīpatiḥ //
             <span class="ref">BrP_213.120</span></p>
         
         
         <p id="BrP_213.121">
            dadau tasmin mahāyajñe vājimedhe mahāyaśāḥ <br />
            adyāpi ca hitārthāya lokānāṃ bhṛgunandanaḥ //
             <span class="ref">BrP_213.121</span></p>
         
         
         <p id="BrP_213.122">
            caramāṇas tapo ghoraṃ jāmadagnyaḥ punaḥ prabhuḥ <br />
            āste vai devavac chrīmān mahendre parvatottame //
             <span class="ref">BrP_213.122</span></p>
         
         
         <p id="BrP_213.123">
            eṣa viṣṇoḥ sureśasya śāśvatasyāvyayasya ca <br />
            jāmadagnya iti khyātaḥ prādurbhāvo mahātmanaḥ //
             <span class="ref">BrP_213.123</span></p>
         
         
         <p id="BrP_213.124">
            caturviṃśe yuge vāpi viśvāmitrapuraḥsaraḥ <br />
            jajñe daśarathasyātha putraḥ padmāyatekṣaṇaḥ //
             <span class="ref">BrP_213.124</span></p>
         
         
         <p id="BrP_213.125">
            kṛtvātmānaṃ mahābāhuś caturdhā prabhur īśvaraḥ <br />
            loke rāma iti khyātas tejasā bhāskaropamaḥ //
             <span class="ref">BrP_213.125</span></p>
         
         
         <p id="BrP_213.126">
            prasādanārthaṃ lokasya rakṣasāṃ nigrahāya ca <br />
            dharmasya ca vivṛddhyarthaṃ jajñe tatra mahāyaśāḥ //
             <span class="ref">BrP_213.126</span></p>
         
         
         <p id="BrP_213.127">
            tam apy āhur manuṣyendraṃ sarvabhūtahite ratam <br />
            yaḥ samāḥ sarvadharmajñaś caturdaśa vane 'vasat //
             <span class="ref">BrP_213.127</span></p>
         
         
         <p id="BrP_213.128">
            lakṣmaṇānucaro rāmaḥ sarvabhūtahite rataḥ <br />
            caturdaśa vane taptvā tapo varṣāṇi rāghavaḥ //
             <span class="ref">BrP_213.128</span></p>
         
         
         <p id="BrP_213.129">
            rūpiṇī tasya pārśvasthā sīteti prathitā jane <br />
            pūrvoditā tu yā lakṣmīr bhartāram anugacchati //
             <span class="ref">BrP_213.129</span></p>
         
         
         <p id="BrP_213.130">
            janasthāne vasan kāryaṃ tridaśānāṃ cakāra saḥ <br />
            tasyāpakāriṇaṃ krūraṃ paulastyaṃ manujarṣabhaḥ //
             <span class="ref">BrP_213.130</span></p>
         
         
         <p id="BrP_213.131">
            sītāyāḥ padam anvicchan nijaghāna mahāyaśāḥ <br />
            devāsuragaṇānāṃ ca yakṣarākṣasabhoginām //
             <span class="ref">BrP_213.131</span></p>
         
         
         <p id="BrP_213.132">
            yatrāvadhyaṃ rākṣasendraṃ rāvaṇaṃ yudhi durjayam <br />
            yuktaṃ rākṣasakoṭībhir nīlāñjanacayopamam //
             <span class="ref">BrP_213.132</span></p>
         
         
         <p id="BrP_213.133">
            trailokyadrāvaṇaṃ krūraṃ rāvaṇaṃ rākṣaseśvaram <br />
            durjayaṃ durdharaṃ dṛptaṃ śārdūlasamavikramam //
             <span class="ref">BrP_213.133</span></p>
         
         
         <p id="BrP_213.134">
            durnirīkṣyaṃ suragaṇair varadānena darpitam <br />
            jaghāna sacivaiḥ sārdhaṃ sasainyaṃ rāvaṇaṃ yudhi //
             <span class="ref">BrP_213.134</span></p>
         
         
         <p id="BrP_213.135">
            mahābhragaṇasaṃkāśaṃ mahākāyaṃ mahābalam <br />
            rāvaṇaṃ nijaghānāśu rāmo bhūtapatiḥ purā //
             <span class="ref">BrP_213.135</span></p>
         
         
         <p id="BrP_213.136">
            sugrīvasya kṛte yena vānarendro mahābalaḥ <br />
            vālī vinihataḥ saṃkhye sugrīvaś cābhiṣecitaḥ //
             <span class="ref">BrP_213.136</span></p>
         
         
         <p id="BrP_213.137">
            madhoś ca tanayo dṛpto lavaṇo nāma dānavaḥ <br />
            hato madhuvane vīro varamatto mahāsuraḥ //
             <span class="ref">BrP_213.137</span></p>
         
         
         <p id="BrP_213.138">
            yajñavighnakarau yena munīnāṃ bhāvitātmanām <br />
            mārīcaś ca subāhuś ca balena balināṃ varau //
             <span class="ref">BrP_213.138</span></p>
         
         
         <p id="BrP_213.139">
            nihatau ca nirāśau ca kṛtau tena mahātmanā <br />
            samare yuddhaśauṇḍena tathānye cāpi rākṣasāḥ //
             <span class="ref">BrP_213.139</span></p>
         
         
         <p id="BrP_213.140">
            virādhaś ca kabandhaś ca rākṣasau bhīmavikramau <br />
            jaghāna puruṣavyāghro gandharvau śāpamohitau //
             <span class="ref">BrP_213.140</span></p>
         
         
         <p id="BrP_213.141">
            hutāśanārkāṃśutaḍidguṇābhaiḥ <br />prataptajāmbūnadacitrapuṅkhaiḥ<br />
            mahendravajrāśanitulyasārai <br />ripūn sa rāmaḥ samare nijaghne
             <span class="ref">BrP_213.141</span></p>
         
         
         <p id="BrP_213.142">
            tasmai dattāni śastrāṇi viśvāmitreṇa dhīmatā <br />
            vadhārthaṃ devaśatrūṇāṃ durdharṣāṇāṃ surair api //
             <span class="ref">BrP_213.142</span></p>
         
         
         <p id="BrP_213.143">
            vartamāne makhe yena janakasya mahātmanaḥ <br />
            bhagnaṃ māheśvaraṃ cāpaṃ krīḍatā līlayā purā //
             <span class="ref">BrP_213.143</span></p>
         
         
         <p id="BrP_213.144">
            etāni kṛtvā karmāṇi rāmo dharmabhṛtāṃ varaḥ <br />
            daśāśvamedhāñ jārūthyān ājahāra nirargalān //
             <span class="ref">BrP_213.144</span></p>
         
         
         <p id="BrP_213.145">
            nāśrūyantāśubhā vāco nākulaṃ māruto vavau <br />
            na vittaharaṇaṃ cāsīd rāme rājyaṃ praśāsati //
             <span class="ref">BrP_213.145</span></p>
         
         
         <p id="BrP_213.146">
            paridevanti vidhavā nānarthāś ca kadācana <br />
            sarvam āsīc chubhaṃ tatra rāme rājyaṃ praśāsati //
             <span class="ref">BrP_213.146</span></p>
         
         
         <p id="BrP_213.147">
            na prāṇināṃ bhayaṃ cāsīj jalāgnyanilaghātajam <br />
            na cāpi vṛddhā bālānāṃ pretakāryāṇi cakrire //
             <span class="ref">BrP_213.147</span></p>
         
         
         <p id="BrP_213.148">
            brahmacaryaparaṃ kṣatraṃ viśas tu kṣatriye ratāḥ <br />
            śūdrāś caiva hi varṇāṃs trīñ śuśrūṣanty anahaṃkṛtāḥ //
             <span class="ref">BrP_213.148</span></p>
         
         
         <p id="BrP_213.149">
            nāryo nātyacaran bhartṝn bhāryāṃ nātyacarat patiḥ <br />
            sarvam āsīj jagad dāntaṃ nirdasyur abhavan mahī //
             <span class="ref">BrP_213.149</span></p>
         
         
         <p id="BrP_213.150">
            rāma eko 'bhavad bhartā rāmaḥ pālayitābhavat <br />
            āsan varṣasahasrāṇi tathā putrasahasriṇaḥ //
             <span class="ref">BrP_213.150</span></p>
         
         
         <p id="BrP_213.151">
            arogāḥ prāṇinaś cāsan rāme rājyaṃ praśāsati <br />
            devatānām ṛṣīṇāṃ ca manuṣyāṇāṃ ca sarvaśaḥ //
             <span class="ref">BrP_213.151</span></p>
         
         
         <p id="BrP_213.152">
            pṛthivyāṃ samavāyo 'bhūd rāme rājyaṃ praśāsati <br />
            gāthām apy atra gāyanti ye purāṇavido janāḥ //
             <span class="ref">BrP_213.152</span></p>
         
         
         <p id="BrP_213.153">
            rāme nibaddhatattvārthā māhātmyaṃ tasya dhīmataḥ <br />
            śyāmo yuvā lohitākṣo dīptāsyo mitabhāṣitaḥ //
             <span class="ref">BrP_213.153</span></p>
         
         
         <p id="BrP_213.154">
            ājānubāhuḥ sumukhaḥ siṃhaskandho mahābhujaḥ <br />
            daśa varṣasahasrāṇi rāmo rājyam akārayat //
             <span class="ref">BrP_213.154</span></p>
         
         
         <p id="BrP_213.155">
            ṛksāmayajuṣāṃ ghoṣo jyāghoṣaś ca mahātmanaḥ <br />
            avyucchinno 'bhavad rāṣṭre dīyatāṃ bhujyatām iti //
             <span class="ref">BrP_213.155</span></p>
         
         
         <p id="BrP_213.156">
            sattvavān guṇasaṃpanno dīpyamānaḥ svatejasā <br />
            ati candraṃ ca sūryaṃ ca rāmo dāśarathir babhau //
             <span class="ref">BrP_213.156</span></p>
         
         
         <p id="BrP_213.157">
            īje kratuśataiḥ puṇyaiḥ samāptavaradakṣiṇaiḥ <br />
            hitvāyodhyāṃ divaṃ yāto rāghavo hi mahābalaḥ //
             <span class="ref">BrP_213.157</span></p>
         
         
         <p id="BrP_213.158">
            evam eva mahābāhur ikṣvākukulanandanaḥ <br />
            rāvaṇaṃ sagaṇaṃ hatvā divam ācakrame vibhuḥ //
             <span class="ref">BrP_213.158</span></p>
         
         
         <p id="BrP_213.159">
            aparaḥ keśavasyāyaṃ prādurbhāvo mahātmanaḥ <br />
            vikhyāto māthure kalpe sarvalokahitāya vai //
             <span class="ref">BrP_213.159</span></p>
         
         
         <p id="BrP_213.160">
            yatra śālvaṃ ca caidyaṃ ca kaṃsaṃ dvividam eva ca <br />
            ariṣṭaṃ vṛṣabhaṃ keśiṃ pūtanāṃ daityadārikām //
             <span class="ref">BrP_213.160</span></p>
         
         
         <p id="BrP_213.161">
            nāgaṃ kuvalayāpīḍaṃ cāṇūraṃ muṣṭikaṃ tathā <br />
            daityān mānuṣadehena sūdayām āsa vīryavān //
             <span class="ref">BrP_213.161</span></p>
         
         
         <p id="BrP_213.162">
            chinnaṃ bāhusahasraṃ ca bāṇasyādbhutakarmaṇaḥ <br />
            narakaś ca hataḥ saṃkhye yavanaś ca mahābalaḥ //
             <span class="ref">BrP_213.162</span></p>
         
         
         <p id="BrP_213.163">
            hṛtāni ca mahīpānāṃ sarvaratnāni tejasā <br />
            durācārāś ca nihitāḥ pārthivā ye mahītale //
             <span class="ref">BrP_213.163</span></p>
         
         
         <p id="BrP_213.164">
            eṣa lokahitārthāya prādurbhāvo mahātmanaḥ <br />
            kalkī viṣṇuyaśā nāma śambhalagrāmasaṃbhavaḥ //
             <span class="ref">BrP_213.164</span></p>
         
         
         <p id="BrP_213.165">
            sarvalokahitārthāya bhūyo devo mahāyaśāḥ <br />
            ete cānye ca bahavo divyā devagaṇair vṛtāḥ //
             <span class="ref">BrP_213.165</span></p>
         
         
         <p id="BrP_213.166">
            prādurbhāvāḥ purāṇeṣu gīyante brahmavādibhiḥ <br />
            yatra devā vimuhyanti prādurbhāvānukīrtane //
             <span class="ref">BrP_213.166</span></p>
         
         
         <p id="BrP_213.167">
            purāṇaṃ vartate yatra vedaśrutisamāhitam <br />
            etad uddeśamātreṇa prādurbhāvānukīrtanam //
             <span class="ref">BrP_213.167</span></p>
         
         
         <p id="BrP_213.168">
            kīrtitaṃ kīrtanīyasya sarvalokaguror vibhoḥ <br />
            prīyante pitaras tasya prādurbhāvānukīrtanāt //
             <span class="ref">BrP_213.168</span></p>
         
         
         <p id="BrP_213.169">
            viṣṇor amitavīryasya yaḥ śṛṇoti kṛtāñjaliḥ //
             <span class="ref">BrP_213.169</span></p>
         
         
         <p id="BrP_213.170">
            etāś ca yogeśvarayogamāyāḥ <br />śrutvā naro mucyati sarvapāpaiḥ<br />
            ṛddhiṃ samṛddhiṃ vipulāṃś ca bhogān <br />prāpnoti śīghraṃ bhagavatprasādāt
             <span class="ref">BrP_213.170</span></p>
         
         
         <p id="BrP_213.171">
            evaṃ mayā muniśreṣṭhā viṣṇor amitatejasaḥ <br />
            sarvapāpaharāḥ puṇyāḥ prādurbhāvāḥ prakīrtitāḥ //
             <span class="ref">BrP_213.171</span></p>
         
         munaya ūcuḥ
         
         
         <p id="BrP_214.1">
            na tṛptim adhigacchāmaḥ puṇyadharmāmṛtasya ca <br />
            mune tvanmukhagītasya tathā kautūhalaṃ hi naḥ //
             <span class="ref">BrP_214.1</span></p>
         
         
         <p id="BrP_214.2">
            utpattiṃ pralayaṃ caiva bhūtānāṃ karmaṇo gatim <br />
            vetsi sarvaṃ mune tena pṛcchāmas tvāṃ mahāmatim //
             <span class="ref">BrP_214.2</span></p>
         
         
         <p id="BrP_214.3">
            śrūyate yamalokasya mārgaḥ paramadurgamaḥ <br />
            duḥkhakleśakaraḥ śaśvat sarvabhūtabhayāvahaḥ //
             <span class="ref">BrP_214.3</span></p>
         
         
         <p id="BrP_214.4">
            kathaṃ tena narā yānti mārgeṇa yamasādanam <br />
            pramāṇaṃ caiva mārgasya brūhi no vadatāṃ vara //
             <span class="ref">BrP_214.4</span></p>
         
         
         <p id="BrP_214.5">
            mune pṛcchāma sarvajña brūhi sarvam aśeṣataḥ <br />
            kathaṃ narakaduḥkhāni nāpnuvanti narān mune //
             <span class="ref">BrP_214.5</span></p>
         
         
         <p id="BrP_214.6">
            kenopāyena dānena dharmeṇa niyamena ca <br />
            mānuṣasya ca yāmyasya lokasya kiyad antaram //
             <span class="ref">BrP_214.6</span></p>
         
         
         <p id="BrP_214.7">
            kathaṃ ca svargatiṃ yānti narakaṃ kena karmaṇā <br />
            svargasthānāni kiyanti kiyanti narakāṇi ca //
             <span class="ref">BrP_214.7</span></p>
         
         
         <p id="BrP_214.8">
            kathaṃ sukṛtino yānti kathaṃ duṣkṛtakāriṇaḥ <br />
            kiṃ rūpaṃ kiṃ pramāṇaṃ vā ko varṇas tūbhayor api <br />
            jīvasya nīyamānasya yamalokaṃ bravīhi naḥ //
             <span class="ref">BrP_214.8</span></p>
         
         vyāsa uvāca
         
         
         <p id="BrP_214.9">
            śṛṇudhvaṃ muniśārdūlā vadato mama suvratāḥ <br />
            saṃsāracakram ajaraṃ sthitir yasya na vidyate //
             <span class="ref">BrP_214.9</span></p>
         
         
         <p id="BrP_214.10">
            so 'haṃ vadāmi vaḥ sarvaṃ yamamārgasya nirṇayam <br />
            utkrāntikālād ārabhya yathā nānyo vadiṣyati //
             <span class="ref">BrP_214.10</span></p>
         
         
         <p id="BrP_214.11">
            svarūpaṃ caiva mārgasya yan māṃ pṛcchatha sattamāḥ <br />
            yamalokasya cādhvānam antaraṃ mānuṣasya ca //
             <span class="ref">BrP_214.11</span></p>
         
         
         <p id="BrP_214.12">
            yojanānāṃ sahasrāṇi ṣaḍaśītis tad antaram <br />
            taptatāmram ivātaptaṃ tad adhvānam udāhṛtam //
             <span class="ref">BrP_214.12</span></p>
         
         
         <p id="BrP_214.13">
            tad avaśyaṃ hi gantavyaṃ prāṇibhir jīvasaṃjñakaiḥ <br />
            puṇyān puṇyakṛto yānti pāpān pāpakṛto 'dhamāḥ //
             <span class="ref">BrP_214.13</span></p>
         
         
         <p id="BrP_214.14">
            dvāviṃśatiś ca narakā yamasya viṣaye sthitāḥ <br />
            yeṣu duṣkṛtakarmāṇo vipacyante pṛthak pṛthak //
             <span class="ref">BrP_214.14</span></p>
         
         
         <p id="BrP_214.15">
            narako rauravo raudraḥ śūkaras tāla eva ca <br />
            kumbhīpāko mahāghoraḥ śālmalo 'tha vimohanaḥ //
             <span class="ref">BrP_214.15</span></p>
         
         
         <p id="BrP_214.16">
            kīṭādaḥ kṛmibhakṣaś ca nālābhakṣo bhramas tathā <br />
            nadyaḥ pūyavahāś cānyā rudhirāmbhas tathaiva ca //
             <span class="ref">BrP_214.16</span></p>
         
         
         <p id="BrP_214.17">
            agnijvālo mahāghoraḥ saṃdaṃśaḥ śunabhojanaḥ <br />
            ghorā vaitaraṇī caiva asipattravanaṃ tathā //
             <span class="ref">BrP_214.17</span></p>
         
         
         <p id="BrP_214.18">
            na tatra vṛkṣacchāyā vā na taḍāgāḥ sarāṃsi ca <br />
            na vāpyo dīrghikā vāpi na kūpo na prapā sabhā //
             <span class="ref">BrP_214.18</span></p>
         
         
         <p id="BrP_214.19">
            na maṇḍapo nāyatanaṃ na nadyo na ca parvatāḥ <br />
            na kiṃcid āśramasthānaṃ vidyate tatra vartmani //
             <span class="ref">BrP_214.19</span></p>
         
         
         <p id="BrP_214.20">
            yatra viśramate śrāntaḥ puruṣo 'tīvakarṣitaḥ <br />
            avaśyam eva gantavyaḥ sa sarvais tu mahāpathaḥ //
             <span class="ref">BrP_214.20</span></p>
         
         
         <p id="BrP_214.21">
            prāpte kāle tu saṃtyajya suhṛdbandhudhanādikam <br />
            jarāyujāṇḍajāś caiva svedajāś codbhijās tathā //
             <span class="ref">BrP_214.21</span></p>
         
         
         <p id="BrP_214.22">
            jaṅgamājaṅgamāś caiva gamiṣyanti mahāpatham <br />
            devāsuramanuṣyaiś ca vaivasvatavaśānugaiḥ //
             <span class="ref">BrP_214.22</span></p>
         
         
         <p id="BrP_214.23">
            strīpuṃnapuṃsakaiś caiva pṛthivyāṃ jīvasaṃjñitaiḥ <br />
            pūrvāhṇe cāparāhṇe vā madhyāhne vā tathā punaḥ //
             <span class="ref">BrP_214.23</span></p>
         
         
         <p id="BrP_214.24">
            saṃdhyākāle 'rdharātre vā pratyūṣe vāpy upasthite <br />
            vṛddhair vā madhyamair vāpi yauvanasthais tathaiva ca //
             <span class="ref">BrP_214.24</span></p>
         
         
         <p id="BrP_214.25">
            garbhavāse 'tha bālye vā gantavyaḥ sa mahāpathaḥ <br />
            pravāsasthair gṛhasthair vā parvatasthaiḥ sthale 'pi vā //
             <span class="ref">BrP_214.25</span></p>
         
         
         <p id="BrP_214.26">
            kṣetrasthair vā jalasthair vā gṛhamadhyagatais tathā <br />
            āsīnaiś cāsthitair vāpi śayanīyagatais tathā //
             <span class="ref">BrP_214.26</span></p>
         
         
         <p id="BrP_214.27">
            jāgradbhir vā prasuptair vā gantavyaḥ sa mahāpathaḥ <br />
            ihānubhūya nirdiṣṭam āyur jantuḥ svayaṃ tadā //
             <span class="ref">BrP_214.27</span></p>
         
         
         <p id="BrP_214.28">
            tasyānte ca svayaṃ prāṇair anicchann api mucyate <br />
            jalam agnir viṣaṃ śastraṃ kṣud vyādhiḥ patanaṃ gireḥ //
             <span class="ref">BrP_214.28</span></p>
         
         
         <p id="BrP_214.29">
            nimittaṃ kiṃcid āsādya dehī prāṇair vimucyate <br />
            vihāya sumahat kṛtsnaṃ śarīraṃ pāñcabhautikam //
             <span class="ref">BrP_214.29</span></p>
         
         
         <p id="BrP_214.30">
            anyac charīram ādatte yātanīyaṃ svakarmajam <br />
            dṛḍhaṃ śarīram āpnoti sukhaduḥkhopabhuktaye //
             <span class="ref">BrP_214.30</span></p>
         
         
         <p id="BrP_214.31">
            tena bhuṅkte sa kṛcchrāṇi pāpakartā naro bhṛśam <br />
            sukhāni dhārmiko hṛṣṭa iha nīto yamakṣaye //
             <span class="ref">BrP_214.31</span></p>
         
         
         <p id="BrP_214.32">
            ūṣmā prakupitaḥ kāye tīvravāyusamīritaḥ <br />
            bhinatti marmasthānāni dīpyamāno nirandhanaḥ //
             <span class="ref">BrP_214.32</span></p>
         
         
         <p id="BrP_214.33">
            udāno nāma pavanas tataś cordhvaṃ pravartate <br />
            bhujyatām ambubhakṣyāṇām adhogatinirodhakṛt //
             <span class="ref">BrP_214.33</span></p>
         
         
         <p id="BrP_214.34">
            tato yenāmbudānāni kṛtāny annarasās tathā <br />
            dattāḥ sa tasyām āhlādam āpadi pratipadyate //
             <span class="ref">BrP_214.34</span></p>
         
         
         <p id="BrP_214.35">
            annāni yena dattāni śraddhāpūtena cetasā <br />
            so 'pi tṛptim avāpnoti vināpy annena vai tadā //
             <span class="ref">BrP_214.35</span></p>
         
         
         <p id="BrP_214.36">
            yenānṛtāni noktāni prītibhedaḥ kṛto na ca <br />
            āstikaḥ śraddadhānaś ca sukhamṛtyuṃ sa gacchati //
             <span class="ref">BrP_214.36</span></p>
         
         
         <p id="BrP_214.37">
            devabrāhmaṇapūjāyāṃ niratāś cānasūyakāḥ <br />
            śuklā vadānyā hrīmantas te narāḥ sukhamṛtyavaḥ //
             <span class="ref">BrP_214.37</span></p>
         
         
         <p id="BrP_214.38">
            yaḥ kāmān nāpi saṃrambhān na dveṣād dharmam utsṛjet <br />
            yathoktakārī saumyaś ca sa sukhaṃ mṛtyum ṛcchati //
             <span class="ref">BrP_214.38</span></p>
         
         
         <p id="BrP_214.39">
            vāridās tṛṣitānāṃ ye kṣudhitānnapradāyinaḥ <br />
            prāpnuvanti narāḥ kāle mṛtyuṃ sukhasamanvitam //
             <span class="ref">BrP_214.39</span></p>
         
         
         <p id="BrP_214.40">
            śītaṃ jayanti dhanadās tāpaṃ candanadāyinaḥ <br />
            prāṇaghnīṃ vedanāṃ kaṣṭāṃ ye cānyodvegadhāriṇaḥ //
             <span class="ref">BrP_214.40</span></p>
         
         
         <p id="BrP_214.41">
            mohaṃ jñānapradātāras tathā dīpapradās tamaḥ <br />
            kūṭasākṣī mṛṣāvādī yo gurur nānuśāsti vai //
             <span class="ref">BrP_214.41</span></p>
         
         
         <p id="BrP_214.42">
            te mohamṛtyavaḥ sarve tathā ye vedanindakāḥ <br />
            vibhīṣaṇāḥ pūtigandhāḥ kūṭamudgarapāṇayaḥ //
             <span class="ref">BrP_214.42</span></p>
         
         
         <p id="BrP_214.43">
            āgacchanti durātmāno yamasya puruṣās tathā <br />
            prāpteṣu dṛkpathaṃ teṣu jāyate tasya vepathuḥ //
             <span class="ref">BrP_214.43</span></p>
         
         
         <p id="BrP_214.44">
            krandaty avirataḥ so 'tha bhrātṛmātṛpitṛṃs tathā <br />
            sā tu vāg asphuṭā viprā ekavarṇā vibhāvyate //
             <span class="ref">BrP_214.44</span></p>
         
         
         <p id="BrP_214.45">
            dṛṣṭir vibhrāmyate trāsāt kāsāvṛṣṭy aty athānanam <br />
            tataḥ sa vedanāviṣṭaṃ tac charīraṃ vimuñcati //
             <span class="ref">BrP_214.45</span></p>
         
         
         <p id="BrP_214.46">
            vāyvagrasārī tadrūpadeham anyat prapadyate <br />
            tatkarmayātanārthe ca na mātṛpitṛsaṃbhavam //
             <span class="ref">BrP_214.46</span></p>
         
         
         <p id="BrP_214.47">
            tatpramāṇavayovasthāsaṃsthānaiḥ prāpyate vyathā <br />
            tato dūto yamasyātha pāśair badhnāti dāruṇaiḥ //
             <span class="ref">BrP_214.47</span></p>
         
         
         <p id="BrP_214.48">
            jantoḥ saṃprāptakālasya vedanārtasya vai bhṛśam <br />
            bhūtaiḥ saṃtyaktadehasya kaṇṭhaprāptānilasya ca //
             <span class="ref">BrP_214.48</span></p>
         
         
         <p id="BrP_214.49">
            śarīrāc cyāvito jīvo roravīti tatholbaṇam <br />
            nirgato vāyubhūtas tu ṣāṭkauśikakalevare //
             <span class="ref">BrP_214.49</span></p>
         
         
         <p id="BrP_214.50">
            mātṛbhiḥ pitṛbhiś caiva bhrātṛbhir mātulais tathā <br />
            dāraiḥ putrair vayasyaiś ca gurubhis tyajyate bhuvi //
             <span class="ref">BrP_214.50</span></p>
         
         
         <p id="BrP_214.51">
            dṛśyamānaś ca tair dīnair aśrupūrṇekṣaṇair bhṛśam <br />
            svaśarīraṃ samutsṛjya vāyubhūtas tu gacchati //
             <span class="ref">BrP_214.51</span></p>
         
         
         <p id="BrP_214.52">
            andhakāram apāraṃ ca mahāghoraṃ tamovṛtam <br />
            sukhaduḥkhapradātāraṃ durgamaṃ pāpakarmaṇām //
             <span class="ref">BrP_214.52</span></p>
         
         
         <p id="BrP_214.53">
            duḥsahaṃ ca durantaṃ ca durnirīkṣaṃ durāsadam <br />
            durāpam atidurgaṃ ca pāpiṣṭhānāṃ sadāhitam //
             <span class="ref">BrP_214.53</span></p>
         
         
         <p id="BrP_214.54">
            kṛṣyamāṇāś ca tair bhūtair yāmyaiḥ pāśais tu saṃyatāḥ <br />
            mudgarais tāḍyamānāś ca nīyante taṃ mahāpatham //
             <span class="ref">BrP_214.54</span></p>
         
         
         <p id="BrP_214.55">
            kṣīṇāyuṣaṃ samālokya prāṇinaṃ cāyuṣakṣaye <br />
            ninīṣavaḥ samāyānti yamadūtā bhayaṃkarāḥ //
             <span class="ref">BrP_214.55</span></p>
         
         
         <p id="BrP_214.56">
            ārūḍhā yānakāle tu ṛkṣavyāghrakhareṣu ca <br />
            uṣṭreṣu vānareṣv anye vṛścikeṣu vṛkeṣu ca //
             <span class="ref">BrP_214.56</span></p>
         
         
         <p id="BrP_214.57">
            ulūkasarpamārjāraṃ tathānye gṛdhravāhanāḥ <br />
            śyenaśṛgālam ārūḍhāḥ saraghākaṅkavāhanāḥ //
             <span class="ref">BrP_214.57</span></p>
         
         
         <p id="BrP_214.58">
            varāhapaśuvetālamahiṣāsyās tathā pare <br />
            nānārūpadharā ghorāḥ sarvaprāṇibhayaṃkarāḥ //
             <span class="ref">BrP_214.58</span></p>
         
         
         <p id="BrP_214.59">
            dīrghamuṣkāḥ karālāsyā vakranāsās trilocanāḥ <br />
            mahāhanukapolāsyāḥ pralambadaśanacchadāḥ //
             <span class="ref">BrP_214.59</span></p>
         
         
         <p id="BrP_214.60">
            nirgatair vikṛtākārair daśanair aṅkuropamaiḥ <br />
            māṃsaśoṇitadigdhāṅgā daṃṣṭrābhir bhṛśam ulbaṇaiḥ //
             <span class="ref">BrP_214.60</span></p>
         
         
         <p id="BrP_214.61">
            mukhaiḥ pātālasadṛśair jvalajjihvair bhayaṃkaraiḥ <br />
            netraiḥ suvikṛtākārair jvalatpiṅgalacañcalaiḥ //
             <span class="ref">BrP_214.61</span></p>
         
         
         <p id="BrP_214.62">
            mārjārolūkakhadyotaśakragopavad uddhataiḥ <br />
            kekaraiḥ saṃkulais stabdhair locanaiḥ pāvakopamaiḥ //
             <span class="ref">BrP_214.62</span></p>
         
         
         <p id="BrP_214.63">
            bhṛśam ābharaṇair bhīmair ābaddhair bhujagopamaiḥ <br />
            śoṇāsaralagātraiś ca muṇḍamālāvibhūṣitaiḥ //
             <span class="ref">BrP_214.63</span></p>
         
         
         <p id="BrP_214.64">
            kaṇṭhasthakṛṣṇasarpaiś ca phūtkāraravabhīṣaṇaiḥ <br />
            vahnijvālopamaiḥ keśaiḥ stabdharukṣair bhayaṃkaraiḥ //
             <span class="ref">BrP_214.64</span></p>
         
         
         <p id="BrP_214.65">
            babhrupiṅgalalolaiś ca kadruśmaśrubhir āvṛtāḥ <br />
            bhujadaṇḍair mahāghoraiḥ pralambaiḥ parighopamaiḥ //
             <span class="ref">BrP_214.65</span></p>
         
         
         <p id="BrP_214.66">
            kecid dvibāhavas tatra tathānye ca caturbhujāḥ <br />
            dviraṣṭabāhavaś cānye daśaviṃśabhujās tathā //
             <span class="ref">BrP_214.66</span></p>
         
         
         <p id="BrP_214.67">
            asaṃkhyātabhujāś cānye kecid bāhusahasriṇaḥ <br />
            āyudhair vikṛtākāraiḥ prajvaladbhir bhayānakaiḥ //
             <span class="ref">BrP_214.67</span></p>
         
         
         <p id="BrP_214.68">
            śaktitomaracakrādyaiḥ sudīptair vividhāyudhaiḥ <br />
            pāśaśṛṅkhaladaṇḍaiś ca bhīṣayanto mahābalāḥ //
             <span class="ref">BrP_214.68</span></p>
         
         
         <p id="BrP_214.69">
            āgacchanti mahāraudrā martyānām āyuṣaḥ kṣaye <br />
            grahītuṃ prāṇinaḥ sarve yamasyājñākarās tathā //
             <span class="ref">BrP_214.69</span></p>
         
         
         <p id="BrP_214.70">
            yat tac charīram ādatte yātanīyaṃ svakarmajam <br />
            tad asya nīyate jantor yamasya sadanaṃ prati //
             <span class="ref">BrP_214.70</span></p>
         
         
         <p id="BrP_214.71">
            baddhvā tat kālapāśaiś ca nigaḍair vajraśṛṅkhalaiḥ <br />
            tāḍayitvā bhṛśaṃ kruddhair nīyate yamakiṃkaraiḥ //
             <span class="ref">BrP_214.71</span></p>
         
         
         <p id="BrP_214.72">
            praskhalantaṃ rudantaṃ ca ākrośantaṃ muhur muhuḥ <br />
            hā tāta mātaḥ putreti vadantaṃ karmadūṣitam //
             <span class="ref">BrP_214.72</span></p>
         
         
         <p id="BrP_214.73">
            āhatya niśitaiḥ śūlair mudgarair niśitair ghanaiḥ <br />
            khaḍgaśaktiprahāraiś ca vajradaṇḍaiḥ sudāruṇaiḥ //
             <span class="ref">BrP_214.73</span></p>
         
         
         <p id="BrP_214.74">
            bhartsyamāno mahārāvair vajraśaktisamanvitaiḥ <br />
            ekaikaśo bhṛśaṃ kruddhais tāḍayadbhiḥ samantataḥ //
             <span class="ref">BrP_214.74</span></p>
         
         
         <p id="BrP_214.75">
            sa muhyamāno duḥkhārtaḥ pratapaṃś ca itas tataḥ <br />
            ākṛṣya nīyate jantur adhvānaṃ subhayaṃkaraiḥ //
             <span class="ref">BrP_214.75</span></p>
         
         
         <p id="BrP_214.76">
            kuśakaṇṭakavalmīkaśaṅkupāṣāṇaśarkare <br />
            tathā pradīptajvalane kṣāravajraśatotkaṭe //
             <span class="ref">BrP_214.76</span></p>
         
         
         <p id="BrP_214.77">
            pradīptādityataptena dahyamānas tadaṃśubhiḥ <br />
            kṛṣyate yamadūtaiś ca śivāsaṃnādabhīṣaṇaiḥ //
             <span class="ref">BrP_214.77</span></p>
         
         
         <p id="BrP_214.78">
            vikṛṣyamāṇas tair ghorair bhakṣyamāṇaḥ śivāśataiḥ <br />
            prayāti dāruṇe mārge pāpakarmā yamālayam //
             <span class="ref">BrP_214.78</span></p>
         
         
         <p id="BrP_214.79">
            kvacid bhītaiḥ kvacit trastaiḥ praskhaladbhiḥ kvacit kvacit <br />
            duḥkhenākrandamānaiś ca gantavyaḥ sa mahāpathaḥ //
             <span class="ref">BrP_214.79</span></p>
         
         
         <p id="BrP_214.80">
            nirbhartsyamānair udvignair vidrutair bhayavihvalaiḥ <br />
            kampamānaśarīrais tu gantavyaṃ jīvasaṃjñakaiḥ //
             <span class="ref">BrP_214.80</span></p>
         
         
         <p id="BrP_214.81">
            kaṇṭakākīrṇamārgeṇa saṃtaptasikatena ca <br />
            dahyamānais tu gantavyaṃ narair dānavivarjitaiḥ //
             <span class="ref">BrP_214.81</span></p>
         
         
         <p id="BrP_214.82">
            medaḥśoṇitadurgandhair bastagātraiś ca pūgaśaḥ <br />
            dagdhasphuṭatvacākīrṇair gantavyaṃ jīvaghātakaiḥ //
             <span class="ref">BrP_214.82</span></p>
         
         
         <p id="BrP_214.83">
            kūjadbhiḥ krandamānaiś ca vikrośadbhiś ca visvaram <br />
            vedanārtaiś ca sadbhiś ca gantavyaṃ jīvaghātakaiḥ //
             <span class="ref">BrP_214.83</span></p>
         
         
         <p id="BrP_214.84">
            śaktibhir bhindipālaiś ca khaḍgatomarasāyakaiḥ <br />
            bhidyadbhis tīkṣṇaśūlāgrair gantavyaṃ jīvaghātakaiḥ //
             <span class="ref">BrP_214.84</span></p>
         
         
         <p id="BrP_214.85">
            śvānair vyāghrair vṛkaiḥ kaṅkair bhakṣyamāṇaiś ca pāpibhiḥ //
             <span class="ref">BrP_214.85</span></p>
         
         
         <p id="BrP_214.86">
            kṛntadbhiḥ krakacāghātair gantavyaṃ māṃsakhādibhiḥ <br />
            mahiṣarṣabhaśṛṅgāgrair bhidyamānaiḥ samantataḥ //
             <span class="ref">BrP_214.86</span></p>
         
         
         <p id="BrP_214.87">
            ullikhadbhiḥ śūkaraiś ca gantavyaṃ māṃsakhādakaiḥ <br />
            sūcībhramarakākolamakṣikābhiś ca saṃghaśaḥ //
             <span class="ref">BrP_214.87</span></p>
         
         
         <p id="BrP_214.88">
            bhujyamānaiś ca gantavyaṃ pāpiṣṭhair madhughātakaiḥ <br />
            viśvastaṃ svāminaṃ mitraṃ striyaṃ vā yas tu ghātayet //
             <span class="ref">BrP_214.88</span></p>
         
         
         <p id="BrP_214.89">
            śastrair nikṛtyamānaiś ca gantavyaṃ cāturair naraiḥ <br />
            ghātayanti ca ye jantūṃs tāḍayanti nirāgasaḥ //
             <span class="ref">BrP_214.89</span></p>
         
         
         <p id="BrP_214.90">
            rākṣasair bhakṣyamāṇās te yānti yāmyapathaṃ narāḥ <br />
            ye haranti parastrīṇāṃ varaprāvaraṇāni ca //
             <span class="ref">BrP_214.90</span></p>
         
         
         <p id="BrP_214.91">
            te yānti vidrutā nagnāḥ pretībhūtā yamālayam <br />
            vāso dhānyaṃ hiraṇyaṃ vā gṛhakṣetram athāpi vā //
             <span class="ref">BrP_214.91</span></p>
         
         
         <p id="BrP_214.92">
            ye haranti durātmānaḥ pāpiṣṭhāḥ pāpakarmiṇaḥ <br />
            pāṣāṇair laguḍair daṇḍais tāḍyamānais tu jarjaraiḥ //
             <span class="ref">BrP_214.92</span></p>
         
         
         <p id="BrP_214.93">
            vahadbhiḥ śoṇitaṃ bhūri gantavyaṃ tu yamālayam <br />
            brahmasvaṃ ye harantīha narā narakanirbhayāḥ //
             <span class="ref">BrP_214.93</span></p>
         
         
         <p id="BrP_214.94">
            tāḍayanti tathā viprān ākrośanti narādhamāḥ <br />
            śuṣkakāṣṭhanibaddhās te chinnakarṇākṣināsikāḥ //
             <span class="ref">BrP_214.94</span></p>
         
         
         <p id="BrP_214.95">
            pūyaśoṇitadigdhās te kālagṛdhraiś ca jambukaiḥ <br />
            kiṃkarair bhīṣaṇaiś caṇḍais tāḍyamānāś ca dāruṇaiḥ //
             <span class="ref">BrP_214.95</span></p>
         
         
         <p id="BrP_214.96">
            vikrośamānā gacchanti pāpinas te yamālayam <br />
            evaṃ paramadurdharṣam adhvānaṃ jvalanaprabham //
             <span class="ref">BrP_214.96</span></p>
         
         
         <p id="BrP_214.97">
            rauravaṃ durgaviṣamaṃ nirdiṣṭaṃ mānuṣasya ca <br />
            prataptatāmravarṇābhaṃ vahnijvālāsphuliṅgavat //
             <span class="ref">BrP_214.97</span></p>
         
         
         <p id="BrP_214.98">
            kuraṇṭakaṇṭakākīrṇaṃ pṛthuvikaṭatāḍanaiḥ <br />
            śaktivajraiś ca saṃkīrṇam ujjvalaṃ tīvrakaṇṭakam //
             <span class="ref">BrP_214.98</span></p>
         
         
         <p id="BrP_214.99">
            aṅgāravālukāmiśraṃ vahnikīṭakadurgamam <br />
            jvālāmālākulaṃ raudraṃ sūryaraśmipratāpitam //
             <span class="ref">BrP_214.99</span></p>
         
         
         <p id="BrP_214.100">
            adhvānaṃ nīyate dehī kṛṣyamāṇaḥ suniṣṭhuraiḥ <br />
            yadaiva krandate jantur duḥkhārtaḥ patitaḥ kvacit //
             <span class="ref">BrP_214.100</span></p>
         
         
         <p id="BrP_214.101">
            tadaivāhanyate sarvair āyudhair yamakiṃkaraiḥ <br />
            evaṃ saṃtāḍyamānaś ca lubdhaḥ pāpeṣu yo 'nayaḥ //
             <span class="ref">BrP_214.101</span></p>
         
         
         <p id="BrP_214.102">
            avaśo nīyate jantur durdharair yamakiṃkaraiḥ <br />
            sarvair eva hi gantavyam adhvānaṃ tat sudurgamam //
             <span class="ref">BrP_214.102</span></p>
         
         
         <p id="BrP_214.103">
            nīyate vividhair ghorair yamadūtair avajñayā <br />
            nītvā sudāruṇaṃ mārgaṃ prāṇinaṃ yamakiṃkaraiḥ //
             <span class="ref">BrP_214.103</span></p>
         
         
         <p id="BrP_214.104">
            praveśyate purīṃ ghorāṃ tāmrāyasamayīṃ dvijāḥ <br />
            sā purī vipulākārā lakṣayojanam āyatā //
             <span class="ref">BrP_214.104</span></p>
         
         
         <p id="BrP_214.105">
            caturasrā vinirdiṣṭā caturdvāravatī śubhā <br />
            prākārāḥ kāñcanās tasyā yojanāyutam ucchritāḥ //
             <span class="ref">BrP_214.105</span></p>
         
         
         <p id="BrP_214.106">
            indranīlamahānīlapadmarāgopaśobhitā <br />
            sā purī vividhaiḥ saṃghair ghorā ghoraiḥ samākulā //
             <span class="ref">BrP_214.106</span></p>
         
         
         <p id="BrP_214.107">
            devadānavagandharvair yakṣarākṣasapannagaiḥ <br />
            pūrvadvāraṃ śubhaṃ tasyāḥ patākāśataśobhitam //
             <span class="ref">BrP_214.107</span></p>
         
         
         <p id="BrP_214.108">
            vajrendranīlavaidūryamuktāphalavibhūṣitam <br />
            gītanṛtyaiḥ samākīrṇaṃ gandharvāpsarasāṃ gaṇaiḥ //
             <span class="ref">BrP_214.108</span></p>
         
         
         <p id="BrP_214.109">
            praveśas tena devānām ṛṣīṇāṃ yogināṃ tathā <br />
            gandharvasiddhayakṣāṇāṃ vidyādharavisarpiṇām //
             <span class="ref">BrP_214.109</span></p>
         
         
         <p id="BrP_214.110">
            uttaraṃ nagaradvāraṃ ghaṇṭācāmarabhūṣitam <br />
            chattracāmaravinyāsaṃ nānāratnair alaṃkṛtam //
             <span class="ref">BrP_214.110</span></p>
         
         
         <p id="BrP_214.111">
            vīṇāreṇuravai ramyair gītamaṅgalanāditaiḥ <br />
            ṛgyajuḥsāmanirghoṣair munivṛndasamākulam //
             <span class="ref">BrP_214.111</span></p>
         
         
         <p id="BrP_214.112">
            viśanti yena dharmajñāḥ satyavrataparāyaṇāḥ <br />
            grīṣme vāripradā ye ca śīte cāgnipradā narāḥ //
             <span class="ref">BrP_214.112</span></p>
         
         
         <p id="BrP_214.113">
            śrāntasaṃvāhakā ye ca priyavādaratāś ca ye <br />
            ye ca dānaratāḥ śūrā mātāpitṛparāś ca ye //
             <span class="ref">BrP_214.113</span></p>
         
         
         <p id="BrP_214.114">
            dvijaśuśrūṣaṇe yuktā nityaṃ ye 'tithipūjakāḥ <br />
            paścimaṃ tu mahādvāraṃ puryā ratnair vibhūṣitam //
             <span class="ref">BrP_214.114</span></p>
         
         
         <p id="BrP_214.115">
            vicitramaṇisopānaṃ tomaraiḥ samalaṃkṛtam <br />
            bherīmṛdaṅgasaṃnādaiḥ śaṅkhakāhalanāditam //
             <span class="ref">BrP_214.115</span></p>
         
         
         <p id="BrP_214.116">
            siddhavṛndaiḥ sadā hṛṣṭair maṅgalaiḥ praṇināditam <br />
            praveśas tena hṛṣṭānāṃ śivabhaktimatāṃ nṛṇām //
             <span class="ref">BrP_214.116</span></p>
         
         
         <p id="BrP_214.117">
            sarvatīrthaplutā ye ca pañcāgner ye ca sevakāḥ <br />
            prasthāne ye mṛtā vīrā mṛtāḥ kālañjare girau //
             <span class="ref">BrP_214.117</span></p>
         
         
         <p id="BrP_214.118">
            agnau vipannā ye vīrāḥ sādhitaṃ yair anāśakam <br />
            ye svāmimitralokārthe gograhe saṃkule hatāḥ //
             <span class="ref">BrP_214.118</span></p>
         
         
         <p id="BrP_214.119">
            te viśanti narāḥ śūrāḥ paścimena tapodhanāḥ <br />
            puryāṃ tasyā mahāghoraṃ sarvasattvabhayaṃkaram //
             <span class="ref">BrP_214.119</span></p>
         
         
         <p id="BrP_214.120">
            hāhākārasamākruṣṭaṃ dakṣiṇaṃ dvāram īdṛśam <br />
            andhakārasamāyuktaṃ tīkṣṇaśṛṅgaiḥ samanvitam //
             <span class="ref">BrP_214.120</span></p>
         
         
         <p id="BrP_214.121">
            kaṇṭakair vṛścikaiḥ sarpair vajrakīṭaiḥ sudurgamaiḥ <br />
            vilumpadbhir vṛkair vyāghrair ṛkṣaiḥ siṃhaiḥ sajambukaiḥ //
             <span class="ref">BrP_214.121</span></p>
         
         
         <p id="BrP_214.122">
            śvānamārjāragṛdhraiś ca sajvālakavalair mukhaiḥ <br />
            praveśas tena vai nityaṃ sarveṣām apakāriṇām //
             <span class="ref">BrP_214.122</span></p>
         
         
         <p id="BrP_214.123">
            ye ghātayanti viprān gā bālaṃ vṛddhaṃ tathāturam <br />
            śaraṇāgataṃ viśvastaṃ striyaṃ mitraṃ nirāyudham //
             <span class="ref">BrP_214.123</span></p>
         
         
         <p id="BrP_214.124">
            ye 'gamyāgāmino mūḍhāḥ paradravyāpahāriṇaḥ <br />
            nikṣepasyāpahartāro viṣavahnipradāś ca ye //
             <span class="ref">BrP_214.124</span></p>
         
         
         <p id="BrP_214.125">
            parabhūmiṃ gṛhaṃ śayyāṃ vastrālaṃkārahāriṇaḥ <br />
            pararandhreṣu ye krūrā ye sadānṛtavādinaḥ //
             <span class="ref">BrP_214.125</span></p>
         
         
         <p id="BrP_214.126">
            grāmarāṣṭrapurasthāne mahāduḥkhapradā hi ye <br />
            kūṭasākṣipradātāraḥ kanyāvikrayakārakāḥ //
             <span class="ref">BrP_214.126</span></p>
         
         
         <p id="BrP_214.127">
            abhakṣyabhakṣaṇaratā ye gacchanti sutāṃ snuṣām <br />
            mātaraṃ pitaraṃ caiva ye vadanti ca pauruṣam //
             <span class="ref">BrP_214.127</span></p>
         
         
         <p id="BrP_214.128">
            anye ye caiva nirdiṣṭā mahāpātakakāriṇaḥ <br />
            dakṣiṇena tu te sarve dvāreṇa praviśanti vai //
             <span class="ref">BrP_214.128</span></p>
         
         munaya ūcuḥ
         
         
         <p id="BrP_214*.1">
            na tṛptim adhigacchāmaḥ puṇyadharmāmṛtasya ca <br />
            mune tvanmukhagītasya tathā kautūhalaṃ hi naḥ //
             <span class="ref">BrP_214*.1</span></p>
         
         
         <p id="BrP_214*.2">
            utpattiṃ pralayaṃ caiva bhūtānāṃ karmaṇo gatim <br />
            vetsi sarvaṃ mune tena pṛcchāmas tvāṃ mahāmatim //
             <span class="ref">BrP_214*.2</span></p>
         
         
         <p id="BrP_214*.3">
            śrūyate yamalokasya mārgaḥ paramadurgamaḥ <br />
            duḥkhakleśakaraḥ śaśvat sarvabhūtabhayāvahaḥ //
             <span class="ref">BrP_214*.3</span></p>
         
         
         <p id="BrP_214*.4">
            kathaṃ tena narā yānti mārgeṇa yamasādanam <br />
            pramāṇaṃ caiva mārgasya brūhi no vadatāṃ vara //
             <span class="ref">BrP_214*.4</span></p>
         
         
         <p id="BrP_214*.5">
            mune pṛcchāma sarvajña brūhi sarvam aśeṣataḥ <br />
            kathaṃ narakaduḥkhāni nāpnuvanti narān mune //
             <span class="ref">BrP_214*.5</span></p>
         
         
         <p id="BrP_214*.6">
            kenopāyena dānena dharmeṇa niyamena ca <br />
            mānuṣasya ca yāmyasya lokasya kiyad antaram //
             <span class="ref">BrP_214*.6</span></p>
         
         
         <p id="BrP_214*.7">
            kathaṃ ca svargatiṃ yānti narakaṃ kena karmaṇā <br />
            svargasthānāni kiyanti kiyanti narakāṇi ca //
             <span class="ref">BrP_214*.7</span></p>
         
         
         <p id="BrP_214*.8">
            kathaṃ sukṛtino yānti kathaṃ duṣkṛtakāriṇaḥ <br />
            kiṃ rūpaṃ kiṃ pramāṇaṃ vā ko varṇas tūbhayor api <br />
            jīvasya nīyamānasya yamalokaṃ bravīhi naḥ //
             <span class="ref">BrP_214*.8</span></p>
         
         vyāsa uvāca
         
         
         <p id="BrP_214*.9">
            śṛṇudhvaṃ muniśārdūlā vadato mama suvratāḥ <br />
            saṃsāracakram ajaraṃ sthitir yasya na vidyate //
             <span class="ref">BrP_214*.9</span></p>
         
         
         <p id="BrP_214*.10">
            so 'haṃ vadāmi vaḥ sarvaṃ yamamārgasya nirṇayam <br />
            utkrāntikālād ārabhya yathā nānyo vadiṣyati //
             <span class="ref">BrP_214*.10</span></p>
         
         
         <p id="BrP_214*.11">
            svarūpaṃ caiva mārgasya yan māṃ pṛcchatha sattamāḥ <br />
            yamalokasya cādhvānam antaraṃ mānuṣasya ca //
             <span class="ref">BrP_214*.11</span></p>
         
         
         <p id="BrP_214*.12">
            yojanānāṃ sahasrāṇi ṣaḍaśītis tad antaram <br />
            taptatāmram ivātaptaṃ tad adhvānam udāhṛtam //
             <span class="ref">BrP_214*.12</span></p>
         
         
         <p id="BrP_214*.13">
            tad avaśyaṃ hi gantavyaṃ prāṇibhir jīvasaṃjñakaiḥ <br />
            puṇyān puṇyakṛto yānti pāpān pāpakṛto 'dhamāḥ //
             <span class="ref">BrP_214*.13</span></p>
         
         
         <p id="BrP_214*.14">
            dvāviṃśatiś ca narakā yamasya viṣaye sthitāḥ <br />
            yeṣu duṣkṛtakarmāṇo vipacyante pṛthak pṛthak //
             <span class="ref">BrP_214*.14</span></p>
         
         
         <p id="BrP_214*.15">
            narako rauravo raudraḥ śūkaras tāla eva ca <br />
            kumbhīpāko mahāghoraḥ śālmalo 'tha vimohanaḥ //
             <span class="ref">BrP_214*.15</span></p>
         
         
         <p id="BrP_214*.16">
            kīṭādaḥ kṛmibhakṣaś ca nālābhakṣo bhramas tathā <br />
            nadyaḥ pūyavahāś cānyā rudhirāmbhas tathaiva ca //
             <span class="ref">BrP_214*.16</span></p>
         
         
         <p id="BrP_214*.17">
            agnijvālo mahāghoraḥ saṃdaṃśaḥ śunabhojanaḥ <br />
            ghorā vaitaraṇī caiva asipattravanaṃ tathā //
             <span class="ref">BrP_214*.17</span></p>
         
         
         <p id="BrP_214*.18">
            na tatra vṛkṣacchāyā vā na taḍāgāḥ sarāṃsi ca <br />
            na vāpyo dīrghikā vāpi na kūpo na prapā sabhā //
             <span class="ref">BrP_214*.18</span></p>
         
         
         <p id="BrP_214*.19">
            na maṇḍapo nāyatanaṃ na nadyo na ca parvatāḥ <br />
            na kiṃcid āśramasthānaṃ vidyate tatra vartmani //
             <span class="ref">BrP_214*.19</span></p>
         
         
         <p id="BrP_214*.20">
            yatra viśramate śrāntaḥ puruṣo 'tīvakarṣitaḥ <br />
            avaśyam eva gantavyaḥ sa sarvais tu mahāpathaḥ //
             <span class="ref">BrP_214*.20</span></p>
         
         
         <p id="BrP_214*.21">
            prāpte kāle tu saṃtyajya suhṛdbandhudhanādikam <br />
            jarāyujāṇḍajāś caiva svedajāś codbhijās tathā //
             <span class="ref">BrP_214*.21</span></p>
         
         
         <p id="BrP_214*.22">
            jaṅgamājaṅgamāś caiva gamiṣyanti mahāpatham <br />
            devāsuramanuṣyaiś ca vaivasvatavaśānugaiḥ //
             <span class="ref">BrP_214*.22</span></p>
         
         
         <p id="BrP_214*.23">
            strīpuṃnapuṃsakaiś caiva pṛthivyāṃ jīvasaṃjñitaiḥ <br />
            pūrvāhṇe cāparāhṇe vā madhyāhne vā tathā punaḥ //
             <span class="ref">BrP_214*.23</span></p>
         
         
         <p id="BrP_214*.24">
            saṃdhyākāle 'rdharātre vā pratyūṣe vāpy upasthite <br />
            vṛddhair vā madhyamair vāpi yauvanasthais tathaiva ca //
             <span class="ref">BrP_214*.24</span></p>
         
         
         <p id="BrP_214*.25">
            garbhavāse 'tha bālye vā gantavyaḥ sa mahāpathaḥ <br />
            pravāsasthair gṛhasthair vā parvatasthaiḥ sthale 'pi vā //
             <span class="ref">BrP_214*.25</span></p>
         
         
         <p id="BrP_214*.26">
            kṣetrasthair vā jalasthair vā gṛhamadhyagatais tathā <br />
            āsīnaiś cāsthitair vāpi śayanīyagatais tathā //
             <span class="ref">BrP_214*.26</span></p>
         
         
         <p id="BrP_214*.27">
            jāgradbhir vā prasuptair vā gantavyaḥ sa mahāpathaḥ <br />
            ihānubhūya nirdiṣṭam āyur jantuḥ svayaṃ tadā //
             <span class="ref">BrP_214*.27</span></p>
         
         
         <p id="BrP_214*.28">
            tasyānte ca svayaṃ prāṇair anicchann api mucyate <br />
            jalam agnir viṣaṃ śastraṃ kṣud vyādhiḥ patanaṃ gireḥ //
             <span class="ref">BrP_214*.28</span></p>
         
         
         <p id="BrP_214*.29">
            nimittaṃ kiṃcid āsādya dehī prāṇair vimucyate <br />
            vihāya sumahat kṛtsnaṃ śarīraṃ pāñcabhautikam //
             <span class="ref">BrP_214*.29</span></p>
         
         
         <p id="BrP_214*.30">
            anyac charīram ādatte yātanīyaṃ svakarmajam <br />
            dṛḍhaṃ śarīram āpnoti sukhaduḥkhopabhuktaye //
             <span class="ref">BrP_214*.30</span></p>
         
         
         <p id="BrP_214*.31">
            tena bhuṅkte sa kṛcchrāṇi pāpakartā naro bhṛśam <br />
            sukhāni dhārmiko hṛṣṭa iha nīto yamakṣaye //
             <span class="ref">BrP_214*.31</span></p>
         
         
         <p id="BrP_214*.32">
            ūṣmā prakupitaḥ kāye tīvravāyusamīritaḥ <br />
            bhinatti marmasthānāni dīpyamāno nirandhanaḥ //
             <span class="ref">BrP_214*.32</span></p>
         
         
         <p id="BrP_214*.33">
            udāno nāma pavanas tataś cordhvaṃ pravartate <br />
            bhujyatām ambubhakṣyāṇām adhogatinirodhakṛt //
             <span class="ref">BrP_214*.33</span></p>
         
         
         <p id="BrP_214*.34">
            tato yenāmbudānāni kṛtāny annarasās tathā <br />
            dattāḥ sa tasyām āhlādam āpadi pratipadyate //
             <span class="ref">BrP_214*.34</span></p>
         
         
         <p id="BrP_214*.35">
            annāni yena dattāni śraddhāpūtena cetasā <br />
            so 'pi tṛptim avāpnoti vināpy annena vai tadā //
             <span class="ref">BrP_214*.35</span></p>
         
         
         <p id="BrP_214*.36">
            yenānṛtāni noktāni prītibhedaḥ kṛto na ca <br />
            āstikaḥ śraddadhānaś ca sukhamṛtyuṃ sa gacchati //
             <span class="ref">BrP_214*.36</span></p>
         
         
         <p id="BrP_214*.37">
            devabrāhmaṇapūjāyāṃ niratāś cānasūyakāḥ <br />
            śuklā vadānyā hrīmantas te narāḥ sukhamṛtyavaḥ //
             <span class="ref">BrP_214*.37</span></p>
         
         
         <p id="BrP_214*.38">
            yaḥ kāmān nāpi saṃrambhān na dveṣād dharmam utsṛjet <br />
            yathoktakārī saumyaś ca sa sukhaṃ mṛtyum ṛcchati //
             <span class="ref">BrP_214*.38</span></p>
         
         
         <p id="BrP_214*.39">
            vāridās tṛṣitānāṃ ye kṣudhitānnapradāyinaḥ <br />
            prāpnuvanti narāḥ kāle mṛtyuṃ sukhasamanvitam //
             <span class="ref">BrP_214*.39</span></p>
         
         
         <p id="BrP_214*.40">
            śītaṃ jayanti dhanadās tāpaṃ candanadāyinaḥ <br />
            prāṇaghnīṃ vedanāṃ kaṣṭāṃ ye cānyodvegadhāriṇaḥ //
             <span class="ref">BrP_214*.40</span></p>
         
         
         <p id="BrP_214*.41">
            mohaṃ jñānapradātāras tathā dīpapradās tamaḥ <br />
            kūṭasākṣī mṛṣāvādī yo gurur nānuśāsti vai //
             <span class="ref">BrP_214*.41</span></p>
         
         
         <p id="BrP_214*.42">
            te mohamṛtyavaḥ sarve tathā ye vedanindakāḥ <br />
            vibhīṣaṇāḥ pūtigandhāḥ kūṭamudgarapāṇayaḥ //
             <span class="ref">BrP_214*.42</span></p>
         
         
         <p id="BrP_214*.43">
            āgacchanti durātmāno yamasya puruṣās tathā <br />
            prāpteṣu dṛkpathaṃ teṣu jāyate tasya vepathuḥ //
             <span class="ref">BrP_214*.43</span></p>
         
         
         <p id="BrP_214*.44">
            krandaty avirataḥ so 'tha bhrātṛmātṛpitṛṃs tathā <br />
            sā tu vāg asphuṭā viprā ekavarṇā vibhāvyate //
             <span class="ref">BrP_214*.44</span></p>
         
         
         <p id="BrP_214*.45">
            dṛṣṭir vibhrāmyate trāsāt kāsāvṛṣṭy aty athānanam <br />
            tataḥ sa vedanāviṣṭaṃ tac charīraṃ vimuñcati //
             <span class="ref">BrP_214*.45</span></p>
         
         
         <p id="BrP_214*.46">
            vāyvagrasārī tadrūpadeham anyat prapadyate <br />
            tatkarmayātanārthe ca na mātṛpitṛsaṃbhavam //
             <span class="ref">BrP_214*.46</span></p>
         
         
         <p id="BrP_214*.47">
            tatpramāṇavayovasthāsaṃsthānaiḥ prāpyate vyathā <br />
            tato dūto yamasyātha pāśair badhnāti dāruṇaiḥ //
             <span class="ref">BrP_214*.47</span></p>
         
         
         <p id="BrP_214*.48">
            jantoḥ saṃprāptakālasya vedanārtasya vai bhṛśam <br />
            bhūtaiḥ saṃtyaktadehasya kaṇṭhaprāptānilasya ca //
             <span class="ref">BrP_214*.48</span></p>
         
         
         <p id="BrP_214*.49">
            śarīrāc cyāvito jīvo roravīti tatholbaṇam <br />
            nirgato vāyubhūtas tu ṣāṭkauśikakalevare //
             <span class="ref">BrP_214*.49</span></p>
         
         
         <p id="BrP_214*.50">
            mātṛbhiḥ pitṛbhiś caiva bhrātṛbhir mātulais tathā <br />
            dāraiḥ putrair vayasyaiś ca gurubhis tyajyate bhuvi //
             <span class="ref">BrP_214*.50</span></p>
         
         
         <p id="BrP_214*.51">
            dṛśyamānaś ca tair dīnair aśrupūrṇekṣaṇair bhṛśam <br />
            svaśarīraṃ samutsṛjya vāyubhūtas tu gacchati //
             <span class="ref">BrP_214*.51</span></p>
         
         
         <p id="BrP_214*.52">
            andhakāram apāraṃ ca mahāghoraṃ tamovṛtam <br />
            sukhaduḥkhapradātāraṃ durgamaṃ pāpakarmaṇām //
             <span class="ref">BrP_214*.52</span></p>
         
         
         <p id="BrP_214*.53">
            duḥsahaṃ ca durantaṃ ca durnirīkṣaṃ durāsadam <br />
            durāpam atidurgaṃ ca pāpiṣṭhānāṃ sadāhitam //
             <span class="ref">BrP_214*.53</span></p>
         
         
         <p id="BrP_214*.54">
            kṛṣyamāṇāś ca tair bhūtair yāmyaiḥ pāśais tu saṃyatāḥ <br />
            mudgarais tāḍyamānāś ca nīyante taṃ mahāpatham //
             <span class="ref">BrP_214*.54</span></p>
         
         
         <p id="BrP_214*.55">
            kṣīṇāyuṣaṃ samālokya prāṇinaṃ cāyuṣakṣaye <br />
            ninīṣavaḥ samāyānti yamadūtā bhayaṃkarāḥ //
             <span class="ref">BrP_214*.55</span></p>
         
         
         <p id="BrP_214*.56">
            ārūḍhā yānakāle tu ṛkṣavyāghrakhareṣu ca <br />
            uṣṭreṣu vānareṣv anye vṛścikeṣu vṛkeṣu ca //
             <span class="ref">BrP_214*.56</span></p>
         
         
         <p id="BrP_214*.57">
            ulūkasarpamārjāraṃ tathānye gṛdhravāhanāḥ <br />
            śyenaśṛgālam ārūḍhāḥ saraghākaṅkavāhanāḥ //
             <span class="ref">BrP_214*.57</span></p>
         
         
         <p id="BrP_214*.58">
            varāhapaśuvetālamahiṣāsyās tathā pare <br />
            nānārūpadharā ghorāḥ sarvaprāṇibhayaṃkarāḥ //
             <span class="ref">BrP_214*.58</span></p>
         
         
         <p id="BrP_214*.59">
            dīrghamuṣkāḥ karālāsyā vakranāsās trilocanāḥ <br />
            mahāhanukapolāsyāḥ pralambadaśanacchadāḥ //
             <span class="ref">BrP_214*.59</span></p>
         
         
         <p id="BrP_214*.60">
            nirgatair vikṛtākārair daśanair aṅkuropamaiḥ <br />
            māṃsaśoṇitadigdhāṅgā daṃṣṭrābhir bhṛśam ulbaṇaiḥ //
             <span class="ref">BrP_214*.60</span></p>
         
         
         <p id="BrP_214*.61">
            mukhaiḥ pātālasadṛśair jvalajjihvair bhayaṃkaraiḥ <br />
            netraiḥ suvikṛtākārair jvalatpiṅgalacañcalaiḥ //
             <span class="ref">BrP_214*.61</span></p>
         
         
         <p id="BrP_214*.62">
            mārjārolūkakhadyotaśakragopavad uddhataiḥ <br />
            kekaraiḥ saṃkulais stabdhair locanaiḥ pāvakopamaiḥ //
             <span class="ref">BrP_214*.62</span></p>
         
         
         <p id="BrP_214*.63">
            bhṛśam ābharaṇair bhīmair ābaddhair bhujagopamaiḥ <br />
            śoṇāsaralagātraiś ca muṇḍamālāvibhūṣitaiḥ //
             <span class="ref">BrP_214*.63</span></p>
         
         
         <p id="BrP_214*.64">
            kaṇṭhasthakṛṣṇasarpaiś ca phūtkāraravabhīṣaṇaiḥ <br />
            vahnijvālopamaiḥ keśaiḥ stabdharukṣair bhayaṃkaraiḥ //
             <span class="ref">BrP_214*.64</span></p>
         
         
         <p id="BrP_214*.65">
            babhrupiṅgalalolaiś ca kadruśmaśrubhir āvṛtāḥ <br />
            bhujadaṇḍair mahāghoraiḥ pralambaiḥ parighopamaiḥ //
             <span class="ref">BrP_214*.65</span></p>
         
         
         <p id="BrP_214*.66">
            kecid dvibāhavas tatra tathānye ca caturbhujāḥ <br />
            dviraṣṭabāhavaś cānye daśaviṃśabhujās tathā //
             <span class="ref">BrP_214*.66</span></p>
         
         
         <p id="BrP_214*.67">
            asaṃkhyātabhujāś cānye kecid bāhusahasriṇaḥ <br />
            āyudhair vikṛtākāraiḥ prajvaladbhir bhayānakaiḥ //
             <span class="ref">BrP_214*.67</span></p>
         
         
         <p id="BrP_214*.68">
            śaktitomaracakrādyaiḥ sudīptair vividhāyudhaiḥ <br />
            pāśaśṛṅkhaladaṇḍaiś ca bhīṣayanto mahābalāḥ //
             <span class="ref">BrP_214*.68</span></p>
         
         
         <p id="BrP_214*.69">
            āgacchanti mahāraudrā martyānām āyuṣaḥ kṣaye <br />
            grahītuṃ prāṇinaḥ sarve yamasyājñākarās tathā //
             <span class="ref">BrP_214*.69</span></p>
         
         
         <p id="BrP_214*.70">
            yat tac charīram ādatte yātanīyaṃ svakarmajam <br />
            tad asya nīyate jantor yamasya sadanaṃ prati //
             <span class="ref">BrP_214*.70</span></p>
         
         
         <p id="BrP_214*.71">
            baddhvā tat kālapāśaiś ca nigaḍair vajraśṛṅkhalaiḥ <br />
            tāḍayitvā bhṛśaṃ kruddhair nīyate yamakiṃkaraiḥ //
             <span class="ref">BrP_214*.71</span></p>
         
         
         <p id="BrP_214*.72">
            praskhalantaṃ rudantaṃ ca ākrośantaṃ muhur muhuḥ <br />
            hā tāta mātaḥ putreti vadantaṃ karmadūṣitam //
             <span class="ref">BrP_214*.72</span></p>
         
         
         <p id="BrP_214*.73">
            āhatya niśitaiḥ śūlair mudgarair niśitair ghanaiḥ <br />
            khaḍgaśaktiprahāraiś ca vajradaṇḍaiḥ sudāruṇaiḥ //
             <span class="ref">BrP_214*.73</span></p>
         
         
         <p id="BrP_214*.74">
            bhartsyamāno mahārāvair vajraśaktisamanvitaiḥ <br />
            ekaikaśo bhṛśaṃ kruddhais tāḍayadbhiḥ samantataḥ //
             <span class="ref">BrP_214*.74</span></p>
         
         
         <p id="BrP_214*.75">
            sa muhyamāno duḥkhārtaḥ pratapaṃś ca itas tataḥ <br />
            ākṛṣya nīyate jantur adhvānaṃ subhayaṃkaraiḥ //
             <span class="ref">BrP_214*.75</span></p>
         
         
         <p id="BrP_214*.76">
            kuśakaṇṭakavalmīkaśaṅkupāṣāṇaśarkare <br />
            tathā pradīptajvalane kṣāravajraśatotkaṭe //
             <span class="ref">BrP_214*.76</span></p>
         
         
         <p id="BrP_214*.77">
            pradīptādityataptena dahyamānas tadaṃśubhiḥ <br />
            kṛṣyate yamadūtaiś ca śivāsaṃnādabhīṣaṇaiḥ //
             <span class="ref">BrP_214*.77</span></p>
         
         
         <p id="BrP_214*.78">
            vikṛṣyamāṇas tair ghorair bhakṣyamāṇaḥ śivāśataiḥ <br />
            prayāti dāruṇe mārge pāpakarmā yamālayam //
             <span class="ref">BrP_214*.78</span></p>
         
         
         <p id="BrP_214*.79">
            kvacid bhītaiḥ kvacit trastaiḥ praskhaladbhiḥ kvacit kvacit <br />
            duḥkhenākrandamānaiś ca gantavyaḥ sa mahāpathaḥ //
             <span class="ref">BrP_214*.79</span></p>
         
         
         <p id="BrP_214*.80">
            nirbhartsyamānair udvignair vidrutair bhayavihvalaiḥ <br />
            kampamānaśarīrais tu gantavyaṃ jīvasaṃjñakaiḥ //
             <span class="ref">BrP_214*.80</span></p>
         
         
         <p id="BrP_214*.81">
            kaṇṭakākīrṇamārgeṇa saṃtaptasikatena ca <br />
            dahyamānais tu gantavyaṃ narair dānavivarjitaiḥ //
             <span class="ref">BrP_214*.81</span></p>
         
         
         <p id="BrP_214*.82">
            medaḥśoṇitadurgandhair bastagātraiś ca pūgaśaḥ <br />
            dagdhasphuṭatvacākīrṇair gantavyaṃ jīvaghātakaiḥ //
             <span class="ref">BrP_214*.82</span></p>
         
         
         <p id="BrP_214*.83">
            kūjadbhiḥ krandamānaiś ca vikrośadbhiś ca visvaram <br />
            vedanārtaiś ca sadbhiś ca gantavyaṃ jīvaghātakaiḥ //
             <span class="ref">BrP_214*.83</span></p>
         
         
         <p id="BrP_214*.84">
            śaktibhir bhindipālaiś ca khaḍgatomarasāyakaiḥ <br />
            bhidyadbhis tīkṣṇaśūlāgrair gantavyaṃ jīvaghātakaiḥ //
             <span class="ref">BrP_214*.84</span></p>
         
         
         <p id="BrP_214*.85">
            śvānair vyāghrair vṛkaiḥ kaṅkair bhakṣyamāṇaiś ca pāpibhiḥ //
             <span class="ref">BrP_214*.85</span></p>
         
         
         <p id="BrP_214*.86">
            kṛntadbhiḥ krakacāghātair gantavyaṃ māṃsakhādibhiḥ <br />
            mahiṣarṣabhaśṛṅgāgrair bhidyamānaiḥ samantataḥ //
             <span class="ref">BrP_214*.86</span></p>
         
         
         <p id="BrP_214*.87">
            ullikhadbhiḥ śūkaraiś ca gantavyaṃ māṃsakhādakaiḥ <br />
            sūcībhramarakākolamakṣikābhiś ca saṃghaśaḥ //
             <span class="ref">BrP_214*.87</span></p>
         
         
         <p id="BrP_214*.88">
            bhujyamānaiś ca gantavyaṃ pāpiṣṭhair madhughātakaiḥ <br />
            viśvastaṃ svāminaṃ mitraṃ striyaṃ vā yas tu ghātayet //
             <span class="ref">BrP_214*.88</span></p>
         
         
         <p id="BrP_214*.89">
            śastrair nikṛtyamānaiś ca gantavyaṃ cāturair naraiḥ <br />
            ghātayanti ca ye jantūṃs tāḍayanti nirāgasaḥ //
             <span class="ref">BrP_214*.89</span></p>
         
         
         <p id="BrP_214*.90">
            rākṣasair bhakṣyamāṇās te yānti yāmyapathaṃ narāḥ <br />
            ye haranti parastrīṇāṃ varaprāvaraṇāni ca //
             <span class="ref">BrP_214*.90</span></p>
         
         
         <p id="BrP_214*.91">
            te yānti vidrutā nagnāḥ pretībhūtā yamālayam <br />
            vāso dhānyaṃ hiraṇyaṃ vā gṛhakṣetram athāpi vā //
             <span class="ref">BrP_214*.91</span></p>
         
         
         <p id="BrP_214*.92">
            ye haranti durātmānaḥ pāpiṣṭhāḥ pāpakarmiṇaḥ <br />
            pāṣāṇair laguḍair daṇḍais tāḍyamānais tu jarjaraiḥ //
             <span class="ref">BrP_214*.92</span></p>
         
         
         <p id="BrP_214*.93">
            vahadbhiḥ śoṇitaṃ bhūri gantavyaṃ tu yamālayam <br />
            brahmasvaṃ ye harantīha narā narakanirbhayāḥ //
             <span class="ref">BrP_214*.93</span></p>
         
         
         <p id="BrP_214*.94">
            tāḍayanti tathā viprān ākrośanti narādhamāḥ <br />
            śuṣkakāṣṭhanibaddhās te chinnakarṇākṣināsikāḥ //
             <span class="ref">BrP_214*.94</span></p>
         
         
         <p id="BrP_214*.95">
            pūyaśoṇitadigdhās te kālagṛdhraiś ca jambukaiḥ <br />
            kiṃkarair bhīṣaṇaiś caṇḍais tāḍyamānāś ca dāruṇaiḥ //
             <span class="ref">BrP_214*.95</span></p>
         
         
         <p id="BrP_214*.96">
            vikrośamānā gacchanti pāpinas te yamālayam <br />
            evaṃ paramadurdharṣam adhvānaṃ jvalanaprabham //
             <span class="ref">BrP_214*.96</span></p>
         
         
         <p id="BrP_214*.97">
            rauravaṃ durgaviṣamaṃ nirdiṣṭaṃ mānuṣasya ca <br />
            prataptatāmravarṇābhaṃ vahnijvālāsphuliṅgavat //
             <span class="ref">BrP_214*.97</span></p>
         
         
         <p id="BrP_214*.98">
            kuraṇṭakaṇṭakākīrṇaṃ pṛthuvikaṭatāḍanaiḥ <br />
            śaktivajraiś ca saṃkīrṇam ujjvalaṃ tīvrakaṇṭakam //
             <span class="ref">BrP_214*.98</span></p>
         
         
         <p id="BrP_214*.99">
            aṅgāravālukāmiśraṃ vahnikīṭakadurgamam <br />
            jvālāmālākulaṃ raudraṃ sūryaraśmipratāpitam //
             <span class="ref">BrP_214*.99</span></p>
         
         
         <p id="BrP_214*.100">
            adhvānaṃ nīyate dehī kṛṣyamāṇaḥ suniṣṭhuraiḥ <br />
            yadaiva krandate jantur duḥkhārtaḥ patitaḥ kvacit //
             <span class="ref">BrP_214*.100</span></p>
         
         
         <p id="BrP_214*.101">
            tadaivāhanyate sarvair āyudhair yamakiṃkaraiḥ <br />
            evaṃ saṃtāḍyamānaś ca lubdhaḥ pāpeṣu yo 'nayaḥ //
             <span class="ref">BrP_214*.101</span></p>
         
         
         <p id="BrP_214*.102">
            avaśo nīyate jantur durdharair yamakiṃkaraiḥ <br />
            sarvair eva hi gantavyam adhvānaṃ tat sudurgamam //
             <span class="ref">BrP_214*.102</span></p>
         
         
         <p id="BrP_214*.103">
            nīyate vividhair ghorair yamadūtair avajñayā <br />
            nītvā sudāruṇaṃ mārgaṃ prāṇinaṃ yamakiṃkaraiḥ //
             <span class="ref">BrP_214*.103</span></p>
         
         
         <p id="BrP_214*.104">
            praveśyate purīṃ ghorāṃ tāmrāyasamayīṃ dvijāḥ <br />
            sā purī vipulākārā lakṣayojanam āyatā //
             <span class="ref">BrP_214*.104</span></p>
         
         
         <p id="BrP_214*.105">
            caturasrā vinirdiṣṭā caturdvāravatī śubhā <br />
            prākārāḥ kāñcanās tasyā yojanāyutam ucchritāḥ //
             <span class="ref">BrP_214*.105</span></p>
         
         
         <p id="BrP_214*.106">
            indranīlamahānīlapadmarāgopaśobhitā <br />
            sā purī vividhaiḥ saṃghair ghorā ghoraiḥ samākulā //
             <span class="ref">BrP_214*.106</span></p>
         
         
         <p id="BrP_214*.107">
            devadānavagandharvair yakṣarākṣasapannagaiḥ <br />
            pūrvadvāraṃ śubhaṃ tasyāḥ patākāśataśobhitam //
             <span class="ref">BrP_214*.107</span></p>
         
         
         <p id="BrP_214*.108">
            vajrendranīlavaidūryamuktāphalavibhūṣitam <br />
            gītanṛtyaiḥ samākīrṇaṃ gandharvāpsarasāṃ gaṇaiḥ //
             <span class="ref">BrP_214*.108</span></p>
         
         
         <p id="BrP_214*.109">
            praveśas tena devānām ṛṣīṇāṃ yogināṃ tathā <br />
            gandharvasiddhayakṣāṇāṃ vidyādharavisarpiṇām //
             <span class="ref">BrP_214*.109</span></p>
         
         
         <p id="BrP_214*.110">
            uttaraṃ nagaradvāraṃ ghaṇṭācāmarabhūṣitam <br />
            chattracāmaravinyāsaṃ nānāratnair alaṃkṛtam //
             <span class="ref">BrP_214*.110</span></p>
         
         
         <p id="BrP_214*.111">
            vīṇāreṇuravai ramyair gītamaṅgalanāditaiḥ <br />
            ṛgyajuḥsāmanirghoṣair munivṛndasamākulam //
             <span class="ref">BrP_214*.111</span></p>
         
         
         <p id="BrP_214*.112">
            viśanti yena dharmajñāḥ satyavrataparāyaṇāḥ <br />
            grīṣme vāripradā ye ca śīte cāgnipradā narāḥ //
             <span class="ref">BrP_214*.112</span></p>
         
         
         <p id="BrP_214*.113">
            śrāntasaṃvāhakā ye ca priyavādaratāś ca ye <br />
            ye ca dānaratāḥ śūrā mātāpitṛparāś ca ye //
             <span class="ref">BrP_214*.113</span></p>
         
         
         <p id="BrP_214*.114">
            dvijaśuśrūṣaṇe yuktā nityaṃ ye 'tithipūjakāḥ <br />
            paścimaṃ tu mahādvāraṃ puryā ratnair vibhūṣitam //
             <span class="ref">BrP_214*.114</span></p>
         
         
         <p id="BrP_214*.115">
            vicitramaṇisopānaṃ tomaraiḥ samalaṃkṛtam <br />
            bherīmṛdaṅgasaṃnādaiḥ śaṅkhakāhalanāditam //
             <span class="ref">BrP_214*.115</span></p>
         
         
         <p id="BrP_214*.116">
            siddhavṛndaiḥ sadā hṛṣṭair maṅgalaiḥ praṇināditam <br />
            praveśas tena hṛṣṭānāṃ śivabhaktimatāṃ nṛṇām //
             <span class="ref">BrP_214*.116</span></p>
         
         
         <p id="BrP_214*.117">
            sarvatīrthaplutā ye ca pañcāgner ye ca sevakāḥ <br />
            prasthāne ye mṛtā vīrā mṛtāḥ kālañjare girau //
             <span class="ref">BrP_214*.117</span></p>
         
         
         <p id="BrP_214*.118">
            agnau vipannā ye vīrāḥ sādhitaṃ yair anāśakam <br />
            ye svāmimitralokārthe gograhe saṃkule hatāḥ //
             <span class="ref">BrP_214*.118</span></p>
         
         
         <p id="BrP_214*.119">
            te viśanti narāḥ śūrāḥ paścimena tapodhanāḥ <br />
            puryāṃ tasyā mahāghoraṃ sarvasattvabhayaṃkaram //
             <span class="ref">BrP_214*.119</span></p>
         
         
         <p id="BrP_214*.120">
            hāhākārasamākruṣṭaṃ dakṣiṇaṃ dvāram īdṛśam <br />
            andhakārasamāyuktaṃ tīkṣṇaśṛṅgaiḥ samanvitam //
             <span class="ref">BrP_214*.120</span></p>
         
         
         <p id="BrP_214*.121">
            kaṇṭakair vṛścikaiḥ sarpair vajrakīṭaiḥ sudurgamaiḥ <br />
            vilumpadbhir vṛkair vyāghrair ṛkṣaiḥ siṃhaiḥ sajambukaiḥ //
             <span class="ref">BrP_214*.121</span></p>
         
         
         <p id="BrP_214*.122">
            śvānamārjāragṛdhraiś ca sajvālakavalair mukhaiḥ <br />
            praveśas tena vai nityaṃ sarveṣām apakāriṇām //
             <span class="ref">BrP_214*.122</span></p>
         
         
         <p id="BrP_214*.123">
            ye ghātayanti viprān gā bālaṃ vṛddhaṃ tathāturam <br />
            śaraṇāgataṃ viśvastaṃ striyaṃ mitraṃ nirāyudham //
             <span class="ref">BrP_214*.123</span></p>
         
         
         <p id="BrP_214*.124">
            ye 'gamyāgāmino mūḍhāḥ paradravyāpahāriṇaḥ <br />
            nikṣepasyāpahartāro viṣavahnipradāś ca ye //
             <span class="ref">BrP_214*.124</span></p>
         
         
         <p id="BrP_214*.125">
            parabhūmiṃ gṛhaṃ śayyāṃ vastrālaṃkārahāriṇaḥ <br />
            pararandhreṣu ye krūrā ye sadānṛtavādinaḥ //
             <span class="ref">BrP_214*.125</span></p>
         
         
         <p id="BrP_214*.126">
            grāmarāṣṭrapurasthāne mahāduḥkhapradā hi ye <br />
            kūṭasākṣipradātāraḥ kanyāvikrayakārakāḥ //
             <span class="ref">BrP_214*.126</span></p>
         
         
         <p id="BrP_214*.127">
            abhakṣyabhakṣaṇaratā ye gacchanti sutāṃ snuṣām <br />
            mātaraṃ pitaraṃ caiva ye vadanti ca pauruṣam //
             <span class="ref">BrP_214*.127</span></p>
         
         
         <p id="BrP_214*.128">
            anye ye caiva nirdiṣṭā mahāpātakakāriṇaḥ <br />
            dakṣiṇena tu te sarve dvāreṇa praviśanti vai //
             <span class="ref">BrP_214*.128</span></p>
         
         munaya ūcuḥ
         
         
         <p id="BrP_215.1">
            kathaṃ dakṣiṇamārgeṇa viśanti pāpinaḥ puram <br />
            śrotum icchāma tad brūhi vistareṇa tapodhana //
             <span class="ref">BrP_215.1</span></p>
         
         vyāsa uvāca
         
         
         <p id="BrP_215.2">
            sughoraṃ tan mahāghoraṃ dvāraṃ vakṣyāmi bhīṣaṇam <br />
            nānāśvāpadasaṃkīrṇaṃ śivāśatanināditam //
             <span class="ref">BrP_215.2</span></p>
         
         
         <p id="BrP_215.3">
            phetkāraravasaṃyuktam agamyaṃ lomaharṣaṇam <br />
            bhūtapretapiśācaiś ca vṛtaṃ cānyaiś ca rākṣasaiḥ //
             <span class="ref">BrP_215.3</span></p>
         
         
         <p id="BrP_215.4">
            evaṃ dṛṣṭvā sudūrānte dvāraṃ duṣkṛtakāriṇaḥ <br />
            mohaṃ gacchanti sahasā trāsād vipralapanti ca //
             <span class="ref">BrP_215.4</span></p>
         
         
         <p id="BrP_215.5">
            tatas tāñ śṛṅkhalaiḥ pāśair baddhvā karṣanti nirbhayāḥ <br />
            tāḍayanti ca daṇḍaiś ca bhartsayanti punaḥ punaḥ //
             <span class="ref">BrP_215.5</span></p>
         
         
         <p id="BrP_215.6">
            labdhasaṃjñās tatas te vai rudhireṇa pariplutāḥ <br />
            vrajanti dakṣiṇaṃ dvāraṃ praskhalantaḥ pade pade //
             <span class="ref">BrP_215.6</span></p>
         
         
         <p id="BrP_215.7">
            tīvrakaṇṭakayuktena śarkarānicitena ca <br />
            kṣuradhārānibhais tīkṣṇaiḥ pāṣāṇair nicitena ca //
             <span class="ref">BrP_215.7</span></p>
         
         
         <p id="BrP_215.8">
            kvacit paṅkena nicitā niruttāraiś ca khātakaiḥ <br />
            lohasūcīnibhair dantaiḥ saṃchannena kvacit kvacit //
             <span class="ref">BrP_215.8</span></p>
         
         
         <p id="BrP_215.9">
            taṭaprapātaviṣamaiḥ parvatair vṛkṣasaṃkulaiḥ <br />
            prataptāṅgārayuktena yānti mārgeṇa duḥkhitāḥ //
             <span class="ref">BrP_215.9</span></p>
         
         
         <p id="BrP_215.10">
            kvacid viṣamagartābhiḥ kvacil loṣṭaiḥ supicchalaiḥ <br />
            sutaptavālukābhiś ca tathā tīkṣṇaiś ca śaṅkubhiḥ //
             <span class="ref">BrP_215.10</span></p>
         
         
         <p id="BrP_215.11">
            ayaḥśṛṅgāṭakais taptaiḥ kvacid dāvāgninā yutam <br />
            kvacit taptaśilābhiś ca kvacid vyāptaṃ himena ca //
             <span class="ref">BrP_215.11</span></p>
         
         
         <p id="BrP_215.12">
            kvacid vālukayā vyāptam ākaṇṭhāntaḥpraveśayā <br />
            kvacid duṣṭāmbunā vyāptaṃ kvacit karṣāgninā punaḥ //
             <span class="ref">BrP_215.12</span></p>
         
         
         <p id="BrP_215.13">
            kvacit siṃhair vṛkair vyāghrair daśakīṭaiś ca dāruṇaiḥ <br />
            kvacin mahājalaukābhiḥ kvacid ajagaraiḥ punaḥ //
             <span class="ref">BrP_215.13</span></p>
         
         
         <p id="BrP_215.14">
            makṣikābhiś ca raudrābhiḥ kvacit sarpaviṣolbaṇaiḥ <br />
            kvacid duṣṭagajaiś caiva balonmattaiḥ pramāthibhiḥ //
             <span class="ref">BrP_215.14</span></p>
         
         
         <p id="BrP_215.15">
            panthānam ullikhadbhiś ca tīkṣṇaśṛṅgair mahāvṛṣaiḥ <br />
            mahāśṛṅgaiś ca mahiṣair uṣṭrair mattaiś ca khādanaiḥ //
             <span class="ref">BrP_215.15</span></p>
         
         
         <p id="BrP_215.16">
            ḍākinībhiś ca raudrābhir vikarālaiś ca rākṣasaiḥ <br />
            vyādhibhiś ca mahāraudraiḥ pīḍyamānā vrajanti te //
             <span class="ref">BrP_215.16</span></p>
         
         
         <p id="BrP_215.17">
            mahādhūlivimiśreṇa mahācaṇḍena vāyunā <br />
            mahāpāṣāṇavarṣeṇa hanyamānā nirāśrayāḥ //
             <span class="ref">BrP_215.17</span></p>
         
         
         <p id="BrP_215.18">
            kvacid vidyunnipātena dīryamāṇā vrajanti te <br />
            mahatā bāṇavarṣeṇa bhidyamānāś ca sarvaśaḥ //
             <span class="ref">BrP_215.18</span></p>
         
         
         <p id="BrP_215.19">
            patadbhir vajranirghātair ulkāpātaiḥ sudāruṇaiḥ <br />
            pradīptāṅgāravarṣeṇa dahyamānā viśanti ca //
             <span class="ref">BrP_215.19</span></p>
         
         
         <p id="BrP_215.20">
            mahatā pāṃśuvarṣeṇa pūryamāṇā rudanti ca <br />
            meghāravaiḥ sughoraiś ca vitrāsyante muhur muhuḥ //
             <span class="ref">BrP_215.20</span></p>
         
         
         <p id="BrP_215.21">
            niḥśeṣāḥ śaravarṣeṇa cūrṇyamāṇāś ca sarvataḥ <br />
            mahākṣārāmbudhārābhiḥ sicyamānā vrajanti ca //
             <span class="ref">BrP_215.21</span></p>
         
         
         <p id="BrP_215.22">
            mahāśītena marutā rūkṣeṇa paruṣeṇa ca <br />
            samantād dīryamāṇāś ca śuṣyante saṃkucanti ca //
             <span class="ref">BrP_215.22</span></p>
         
         
         <p id="BrP_215.23">
            itthaṃ mārgeṇa puruṣāḥ pātheyarahitena ca <br />
            nirālambena durgeṇa nirjalena samantataḥ //
             <span class="ref">BrP_215.23</span></p>
         
         
         <p id="BrP_215.24">
            atiśrameṇa mahatā nirgatenāśramāya vai <br />
            nīyante dehinaḥ sarve ye mūḍhāḥ pāpakarmiṇaḥ //
             <span class="ref">BrP_215.24</span></p>
         
         
         <p id="BrP_215.25">
            yamadūtair mahāghorais tadājñākāribhir balāt <br />
            ekākinaḥ parādhīnā mitrabandhuvivarjitāḥ //
             <span class="ref">BrP_215.25</span></p>
         
         
         <p id="BrP_215.26">
            śocantaḥ svāni karmāṇi rudanti ca muhur muhuḥ <br />
            pretībhūtā niṣiddhās te śuṣkakaṇṭhauṣṭhatālukāḥ //
             <span class="ref">BrP_215.26</span></p>
         
         
         <p id="BrP_215.27">
            kṛśāṅgā bhītabhītāś ca dahyamānāḥ kṣudhāgninā <br />
            baddhāḥ śṛṅkhalayā kecit kecid uttānapādayoḥ //
             <span class="ref">BrP_215.27</span></p>
         
         
         <p id="BrP_215.28">
            ākṛṣyante śuṣyamāṇā yamadūtair balotkaṭaiḥ <br />
            narā adhomukhāś cānye kṛṣyamāṇāḥ suduḥkhitāḥ //
             <span class="ref">BrP_215.28</span></p>
         
         
         <p id="BrP_215.29">
            annapānīyarahitā yācamānāḥ punaḥ punaḥ <br />
            dehi dehīti bhāṣantaḥ sāśrugadgadayā girā //
             <span class="ref">BrP_215.29</span></p>
         
         
         <p id="BrP_215.30">
            kṛtāñjalipuṭā dīnāḥ kṣuttṛṣṇāparipīḍitāḥ <br />
            bhakṣyān uccāvacān dṛṣṭvā bhojyān peyāṃś ca puṣkalān //
             <span class="ref">BrP_215.30</span></p>
         
         
         <p id="BrP_215.31">
            sugandhadravyasaṃyuktān yācamānāḥ punaḥ punaḥ <br />
            dadhikṣīraghṛtonmiśraṃ dṛṣṭvā śālyodanaṃ tathā //
             <span class="ref">BrP_215.31</span></p>
         
         
         <p id="BrP_215.32">
            pānāni ca sugandhīni śītalāny udakāni ca <br />
            tān yācamānāṃs te yāmyā bhartsayantas tadābruvan <br />
            vacobhiḥ paruṣair bhīmāḥ krodharaktāntalocanāḥ //
             <span class="ref">BrP_215.32</span></p>
         
         yāmyā ūcuḥ
         
         
         <p id="BrP_215.33">
            na bhavadbhir hutaṃ kāle na dattaṃ brāhmaṇeṣu ca <br />
            prasabhaṃ dīyamānaṃ ca vāritaṃ ca dvijātiṣu //
             <span class="ref">BrP_215.33</span></p>
         
         
         <p id="BrP_215.34">
            tasya pāpasya ca phalaṃ bhavatāṃ samupāgatam <br />
            nāgnau dagdhaṃ jale naṣṭaṃ na hṛtaṃ nṛpataskaraiḥ //
             <span class="ref">BrP_215.34</span></p>
         
         
         <p id="BrP_215.35">
            kuto vā sāṃprataṃ vipre yan na dattaṃ purādhamāḥ <br />
            yair dattāni tu dānāni sādhubhiḥ sāttvikāni tu //
             <span class="ref">BrP_215.35</span></p>
         
         
         <p id="BrP_215.36">
            teṣām ete pradṛśyante kalpitā hy annaparvatāḥ <br />
            bhakṣyabhojyāś ca peyāś ca lehyāś coṣyāś ca saṃvṛtāḥ //
             <span class="ref">BrP_215.36</span></p>
         
         
         <p id="BrP_215.37">
            na yūyam abhilapsyadhve na dattaṃ ca kathaṃcana <br />
            yais tu dattaṃ hutaṃ ceṣṭaṃ brāhmaṇāś caiva pūjitāḥ //
             <span class="ref">BrP_215.37</span></p>
         
         
         <p id="BrP_215.38">
            teṣām annaṃ samānīya iha nikṣipyate sadā <br />
            parasvaṃ katham asmābhir dātuṃ śakyeta nārakāḥ //
             <span class="ref">BrP_215.38</span></p>
         
         vyāsa uvāca
         
         
         <p id="BrP_215.39">
            kiṃkarāṇāṃ vacaḥ śrutvā niḥspṛhāḥ kṣuttṛṣārditāḥ <br />
            tatas te dāruṇaiś cāstraiḥ pīḍyante yamakiṃkaraiḥ //
             <span class="ref">BrP_215.39</span></p>
         
         
         <p id="BrP_215.40">
            mudgarair lohadaṇḍaiś ca śaktitomarapaṭṭiśaiḥ <br />
            parighair bhindipālaiś ca gadāparaśubhiḥ śaraiḥ //
             <span class="ref">BrP_215.40</span></p>
         
         
         <p id="BrP_215.41">
            pṛṣṭhato hanyamānyāś ca yamadūtaiḥ sunirdayaiḥ <br />
            agrataḥ siṃhavyāghrādyair bhakṣyante pāpakāriṇaḥ //
             <span class="ref">BrP_215.41</span></p>
         
         
         <p id="BrP_215.42">
            na praveṣṭuṃ na nirgantuṃ labhante duḥkhitā bhṛśam <br />
            svakarmopahatāḥ pāpāḥ krandamānāḥ sudāruṇāḥ //
             <span class="ref">BrP_215.42</span></p>
         
         
         <p id="BrP_215.43">
            tatra saṃpīḍya subhṛśaṃ praveśaṃ yamakiṃkaraiḥ <br />
            nīyante pāpinas tatra yatra tiṣṭhet svayaṃ yamaḥ //
             <span class="ref">BrP_215.43</span></p>
         
         
         <p id="BrP_215.44">
            dharmātmā dharmakṛd devaḥ sarvasaṃyamano yamaḥ <br />
            evaṃ pathātikaṣṭena prāptāḥ pretapuraṃ narāḥ //
             <span class="ref">BrP_215.44</span></p>
         
         
         <p id="BrP_215.45">
            prajñāpitās tadā dūtair niveśyante yamāgrataḥ <br />
            tatas te pāpakarmāṇas taṃ paśyanti bhayānakam //
             <span class="ref">BrP_215.45</span></p>
         
         
         <p id="BrP_215.46">
            pāpāpaviddhanayanā viparītātmabuddhayaḥ <br />
            daṃṣṭrākarālavadanaṃ bhrukūṭīkuṭilekṣaṇam //
             <span class="ref">BrP_215.46</span></p>
         
         
         <p id="BrP_215.47">
            ūrdhvakeśaṃ mahāśmaśruṃ prasphuradadharottaram <br />
            aṣṭādaśabhujaṃ kruddhaṃ nīlāñjanacayopamam //
             <span class="ref">BrP_215.47</span></p>
         
         
         <p id="BrP_215.48">
            sarvāyudhodyatakaraṃ tīvradaṇḍena saṃyutam <br />
            mahāmahiṣam ārūḍhaṃ dīptāgnisamalocanam //
             <span class="ref">BrP_215.48</span></p>
         
         
         <p id="BrP_215.49">
            raktamālyāmbaradharaṃ mahāmegham ivocchritam <br />
            pralayāmbudanirghoṣaṃ pibann iva mahodadhim //
             <span class="ref">BrP_215.49</span></p>
         
         
         <p id="BrP_215.50">
            grasantam iva trailokyam udgirantam ivānalam <br />
            mṛtyuṃ ca tatsamīpasthaṃ kālānalasamaprabham //
             <span class="ref">BrP_215.50</span></p>
         
         
         <p id="BrP_215.51">
            pralayānalasaṃkāśaṃ kṛtāntaṃ ca bhayānakam <br />
            mārīcogrā mahāmārī kālarātrī ca dāruṇā //
             <span class="ref">BrP_215.51</span></p>
         
         
         <p id="BrP_215.52">
            vividhā vyādhayaḥ kaṣṭā nānārūpā bhayāvahāḥ <br />
            śaktiśūlāṅkuśadharāḥ pāśacakrāsidhāriṇaḥ //
             <span class="ref">BrP_215.52</span></p>
         
         
         <p id="BrP_215.53">
            vajradaṇḍadharā raudrāḥ kṣuratūṇadhanurdharāḥ <br />
            asaṃkhyātā mahāvīryāḥ krūrāś cāñjanasaprabhāḥ //
             <span class="ref">BrP_215.53</span></p>
         
         
         <p id="BrP_215.54">
            sarvāyudhodyatakarā yamadūtā bhayānakāḥ <br />
            anena parivāreṇa mahāghoreṇa saṃvṛtam //
             <span class="ref">BrP_215.54</span></p>
         
         
         <p id="BrP_215.55">
            yamaṃ paśyanti pāpiṣṭhāś citraguptaṃ vibhīṣaṇam <br />
            nirbhartsayati cātyarthaṃ yamas tān pāpakāriṇaḥ //
             <span class="ref">BrP_215.55</span></p>
         
         
         <p id="BrP_215.56">
            citraguptas tu bhagavān dharmavākyaiḥ prabodhayan //
             <span class="ref">BrP_215.56</span></p>
         
         citragupta uvāca
         
         
         <p id="BrP_215.57">
            bho bho duṣkṛtakarmāṇaḥ paradravyāpahāriṇaḥ <br />
            garvitā rūpavīryeṇa paradāravimardakāḥ //
             <span class="ref">BrP_215.57</span></p>
         
         
         <p id="BrP_215.58">
            yat svayaṃ kriyate karma tat svayaṃ bhujyate punaḥ <br />
            tat kim ātmopaghātārthaṃ bhavadbhir duṣkṛtaṃ kṛtam //
             <span class="ref">BrP_215.58</span></p>
         
         
         <p id="BrP_215.59">
            idānīṃ kiṃ nu śocadhvaṃ pīḍyamānāḥ svakarmabhiḥ <br />
            bhuñjadhvaṃ svāni duḥkhāni nahi doṣo 'sti kasyacit //
             <span class="ref">BrP_215.59</span></p>
         
         
         <p id="BrP_215.60">
            ya ete pṛthivīpālāḥ saṃprāptā matsamīpataḥ <br />
            svakīyaiḥ karmabhir ghorair duṣprajñā balagarvitāḥ //
             <span class="ref">BrP_215.60</span></p>
         
         
         <p id="BrP_215.61">
            bho bho nṛpā durācārāḥ prajāvidhvaṃsakāriṇaḥ <br />
            alpakālasya rājyasya kṛte kiṃ duṣkṛtaṃ kṛtam //
             <span class="ref">BrP_215.61</span></p>
         
         
         <p id="BrP_215.62">
            rājyalobhena mohena balād anyāyataḥ prajāḥ <br />
            yad daṇḍitāḥ phalaṃ tasya bhuñjadhvam adhunā nṛpāḥ //
             <span class="ref">BrP_215.62</span></p>
         
         
         <p id="BrP_215.63">
            kuto rājyaṃ kalatraṃ ca yadartham aśubhaṃ kṛtam <br />
            tat sarvaṃ saṃparityajya yūyam ekākinaḥ sthitāḥ //
             <span class="ref">BrP_215.63</span></p>
         
         
         <p id="BrP_215.64">
            paśyāmo na balaṃ sarvaṃ yena vidhvaṃsitāḥ prajāḥ <br />
            yamadūtaiḥ pāṭyamānā adhunā kīdṛśaṃ phalam //
             <span class="ref">BrP_215.64</span></p>
         
         vyāsa uvāca
         
         
         <p id="BrP_215.65">
            evaṃ bahuvidhair vākyair upālabdhā yamena te <br />
            śocantaḥ svāni karmāṇi tūṣṇīṃ tiṣṭhanti pārthivāḥ //
             <span class="ref">BrP_215.65</span></p>
         
         
         <p id="BrP_215.66">
            iti karma samādiśya nṛpāṇāṃ dharmarāṭ svayam <br />
            tatpātakaviśuddhyartham idaṃ vacanam abravīt //
             <span class="ref">BrP_215.66</span></p>
         
         yama uvāca
         
         
         <p id="BrP_215.67">
            bho bhoś caṇḍa mahācaṇḍa gṛhītvā nṛpatīn imān <br />
            viśodhayadhvaṃ pāpebhyaḥ krameṇa narakāgniṣu //
             <span class="ref">BrP_215.67</span></p>
         
         vyāsa uvāca
         
         
         <p id="BrP_215.68">
            tataḥ śīghraṃ samutthāya nṛpān saṃgṛhya pādayoḥ <br />
            bhrāmayitvā tu vegena kṣiptvā cordhvaṃ pragṛhya ca //
             <span class="ref">BrP_215.68</span></p>
         
         
         <p id="BrP_215.69">
            tattatpāpapramāṇena yamadūtāḥ śilātale <br />
            āsphoṭayanti tarasā vajreṇeva mahādrumam //
             <span class="ref">BrP_215.69</span></p>
         
         
         <p id="BrP_215.70">
            tatas tu raktaṃ srotobhiḥ sravate jarjarīkṛtaḥ <br />
            niḥsaṃjñaḥ sa tadā dehī niśceṣṭaś ca prajāyate //
             <span class="ref">BrP_215.70</span></p>
         
         
         <p id="BrP_215.71">
            tataḥ sa vāyunā spṛṣṭaḥ śanair ujjīvate punaḥ <br />
            tataḥ pāpaviśuddhyarthaṃ kṣipanti narakārṇave //
             <span class="ref">BrP_215.71</span></p>
         
         
         <p id="BrP_215.72">
            anyāṃś ca te tadā dūtāḥ pāpakarmaratān narān <br />
            nivedayanti viprendrā yamāya bhṛśaduḥkhitān //
             <span class="ref">BrP_215.72</span></p>
         
         yamadūtā ūcuḥ
         
         
         <p id="BrP_215.73">
            eṣa deva tavādeśād asmābhir mohito bhṛśam <br />
            ānīto dharmavimukhaḥ sadā pāparataḥ paraḥ //
             <span class="ref">BrP_215.73</span></p>
         
         
         <p id="BrP_215.74">
            eṣa lubdho durācāro mahāpātakasaṃyutaḥ <br />
            upapātakakartā ca sadā hiṃsārato śuciḥ //
             <span class="ref">BrP_215.74</span></p>
         
         
         <p id="BrP_215.75">
            agamyāgāmī duṣṭātmā paradravyāpahārakaḥ <br />
            kanyākrayī kūṭasākṣī kṛtaghno mitravañcakaḥ //
             <span class="ref">BrP_215.75</span></p>
         
         
         <p id="BrP_215.76">
            anena madamattena sadā dharmo vininditaḥ <br />
            pāpam ācaritaṃ karma martyaloke durātmanā //
             <span class="ref">BrP_215.76</span></p>
         
         
         <p id="BrP_215.77">
            idānīm asya deveśa nigrahānugrahau vada <br />
            prabhur asya kriyāyoge vayaṃ vā paripanthinaḥ //
             <span class="ref">BrP_215.77</span></p>
         
         vyāsa uvāca
         
         
         <p id="BrP_215.78">
            iti vijñāpya deveśaṃ nyasyāgre pāpakāriṇam <br />
            narakāṇāṃ sahasreṣu lakṣakoṭiśateṣu ca //
             <span class="ref">BrP_215.78</span></p>
         
         
         <p id="BrP_215.79">
            kiṃkarās te tato yānti grahītum aparān narān <br />
            pratipanne kṛte doṣe yamo vai pāpakāriṇām //
             <span class="ref">BrP_215.79</span></p>
         
         
         <p id="BrP_215.80">
            samādiśati tān ghorān nigrahāya svakiṃkarān <br />
            yathā yasya vinirdiṣṭo vasiṣṭhādyair vinigrahaḥ //
             <span class="ref">BrP_215.80</span></p>
         
         
         <p id="BrP_215.81">
            pāpasya tad bhṛśaṃ kruddhāḥ kurvanti yamakiṃkarāḥ <br />
            aṅkuśair mudgarair daṇḍaiḥ krakacaiḥ śaktitomaraiḥ //
             <span class="ref">BrP_215.81</span></p>
         
         
         <p id="BrP_215.82">
            khaḍgaśūlanipātaiś ca bhidyante pāpakāriṇaḥ <br />
            narakāṇāṃ sahasreṣu lakṣakoṭiśateṣu ca //
             <span class="ref">BrP_215.82</span></p>
         
         
         <p id="BrP_215.83">
            svakarmopārjitair doṣaiḥ pīḍyante yamakiṃkaraiḥ <br />
            śṛṇudhvaṃ narakāṇāṃ ca svarūpaṃ ca bhayaṃkaram //
             <span class="ref">BrP_215.83</span></p>
         
         
         <p id="BrP_215.84">
            nāmāni ca pramāṇaṃ ca yena yānti narāś ca tān <br />
            mahāvācīti vikhyātaṃ narakaṃ śoṇitaplutam //
             <span class="ref">BrP_215.84</span></p>
         
         
         <p id="BrP_215.85">
            vajrakaṇṭakasaṃmiśraṃ yojanāyutavistṛtam <br />
            tatra saṃpīḍyate magno bhidyate vajrakaṇṭake //
             <span class="ref">BrP_215.85</span></p>
         
         
         <p id="BrP_215.86">
            varṣalakṣaṃ mahāghoraṃ goghātī narake naraḥ <br />
            yojanānāṃ śataṃ lakṣaṃ kumbhīpākaṃ sudāruṇam //
             <span class="ref">BrP_215.86</span></p>
         
         
         <p id="BrP_215.87">
            tāmrakumbhavatī dīptā vālukāṅgārasaṃvṛtā <br />
            brahmahā bhūmihartā ca nikṣepasyāpahārakaḥ //
             <span class="ref">BrP_215.87</span></p>
         
         
         <p id="BrP_215.88">
            dahyante tatra saṃkṣiptā yāvad ābhūtasaṃplavam <br />
            rauravo vajranārācaiḥ prajvaladbhiḥ samāvṛtaḥ //
             <span class="ref">BrP_215.88</span></p>
         
         
         <p id="BrP_215.89">
            yojanānāṃ sahasrāṇi ṣaṣṭir āyāmavistaraiḥ <br />
            bhidyante tatra nārācaiḥ sajvālair narake narāḥ //
             <span class="ref">BrP_215.89</span></p>
         
         
         <p id="BrP_215.90">
            ikṣuvat tatra pīḍyante ye narāḥ kūṭasākṣiṇaḥ <br />
            ayomayaṃ prajvalitaṃ mañjūṣaṃ narakaṃ smṛtam //
             <span class="ref">BrP_215.90</span></p>
         
         
         <p id="BrP_215.91">
            nikṣiptās tatra dahyante bandigrāhakṛtāś ca ye <br />
            apratiṣṭheti narakaṃ pūyamūtrapurīṣakam //
             <span class="ref">BrP_215.91</span></p>
         
         
         <p id="BrP_215.92">
            adhomukhaḥ patet tatra brāhmaṇasyopapīḍakaḥ <br />
            lākṣāprajvalitaṃ ghoraṃ narakaṃ tu vilepakam //
             <span class="ref">BrP_215.92</span></p>
         
         
         <p id="BrP_215.93">
            nimagnās tatra dahyante madyapāne dvijottamāḥ <br />
            mahāprabheti narakaṃ dīptaśūlamahocchrayam //
             <span class="ref">BrP_215.93</span></p>
         
         
         <p id="BrP_215.94">
            tatra śūlena bhidyante patibhāryopabhedinaḥ <br />
            narakaṃ ca mahāghoraṃ jayantī cāyasī śilā //
             <span class="ref">BrP_215.94</span></p>
         
         
         <p id="BrP_215.95">
            tayā cākramyate pāpaḥ paradāropasevakaḥ <br />
            narakaṃ śālmalākhyaṃ tu pradīptadṛḍhakaṇṭakam //
             <span class="ref">BrP_215.95</span></p>
         
         
         <p id="BrP_215.96">
            tayā liṅgati duḥkhārtā nārī bahunaraṃgamā <br />
            ye vadanti sadāsatyaṃ paramarmāvakartanam //
             <span class="ref">BrP_215.96</span></p>
         
         
         <p id="BrP_215.97">
            jihvā cocchriyate teṣāṃ sadasyair yamakiṃkaraiḥ <br />
            ye tu rāgaiḥ kaṭākṣaiś ca vīkṣante parayoṣitam //
             <span class="ref">BrP_215.97</span></p>
         
         
         <p id="BrP_215.98">
            teṣāṃ cakṣūṃṣi nārācair vidhyante yamakiṃkaraiḥ //
             <span class="ref">BrP_215.98</span></p>
         
         
         <p id="BrP_215.99">
            mātaraṃ ye 'pi gacchanti bhaginīṃ duhitaraṃ snuṣām <br />
            strībālavṛddhahantāro yāvad indrāś caturdaśa <br />
            jvālāmālākulaṃ raudraṃ mahārauravasaṃjñitam //
             <span class="ref">BrP_215.99</span></p>
         
         
         <p id="BrP_215.100">
            narakaṃ yojanānāṃ ca sahasrāṇi caturdaśa <br />
            puraṃ kṣetraṃ gṛhaṃ grāmaṃ yo dīpayati vahninā //
             <span class="ref">BrP_215.100</span></p>
         
         
         <p id="BrP_215.101">
            sa tatra dahyate mūḍho yāvat kalpasthitir naraḥ <br />
            tāmisram iti vikhyātaṃ lakṣayojanavistṛtam //
             <span class="ref">BrP_215.101</span></p>
         
         
         <p id="BrP_215.102">
            nipatadbhiḥ sadā raudraḥ khaḍgapaṭṭiśamudgaraiḥ <br />
            tatra caurā narāḥ kṣiptās tāḍyante yamakiṃkaraiḥ //
             <span class="ref">BrP_215.102</span></p>
         
         
         <p id="BrP_215.103">
            śūlaśaktigadākhaḍgair yāvat kalpaśatatrayam <br />
            tāmisrād dviguṇaṃ proktaṃ mahātāmisrasaṃjñitam //
             <span class="ref">BrP_215.103</span></p>
         
         
         <p id="BrP_215.104">
            jalaukāsarpasaṃpūrṇāṃ nirālokaṃ suduḥkhadam <br />
            mātṛhā pitṛhā caiva mitravisrambhaghātakaḥ //
             <span class="ref">BrP_215.104</span></p>
         
         
         <p id="BrP_215.105">
            tiṣṭhanti takṣyamāṇāś ca yāvat tiṣṭhati medinī <br />
            asipattravanaṃ nāma narakaṃ bhūriduḥkhadam //
             <span class="ref">BrP_215.105</span></p>
         
         
         <p id="BrP_215.106">
            yojanāyutavistāraṃ jvalatkhaḍgaiḥ samākulam <br />
            pātitas tatra taiḥ khaḍgaiḥ śatadhā tu samāhataḥ //
             <span class="ref">BrP_215.106</span></p>
         
         
         <p id="BrP_215.107">
            mitraghnaḥ kṛtyate tāvad yāvad ābhūtasaṃplavam <br />
            karambhavālukā nāma narakaṃ yojanāyutam //
             <span class="ref">BrP_215.107</span></p>
         
         
         <p id="BrP_215.108">
            kūpākāraṃ vṛtaṃ dīptair vālukāṅgārakaṇṭakaiḥ <br />
            dahyate bhidyate varṣalakṣāyutaśatatrayam //
             <span class="ref">BrP_215.108</span></p>
         
         
         <p id="BrP_215.109">
            yena dagdho jano nityaṃ mithyopāyaiḥ sudāruṇaiḥ <br />
            kākolaṃ nāma narakaṃ kṛmipūyapariplutam //
             <span class="ref">BrP_215.109</span></p>
         
         
         <p id="BrP_215.110">
            kṣipyate tatra duṣṭātmā ekākī miṣṭabhuṅ naraḥ <br />
            kuḍmalaṃ nāma narakaṃ pūrṇaṃ viṇmūtraśoṇitaiḥ //
             <span class="ref">BrP_215.110</span></p>
         
         
         <p id="BrP_215.111">
            pañcayajñakriyāhīnāḥ kṣipyante tatra vai narāḥ <br />
            sudurgandhaṃ mahābhīmaṃ māṃsaśoṇitasaṃkulam //
             <span class="ref">BrP_215.111</span></p>
         
         
         <p id="BrP_215.112">
            abhakṣyānne ratās te 'tra nipatanti narādhamāḥ <br />
            krimikīṭasamākīrṇaṃ śavapūrṇaṃ mahāvaṭam //
             <span class="ref">BrP_215.112</span></p>
         
         
         <p id="BrP_215.113">
            adhomukhaḥ patet tatra kanyāvikrayakṛn naraḥ <br />
            nāmnā vai tilapāketi narakaṃ dāruṇaṃ smṛtam //
             <span class="ref">BrP_215.113</span></p>
         
         
         <p id="BrP_215.114">
            tilavat tatra pīḍyante parapīḍāratāś ca ye <br />
            narakaṃ tailapāketi jvalattailamahīplavam //
             <span class="ref">BrP_215.114</span></p>
         
         
         <p id="BrP_215.115">
            pacyate tatra mitraghno hantā ca śaraṇāgatam <br />
            nāmnā vajrakapāṭeti vajraśṛṅkhalayānvitam //
             <span class="ref">BrP_215.115</span></p>
         
         
         <p id="BrP_215.116">
            pīḍyante nirdayaṃ tatra yaiḥ kṛtaḥ kṣīravikrayaḥ <br />
            nirucchvāsa iti proktaṃ tamondhaṃ vātavarjitam //
             <span class="ref">BrP_215.116</span></p>
         
         
         <p id="BrP_215.117">
            niśceṣṭaṃ kṣipyate tatra vipradānanirodhakṛt <br />
            aṅgāropacayaṃ nāma dīptāṅgārasamujjvalam //
             <span class="ref">BrP_215.117</span></p>
         
         
         <p id="BrP_215.118">
            dahyate tatra yenoktaṃ dānaṃ viprāya nārpitam <br />
            mahāpāyīti narakaṃ lakṣayojanam āyatam //
             <span class="ref">BrP_215.118</span></p>
         
         
         <p id="BrP_215.119">
            pātyante 'dhomukhās tatra ye jalpanti sadānṛtam <br />
            mahājvāleti narakaṃ jvālābhāsvarabhīṣaṇam //
             <span class="ref">BrP_215.119</span></p>
         
         
         <p id="BrP_215.120">
            dahyate tatra suciraṃ yaḥ pāpe buddhikṛn naraḥ <br />
            narakaṃ krakacākhyātaṃ pīḍyante tatra vai narāḥ //
             <span class="ref">BrP_215.120</span></p>
         
         
         <p id="BrP_215.121">
            krakacair vajradhārograir agamyāgamane ratāḥ <br />
            narakaṃ guḍapāketi jvaladguḍahradair vṛtam //
             <span class="ref">BrP_215.121</span></p>
         
         
         <p id="BrP_215.122">
            nikṣipto dahyate tasmin varṇasaṃkarakṛn naraḥ <br />
            kṣuradhāreti narakaṃ tīkṣṇakṣurasamāvṛtam //
             <span class="ref">BrP_215.122</span></p>
         
         
         <p id="BrP_215.123">
            chidyante tatra kalpāntaṃ viprabhūmiharā narāḥ <br />
            narakaṃ cāmbarīṣākhyaṃ pralayānaladīpitam //
             <span class="ref">BrP_215.123</span></p>
         
         
         <p id="BrP_215.124">
            kalpakoṭiśataṃ tatra dahyate svarṇahārakaḥ <br />
            nāmnā vajrakuṭhāreti narakaṃ vajrasaṃkulam //
             <span class="ref">BrP_215.124</span></p>
         
         
         <p id="BrP_215.125">
            chidyante tatra chettāro drumāṇāṃ pāpakāriṇaḥ <br />
            narakaṃ paritāpākhyaṃ pralayānaladīpitam //
             <span class="ref">BrP_215.125</span></p>
         
         
         <p id="BrP_215.126">
            garado madhuhartā ca pacyate tatra pāpakṛt <br />
            narakaṃ kālasūtraṃ ca vajrasūtravinirmitam //
             <span class="ref">BrP_215.126</span></p>
         
         
         <p id="BrP_215.127">
            bhramantas tatra cchidyante parasasyopaluṇṭhakāḥ <br />
            narakaṃ kaśmalaṃ nāma śleṣmaśiṅghāṇakāvṛtam //
             <span class="ref">BrP_215.127</span></p>
         
         
         <p id="BrP_215.128">
            tatra saṃkṣipyate kalpaṃ sadā māṃsarucir naraḥ <br />
            narakaṃ cogragandheti lālāmūtrapurīṣavat //
             <span class="ref">BrP_215.128</span></p>
         
         
         <p id="BrP_215.129">
            kṣipyante tatra narake pitṛpiṇḍāprayacchakāḥ <br />
            narakaṃ durdharaṃ nāma jalaukāvṛścikākulam //
             <span class="ref">BrP_215.129</span></p>
         
         
         <p id="BrP_215.130">
            utkocabhakṣakas tatra tiṣṭhate varṣakāyutam <br />
            yac ca vajramahāpīḍā narakaṃ vajranirmitam //
             <span class="ref">BrP_215.130</span></p>
         
         
         <p id="BrP_215.131">
            tatra prakṣipya dahyante pīḍyante yamakiṃkaraiḥ <br />
            dhanaṃ dhānyaṃ hiraṇyaṃ vā parakīyaṃ haranti ye //
             <span class="ref">BrP_215.131</span></p>
         
         
         <p id="BrP_215.132">
            yamadūtaiś ca caurās te chidyante lavaśaḥ kṣuraiḥ <br />
            ye hatvā prāṇinaṃ mūḍhāḥ khādante kākagṛdhravat //
             <span class="ref">BrP_215.132</span></p>
         
         
         <p id="BrP_215.133">
            bhojyante ca svamāṃsaṃ te kalpāntaṃ yamakiṃkaraiḥ <br />
            āsanaṃ śayanaṃ vastraṃ parakīyaṃ haranti ye //
             <span class="ref">BrP_215.133</span></p>
         
         
         <p id="BrP_215.134">
            yamadūtaiś ca te mūḍhā bhidyante śaktitomaraiḥ <br />
            phalaṃ pattraṃ nṛṇāṃ vāpi hṛtaṃ yais tu kubuddhibhiḥ //
             <span class="ref">BrP_215.134</span></p>
         
         
         <p id="BrP_215.135">
            yamadūtaiś ca te kruddhair dahyante tṛṇavahnibhiḥ <br />
            paradravye kalatre ca yaḥ sadā duṣṭadhīr naraḥ //
             <span class="ref">BrP_215.135</span></p>
         
         
         <p id="BrP_215.136">
            yamadūtair jvalat tasya hṛdi śūlaṃ nikhanyate <br />
            karmaṇā manasā vācā ye dharmavimukhā narāḥ //
             <span class="ref">BrP_215.136</span></p>
         
         
         <p id="BrP_215.137">
            yamaloke tu te ghorā labhante pariyātanāḥ <br />
            evaṃ śatasahasrāṇi lakṣakoṭiśatāni ca //
             <span class="ref">BrP_215.137</span></p>
         
         
         <p id="BrP_215.138">
            narakāṇi narais tatra bhujyante pāpakāribhiḥ <br />
            iha kṛtvā svalpam api naraḥ karmāśubhātmakam //
             <span class="ref">BrP_215.138</span></p>
         
         
         <p id="BrP_215.139">
            prāpnoti narake ghore yamalokeṣu yātanām <br />
            na śṛṇvanti narā mūḍhā dharmoktaṃ sādhu bhāṣitam //
             <span class="ref">BrP_215.139</span></p>
         
         
         <p id="BrP_215.140">
            dṛṣṭaṃ keneti pratyakṣaṃ pratyuktyaivaṃ vadanti te <br />
            divā rātrau prayatnena pāpaṃ kurvanti ye narāḥ //
             <span class="ref">BrP_215.140</span></p>
         
         
         <p id="BrP_215.141">
            nācaranti hi te dharmaṃ pramādenāpi mohitāḥ <br />
            ihaiva phalabhoktāraḥ paratra vimukhāś ca ye //
             <span class="ref">BrP_215.141</span></p>
         
         
         <p id="BrP_215.142">
            te patanti sughoreṣu narakeṣu narādhamāḥ <br />
            dāruṇo narake vāsaḥ svargavāsaḥ sukhapradaḥ <br />
            naraiḥ saṃprāpyate tatra karma kṛtvā śubhāśubham //
             <span class="ref">BrP_215.142</span></p>
         
         munaya ūcuḥ
         
         
         <p id="BrP_216.1">
            aho 'tiduḥkhaṃ ghoraṃ ca yamamārge tvayoditam <br />
            narakāṇi ca ghorāṇi dvāraṃ yāmyaṃ ca sattama //
             <span class="ref">BrP_216.1</span></p>
         
         
         <p id="BrP_216.2">
            asty upāyo na vā brahman yamamārge 'tibhīṣaṇe <br />
            brūhi yena narā yānti sukhena yamasādanam //
             <span class="ref">BrP_216.2</span></p>
         
         vyāsa uvāca
         
         
         <p id="BrP_216.3">
            iha ye dharmasaṃyuktās tv ahiṃsāniratā narāḥ <br />
            guruśuśrūṣaṇe yuktā devabrāhmaṇapūjakāḥ //
             <span class="ref">BrP_216.3</span></p>
         
         
         <p id="BrP_216.4">
            yasmin manuṣyalokās te sabhāryāḥ sasutās tathā <br />
            tam adhvānaṃ ca gacchanti yathā tat kathayāmi vaḥ //
             <span class="ref">BrP_216.4</span></p>
         
         
         <p id="BrP_216.5">
            vimānair vividhair divyaiḥ kāñcanadhvajaśobhitaiḥ <br />
            dharmarājapuraṃ yānti sevamānāpsarogaṇaiḥ //
             <span class="ref">BrP_216.5</span></p>
         
         
         <p id="BrP_216.6">
            brāhmaṇebhyas tu dānāni nānārūpāṇi bhaktitaḥ <br />
            ye prayacchanti te yānti sukhenaiva mahāpathe //
             <span class="ref">BrP_216.6</span></p>
         
         
         <p id="BrP_216.7">
            annaṃ ye tu prayacchanti brāhmaṇebhyaḥ susaṃkṛtam <br />
            śrotriyebhyo viśeṣeṇa bhaktyā paramayā yutāḥ //
             <span class="ref">BrP_216.7</span></p>
         
         
         <p id="BrP_216.8">
            taruṇībhir varastrībhiḥ sevyamānāḥ prayatnataḥ <br />
            dharmarājapuraṃ yānti vimānair abhyalaṃkṛtaiḥ //
             <span class="ref">BrP_216.8</span></p>
         
         
         <p id="BrP_216.9">
            ye ca satyaṃ prabhāṣante bahir antaś ca nirmalāḥ <br />
            te 'pi yānty amaraprakhyā vimānair yamamandiram //
             <span class="ref">BrP_216.9</span></p>
         
         
         <p id="BrP_216.10">
            godānāni pavitrāṇi viṣṇum uddiśya sādhuṣu <br />
            ye prayacchanti dharmajñāḥ kṛśeṣu kṛśavṛttiṣu //
             <span class="ref">BrP_216.10</span></p>
         
         
         <p id="BrP_216.11">
            te yānti divyavarṇābhair vimānair maṇicitritaiḥ <br />
            dharmarājapuraṃ śrīmān sevyamānāpsarogaṇaiḥ //
             <span class="ref">BrP_216.11</span></p>
         
         
         <p id="BrP_216.12">
            upānadyugalaṃ chattraṃ śayyāsanam athāpi vā <br />
            ye prayacchanti vastrāṇi tathaivābharaṇāni ca //
             <span class="ref">BrP_216.12</span></p>
         
         
         <p id="BrP_216.13">
            te yānty aśvai rathaiś caiva kuñjaraiś cāpy alaṃkṛtāḥ <br />
            dharmarājapuraṃ divyaṃ chattraiḥ sauvarṇarājataiḥ //
             <span class="ref">BrP_216.13</span></p>
         
         
         <p id="BrP_216.14">
            ye ca bhaktyā prayacchanti guḍapānakam arcitam <br />
            odanaṃ ca dvijāgryebhyo viśuddhenāntarātmanā //
             <span class="ref">BrP_216.14</span></p>
         
         
         <p id="BrP_216.15">
            te yānti kāñcanair yānair vividhais tu yamālayam <br />
            varastrībhir yathākāmaṃ sevyamānāḥ punaḥ punaḥ //
             <span class="ref">BrP_216.15</span></p>
         
         
         <p id="BrP_216.16">
            ye ca kṣīraṃ prayacchanti ghṛtaṃ dadhi guḍaṃ madhu <br />
            brāhmaṇebhyaḥ prayatnena śuddhyopetaṃ susaṃskṛtam //
             <span class="ref">BrP_216.16</span></p>
         
         
         <p id="BrP_216.17">
            cakravākaprayuktaiś ca vimānais tu hiraṇmayaiḥ <br />
            yānti gandharvavāditraiḥ sevyamānā yamālayam //
             <span class="ref">BrP_216.17</span></p>
         
         
         <p id="BrP_216.18">
            ye phalāni prayacchanti puṣpāṇi surabhīṇi ca <br />
            haṃsayuktair vimānais tu yānti dharmapuraṃ narāḥ //
             <span class="ref">BrP_216.18</span></p>
         
         
         <p id="BrP_216.19">
            ye tilāṃs tiladhenuṃ ca ghṛtadhenum athāpi vā <br />
            śrotriyebhyaḥ prayacchanti viprebhyaḥ śraddhayānvitāḥ //
             <span class="ref">BrP_216.19</span></p>
         
         
         <p id="BrP_216.20">
            somamaṇḍalasaṃkāśair yānais te yānti nirmalaiḥ <br />
            gandharvair upagīyante pure vaivasvatasya te //
             <span class="ref">BrP_216.20</span></p>
         
         
         <p id="BrP_216.21">
            yeṣāṃ vāpyaś ca kūpāś ca taḍāgāni sarāṃsi ca <br />
            dīrghikāḥ puṣkariṇyaś ca śītalāś ca jalāśayāḥ //
             <span class="ref">BrP_216.21</span></p>
         
         
         <p id="BrP_216.22">
            yānais te hemacandrābhair divyaghaṇṭānināditaiḥ <br />
            vyajanais tālavṛntaiś ca vījyamānā mahāprabhāḥ //
             <span class="ref">BrP_216.22</span></p>
         
         
         <p id="BrP_216.23">
            yeṣāṃ devakulāny atra citrāṇy āyatanāni ca <br />
            ratnaiḥ prasphuramāṇāni manojñāni śubhāni ca //
             <span class="ref">BrP_216.23</span></p>
         
         
         <p id="BrP_216.24">
            te yānti lokapālais tu vimānair vātaraṃhasaiḥ <br />
            dharmarājapuraṃ divyaṃ nānājanasamākulam //
             <span class="ref">BrP_216.24</span></p>
         
         
         <p id="BrP_216.25">
            pānīyaṃ ye prayacchanti sarvaprāṇyupajīvitam <br />
            te vitṛṣṇāḥ sukhaṃ yānti vimānais taṃ mahāpatham //
             <span class="ref">BrP_216.25</span></p>
         
         
         <p id="BrP_216.26">
            kāṣṭhapādukayānāni pīṭhakāny āsanāni ca <br />
            yair dattāni dvijātibhyas te 'dhvānaṃ yānti vai sukham //
             <span class="ref">BrP_216.26</span></p>
         
         
         <p id="BrP_216.27">
            sauvarṇamaṇipīṭheṣu pādau kṛtvottameṣu ca <br />
            te prayānti vimānais tu apsarogaṇamaṇḍitaiḥ //
             <span class="ref">BrP_216.27</span></p>
         
         
         <p id="BrP_216.28">
            ārāmāṇi vicitrāṇi puṣpāḍhyānīha mānavāḥ <br />
            ropayanti phalāḍhyāni narāṇām upakāriṇaḥ //
             <span class="ref">BrP_216.28</span></p>
         
         
         <p id="BrP_216.29">
            vṛkṣacchāyāsu ramyāsu śītalāsu svalaṃkṛtāḥ <br />
            varastrīgītavādyaiś ca sevyamānā vrajanti te //
             <span class="ref">BrP_216.29</span></p>
         
         
         <p id="BrP_216.30">
            suvarṇaṃ rajataṃ vāpi vidrumaṃ mauktikaṃ tathā <br />
            ye prayacchanti te yānti vimānaiḥ kanakojjvalaiḥ //
             <span class="ref">BrP_216.30</span></p>
         
         
         <p id="BrP_216.31">
            bhūmidā dīpyamānāś ca sarvakāmais tu tarpitāḥ <br />
            uditādityasaṃkāśair vimānair bhṛśanāditaiḥ //
             <span class="ref">BrP_216.31</span></p>
         
         
         <p id="BrP_216.32">
            kanyāṃ tu ye prayacchanti brahmadeyām alaṃkṛtām <br />
            divyakanyāvṛtā yānti vimānais te yamālayam //
             <span class="ref">BrP_216.32</span></p>
         
         
         <p id="BrP_216.33">
            sugandhāgurukarpūrān puṣpadhūpān dvijottamāḥ <br />
            prayacchanti dvijātibhyo bhaktyā paramayānvitāḥ //
             <span class="ref">BrP_216.33</span></p>
         
         
         <p id="BrP_216.34">
            te sugandhāḥ suveśāś ca suprabhāḥ suvibhūṣitāḥ <br />
            yānti dharmapuraṃ yānair vicitrair abhyalaṃkṛtāḥ //
             <span class="ref">BrP_216.34</span></p>
         
         
         <p id="BrP_216.35">
            dīpadā yānti yānaiś ca dīpayanto diśo daśa <br />
            ādityasadṛśair yānair dīpyamānā yathāgnayaḥ //
             <span class="ref">BrP_216.35</span></p>
         
         
         <p id="BrP_216.36">
            gṛhāvasathadātāro gṛhaiḥ kāñcanamaṇḍitaiḥ <br />
            vrajanti bālārkanibhair dharmarājagṛhaṃ narāḥ //
             <span class="ref">BrP_216.36</span></p>
         
         
         <p id="BrP_216.37">
            jalabhājanadātāraḥ kuṇḍikākarakapradāḥ <br />
            pūjamānāpsarobhiś ca yānti dṛptā mahāgajaiḥ //
             <span class="ref">BrP_216.37</span></p>
         
         
         <p id="BrP_216.38">
            pādābhyaṅgaṃ śirobhyaṅgaṃ snānapānodakaṃ tathā <br />
            ye prayacchanti viprebhyas te yānty aśvair yamālayam //
             <span class="ref">BrP_216.38</span></p>
         
         
         <p id="BrP_216.39">
            viśrāmayanti ye viprāñ śrāntān adhvani karśitān <br />
            cakravākaprayuktena yānti yānena te sukham //
             <span class="ref">BrP_216.39</span></p>
         
         
         <p id="BrP_216.40">
            svāgatena ca yo vipraṃ pūjayed āsanena ca <br />
            sa gacchati tam adhvānaṃ sukhaṃ paramanirvṛtaḥ //
             <span class="ref">BrP_216.40</span></p>
         
         
         <p id="BrP_216.41">
            namo brahmaṇyadeveti yo hariṃ cābhivādayet <br />
            gāṃ ca pāpaharety uktvā sukhaṃ yānti ca tat patham //
             <span class="ref">BrP_216.41</span></p>
         
         
         <p id="BrP_216.42">
            anantarāśino ye ca dambhānṛtavivarjitāḥ <br />
            te 'pi sārasayuktais tu yānti yānaiś ca tat patham //
             <span class="ref">BrP_216.42</span></p>
         
         
         <p id="BrP_216.43">
            vartante hy ekabhaktena śāṭhyadambhavivarjitāḥ <br />
            haṃsayuktair vimānais tu sukhaṃ yānti yamālayam //
             <span class="ref">BrP_216.43</span></p>
         
         
         <p id="BrP_216.44">
            caturthenaikabhaktena vartante ye jitendriyāḥ <br />
            te yānti dharmanagaraṃ yānair barhiṇayojitaiḥ //
             <span class="ref">BrP_216.44</span></p>
         
         
         <p id="BrP_216.45">
            tṛtīye divase ye tu bhuñjate niyatavratāḥ <br />
            te 'pi hastirathair divyair yānti yānaiś ca tat padam //
             <span class="ref">BrP_216.45</span></p>
         
         
         <p id="BrP_216.46">
            ṣaṣṭhe 'nnabhakṣako yas tu śaucanityo jitendriyaḥ <br />
            sa yāti kuñjarasthas tu śacīpatir iva svayam //
             <span class="ref">BrP_216.46</span></p>
         
         
         <p id="BrP_216.47">
            dharmarājapuraṃ divyaṃ nānāmaṇivibhūṣitam <br />
            nānāsvarasamāyuktaṃ jayaśabdaravair yutam //
             <span class="ref">BrP_216.47</span></p>
         
         
         <p id="BrP_216.48">
            pakṣopavāsino yānti yānaiḥ śārdūlayojitaiḥ <br />
            puraṃ tad dharmarājasya sevyamānāḥ surāsuraiḥ //
             <span class="ref">BrP_216.48</span></p>
         
         
         <p id="BrP_216.49">
            ye ca māsopavāsaṃ tu kurvate saṃyatendriyāḥ <br />
            te 'pi sūryapradīptais tu yānti yānair yamālayam //
             <span class="ref">BrP_216.49</span></p>
         
         
         <p id="BrP_216.50">
            mahāprasthānam ekāgro yaḥ prayāti dṛḍhavrataḥ <br />
            sevyamānas tu gandharvair yāti yānair yamālayam //
             <span class="ref">BrP_216.50</span></p>
         
         
         <p id="BrP_216.51">
            śarīraṃ sādhayed yas tu vaiṣṇavenāntarātmanā <br />
            sa rathenāgnivarṇena yātīha tridaśālayam //
             <span class="ref">BrP_216.51</span></p>
         
         
         <p id="BrP_216.52">
            agnipraveśaṃ yaḥ kuryān nārāyaṇaparāyaṇaḥ <br />
            sa yāty agniprakāśena vimānena yamālayam //
             <span class="ref">BrP_216.52</span></p>
         
         
         <p id="BrP_216.53">
            prāṇāṃs tyajati yo martyaḥ smaran viṣṇuṃ sanātanam <br />
            yānenārkaprakāśena yāti dharmapuraṃ naraḥ //
             <span class="ref">BrP_216.53</span></p>
         
         
         <p id="BrP_216.54">
            praviṣṭo 'ntar jalaṃ yas tu prāṇāṃs tyajati mānavaḥ <br />
            somamaṇḍalakalpena yāti yānena vai sukham //
             <span class="ref">BrP_216.54</span></p>
         
         
         <p id="BrP_216.55">
            svaśarīraṃ hi gṛdhrebhyo vaiṣṇavo yaḥ prayacchati <br />
            sa yāti rathamukhyena kāñcanena yamālayam //
             <span class="ref">BrP_216.55</span></p>
         
         
         <p id="BrP_216.56">
            strīgrahe gograhe vāpi yuddhe mṛtyum upaiti yaḥ <br />
            sa yāty amarakanyābhiḥ sevyamāno raviprabhaḥ //
             <span class="ref">BrP_216.56</span></p>
         
         
         <p id="BrP_216.57">
            vaiṣṇavā ye ca kurvanti tīrthayātrāṃ jitendriyāḥ <br />
            tat pathaṃ yānti te ghoraṃ sukhayānair alaṃkṛtāḥ //
             <span class="ref">BrP_216.57</span></p>
         
         
         <p id="BrP_216.58">
            ye yajanti dvijaśreṣṭhāḥ kratubhir bhūridakṣiṇaiḥ <br />
            taptahāṭakasaṃkāśair vimānair yānti te sukham //
             <span class="ref">BrP_216.58</span></p>
         
         
         <p id="BrP_216.59">
            parapīḍām akurvanto bhṛtyānāṃ bharaṇādikam <br />
            kurvanti te sukhaṃ yānti vimānaiḥ kanakojjvalaiḥ //
             <span class="ref">BrP_216.59</span></p>
         
         
         <p id="BrP_216.60">
            ye kṣāntāḥ sarvabhūteṣu prāṇinām abhayapradāḥ <br />
            krodhamohavinirmuktā nirmadāḥ saṃyatendriyāḥ //
             <span class="ref">BrP_216.60</span></p>
         
         
         <p id="BrP_216.61">
            pūrṇacandraprakāśena vimānena mahāprabhāḥ <br />
            yānti vaivasvatapuraṃ devagandharvasevitāḥ //
             <span class="ref">BrP_216.61</span></p>
         
         
         <p id="BrP_216.62">
            ekabhāvena ye viṣṇuṃ brahmāṇaṃ tryambakaṃ ravim <br />
            pūjayanti hi te yānti vimānair bhāskaraprabhaiḥ //
             <span class="ref">BrP_216.62</span></p>
         
         
         <p id="BrP_216.63">
            ye ca māṃsaṃ na khādanti satyaśaucasamanvitāḥ <br />
            te 'pi yānti sukhenaiva dharmarājapuraṃ narāḥ //
             <span class="ref">BrP_216.63</span></p>
         
         
         <p id="BrP_216.64">
            māṃsān miṣṭataraṃ nāsti bhakṣyabhojyādikeṣu ca <br />
            tasmān māṃsaṃ na bhuñjīta nāsti miṣṭaiḥ sukhodayaḥ //
             <span class="ref">BrP_216.64</span></p>
         
         
         <p id="BrP_216.65">
            gosahasraṃ tu yo dadyād yas tu māṃsaṃ na bhakṣayet <br />
            samāv etau purā prāha brahmā vedavidāṃ varaḥ //
             <span class="ref">BrP_216.65</span></p>
         
         
         <p id="BrP_216.66">
            sarvatīrtheṣu yat puṇyaṃ sarvayajñeṣu yat phalam <br />
            amāṃsabhakṣaṇe viprās tac ca tac ca ca tatsamam //
             <span class="ref">BrP_216.66</span></p>
         
         
         <p id="BrP_216.67">
            evaṃ sukhena te yānti yamalokaṃ ca dhārmikāḥ <br />
            dānavrataparā yānair yatra devo raveḥ sutaḥ //
             <span class="ref">BrP_216.67</span></p>
         
         
         <p id="BrP_216.68">
            dṛṣṭvā tān dhārmikān devaḥ svayaṃ saṃmānayed yamaḥ <br />
            svāgatāsanadānena pādyārghyeṇa priyeṇa tu //
             <span class="ref">BrP_216.68</span></p>
         
         
         <p id="BrP_216.69">
            dhanyā yūyaṃ mahātmāna ātmano hitakāriṇaḥ <br />
            yena divyasukhārthāya bhavadbhiḥ sukṛtaṃ kṛtam //
             <span class="ref">BrP_216.69</span></p>
         
         
         <p id="BrP_216.70">
            idaṃ vimānam āruhya divyastrībhogabhūṣitāḥ <br />
            svargaṃ gacchadhvam atulaṃ sarvakāmasamanvitam //
             <span class="ref">BrP_216.70</span></p>
         
         
         <p id="BrP_216.71">
            tatra bhuktvā mahābhogān ante puṇyaparikṣayāt <br />
            yat kiṃcid alpam aśubhaṃ phalaṃ tad iha bhokṣyatha //
             <span class="ref">BrP_216.71</span></p>
         
         
         <p id="BrP_216.72">
            ye tu taṃ dharmarājānaṃ narāḥ puṇyānubhāvataḥ <br />
            paśyanti saumyamanasaṃ pitṛbhūtam ivātmanaḥ //
             <span class="ref">BrP_216.72</span></p>
         
         
         <p id="BrP_216.73">
            tasmād dharmaḥ sevitavyaḥ sadā muktiphalapradaḥ <br />
            dharmād arthas tathā kāmo mokṣaś ca parikīrtyate //
             <span class="ref">BrP_216.73</span></p>
         
         
         <p id="BrP_216.74">
            dharmo mātā pitā bhrātā dharmo nāthaḥ suhṛt tathā <br />
            dharmaḥ svāmī sakhā goptā tathā dhātā ca poṣakaḥ //
             <span class="ref">BrP_216.74</span></p>
         
         
         <p id="BrP_216.75">
            dharmād artho 'rthataḥ kāmaḥ kāmād bhogaḥ sukhāni ca <br />
            dharmād aiśvaryam ekāgryaṃ dharmāt svargagatiḥ parā //
             <span class="ref">BrP_216.75</span></p>
         
         
         <p id="BrP_216.76">
            dharmas tu sevito viprās trāyate mahato bhayāt <br />
            devatvaṃ ca dvijatvaṃ ca dharmāt prāpnoty asaṃśayam //
             <span class="ref">BrP_216.76</span></p>
         
         
         <p id="BrP_216.77">
            yadā ca kṣīyate pāpaṃ narāṇāṃ pūrvasaṃcitam <br />
            tadaiṣāṃ bhajate buddhir dharmaṃ cātra dvijottamāḥ //
             <span class="ref">BrP_216.77</span></p>
         
         
         <p id="BrP_216.78">
            janmāntarasahasreṣu mānuṣyaṃ prāpya durlabham <br />
            yo hi nācarate dharmaṃ bhavet sa khalu vañcitaḥ //
             <span class="ref">BrP_216.78</span></p>
         
         
         <p id="BrP_216.79">
            kutsitā ye daridrāś ca virūpā vyādhitās tathā <br />
            parapreṣyāś ca mūrkhāś ca jñeyā dharmavivarjitāḥ //
             <span class="ref">BrP_216.79</span></p>
         
         
         <p id="BrP_216.80">
            ye hi dīrghāyuṣaḥ śūrāḥ paṇḍitā bhogino 'rthinaḥ <br />
            arogā rūpavantaś ca tais tu dharmaḥ purā kṛtaḥ //
             <span class="ref">BrP_216.80</span></p>
         
         
         <p id="BrP_216.81">
            evaṃ dharmaratā viprā gacchanti gatim uttamām <br />
            adharmaṃ sevamānās tu tiryagyoniṃ vrajanti te //
             <span class="ref">BrP_216.81</span></p>
         
         
         <p id="BrP_216.82">
            ye narā narakadhvaṃsivāsudevam anuvratāḥ <br />
            te svapne 'pi na paśyanti yamaṃ vā narakāṇi vā //
             <span class="ref">BrP_216.82</span></p>
         
         
         <p id="BrP_216.83">
            anādinidhanaṃ devaṃ daityadānavadāraṇam <br />
            ye namanti narā nityaṃ nahi paśyanti te yamam //
             <span class="ref">BrP_216.83</span></p>
         
         
         <p id="BrP_216.84">
            karmaṇā manasā vācā ye 'cyutaṃ śaraṇaṃ gatāḥ <br />
            na samartho yamas teṣāṃ te muktiphalabhāginaḥ //
             <span class="ref">BrP_216.84</span></p>
         
         
         <p id="BrP_216.85">
            ye janā jagatāṃ nāthaṃ nityaṃ nārāyaṇaṃ dvijāḥ <br />
            namanti nahi te viṣṇoḥ sthānād anyatra gāminaḥ //
             <span class="ref">BrP_216.85</span></p>
         
         
         <p id="BrP_216.86">
            na te dūtān na tan mārgaṃ na yamaṃ na ca tāṃ purīm <br />
            praṇamya viṣṇuṃ paśyanti narakāṇi kathaṃcana //
             <span class="ref">BrP_216.86</span></p>
         
         
         <p id="BrP_216.87">
            kṛtvāpi bahuśaḥ pāpaṃ narā mohasamanvitāḥ <br />
            na yānti narakaṃ natvā sarvapāpaharaṃ harim //
             <span class="ref">BrP_216.87</span></p>
         
         
         <p id="BrP_216.88">
            śāṭhyenāpi narā nityaṃ ye smaranti janārdanam <br />
            te 'pi yānti tanuṃ tyaktvā viṣṇulokam anāmayam //
             <span class="ref">BrP_216.88</span></p>
         
         
         <p id="BrP_216.89">
            atyantakrodhasakto 'pi kadācit kīrtayed dharim <br />
            so 'pi doṣakṣayān muktiṃ labhec cedipatir yathā //
             <span class="ref">BrP_216.89</span></p>
         
         lomaharṣaṇa uvāca
         
         
         <p id="BrP_217.1">
            śrutvaivaṃ yamamārgaṃ te narakeṣu ca yātanām <br />
            papracchuś ca punar vyāsaṃ saṃśayaṃ munisattamāḥ //
             <span class="ref">BrP_217.1</span></p>
         
         munaya ūcuḥ
         
         
         <p id="BrP_217.2">
            bhagavan sarvadharmajña sarvaśāstraviśārada <br />
            martyasya kaḥ sahāyo vai pitā mātā suto guruḥ //
             <span class="ref">BrP_217.2</span></p>
         
         
         <p id="BrP_217.3">
            jñātisaṃbandhivargaś ca mitravargas tathaiva ca <br />
            gṛhaṃ śarīram utsṛjya kāṣṭhaloṣṭasamaṃ janāḥ <br />
            gacchanty amutra loke vai kaś ca tān anugacchati //
             <span class="ref">BrP_217.3</span></p>
         
         vyāsa uvāca
         
         
         <p id="BrP_217.4">
            ekaḥ prasūyate viprā eka eva hi naśyati <br />
            ekas tarati durgāṇi gacchaty ekas tu durgatim //
             <span class="ref">BrP_217.4</span></p>
         
         
         <p id="BrP_217.5">
            asahāyaḥ pitā mātā tathā bhrātā suto guruḥ <br />
            jñātisaṃbandhivargaś ca mitravargas tathaiva ca //
             <span class="ref">BrP_217.5</span></p>
         
         
         <p id="BrP_217.6">
            mṛtaṃ śarīram utsṛjya kāṣṭhaloṣṭasamaṃ janāḥ <br />
            muhūrtam iva roditvā tato yānti parāṅmukhāḥ //
             <span class="ref">BrP_217.6</span></p>
         
         
         <p id="BrP_217.7">
            tais tac charīram utsṛṣṭaṃ dharma eko 'nugacchati <br />
            tasmād dharmaḥ sahāyaś ca sevitavyaḥ sadā nṛbhiḥ //
             <span class="ref">BrP_217.7</span></p>
         
         
         <p id="BrP_217.8">
            prāṇī dharmasamāyukto gacchet svargagatiṃ parām <br />
            tathaivādharmasaṃyukto narakaṃ copapadyate //
             <span class="ref">BrP_217.8</span></p>
         
         
         <p id="BrP_217.9">
            tasmāt pāpāgatair arthair nānurajyeta paṇḍitaḥ <br />
            dharma eko manuṣyāṇāṃ sahāyaḥ parikīrtitaḥ //
             <span class="ref">BrP_217.9</span></p>
         
         
         <p id="BrP_217.10">
            lobhān mohād anukrośād bhayād vātha bahuśrutaḥ <br />
            naraḥ karoty akāryāṇi parārthe lobhamohitaḥ //
             <span class="ref">BrP_217.10</span></p>
         
         
         <p id="BrP_217.11">
            dharmaś cārthaś ca kāmaś ca tritayaṃ jīvataḥ phalam <br />
            etat trayam avāptavyam adharmaparivarjitam //
             <span class="ref">BrP_217.11</span></p>
         
         munaya ūcuḥ
         
         
         <p id="BrP_217.12">
            śrutaṃ bhagavato vākyaṃ dharmayuktaṃ paraṃ hitam <br />
            śarīranicayaṃ jñātuṃ buddhir no 'tra prajāyate //
             <span class="ref">BrP_217.12</span></p>
         
         
         <p id="BrP_217.13">
            mṛtaṃ śarīraṃ hi nṛṇāṃ sūkṣmam avyaktatāṃ gatam <br />
            acakṣurviṣayaṃ prāptaṃ kathaṃ dharmo 'nugacchati //
             <span class="ref">BrP_217.13</span></p>
         
         vyāsa uvāca
         
         
         <p id="BrP_217.14">
            pṛthivī vāyur ākāśam āpo jyotir manontaram <br />
            buddhir ātmā ca sahitā dharmaṃ paśyanti nityadā //
             <span class="ref">BrP_217.14</span></p>
         
         
         <p id="BrP_217.15">
            prāṇinām iha sarveṣāṃ sākṣibhūtā divāniśam <br />
            etaiś ca saha dharmo hi taṃ jīvam anugacchati //
             <span class="ref">BrP_217.15</span></p>
         
         
         <p id="BrP_217.16">
            tvag asthi māṃsaṃ śukraṃ ca śoṇitaṃ ca dvijottamāḥ <br />
            śarīraṃ varjayanty ete jīvitena vivarjitam //
             <span class="ref">BrP_217.16</span></p>
         
         
         <p id="BrP_217.17">
            tato dharmasamāyuktaḥ sa jīvaḥ sukham edhate <br />
            ihaloke pare caiva kiṃ bhūyaḥ kathayāmi vaḥ //
             <span class="ref">BrP_217.17</span></p>
         
         munaya ūcuḥ
         
         
         <p id="BrP_217.18">
            tad darśitaṃ bhagavatā yathā dharmo 'nugacchati <br />
            etat tu jñātum icchāmaḥ kathaṃ retaḥ pravartate //
             <span class="ref">BrP_217.18</span></p>
         
         vyāsa uvāca
         
         
         <p id="BrP_217.19">
            annam aśnanti ye devāḥ śarīrasthā dvijottamāḥ <br />
            pṛthivī vāyur ākāśam āpo jyotir manas tathā //
             <span class="ref">BrP_217.19</span></p>
         
         
         <p id="BrP_217.20">
            tatas tṛpteṣu bho viprās teṣu bhūteṣu pañcasu <br />
            manaḥṣaṣṭheṣu śuddhātmā retaḥ saṃpadyate mahat //
             <span class="ref">BrP_217.20</span></p>
         
         
         <p id="BrP_217.21">
            tato garbhaḥ saṃbhavati śleṣmā strīpuṃsayor dvijāḥ <br />
            etad vaḥ sarvam ākhyātaṃ kiṃ bhūyaḥ śrotum icchatha //
             <span class="ref">BrP_217.21</span></p>
         
         munaya ūcuḥ
         
         
         <p id="BrP_217.22">
            ākhyātaṃ no bhagavatā garbhaḥ saṃjāyate yathā <br />
            yathā jātas tu puruṣaḥ prapadyate tad ucyatām //
             <span class="ref">BrP_217.22</span></p>
         
         vyāsa uvāca
         
         
         <p id="BrP_217.23">
            āsannamātrapuruṣas tair bhūtair abhibhūyate <br />
            viprayuktas tu tair bhūtaiḥ punar yāty aparāṃ gatim //
             <span class="ref">BrP_217.23</span></p>
         
         
         <p id="BrP_217.24">
            sa ca bhūtasamāyuktaḥ prāpnoti jīvam eva hi <br />
            tato 'sya karma paśyanti śubhaṃ vā yadi vāśubham <br />
            devatāḥ pañcabhūtasthāḥ kiṃ bhūyaḥ śrotum icchatha //
             <span class="ref">BrP_217.24</span></p>
         
         munaya ūcuḥ
         
         
         <p id="BrP_217.25">
            tvag asthi māṃsam utsṛjya tais tu bhūtair vivarjitaḥ <br />
            jīvaḥ sa bhagavan kvasthaḥ sukhaduḥkhe samaśnute //
             <span class="ref">BrP_217.25</span></p>
         
         vyāsa uvāca
         
         
         <p id="BrP_217.26">
            jīvaḥ karmasamāyuktaḥ śīghraṃ retaḥsamāgataḥ <br />
            strīṇāṃ puṣpaṃ samāsādya tataḥ kālena bho dvijāḥ //
             <span class="ref">BrP_217.26</span></p>
         
         
         <p id="BrP_217.27">
            yamasya puruṣaiḥ kleśo yamasya puruṣair vadhaḥ <br />
            duḥkhaṃ saṃsāracakraṃ ca naraḥ kleśaṃ ca vindati //
             <span class="ref">BrP_217.27</span></p>
         
         
         <p id="BrP_217.28">
            iha loke sa tu prāṇī janmaprabhṛti bho dvijāḥ <br />
            sukṛtaṃ karma vai bhuṅkte dharmasya phalam āśritaḥ //
             <span class="ref">BrP_217.28</span></p>
         
         
         <p id="BrP_217.29">
            yadi dharmaṃ samāyujya janmaprabhṛti sevate <br />
            tataḥ sa puruṣo bhūtvā sevate nityadā sukham //
             <span class="ref">BrP_217.29</span></p>
         
         
         <p id="BrP_217.30">
            athāntarāntaraṃ dharmam adharmam upasevate <br />
            sukhasyānantaraṃ duḥkhaṃ sa jīvo 'py adhigacchati //
             <span class="ref">BrP_217.30</span></p>
         
         
         <p id="BrP_217.31">
            adharmeṇa samāyukto yamasya viṣayaṃ gataḥ <br />
            mahāduḥkhaṃ samāsādya tiryagyonau prajāyate //
             <span class="ref">BrP_217.31</span></p>
         
         
         <p id="BrP_217.32">
            karmaṇā yena yeneha yasyāṃ yonau prajāyate <br />
            jīvo mohasamāyuktas tan me śṛṇuta sāṃpratam //
             <span class="ref">BrP_217.32</span></p>
         
         
         <p id="BrP_217.33">
            yad etad ucyate śāstraiḥ setihāsaiś ca chandasi <br />
            yamasya viṣayaṃ ghoraṃ martyalokaṃ pravartate //
             <span class="ref">BrP_217.33</span></p>
         
         
         <p id="BrP_217.34">
            iha sthānāni puṇyāni devatulyāni bho dvijāḥ <br />
            tiryagyonyatiriktāni gatimanti ca sarvaśaḥ //
             <span class="ref">BrP_217.34</span></p>
         
         
         <p id="BrP_217.35">
            yamasya bhavane divye brahmalokasame guṇaiḥ <br />
            karmabhir niyatair baddho jantur duḥkhāny upāśnute //
             <span class="ref">BrP_217.35</span></p>
         
         
         <p id="BrP_217.36">
            yena yena hi bhāvena yena vai karmaṇā gatim <br />
            prayāti puruṣo ghorāṃ tathā vakṣyāmy ataḥ param //
             <span class="ref">BrP_217.36</span></p>
         
         
         <p id="BrP_217.37">
            adhītya caturo vedān dvijo mohasamanvitaḥ <br />
            patitāt pratigṛhyātha kharayonau prajāyate //
             <span class="ref">BrP_217.37</span></p>
         
         
         <p id="BrP_217.38">
            kharo jīvati varṣāṇi daśa pañca ca bho dvijāḥ <br />
            kharo mṛto balīvardaḥ sapta varṣāṇi jīvati //
             <span class="ref">BrP_217.38</span></p>
         
         
         <p id="BrP_217.39">
            balīvardo mṛtaś cāpi jāyate brahmarākṣasaḥ <br />
            brahmarakṣas tu māsāṃs trīṃs tato jāyeta brāhmaṇaḥ //
             <span class="ref">BrP_217.39</span></p>
         
         
         <p id="BrP_217.40">
            patitaṃ yājayitvā tu kṛmiyonau prajāyate <br />
            tatra jīvati varṣāṇi daśa pañca ca bho dvijāḥ //
             <span class="ref">BrP_217.40</span></p>
         
         
         <p id="BrP_217.41">
            krimibhāvād vinirmuktas tato jāyeta gardabhaḥ <br />
            gardabhaḥ pañca varṣāṇi pañca varṣāṇi śūkaraḥ //
             <span class="ref">BrP_217.41</span></p>
         
         
         <p id="BrP_217.42">
            kukkuṭaḥ pañca varṣāṇi pañca varṣāṇi jambukaḥ <br />
            śvā varṣam ekaṃ bhavati tato jāyeta mānavaḥ //
             <span class="ref">BrP_217.42</span></p>
         
         
         <p id="BrP_217.43">
            upādhyāyasya yaḥ pāpaṃ śiṣyaḥ kuryād abuddhimān <br />
            sa janmānīha saṃsāre trīn āpnoti na saṃśayaḥ //
             <span class="ref">BrP_217.43</span></p>
         
         
         <p id="BrP_217.44">
            prāk śvā bhavati bho viprās tataḥ kravyāt tataḥ kharaḥ <br />
            pretya ca parikliṣṭeṣu paścāj jāyeta brāhmaṇaḥ //
             <span class="ref">BrP_217.44</span></p>
         
         
         <p id="BrP_217.45">
            manasāpi guror bhāryāṃ yaḥ śiṣyo yāti pāpakṛt <br />
            udagrān praiti saṃsārān adharmeṇeha cetasā //
             <span class="ref">BrP_217.45</span></p>
         
         
         <p id="BrP_217.46">
            śvayonau tu sa saṃbhūtas trīṇi varṣāṇi jīvati <br />
            tatrāpi nidhanaṃ prāptaḥ krimiyonau prajāyate //
             <span class="ref">BrP_217.46</span></p>
         
         
         <p id="BrP_217.47">
            kṛmibhāvam anuprāpto varṣam ekaṃ tu jīvati <br />
            tatas tu nidhanaṃ prāpya brahmayonau prajāyate //
             <span class="ref">BrP_217.47</span></p>
         
         
         <p id="BrP_217.48">
            yadi putrasamaṃ śiṣyaṃ gurur hanyād akāraṇam <br />
            ātmanaḥ kāmakāreṇa so 'pi hiṃsraḥ prajāyate //
             <span class="ref">BrP_217.48</span></p>
         
         
         <p id="BrP_217.49">
            pitaraṃ mātaraṃ caiva yas tu putro 'vamanyate <br />
            so 'pi viprā mṛto jantuḥ pūrvaṃ jāyeta gardabhaḥ //
             <span class="ref">BrP_217.49</span></p>
         
         
         <p id="BrP_217.50">
            gardabhatvaṃ tu saṃprāpya daśa varṣāṇi jīvati <br />
            saṃvatsaraṃ tu kumbhīras tato jāyeta mānavaḥ //
             <span class="ref">BrP_217.50</span></p>
         
         
         <p id="BrP_217.51">
            putrasya mātāpitarau yasya ruṣṭāv ubhāv api <br />
            gurvapadhyānataḥ so 'pi mṛto jāyeta gardabhaḥ //
             <span class="ref">BrP_217.51</span></p>
         
         
         <p id="BrP_217.52">
            kharo jīvati māsāṃś ca daśa cāpi caturdaśa <br />
            biḍālaḥ sapta māsāṃs tu tato jāyeta mānavaḥ //
             <span class="ref">BrP_217.52</span></p>
         
         
         <p id="BrP_217.53">
            mātāpitarāv ākruśya sārīkaḥ saṃprajāyate <br />
            tāḍayitvā tu tāv eva jāyate kacchapo dvijāḥ //
             <span class="ref">BrP_217.53</span></p>
         
         
         <p id="BrP_217.54">
            kacchapo daśa varṣāṇi trīṇi varṣāṇi śalyakaḥ <br />
            vyālo bhūtvā tu ṣaṇ māsāṃs tato jāyeta mānuṣaḥ //
             <span class="ref">BrP_217.54</span></p>
         
         
         <p id="BrP_217.55">
            bhartṛpiṇḍam upāśnīno rājadviṣṭāni sevate <br />
            so 'pi mohasamāpanno mṛto jāyeta vānaraḥ //
             <span class="ref">BrP_217.55</span></p>
         
         
         <p id="BrP_217.56">
            vānaro daśa varṣāṇi sapta varṣāṇi mūṣakaḥ <br />
            śvā ca bhūtvā tu ṣaṇ māsāṃs tato jāyeta mānavaḥ //
             <span class="ref">BrP_217.56</span></p>
         
         
         <p id="BrP_217.57">
            nyāsāpahartā tu naro yamasya viṣayaṃ gataḥ <br />
            saṃsārāṇāṃ śataṃ gatvā kṛmiyonau prajāyate //
             <span class="ref">BrP_217.57</span></p>
         
         
         <p id="BrP_217.58">
            tatra jīvati varṣāṇi daśa pañca ca bho dvijāḥ <br />
            duṣkṛtasya kṣayaṃ kṛtvā tato jāyeta mānuṣaḥ //
             <span class="ref">BrP_217.58</span></p>
         
         
         <p id="BrP_217.59">
            asūyako naraś cāpi mṛto jāyeta śārṅgakaḥ <br />
            viśvāsahartā ca naro mīno jāyeta durmatiḥ //
             <span class="ref">BrP_217.59</span></p>
         
         
         <p id="BrP_217.60">
            bhūtvā mīno 'ṣṭa varṣāṇi mṛgo jāyeta bho dvijāḥ <br />
            mṛgas tu caturo māsāṃs tataś chāgaḥ prajāyate //
             <span class="ref">BrP_217.60</span></p>
         
         
         <p id="BrP_217.61">
            chāgas tu nidhanaṃ prāpya pūrṇe saṃvatsare tataḥ <br />
            kīṭaḥ saṃjāyate jantus tato jāyeta mānuṣaḥ //
             <span class="ref">BrP_217.61</span></p>
         
         
         <p id="BrP_217.62">
            dhānyān yavāṃs tilān māṣān kulitthān sarṣapāṃś caṇān <br />
            kalāyān atha mudgāṃś ca godhūmān atasīs tathā //
             <span class="ref">BrP_217.62</span></p>
         
         
         <p id="BrP_217.63">
            sasyāny anyāni hartā ca martyo mohād acetanaḥ <br />
            saṃjāyate muniśreṣṭhā mūṣiko nirapatrapaḥ //
             <span class="ref">BrP_217.63</span></p>
         
         
         <p id="BrP_217.64">
            tataḥ pretya muniśreṣṭhā mṛto jāyeta śūkaraḥ <br />
            śūkaro jātamātras tu rogeṇa mriyate punaḥ //
             <span class="ref">BrP_217.64</span></p>
         
         
         <p id="BrP_217.65">
            śvā tato jāyate mūkaḥ karmaṇā tena mānavaḥ <br />
            bhūtvā śvā pañca varṣāṇi tato jāyeta mānavaḥ //
             <span class="ref">BrP_217.65</span></p>
         
         
         <p id="BrP_217.66">
            paradārābhimarśaṃ tu kṛtvā jāyeta vai vṛkaḥ <br />
            śvā śṛgālas tato gṛdhro vyālaḥ kaṅko bakas tathā //
             <span class="ref">BrP_217.66</span></p>
         
         
         <p id="BrP_217.67">
            bhrātur bhāryāṃ tu pāpātmā yo dharṣayati mohitaḥ <br />
            puṃskokilatvam āpnoti so 'pi saṃvatsaraṃ dvijāḥ //
             <span class="ref">BrP_217.67</span></p>
         
         
         <p id="BrP_217.68">
            sakhibhāryāṃ guror bhāryāṃ rājabhāryāṃ tathaiva ca <br />
            pradharṣayitvā kāmātmā mṛto jāyeta śūkaraḥ //
             <span class="ref">BrP_217.68</span></p>
         
         
         <p id="BrP_217.69">
            śūkaraḥ pañca varṣāṇi daśa varṣāṇi vai bakaḥ <br />
            pipīlikas tu māsāṃs trīn kīṭaḥ syān māsam eva ca //
             <span class="ref">BrP_217.69</span></p>
         
         
         <p id="BrP_217.70">
            etān āsādya saṃsārān kṛmiyonau prajāyate <br />
            tatra jīvati māsāṃs tu kṛmiyonau caturdaśa //
             <span class="ref">BrP_217.70</span></p>
         
         
         <p id="BrP_217.71">
            naro 'dharmakṣayaṃ kṛtvā tato jāyeta mānuṣaḥ <br />
            pūrvaṃ dattvā tu yaḥ kanyāṃ dvitīye dātum icchati //
             <span class="ref">BrP_217.71</span></p>
         
         
         <p id="BrP_217.72">
            so 'pi viprā mṛto jantuḥ krimiyonau prajāyate <br />
            tatra jīvati varṣāṇi trayodaśa dvijottamāḥ //
             <span class="ref">BrP_217.72</span></p>
         
         
         <p id="BrP_217.73">
            adharmasaṃkṣaye muktas tato jāyeta mānuṣaḥ <br />
            devakāryam akṛtvā tu pitṛkāryam athāpi vā //
             <span class="ref">BrP_217.73</span></p>
         
         
         <p id="BrP_217.74">
            anirvāpya pitṝn devān mṛto jāyeta vāyasaḥ <br />
            vāyasaḥ śatavarṣāṇi tato jāyeta kukkuṭaḥ //
             <span class="ref">BrP_217.74</span></p>
         
         
         <p id="BrP_217.75">
            jāyate vyālakaś cāpi māsaṃ tasmāt tu mānuṣaḥ <br />
            jyeṣṭhaṃ pitṛsamaṃ cāpi bhrātaraṃ yo 'vamanyate //
             <span class="ref">BrP_217.75</span></p>
         
         
         <p id="BrP_217.76">
            so 'pi mṛtyum upāgamya krauñcayonau prajāyate <br />
            krauñco jīvati varṣāṇi daśa jāyeta jīvakaḥ //
             <span class="ref">BrP_217.76</span></p>
         
         
         <p id="BrP_217.77">
            tato nidhanam āpnoti mānuṣatvam avāpnuyāt <br />
            vṛṣalo brāhmaṇīṃ gatvā kṛmiyonau prajāyate //
             <span class="ref">BrP_217.77</span></p>
         
         
         <p id="BrP_217.78">
            tataḥ saṃprāpya nidhanaṃ jāyate śūkaraḥ punaḥ <br />
            śūkaro jātamātras tu rogeṇa mriyate dvijāḥ //
             <span class="ref">BrP_217.78</span></p>
         
         
         <p id="BrP_217.79">
            śvā ca vai jāyate mūḍhaḥ karmaṇā tena bho dvijāḥ <br />
            śvā bhūtvā kṛtakarmāsau jāyate mānuṣas tataḥ //
             <span class="ref">BrP_217.79</span></p>
         
         
         <p id="BrP_217.80">
            tatrāpatyaṃ samutpādya mṛto jāyeta mūṣikaḥ <br />
            kṛtaghnas tu mṛto viprā yamasya viṣayaṃ gataḥ //
             <span class="ref">BrP_217.80</span></p>
         
         
         <p id="BrP_217.81">
            yamasya viṣaye krūrair baddhaḥ prāpnoti vedanām <br />
            daṇḍakaṃ mudgaraṃ śūlam agnidaṇḍaṃ ca dāruṇam //
             <span class="ref">BrP_217.81</span></p>
         
         
         <p id="BrP_217.82">
            asipattravanaṃ ghoraṃ vālukāṃ kūṭaśālmalīm <br />
            etāś cānyāś ca bahavo yamasya viṣayaṃ gatāḥ //
             <span class="ref">BrP_217.82</span></p>
         
         
         <p id="BrP_217.83">
            yātanāḥ prāpya ghorās tu tato yāti ca bho dvijāḥ <br />
            saṃsāracakram āsādya krimiyonau prajāyate //
             <span class="ref">BrP_217.83</span></p>
         
         
         <p id="BrP_217.84">
            krimir bhavati varṣāṇi daśa pañca ca bho dvijāḥ <br />
            tato garbhaṃ samāsādya tatraiva mriyate naraḥ //
             <span class="ref">BrP_217.84</span></p>
         
         
         <p id="BrP_217.85">
            tato garbhaśatair jantur bahuśaḥ saṃprapadyate <br />
            saṃsārān subahūn gatvā tatas tiryak prajāyate //
             <span class="ref">BrP_217.85</span></p>
         
         
         <p id="BrP_217.86">
            tato duḥkham anuprāpya bahuvarṣagaṇāni vai <br />
            sa punarbhavasaṃyuktas tataḥ kūrmaḥ prajāyate //
             <span class="ref">BrP_217.86</span></p>
         
         
         <p id="BrP_217.87">
            dadhi hṛtvā bakaś cāpi plavo matsyān asaṃskṛtān <br />
            corayitvā tu durbuddhir madhudaṃśaḥ prajāyate //
             <span class="ref">BrP_217.87</span></p>
         
         
         <p id="BrP_217.88">
            phalaṃ vā mūlakaṃ hṛtvā pūpaṃ vāpi pipīlikaḥ <br />
            corayitvā tu niṣpāvaṃ jāyate phalamūṣakaḥ //
             <span class="ref">BrP_217.88</span></p>
         
         
         <p id="BrP_217.89">
            pāyasaṃ corayitvā tu tittiratvam avāpnuyāt <br />
            hṛtvā piṣṭamayaṃ pūpaṃ kumbholūkaḥ prajāyate //
             <span class="ref">BrP_217.89</span></p>
         
         
         <p id="BrP_217.90">
            apo hṛtvā tu durbuddhir vāyaso jāyate naraḥ <br />
            kāṃsyaṃ hṛtvā tu durbuddhir hārīto jāyate naraḥ //
             <span class="ref">BrP_217.90</span></p>
         
         
         <p id="BrP_217.91">
            rājataṃ bhājanaṃ hṛtvā kapotaḥ saṃprajāyate <br />
            hṛtvā tu kāñcanaṃ bhāṇḍaṃ kṛmiyonau prajāyate //
             <span class="ref">BrP_217.91</span></p>
         
         
         <p id="BrP_217.92">
            pattrorṇaṃ corayitvā tu kuraratvaṃ niyacchati <br />
            kośakāraṃ tato hṛtvā naro jāyeta nartakaḥ //
             <span class="ref">BrP_217.92</span></p>
         
         
         <p id="BrP_217.93">
            aṃśukaṃ corayitvā tu śuko jāyeta mānavaḥ <br />
            corayitvā dukūlaṃ tu mṛto haṃsaḥ prajāyate //
             <span class="ref">BrP_217.93</span></p>
         
         
         <p id="BrP_217.94">
            krauñcaḥ kārpāsikaṃ hṛtvā mṛto jāyeta mānavaḥ <br />
            corayitvā naraḥ paṭṭaṃ tv āvikaṃ caiva bho dvijāḥ //
             <span class="ref">BrP_217.94</span></p>
         
         
         <p id="BrP_217.95">
            kṣaumaṃ ca vastram āhṛtya śaśo jantuḥ prajāyate <br />
            cūrṇaṃ tu hṛtvā puruṣo mṛto jāyeta barhiṇaḥ //
             <span class="ref">BrP_217.95</span></p>
         
         
         <p id="BrP_217.96">
            hṛtvā raktāni vastrāṇi jāyate jīvajīvakaḥ <br />
            varṇakādīṃs tathā gandhāṃś corayitveha mānavaḥ //
             <span class="ref">BrP_217.96</span></p>
         
         
         <p id="BrP_217.97">
            cucchundaritvam āpnoti vipro lobhaparāyaṇaḥ <br />
            tatra jīvati varṣāṇi tato daśa ca pañca ca //
             <span class="ref">BrP_217.97</span></p>
         
         
         <p id="BrP_217.98">
            adharmasya kṣayaṃ kṛtvā tato jāyeta mānavaḥ <br />
            corayitvā payaś cāpi balākā saṃprajāyate //
             <span class="ref">BrP_217.98</span></p>
         
         
         <p id="BrP_217.99">
            yas tu corayate tailaṃ naro mohasamanvitaḥ <br />
            so 'pi viprā mṛto jantus tailapāyī prajāyate //
             <span class="ref">BrP_217.99</span></p>
         
         
         <p id="BrP_217.100">
            aśastraṃ puruṣaṃ hatvā saśastraḥ puruṣādhamaḥ <br />
            arthārthaṃ yadi vā vairī mṛto jāyeta vai kharaḥ //
             <span class="ref">BrP_217.100</span></p>
         
         
         <p id="BrP_217.101">
            kharo jīvati varṣe dve tataḥ śastreṇa vadhyate <br />
            sa mṛto mṛgayonau tu nityodvigno 'bhijāyate //
             <span class="ref">BrP_217.101</span></p>
         
         
         <p id="BrP_217.102">
            mṛgo vidhyeta śastreṇa gate saṃvatsare tataḥ <br />
            hato mṛgas tato mīnaḥ so 'pi jālena badhyate //
             <span class="ref">BrP_217.102</span></p>
         
         
         <p id="BrP_217.103">
            māse caturthe saṃprāpte śvāpadaḥ saṃprajāyate <br />
            śvāpado daśa varṣāṇi dvīpī varṣāṇi pañca ca //
             <span class="ref">BrP_217.103</span></p>
         
         
         <p id="BrP_217.104">
            tatas tu nidhanaṃ prāptaḥ kālaparyāyacoditaḥ <br />
            adharmasya kṣayaṃ kṛtvā mānuṣatvam avāpnuyāt //
             <span class="ref">BrP_217.104</span></p>
         
         
         <p id="BrP_217.105">
            vādyaṃ hṛtvā tu puruṣo lomaśaḥ saṃprajāyate <br />
            tathā piṇyākasaṃmiśram annaṃ yaś corayen naraḥ //
             <span class="ref">BrP_217.105</span></p>
         
         
         <p id="BrP_217.106">
            sa jāyate babhrusaṭo dāruṇo mūṣiko naraḥ <br />
            daśan vai mānuṣān nityaṃ pāpātmā sa dvijottamāḥ //
             <span class="ref">BrP_217.106</span></p>
         
         
         <p id="BrP_217.107">
            ghṛtaṃ hṛtvā tu durbuddhiḥ kāko madguḥ prajāyate <br />
            matsyamāṃsam atho hṛtvā kāko jāyeta mānavaḥ //
             <span class="ref">BrP_217.107</span></p>
         
         
         <p id="BrP_217.108">
            lavaṇaṃ corayitvā tu cirikākaḥ prajāyate <br />
            viśvāsena tu nikṣiptaṃ yo 'panihnoti mānavaḥ //
             <span class="ref">BrP_217.108</span></p>
         
         
         <p id="BrP_217.109">
            sa gatāyur naras tena matsyayonau prajāyate <br />
            matsyayonim anuprāpya mṛto jāyeta mānuṣaḥ //
             <span class="ref">BrP_217.109</span></p>
         
         
         <p id="BrP_217.110">
            mānuṣatvam anuprāpya kṣīṇāyur upajāyate <br />
            pāpāni tu naraḥ kṛtvā tiryag jāyeta bho dvijāḥ //
             <span class="ref">BrP_217.110</span></p>
         
         
         <p id="BrP_217.111">
            na cātmanaḥ pramāṇaṃ tu dharmaṃ jānāti kiṃcana <br />
            ye pāpāni narāḥ kṛtvā nirasyanti vrataiḥ sadā //
             <span class="ref">BrP_217.111</span></p>
         
         
         <p id="BrP_217.112">
            sukhaduḥkhasamāyuktā vyādhimanto bhavanty uta <br />
            asaṃvītāḥ prajāyante mlecchāś cāpi na saṃśayaḥ //
             <span class="ref">BrP_217.112</span></p>
         
         
         <p id="BrP_217.113">
            narāḥ pāpasamācārā lobhamohasamanvitāḥ <br />
            varjayanti hi pāpāni janmaprabhṛti ye narāḥ //
             <span class="ref">BrP_217.113</span></p>
         
         
         <p id="BrP_217.114">
            arogā rūpavantaś ca dhaninas te bhavanty uta <br />
            striyo 'py etena kalpena kṛtvā pāpam avāpnuyuḥ //
             <span class="ref">BrP_217.114</span></p>
         
         
         <p id="BrP_217.115">
            eteṣām eva pāpānāṃ bhāryātvam upayānti tāḥ <br />
            prāyeṇa haraṇe doṣāḥ sarva eva prakīrtitāḥ //
             <span class="ref">BrP_217.115</span></p>
         
         
         <p id="BrP_217.116">
            etad vai leśamātreṇa kathitaṃ vo dvijarṣabhāḥ <br />
            aparasmin kathāyoge bhūyaḥ śroṣyatha bho dvijāḥ //
             <span class="ref">BrP_217.116</span></p>
         
         
         <p id="BrP_217.117">
            etan mayā mahābhāgā brahmaṇo vadataḥ purā <br />
            surarṣīṇāṃ śrutaṃ madhye pṛṣṭaṃ cāpi yathā tathā //
             <span class="ref">BrP_217.117</span></p>
         
         
         <p id="BrP_217.118">
            mayāpi tubhyaṃ kārtsnyena yathāvad anuvarṇitam <br />
            etac chrutvā muniśreṣṭhā dharme kuruta mānasam //
             <span class="ref">BrP_217.118</span></p>
         
         munaya ūcuḥ
         
         
         <p id="BrP_218.1">
            adharmasya gatir brahman kathitā nas tvayānagha <br />
            dharmasya ca gatiṃ śrotum icchāmo vadatāṃ vara //
             <span class="ref">BrP_218.1</span></p>
         
         
         <p id="BrP_218.2">
            kṛtvā pāpāni karmāṇi kathaṃ yānty aśubhāṃ gatim <br />
            karmaṇā ca kṛteneha kena yānti śubhāṃ gatim //
             <span class="ref">BrP_218.2</span></p>
         
         vyāsa uvāca
         
         
         <p id="BrP_218.3">
            kṛtvā pāpāni karmāṇi tv adharmavaśam āgataḥ <br />
            manasā viparītena nirayaṃ pratipadyate //
             <span class="ref">BrP_218.3</span></p>
         
         
         <p id="BrP_218.4">
            mohād adharmaṃ yaḥ kṛtvā punaḥ samanutapyate <br />
            manaḥsamādhisaṃyukto na sa seveta duṣkṛtam //
             <span class="ref">BrP_218.4</span></p>
         
         
         <p id="BrP_218.5">
            yadi viprāḥ kathayate viprāṇāṃ dharmavādinām <br />
            tato 'dharmakṛtāt kṣipram aparādhāt pramucyate //
             <span class="ref">BrP_218.5</span></p>
         
         
         <p id="BrP_218.6">
            yathā yathā naraḥ samyag adharmam anubhāṣate <br />
            samāhitena manasā vimuñcati tathā tathā //
             <span class="ref">BrP_218.6</span></p>
         
         
         <p id="BrP_218.7">
            yathā yathā manas tasya duṣkṛtaṃ karma garhate <br />
            tathā tathā śarīraṃ tu tenādharmeṇa mucyate //
             <span class="ref">BrP_218.7</span></p>
         
         
         <p id="BrP_218.8">
            bhujaṃga iva nirmokān pūrvabhuktāñ jahāti tān <br />
            dattvā viprasya dānāni vividhāni samāhitaḥ //
             <span class="ref">BrP_218.8</span></p>
         
         
         <p id="BrP_218.9">
            manaḥsamādhisaṃyuktaḥ svargatiṃ pratipadyate <br />
            dānāni tu pravakṣyāmi yāni dattvā dvijottamāḥ //
             <span class="ref">BrP_218.9</span></p>
         
         
         <p id="BrP_218.10">
            naraḥ kṛtvāpy akāryāṇi tato dharmeṇa yujyate <br />
            sarveṣām eva dānānām annaṃ śreṣṭham udāhṛtam //
             <span class="ref">BrP_218.10</span></p>
         
         
         <p id="BrP_218.11">
            sarvam annaṃ pradātavyam ṛjunā dharmam icchatā <br />
            prāṇā hy annaṃ manuṣyāṇāṃ tasmāj jantuḥ prajāyate //
             <span class="ref">BrP_218.11</span></p>
         
         
         <p id="BrP_218.12">
            anne pratiṣṭhitā lokās tasmād annaṃ praśasyate <br />
            annam eva praśaṃsanti devarṣipitṛmānavāḥ //
             <span class="ref">BrP_218.12</span></p>
         
         
         <p id="BrP_218.13">
            annasya hi pradānena svargam āpnoti mānavaḥ <br />
            nyāyalabdhaṃ pradātavyaṃ dvijātibhyo 'nnam uttamam //
             <span class="ref">BrP_218.13</span></p>
         
         
         <p id="BrP_218.14">
            svādhyāyasamupetebhyaḥ prahṛṣṭenāntarātmanā <br />
            yasya tv annam upāśnanti brāhmaṇāś ca sakṛd daśa //
             <span class="ref">BrP_218.14</span></p>
         
         
         <p id="BrP_218.15">
            hṛṣṭena manasā dattaṃ na sa tiryaggatir bhavet <br />
            brāhmaṇānāṃ sahasrāṇi daśābhojya dvijottamāḥ //
             <span class="ref">BrP_218.15</span></p>
         
         
         <p id="BrP_218.16">
            naro 'dharmāt pramucyeta pāpeṣv abhirataḥ sadā <br />
            bhaikṣeṇānnaṃ samāhṛtya vipro vedapuraskṛtaḥ //
             <span class="ref">BrP_218.16</span></p>
         
         
         <p id="BrP_218.17">
            svādhyāyanirate vipre dattveha sukham edhate <br />
            ahiṃsan brāhmaṇasvāni nyāyena paripālya ca //
             <span class="ref">BrP_218.17</span></p>
         
         
         <p id="BrP_218.18">
            kṣatriyas tarasā prāptam annaṃ yo vai prayacchati <br />
            dvijebhyo vedamukhyebhyaḥ prayataḥ susamāhitaḥ //
             <span class="ref">BrP_218.18</span></p>
         
         
         <p id="BrP_218.19">
            tenāpohati dharmātmā duṣkṛtaṃ karma bho dvijāḥ <br />
            ṣaḍbhāgapariśuddhaṃ ca kṛṣer bhāgam upārjitam //
             <span class="ref">BrP_218.19</span></p>
         
         
         <p id="BrP_218.20">
            vaiśyo dadad dvijātibhyaḥ pāpebhyaḥ parimucyate <br />
            avāpya prāṇasaṃdehaṃ kārkaśyena samārjitam //
             <span class="ref">BrP_218.20</span></p>
         
         
         <p id="BrP_218.21">
            annaṃ dattvā dvijātibhyaḥ śūdraḥ pāpāt pramucyate <br />
            aurasena balenānnam arjayitvā vihiṃsakaḥ //
             <span class="ref">BrP_218.21</span></p>
         
         
         <p id="BrP_218.22">
            yaḥ prayacchati viprebhyo na sa durgāṇi sevate <br />
            nyāyenāvāptam annaṃ tu naro harṣasamanvitaḥ //
             <span class="ref">BrP_218.22</span></p>
         
         
         <p id="BrP_218.23">
            dvijebhyo vedavṛddhebhyo dattvā pāpāt pramucyate <br />
            annam ūrjaskaraṃ loke dattvorjasvī bhaven naraḥ //
             <span class="ref">BrP_218.23</span></p>
         
         
         <p id="BrP_218.24">
            satāṃ panthānam āvṛtya sarvapāpaiḥ pramucyate <br />
            dānavidbhiḥ kṛtaḥ panthā yena yānti manīṣiṇaḥ //
             <span class="ref">BrP_218.24</span></p>
         
         
         <p id="BrP_218.25">
            teṣv apy annasya dātāras tebhyo dharmaḥ sanātanaḥ <br />
            sarvāvasthaṃ manuṣyeṇa nyāyenānnam upārjitam //
             <span class="ref">BrP_218.25</span></p>
         
         
         <p id="BrP_218.26">
            kāryān nyāyāgataṃ nityam annaṃ hi paramā gatiḥ <br />
            annasya hi pradānena naro yāti parāṃ gatim //
             <span class="ref">BrP_218.26</span></p>
         
         
         <p id="BrP_218.27">
            sarvakāmasamāyuktaḥ pretya cāpy aśnute sukham <br />
            evaṃ puṇyasamāyukto naraḥ pāpaiḥ pramucyate //
             <span class="ref">BrP_218.27</span></p>
         
         
         <p id="BrP_218.28">
            tasmād annaṃ pradātavyam anyāyaparivarjitam <br />
            yas tu prāṇāhutīpūrvam annaṃ bhuṅkte gṛhī sadā //
             <span class="ref">BrP_218.28</span></p>
         
         
         <p id="BrP_218.29">
            avandhyaṃ divasaṃ kuryād annadānena mānavaḥ <br />
            bhojayitvā śataṃ nityaṃ naro vedavidāṃ varam //
             <span class="ref">BrP_218.29</span></p>
         
         
         <p id="BrP_218.30">
            nyāyaviddharmaviduṣām itihāsavidāṃ tathā <br />
            na yāti narakaṃ ghoraṃ saṃsāraṃ na ca sevate //
             <span class="ref">BrP_218.30</span></p>
         
         
         <p id="BrP_218.31">
            sarvakāmasamāyuktaḥ pretya cāpy aśnute sukham <br />
            evaṃ karmasamāyukto ramate vigatajvaraḥ //
             <span class="ref">BrP_218.31</span></p>
         
         
         <p id="BrP_218.32">
            rūpavān kīrtimāṃś caiva dhanavāṃś copajāyate <br />
            etad vaḥ sarvam ākhyātam annadānaphalaṃ mahat <br />
            mūlam etat tu dharmāṇāṃ pradānānāṃ ca bho dvijāḥ //
             <span class="ref">BrP_218.32</span></p>
         
         munaya ūcuḥ
         
         
         <p id="BrP_219.1">
            paralokagatānāṃ tu svakarmasthānavāsinām <br />
            teṣāṃ śrāddhaṃ kathaṃ jñeyaṃ putraiś cānyaiś ca bandhubhiḥ //
             <span class="ref">BrP_219.1</span></p>
         
         vyāsa uvāca
         
         
         <p id="BrP_219.2">
            namaskṛtya jagannāthaṃ vārāhaṃ lokabhāvanam <br />
            śṛṇudhvaṃ saṃpravakṣyāmi śrāddhakalpaṃ yathoditam //
             <span class="ref">BrP_219.2</span></p>
         
         
         <p id="BrP_219.3">
            purā kokājale magnān pitṝn uddhṛtavān vibhuḥ <br />
            śrāddhaṃ kṛtvā tadā devo yathā tatra dvijottamāḥ //
             <span class="ref">BrP_219.3</span></p>
         
         munaya ūcuḥ
         
         
         <p id="BrP_219.4">
            kimarthaṃ te tu kokāyāṃ nimagnāḥ pitaro 'mbhasi <br />
            kathaṃ tenoddhṛtās te vai vārāheṇa dvijottama //
             <span class="ref">BrP_219.4</span></p>
         
         
         <p id="BrP_219.5">
            tasmin kokāmukhe tīrthe bhuktimuktiphalaprade <br />
            śrotum icchāmahe brūhi paraṃ kautūhalaṃ hi naḥ //
             <span class="ref">BrP_219.5</span></p>
         
         vyāsa uvāca
         
         
         <p id="BrP_219.6">
            tretādvāparayoḥ saṃdhau pitaro divyamānuṣāḥ <br />
            purā merugireḥ pṛṣṭhe viśvair devaiḥ saha sthitāḥ //
             <span class="ref">BrP_219.6</span></p>
         
         
         <p id="BrP_219.7">
            teṣāṃ samupaviṣṭānāṃ pitṝṇāṃ somasaṃbhavā <br />
            kanyā kāntimatī divyā purataḥ prāñjaliḥ sthitā <br />
            tām ūcuḥ pitaro divyā ye tatrāsan samāgatāḥ //
             <span class="ref">BrP_219.7</span></p>
         
         pitara ūcuḥ
         
         
         <p id="BrP_219.8">
            kāsi bhadre prabhuḥ ko vā bhavatyā vaktum arhasi //
             <span class="ref">BrP_219.8</span></p>
         
         vyāsa uvāca
         
         
         <p id="BrP_219.9">
            sā provāca pitṝn devān kalā cāndramasīti ha <br />
            prabhutve bhavatām eva varayāmi yadīcchatha //
             <span class="ref">BrP_219.9</span></p>
         
         
         <p id="BrP_219.10">
            ūrjā nāmāsti prathamaṃ svadhā ca tadanantaram <br />
            bhavadbhiś cādyaiva kṛtaṃ nāma koketi bhāvitam //
             <span class="ref">BrP_219.10</span></p>
         
         
         <p id="BrP_219.11">
            te hi tasyā vacaḥ śrutvā pitaro divyamānuṣāḥ <br />
            tasyā mukhaṃ nirīkṣanto na tṛptim adhijagmire //
             <span class="ref">BrP_219.11</span></p>
         
         
         <p id="BrP_219.12">
            viśvedevāś ca tāñ jñātvā kanyāmukhanirīkṣakān <br />
            yogacyutān nirīkṣyaiva vihāya tridivaṃ gatāḥ //
             <span class="ref">BrP_219.12</span></p>
         
         
         <p id="BrP_219.13">
            bhagavān api śītāṃśur ūrjāṃ nāpaśyad ātmajām <br />
            samākulamanā dadhyau kva gateti mahāyaśāḥ //
             <span class="ref">BrP_219.13</span></p>
         
         
         <p id="BrP_219.14">
            sa viveda tadā somaḥ prāptāṃ pitṝṃś ca kāmataḥ <br />
            taiś cāvalokitāṃ hārdāt svīkṛtāṃ ca tapobalāt //
             <span class="ref">BrP_219.14</span></p>
         
         
         <p id="BrP_219.15">
            tataḥ krodhaparītātmā pitṝñ śaśadharo dvijāḥ <br />
            śaśāpa nipatiṣyadhvaṃ yogabhraṣṭā vicetasaḥ //
             <span class="ref">BrP_219.15</span></p>
         
         
         <p id="BrP_219.16">
            yasmād adattāṃ matkanyāṃ kāmayadhvaṃ subāliśāḥ <br />
            yasmād dhṛtavatī ceyaṃ patīn pitṛmatī satī //
             <span class="ref">BrP_219.16</span></p>
         
         
         <p id="BrP_219.17">
            svatantrā dharmam utsṛjya tasmād bhavatu nimnagā <br />
            koketi prathitā loke śiśirādrisamāśritā //
             <span class="ref">BrP_219.17</span></p>
         
         
         <p id="BrP_219.18">
            itthaṃ śaptāś candramasā pitaro divyamānuṣāḥ <br />
            yogabhraṣṭā nipatitā himavatpādabhūtale //
             <span class="ref">BrP_219.18</span></p>
         
         
         <p id="BrP_219.19">
            ūrjā tatraiva patitā girirājasya vistṛte <br />
            prasthe tīrthaṃ samāsādya saptasāmudram uttamam //
             <span class="ref">BrP_219.19</span></p>
         
         
         <p id="BrP_219.20">
            kokā nāma tato vegān nadī tīrthaśatākulā <br />
            plāvayantī gireḥ śṛṅgaṃ sarpaṇāt tu sarit smṛtā //
             <span class="ref">BrP_219.20</span></p>
         
         
         <p id="BrP_219.21">
            atha te pitaro viprā yogahīnā mahānadīm <br />
            dadṛśuḥ śītasalilāṃ na vidus tāṃ sulocanām //
             <span class="ref">BrP_219.21</span></p>
         
         
         <p id="BrP_219.22">
            tatas tu girirāḍ dṛṣṭvā pitṝṃs tāṃs tu kṣudhārditān <br />
            badarīm ādideśātha dhenuṃ caikāṃ madhusravām //
             <span class="ref">BrP_219.22</span></p>
         
         
         <p id="BrP_219.23">
            kṣīraṃ madhu ca tad divyaṃ kokāmbho badarīphalam <br />
            idaṃ girivareṇaiṣāṃ poṣaṇāya nirūpitam //
             <span class="ref">BrP_219.23</span></p>
         
         
         <p id="BrP_219.24">
            tayā vṛttyā tu vasatāṃ pitṝṇāṃ munisattamāḥ <br />
            daśa varṣasahasrāṇi yayur ekam aho yathā //
             <span class="ref">BrP_219.24</span></p>
         
         
         <p id="BrP_219.25">
            evaṃ loke vipitari tathaiva vigatasvadhe <br />
            daityā babhūvur balino yātudhānāś ca rākṣasāḥ //
             <span class="ref">BrP_219.25</span></p>
         
         
         <p id="BrP_219.26">
            te tān pitṛgaṇān daityā yātudhānāś ca vegitāḥ <br />
            viśvair devair virahitān sarvataḥ samupādravan //
             <span class="ref">BrP_219.26</span></p>
         
         
         <p id="BrP_219.27">
            daiteyān yātudhānāṃś ca dṛṣṭvaivāpatato dvijāḥ <br />
            kokātaṭasthām uttuṅgāṃ śilāṃ te jagṛhū ruṣā //
             <span class="ref">BrP_219.27</span></p>
         
         
         <p id="BrP_219.28">
            gṛhītāyāṃ śilāyāṃ tu kokā vegavatī pitṝn <br />
            chādayām āsa toyena plāvayantī himācalam //
             <span class="ref">BrP_219.28</span></p>
         
         
         <p id="BrP_219.29">
            pitṝn antarhitān dṛṣṭvā daiteyā rākṣasās tathā <br />
            vibhītakaṃ samāruhya nirāhārās tirohitāḥ //
             <span class="ref">BrP_219.29</span></p>
         
         
         <p id="BrP_219.30">
            salilena viṣīdantaḥ pitaraḥ kṣudbhramāturāḥ <br />
            viṣīdamānam ātmānaṃ samīkṣya salilāśayāḥ <br />
            jagur janārdanaṃ devaṃ pitaraḥ śaraṇaṃ harim //
             <span class="ref">BrP_219.30</span></p>
         
         pitara ūcuḥ
         
         
         <p id="BrP_219.31">
            jayasva govinda jagannivāsa <br />jayo 'stu naḥ keśava te prasādāt<br />
            janārdanāsmān salilāntarasthān <br />uddhartum arhasy anaghapratāpa
             <span class="ref">BrP_219.31</span></p>
         
         
         <p id="BrP_219.32">
            niśācarair dāruṇadarśanaiḥ prabho <br />vareṇya vaikuṇṭha varāha viṣṇo<br />
            nārāyaṇāśeṣamaheśvareśa <br />prayāhi bhītāñ jaya padmanābha
             <span class="ref">BrP_219.32</span></p>
         
         
         <p id="BrP_219.33">
            upendra yogin madhukaiṭabhaghna <br />viṣṇo anantācyuta vāsudeva<br />
            śrīśārṅgacakrāmbujaśaṅkhapāṇe <br />rakṣasva deveśvara rākṣasebhyaḥ
             <span class="ref">BrP_219.33</span></p>
         
         
         <p id="BrP_219.34">
            tvaṃ pitā jagataḥ śaṃbho nānyaḥ śaktaḥ prabādhitum <br />
            niśācaragaṇaṃ bhīmam atas tvāṃ śaraṇaṃ gatāḥ //
             <span class="ref">BrP_219.34</span></p>
         
         
         <p id="BrP_219.35">
            tvannāmasaṃkīrtanato niśācarā <br />dravanti bhūtāny apayānti cārayaḥ<br />
            nāśaṃ tathā saṃprati yānti viṣṇo <br />dharmādi satyaṃ bhavatīha mukhyam
             <span class="ref">BrP_219.35</span></p>
         
         vyāsa uvāca
         
         
         <p id="BrP_219.36">
            itthaṃ stutaḥ sa pitṛbhir dharaṇīdharas tu <br />tuṣṭas tadāviṣkṛtadivyamūrtiḥ<br />
            kokāmukhe pitṛgaṇaṃ salile nimagnaṃ <br />devo dadarśa śirasātha śilāṃ vahantam
             <span class="ref">BrP_219.36</span></p>
         
         
         <p id="BrP_219.37">
            taṃ dṛṣṭvā salile magnaṃ kroḍarūpī janārdanaḥ <br />
            bhītaṃ pitṛgaṇaṃ viṣṇur uddhartuṃ matir ādadhe //
             <span class="ref">BrP_219.37</span></p>
         
         
         <p id="BrP_219.38">
            daṃṣṭrāgreṇa samāhatya śilāṃ cikṣepa śūkaraḥ <br />
            pitṝn ādāya ca vibhur ujjahāra śilātalāt //
             <span class="ref">BrP_219.38</span></p>
         
         
         <p id="BrP_219.39">
            varāhadaṃṣṭrāsaṃlagnāḥ pitaraḥ kanakojjvalāḥ <br />
            kokāmukhe gatabhayāḥ kṛtā devena viṣṇunā //
             <span class="ref">BrP_219.39</span></p>
         
         
         <p id="BrP_219.40">
            uddhṛtya ca pitṝn devo viṣṇutīrthe tu śūkaraḥ <br />
            dadau samāhitas tebhyo viṣṇur lohārgale jalam //
             <span class="ref">BrP_219.40</span></p>
         
         
         <p id="BrP_219.41">
            tataḥ svaromasaṃbhūtān kuśān ādāya keśavaḥ <br />
            svedodbhavāṃs tilāṃś caiva cakre colmukam uttamam //
             <span class="ref">BrP_219.41</span></p>
         
         
         <p id="BrP_219.42">
            jyotiḥ sūryaprabhaṃ kṛtvā pātraṃ tīrthaṃ ca kāmikam <br />
            sthitaḥ koṭivaṭasyādho vāri gaṅgādharaṃ śuci //
             <span class="ref">BrP_219.42</span></p>
         
         
         <p id="BrP_219.43">
            tuṅgakūṭāt samādāya yajñīyān oṣadhīrasān <br />
            madhukṣīrarasān gandhān puṣpadhūpānulepanān //
             <span class="ref">BrP_219.43</span></p>
         
         
         <p id="BrP_219.44">
            ādāya dhenuṃ saraso ratnāny ādāya cārṇavāt <br />
            daṃṣṭrayollikhya dharaṇīm abhyukṣya salilena ca //
             <span class="ref">BrP_219.44</span></p>
         
         
         <p id="BrP_219.45">
            gharmodbhavenopalipya kuśair ullikhya tāṃ punaḥ <br />
            pariṇīyolmukenainām abhyukṣya ca punaḥ punaḥ //
             <span class="ref">BrP_219.45</span></p>
         
         
         <p id="BrP_219.46">
            kuśān ādāya prāgagrāṃl lomakūpāntarasthitān <br />
            ṛṣīn āhūya papraccha kariṣye pitṛtarpaṇam //
             <span class="ref">BrP_219.46</span></p>
         
         
         <p id="BrP_219.47">
            tair apy ukte kuruṣveti viśvān devāṃs tato vibhuḥ <br />
            āhūya mantratas teṣāṃ viṣṭarāṇi dadau prabhuḥ //
             <span class="ref">BrP_219.47</span></p>
         
         
         <p id="BrP_219.48">
            āhūya mantratas teṣāṃ vedoktavidhinā hariḥ <br />
            akṣatair daivatārakṣāṃ cakre cakragadādharaḥ //
             <span class="ref">BrP_219.48</span></p>
         
         
         <p id="BrP_219.49">
            akṣatās tu yavauṣadhyaḥ sarvadevāṃśasaṃbhavāḥ <br />
            rakṣanti sarvatra diśo rakṣārthaṃ nirmitā hi te //
             <span class="ref">BrP_219.49</span></p>
         
         
         <p id="BrP_219.50">
            devadānavadaityeṣu yakṣarakṣaḥsu caiva hi <br />
            nahi kaścit kṣayaṃ teṣāṃ kartuṃ śaktaś carācare //
             <span class="ref">BrP_219.50</span></p>
         
         
         <p id="BrP_219.51">
            na kenacit kṛtaṃ yasmāt tasmāt te hy akṣatāḥ kṛtāḥ <br />
            devānāṃ te hi rakṣārthaṃ niyuktā viṣṇunā purā //
             <span class="ref">BrP_219.51</span></p>
         
         
         <p id="BrP_219.52">
            kuśagandhayavaiḥ puṣpair arghyaṃ kṛtvā ca śūkaraḥ <br />
            viśvebhyo devebhya iti tatas tān paryapṛcchata //
             <span class="ref">BrP_219.52</span></p>
         
         
         <p id="BrP_219.53">
            pitṝn āvāhayiṣyāmi ye divyā ye ca mānuṣāḥ <br />
            āvāhayasveti ca tair uktas tv āvāhayec chuciḥ //
             <span class="ref">BrP_219.53</span></p>
         
         
         <p id="BrP_219.54">
            śliṣṭamūlāgradarbhāṃs tu satilān veda vedavit <br />
            jānāv āropya hastaṃ tu dadau savyena cāsanam //
             <span class="ref">BrP_219.54</span></p>
         
         
         <p id="BrP_219.55">
            tathaiva jānusaṃsthena kareṇaikena tān pitṝn <br />
            vārāhaḥ pitṛviprāṇām āyāntu na itīrayan //
             <span class="ref">BrP_219.55</span></p>
         
         
         <p id="BrP_219.56">
            apahatety uvācaiva rakṣaṇaṃ cāpasavyataḥ <br />
            kṛtvā cāvāhanaṃ cakre pitṝṇāṃ nāmagotrataḥ //
             <span class="ref">BrP_219.56</span></p>
         
         
         <p id="BrP_219.57">
            tat pitaro manojarān āgacchata itīrayan <br />
            saṃvatsarair ity udīrya tato 'rghyaṃ teṣu vinyaset //
             <span class="ref">BrP_219.57</span></p>
         
         
         <p id="BrP_219.58">
            yās tiṣṭhanty amṛtā vāco yan maiti ca pituḥ pituḥ <br />
            yan me pitāmahāity evaṃ dadāv arghyaṃ pitāmaha //
             <span class="ref">BrP_219.58</span></p>
         
         
         <p id="BrP_219.59">
            yan me prapitāmahāiti dadau ca prapitāmahe <br />
            kuśagandhatilonmiśraṃ sapuṣpam apasavyataḥ //
             <span class="ref">BrP_219.59</span></p>
         
         
         <p id="BrP_219.60">
            tadvan mātāmahebhyas tu vidhiṃ cakre janārdanaḥ <br />
            tān arcya bhūyo gandhādyair dhūpaṃ dattvā tu bhaktitaḥ //
             <span class="ref">BrP_219.60</span></p>
         
         
         <p id="BrP_219.61">
            ādityā vasavo rudrā ity uccārya jagatprabhuḥ <br />
            tataś cānnaṃ samādāya sarpistilakuśākulam //
             <span class="ref">BrP_219.61</span></p>
         
         
         <p id="BrP_219.62">
            vidhāya pātre tac caiva paryapṛcchat tato munīn <br />
            agnau kariṣya iti taiḥ kuruṣveti ca coditaḥ //
             <span class="ref">BrP_219.62</span></p>
         
         
         <p id="BrP_219.63">
            āhutitritayaṃ dadyāt somāyāgner yamāya ca <br />
            ye māmakāiti ca japed yajuḥsaptakam acyutam //
             <span class="ref">BrP_219.63</span></p>
         
         
         <p id="BrP_219.64">
            hutāvaśiṣṭaṃ ca dadau nāmagotrasamanvitam <br />
            trir āhutikam ekaikaṃ pitaraṃ tu prati dvijāḥ //
             <span class="ref">BrP_219.64</span></p>
         
         
         <p id="BrP_219.65">
            ato 'vaśiṣṭam annādyaṃ piṇḍapātre tu nikṣipet <br />
            tato 'nnaṃ sarasaṃ svādu dadau pāyasapūrvakam //
             <span class="ref">BrP_219.65</span></p>
         
         
         <p id="BrP_219.66">
            pratyagram ekadā svinnam aparyuṣitam uttamam <br />
            alpaśākaṃ bahuphalaṃ ṣaḍrasam amṛtopamam //
             <span class="ref">BrP_219.66</span></p>
         
         
         <p id="BrP_219.67">
            yad brāhmaṇeṣu pradadau piṇḍapātre pitṝṃs tathā <br />
            vedapūrvaṃ pitṛsvannam ājyaplutaṃ madhūkṣitam //
             <span class="ref">BrP_219.67</span></p>
         
         
         <p id="BrP_219.68">
            mantritaṃ pṛthivīty evaṃ madhuvātātṛcaṃ jagau <br />
            bhuñjāneṣu tu vipreṣu japan vai mantrapañcakam //
             <span class="ref">BrP_219.68</span></p>
         
         
         <p id="BrP_219.69">
            yat te prakāram ārabhya nādhikaṃ te tato jagau <br />
            trimadhu trisuparṇaṃ ca bṛhadāraṇyakaṃ tathā //
             <span class="ref">BrP_219.69</span></p>
         
         
         <p id="BrP_219.70">
            jajāpa vaiṣāṃ jāpyaṃ tu sūktaṃ sauraṃ sapauruṣam <br />
            bhuktavatsu ca vipreṣu pṛṣṭvā tṛptā stha ity uta //
             <span class="ref">BrP_219.70</span></p>
         
         
         <p id="BrP_219.71">
            tṛptāḥ smeti sakṛt toyaṃ dadau maunavimocanam <br />
            piṇḍapātraṃ samādāya cchāyāyai pradadau tataḥ //
             <span class="ref">BrP_219.71</span></p>
         
         
         <p id="BrP_219.72">
            sā tad annaṃ dvidhā kṛtvā tridhaikaikam athākarot <br />
            vārāho bhūm athollikhya samācchādya kuśair api //
             <span class="ref">BrP_219.72</span></p>
         
         
         <p id="BrP_219.73">
            dakṣiṇāgrān kuśān kṛtvā teṣām upari cāsanam <br />
            satileṣu samūleṣu kuśeṣv eva tu saṃśrayaḥ //
             <span class="ref">BrP_219.73</span></p>
         
         
         <p id="BrP_219.74">
            gandhapuṣpādikaṃ kṛtvā tataḥ piṇḍaṃ tu bhaktitaḥ <br />
            pṛthivī dadhīr ity uktvā tataḥ piṇḍaṃ pradattavān //
             <span class="ref">BrP_219.74</span></p>
         
         
         <p id="BrP_219.75">
            pitāmahāḥ prapitāmahās tatheti cāntarikṣataḥ <br />
            mātāmahānām apy evaṃ dadau piṇḍān sa śūkaraḥ //
             <span class="ref">BrP_219.75</span></p>
         
         
         <p id="BrP_219.76">
            piṇḍanirvāpaṇocchiṣṭam annaṃ lepabhujeṣv adāt <br />
            etad vaḥ pitar ity uktvā dadau vāsāṃsi bhaktitaḥ //
             <span class="ref">BrP_219.76</span></p>
         
         
         <p id="BrP_219.77">
            dvyaṅgulajāni śuklāni dhautāny abhinavāni ca <br />
            gandhapuṣpādikaṃ dattvā kṛtvā caiṣāṃ pradakṣiṇām //
             <span class="ref">BrP_219.77</span></p>
         
         
         <p id="BrP_219.78">
            ācamyācāmayed viprān paitrān ādau tataḥ surān <br />
            tatas tv abhyukṣya tāṃ bhūmiṃ dattvāpaḥ sumanokṣatān //
             <span class="ref">BrP_219.78</span></p>
         
         
         <p id="BrP_219.79">
            satilāmbu pitṛṣv ādau dattvā deveṣu sākṣatam <br />
            akṣayyaṃ nas tv iti pitṝn prīyatām iti devatāḥ //
             <span class="ref">BrP_219.79</span></p>
         
         
         <p id="BrP_219.80">
            prīṇayitvā parāvṛtya trir japec cāghamarṣaṇam <br />
            tato nivṛtya tu japed yan me nāma itīrayan //
             <span class="ref">BrP_219.80</span></p>
         
         
         <p id="BrP_219.81">
            gṛhān naḥ pitaro datta dhanadhānyaprapūritān <br />
            arghyapātrāṇi piṇḍānām antare sa pavitrakān //
             <span class="ref">BrP_219.81</span></p>
         
         
         <p id="BrP_219.82">
            nikṣipyorjaṃ vahantīti kokātoyam atho 'japat <br />
            himakṣīraṃ madhutilān pitṝṇāṃ tarpaṇaṃ dadau //
             <span class="ref">BrP_219.82</span></p>
         
         
         <p id="BrP_219.83">
            svastīty ukte paitṛkais tu sorāhne pnāvatarpayan <br />
            rajataṃ dakṣiṇāṃ dattvā viprān devo gadādharaḥ //
             <span class="ref">BrP_219.83</span></p>
         
         
         <p id="BrP_219.84">
            saṃvibhāgaṃ manuṣyebhyo dadau svad iti cābruvan <br />
            kaścit saṃpannam ity uktvā pratyuktas tair dvijottamāḥ //
             <span class="ref">BrP_219.84</span></p>
         
         
         <p id="BrP_219.85">
            abhiramyatām ity uvāca procus te 'bhiratāḥ sma vai <br />
            śiṣṭam annaṃ ca papraccha tair iṣṭaiḥ saha coditaḥ //
             <span class="ref">BrP_219.85</span></p>
         
         
         <p id="BrP_219.86">
            pāṇāv ādāya tān viprān kuryād anugatas tadā <br />
            vāje vāje iti paṭhan bahir vedi vinirgataḥ //
             <span class="ref">BrP_219.86</span></p>
         
         
         <p id="BrP_219.87">
            koṭitīrthajalenāsāv apasavyaṃ samutkṣipan <br />
            alagnān vipulān vālān prārthayām āsa cāśiṣam //
             <span class="ref">BrP_219.87</span></p>
         
         
         <p id="BrP_219.88">
            dātāro no 'bhivardhantāṃ tais tatheti samīritaḥ <br />
            pradakṣiṇam upāvṛtya kṛtvā pādābhivādanam //
             <span class="ref">BrP_219.88</span></p>
         
         
         <p id="BrP_219.89">
            āsanāni dadau caiṣāṃ chādayām āsa śūkaraḥ <br />
            viśrāmyatāṃ praviśyātha piṇḍaṃ jagrāha madhyamam //
             <span class="ref">BrP_219.89</span></p>
         
         
         <p id="BrP_219.90">
            chāyāmayī mahī patnī tasyai piṇḍam adāt prabhuḥ <br />
            ādhatta pitaro garbham ity uktvā sāpi rūpiṇī //
             <span class="ref">BrP_219.90</span></p>
         
         
         <p id="BrP_219.91">
            piṇḍaṃ gṛhītvā viprāṇāṃ cakre pādābhivandanam <br />
            visarjanaṃ pitṝṇāṃ sa kartukāmaś ca śūkaraḥ //
             <span class="ref">BrP_219.91</span></p>
         
         
         <p id="BrP_219.92">
            kokā ca pitaraś caiva procuḥ svārthakaraṃ vacaḥ <br />
            śaptāś ca bhagavan pūrvaṃ divasthā himabhānunā //
             <span class="ref">BrP_219.92</span></p>
         
         
         <p id="BrP_219.93">
            yogabhraṣṭā bhaviṣyadhvaṃ sarva eva divaś cyutāḥ <br />
            tad evaṃ bhavatā trātāḥ praviśanto rasātalam //
             <span class="ref">BrP_219.93</span></p>
         
         
         <p id="BrP_219.94">
            yogabhraṣṭāṃś ca viśveśās tatyajur yogarakṣiṇaḥ <br />
            tat te bhūyo 'bhirakṣantu viśve devā hi naḥ sadā //
             <span class="ref">BrP_219.94</span></p>
         
         
         <p id="BrP_219.95">
            svargaṃ yāsyāmaś ca vibho prasādāt tava śūkara <br />
            somo 'dhidevo 'smākaṃ ca bhavatv acyuta yogadhṛk //
             <span class="ref">BrP_219.95</span></p>
         
         
         <p id="BrP_219.96">
            yogādhāras tathā somas trāyate na kadācana <br />
            divi bhūmau sadā vāso bhavatv asmāsu yogataḥ //
             <span class="ref">BrP_219.96</span></p>
         
         
         <p id="BrP_219.97">
            antarikṣe ca keṣāṃcin māsaṃ puṣṭis tathāstu naḥ <br />
            ūrjā ceyaṃ hi naḥ patnī svadhānāmnā tu viśrutā //
             <span class="ref">BrP_219.97</span></p>
         
         
         <p id="BrP_219.98">
            bhavatv eṣaiva yogāḍhyā yogamātā ca khecarī <br />
            ity evam uktaḥ pitṛbhir vārāho bhūtabhāvanaḥ //
             <span class="ref">BrP_219.98</span></p>
         
         
         <p id="BrP_219.99">
            provācātha pitṝn viṣṇus tāṃ ca kokāṃ mahānadīm <br />
            yad uktaṃ tu bhavadbhir me sarvam etad bhaviṣyati //
             <span class="ref">BrP_219.99</span></p>
         
         
         <p id="BrP_219.100">
            yamo 'dhidevo bhavatāṃ somaḥ svādhyāya īritaḥ <br />
            adhiyajñas tathaivāgnir bhavatāṃ kalpanā tv iyam //
             <span class="ref">BrP_219.100</span></p>
         
         
         <p id="BrP_219.101">
            agnir vāyuś ca sūryaś ca sthānaṃ hi bhavatām iti <br />
            brahmā viṣṇuś ca rudraś ca bhavatām adhipūruṣāḥ //
             <span class="ref">BrP_219.101</span></p>
         
         
         <p id="BrP_219.102">
            ādityā vasavo rudrā bhavatāṃ mūrtayas tv imāḥ <br />
            yogino yogadehāś ca yogadhārāś ca suvratāḥ //
             <span class="ref">BrP_219.102</span></p>
         
         
         <p id="BrP_219.103">
            kāmato vicariṣyadhvaṃ phaladāḥ sarvajantuṣu <br />
            svargasthān narakasthāṃś ca bhūmisthāṃś ca carācarān //
             <span class="ref">BrP_219.103</span></p>
         
         
         <p id="BrP_219.104">
            nijayogabalenaivāpyāyayiṣyadhvam uttamāḥ <br />
            iyam ūrjā śaśisutā kīlālamadhuvigrahā //
             <span class="ref">BrP_219.104</span></p>
         
         
         <p id="BrP_219.105">
            bhaviṣyati mahābhāgā dakṣasya duhitā svadhā <br />
            tatreyaṃ bhavatāṃ patnī bhaviṣyati varānanā //
             <span class="ref">BrP_219.105</span></p>
         
         
         <p id="BrP_219.106">
            kokānadīti vikhyātā girirājasamāśritā <br />
            tīrthakoṭimahāpuṇyā madrūpaparipālitā //
             <span class="ref">BrP_219.106</span></p>
         
         
         <p id="BrP_219.107">
            asyām adya prabhṛti vai nivatsyāmy aghanāśakṛt <br />
            varāhadarśanaṃ puṇyaṃ pūjanaṃ bhuktimuktidam //
             <span class="ref">BrP_219.107</span></p>
         
         
         <p id="BrP_219.108">
            kokāsalilapānaṃ ca mahāpātakanāśanam <br />
            tīrtheṣv āplavanaṃ puṇyam upavāsaś ca svargadaḥ //
             <span class="ref">BrP_219.108</span></p>
         
         
         <p id="BrP_219.109">
            dānam akṣayyam uditaṃ janmamṛtyujarāpaham <br />
            māghe māsy asite pakṣe bhavadbhir uḍupakṣaye //
             <span class="ref">BrP_219.109</span></p>
         
         
         <p id="BrP_219.110">
            kokāmukham upāgamya sthātavyaṃ dinapañcakam <br />
            tasmin kāle tu yaḥ śrāddhaṃ pitṝṇāṃ nirvapiṣyati //
             <span class="ref">BrP_219.110</span></p>
         
         
         <p id="BrP_219.111">
            prāguktaphalabhāgī sa bhaviṣyati na saṃśayaḥ <br />
            ekādaśīṃ dvādaśīṃ ca stheyam atra mayā sadā //
             <span class="ref">BrP_219.111</span></p>
         
         
         <p id="BrP_219.112">
            yas tatropavased dhīmān sa prāguktaphalaṃ labhet <br />
            tad vrajadhvaṃ mahābhāgāḥ sthānam iṣṭaṃ yatheṣṭataḥ //
             <span class="ref">BrP_219.112</span></p>
         
         
         <p id="BrP_219.113">
            aham apy atra vatsyāmīty uktvā so 'ntaradhīyata <br />
            gate varāhe pitaraḥ kokām āmantrya te yayuḥ //
             <span class="ref">BrP_219.113</span></p>
         
         
         <p id="BrP_219.114">
            kokāpi tīrthasahitā saṃsthitā girirājani <br />
            chāyā mahīmayī kroḍī piṇḍaprāśanabṛṃhitā //
             <span class="ref">BrP_219.114</span></p>
         
         
         <p id="BrP_219.115">
            garbham ādāya saśraddhā vārāhasyaiva sundarī <br />
            tato 'syāḥ prābhavat putro bhaumas tu narakāsuraḥ <br />
            prāgjyotiṣaṃ ca nagaram asya dattaṃ ca viṣṇunā //
             <span class="ref">BrP_219.115</span></p>
         
         
         <p id="BrP_219.116">
            evaṃ mayoktaṃ varadasya viṣṇoḥ <br />kokāmukhe divyavarāharūpam<br />
            śrutvā naras tyaktamalo vipāpmā <br />daśāśvamedheṣṭiphalaṃ labheta
             <span class="ref">BrP_219.116</span></p>
         
         munaya ūcuḥ
         
         
         <p id="BrP_220.1">
            bhūyaḥ prabrūhi bhagavañ śrāddhakalpaṃ suvistarāt <br />
            kathaṃ kva ca kadā keṣu kais tad brūhi tapodhana //
             <span class="ref">BrP_220.1</span></p>
         
         vyāsa uvāca
         
         
         <p id="BrP_220.2">
            śṛṇudhvaṃ muniśārdūlāḥ śrāddhakalpaṃ suvistarāt <br />
            yathā yatra yadā yeṣu yair dravyais tad vadāmy aham //
             <span class="ref">BrP_220.2</span></p>
         
         
         <p id="BrP_220.3">
            brāhmaṇaiḥ kṣatriyair vaiśyaiḥ śrāddhaṃ svavaraṇoditam <br />
            kuladharmam anutiṣṭhadbhir dātavyaṃ mantrapūrvakam //
             <span class="ref">BrP_220.3</span></p>
         
         
         <p id="BrP_220.4">
            strībhir varṇāvaraiḥ śūdrair viprāṇām anuśāsanāt <br />
            amantrakaṃ vidhipūrvaṃ vahniyāgavivarjitam //
             <span class="ref">BrP_220.4</span></p>
         
         
         <p id="BrP_220.5">
            puṣkarādiṣu tīrtheṣu puṇyeṣv āyataneṣu ca <br />
            śikhareṣu girīndrāṇāṃ puṇyadeśeṣu bho dvijāḥ //
             <span class="ref">BrP_220.5</span></p>
         
         
         <p id="BrP_220.6">
            saritsu puṇyatoyāsu nadeṣu ca saraḥsu ca <br />
            saṃgameṣu nadīnāṃ ca samudreṣu ca saptasu //
             <span class="ref">BrP_220.6</span></p>
         
         
         <p id="BrP_220.7">
            svanulipteṣu geheṣu sveṣv anujñāpiteṣu ca <br />
            divyapādapamūleṣu yajñiyeṣu hradeṣu ca //
             <span class="ref">BrP_220.7</span></p>
         
         
         <p id="BrP_220.8">
            śrāddham eteṣu dātavyaṃ varjyam eteṣu cocyate <br />
            kirāteṣu kaliṅgeṣu koṅkaṇeṣu kṛmiṣv api //
             <span class="ref">BrP_220.8</span></p>
         
         
         <p id="BrP_220.9">
            daśārṇeṣu kumāryeṣu taṅgaṇeṣu kratheṣv api <br />
            sindhor uttarakūleṣu narmadāyāś ca dakṣiṇe //
             <span class="ref">BrP_220.9</span></p>
         
         
         <p id="BrP_220.10">
            pūrveṣu karatoyāyā na deyaṃ śrāddham ucyate <br />
            śrāddhaṃ deyam uśantīha māsi māsy uḍupakṣaye //
             <span class="ref">BrP_220.10</span></p>
         
         
         <p id="BrP_220.11">
            paurṇamāseṣu śrāddhaṃ ca kartavyam ṛkṣagocare <br />
            nityaśrāddham adaivaṃ ca manuṣyaiḥ saha gīyate //
             <span class="ref">BrP_220.11</span></p>
         
         
         <p id="BrP_220.12">
            naimittikaṃ suraiḥ sārdhaṃ nityaṃ naimittikaṃ tathā <br />
            kāmyāny anyāni śrāddhāni pratisaṃvatsaraṃ dvijaiḥ //
             <span class="ref">BrP_220.12</span></p>
         
         
         <p id="BrP_220.13">
            vṛddhiśrāddhaṃ ca kartavyaṃ jātakarmādikeṣu ca <br />
            tatra yugmān dvijān āhur mantrapūrvaṃ tu vai dvijāḥ //
             <span class="ref">BrP_220.13</span></p>
         
         
         <p id="BrP_220.14">
            kanyāṃ gate savitari dināni daśa pañca ca <br />
            pūrveṇaiveha vidhinā śrāddhaṃ tatra vidhīyate //
             <span class="ref">BrP_220.14</span></p>
         
         
         <p id="BrP_220.15">
            pratipaddhanalābhāya dvitīyā dvipadapradā <br />
            putrārthinī tṛtīyā tu caturthī śatrunāśinī //
             <span class="ref">BrP_220.15</span></p>
         
         
         <p id="BrP_220.16">
            śriyaṃ prāpnoti pañcamyāṃ ṣaṣṭhyāṃ pūjyo bhaven naraḥ <br />
            gaṇādhipatyaṃ saptamyām aṣṭamyāṃ buddhim uttamām //
             <span class="ref">BrP_220.16</span></p>
         
         
         <p id="BrP_220.17">
            striyo navamyāṃ prāpnoti daśamyāṃ pūrṇakāmatām <br />
            vedāṃs tathāpnuyāt sarvān ekādaśyāṃ kriyāparaḥ //
             <span class="ref">BrP_220.17</span></p>
         
         
         <p id="BrP_220.18">
            dvādaśyāṃ jayalābhaṃ ca prāpnoti pitṛpūjakaḥ <br />
            prajāvṛddhiṃ paśuṃ medhāṃ svātantryaṃ puṣṭim uttamām //
             <span class="ref">BrP_220.18</span></p>
         
         
         <p id="BrP_220.19">
            dīrghāyur athavaiśvaryaṃ kurvāṇas tu trayodaśīm <br />
            avāpnoti na saṃdehaḥ śrāddhaṃ śraddhāsamanvitaḥ //
             <span class="ref">BrP_220.19</span></p>
         
         
         <p id="BrP_220.20">
            yathāsaṃbhavinānnena śrāddhaṃ śraddhāsamanvitaḥ <br />
            yuvānaḥ pitaro yasya mṛtāḥ śastreṇa vā hatāḥ //
             <span class="ref">BrP_220.20</span></p>
         
         
         <p id="BrP_220.21">
            tena kāryaṃ caturdaśyāṃ teṣāṃ tṛptim abhīpsatā <br />
            śrāddhaṃ kurvann amāvāsyāṃ yatnena puruṣaḥ śuciḥ //
             <span class="ref">BrP_220.21</span></p>
         
         
         <p id="BrP_220.22">
            sarvān kāmān avāpnoti svargaṃ cānantam aśnute <br />
            ataḥparaṃ muniśreṣṭhāḥ śṛṇudhvaṃ vadato mama //
             <span class="ref">BrP_220.22</span></p>
         
         
         <p id="BrP_220.23">
            pitṝṇāṃ prītaye yatra yad deyaṃ prītikāriṇā <br />
            māsaṃ tṛptiḥ pitṝṇāṃ tu haviṣyānnena jāyate //
             <span class="ref">BrP_220.23</span></p>
         
         
         <p id="BrP_220.24">
            māsadvayaṃ matsyamāṃsais tṛptiṃ yānti pitāmahāḥ <br />
            trīn māsān hāriṇaṃ māṃsaṃ vijñeyaṃ pitṛtṛptaye //
             <span class="ref">BrP_220.24</span></p>
         
         
         <p id="BrP_220.25">
            puṣṇāti caturo māsāñ śaśasya piśitaṃ pitṝn <br />
            śākunaṃ pañca vai māsān ṣaṇ māsāñ śūkarāmiṣam //
             <span class="ref">BrP_220.25</span></p>
         
         
         <p id="BrP_220.26">
            chāgalaṃ sapta vai māsān aiṇeyaṃ cāṣṭamāsakān <br />
            karoti tṛptiṃ nava vai rurumāṃsaṃ na saṃśayaḥ //
             <span class="ref">BrP_220.26</span></p>
         
         
         <p id="BrP_220.27">
            gavyaṃ māṃsaṃ pitṛtṛptiṃ karoti daśamāsikīm <br />
            tathaikādaśa māsāṃs tu aurabhraṃ pitṛtṛptidam //
             <span class="ref">BrP_220.27</span></p>
         
         
         <p id="BrP_220.28">
            saṃvatsaraṃ tathā gavyaṃ payaḥ pāyasam eva ca <br />
            vādhrīnam āmiṣaṃ lohaṃ kālaśākaṃ tathā madhu //
             <span class="ref">BrP_220.28</span></p>
         
         
         <p id="BrP_220.29">
            rohitāmiṣam annaṃ ca dattāny ātmakulodbhavaiḥ <br />
            anantaṃ vai prayacchanti tṛptiyogaṃ sutāṃs tathā //
             <span class="ref">BrP_220.29</span></p>
         
         
         <p id="BrP_220.30">
            pitṝṇāṃ nātra saṃdeho gayāśrāddhaṃ ca bho dvijāḥ <br />
            yo dadāti guḍonmiśrāṃs tilān vā śrāddhakarmaṇi //
             <span class="ref">BrP_220.30</span></p>
         
         
         <p id="BrP_220.31">
            madhu vā madhumiśraṃ vā akṣayaṃ sarvam eva tat <br />
            api naḥ sa kule bhūyād yo no dadyāj jalāñjalim //
             <span class="ref">BrP_220.31</span></p>
         
         
         <p id="BrP_220.32">
            pāyasaṃ madhusaṃyuktaṃ varṣāsu ca maghāsu ca <br />
            eṣṭavyā bahavaḥ putrā yady eko 'pi gayāṃ vrajet //
             <span class="ref">BrP_220.32</span></p>
         
         
         <p id="BrP_220.33">
            gaurīṃ vāpy udvahet kanyāṃ nīlaṃ vā vṛṣam utsṛjet <br />
            kṛttikāsu pitṝn arcya svargam āpnoti mānavaḥ //
             <span class="ref">BrP_220.33</span></p>
         
         
         <p id="BrP_220.34">
            apatyakāmo rohiṇyāṃ saumye tejasvitāṃ labhet <br />
            śauryam ārdrāsu cāpnoti kṣetrāṇi ca punarvasau //
             <span class="ref">BrP_220.34</span></p>
         
         
         <p id="BrP_220.35">
            puṣye tu dhanam akṣayyam āśleṣe cāyur uttamam <br />
            maghāsu ca prajāṃ puṣṭiṃ saubhāgyaṃ phālgunīṣu ca //
             <span class="ref">BrP_220.35</span></p>
         
         
         <p id="BrP_220.36">
            pradhānaśīlo bhavati sāpatyaś cottarāsu ca <br />
            prayāti śreṣṭhatāṃ śāstre haste śrāddhaprado naraḥ //
             <span class="ref">BrP_220.36</span></p>
         
         
         <p id="BrP_220.37">
            rūpaṃ tejaś ca citrāsu tathāpatyam avāpnuyāt <br />
            vāṇijyalābhadā svātī viśākhā putrakāmadā //
             <span class="ref">BrP_220.37</span></p>
         
         
         <p id="BrP_220.38">
            kurvantāṃ cānurādhāsu tā dadyuś cakravartitām <br />
            ādhipatyaṃ ca jyeṣṭhāsu mūle cārogyam uttamam //
             <span class="ref">BrP_220.38</span></p>
         
         
         <p id="BrP_220.39">
            āṣāḍhāsu yaśaḥprāptir uttarāsu viśokatā <br />
            śravaṇena śubhāṃl lokān dhaniṣṭhāsu dhanaṃ mahat //
             <span class="ref">BrP_220.39</span></p>
         
         
         <p id="BrP_220.40">
            vedavittvam abhijiti bhiṣaksiddhiṃ ca vāruṇe <br />
            ajāvikaṃ prauṣṭhapadyāṃ vinded gāvas tathottare //
             <span class="ref">BrP_220.40</span></p>
         
         
         <p id="BrP_220.41">
            revatīṣu tathā kupyam aśvinīṣu turaṃgamān <br />
            śrāddhaṃ kurvaṃs tathāpnoti bharaṇīṣv āyur uttamam //
             <span class="ref">BrP_220.41</span></p>
         
         
         <p id="BrP_220.42">
            evaṃ phalam avāpnoti ṛkṣeṣv eteṣu tattvavit <br />
            tasmāt kāmyāni śrāddhāni deyāni vidhivad dvijāḥ //
             <span class="ref">BrP_220.42</span></p>
         
         
         <p id="BrP_220.43">
            kanyārāśigate sūrye phalam atyantam icchatā <br />
            yān yān kāmān abhidhyāyan kanyārāśigate ravau //
             <span class="ref">BrP_220.43</span></p>
         
         
         <p id="BrP_220.44">
            śrāddhaṃ kurvanti manujās tāṃs tān kāmāṃl labhanti te <br />
            nāndīmukhānāṃ kartavyaṃ kanyārāśigate ravau //
             <span class="ref">BrP_220.44</span></p>
         
         
         <p id="BrP_220.45">
            paurṇamāsyāṃ tu kartavyaṃ vārāhavacanaṃ yathā <br />
            divyabhaumāntarikṣāṇi sthāvarāṇi carāṇi ca //
             <span class="ref">BrP_220.45</span></p>
         
         
         <p id="BrP_220.46">
            piṇḍam icchanti pitaraḥ kanyārāśigate ravau <br />
            kanyāṃ gate savitari yāny ahāni tu ṣoḍaśa //
             <span class="ref">BrP_220.46</span></p>
         
         
         <p id="BrP_220.47">
            kratubhis tāni tulyāni devo nārāyaṇo 'bravīt <br />
            rājasūyāśvamedhābhyāṃ ya icched durlabhaṃ phalam //
             <span class="ref">BrP_220.47</span></p>
         
         
         <p id="BrP_220.48">
            apy ambuśākamūlādyaiḥ pitṝn kanyāgate 'rcayet <br />
            uttarāhastanakṣatragate tīkṣṇāṃśumālini //
             <span class="ref">BrP_220.48</span></p>
         
         
         <p id="BrP_220.49">
            yo 'rcayet svapitṝn bhaktyā tasya vāsas triviṣṭape <br />
            hastarkṣage dinakare pitṛrājānuśāsanāt //
             <span class="ref">BrP_220.49</span></p>
         
         
         <p id="BrP_220.50">
            tāvat pitṛpurī śūnyā yāvad vṛścikadarśanam <br />
            vṛścike samatikrānte pitaro daivataiḥ saha //
             <span class="ref">BrP_220.50</span></p>
         
         
         <p id="BrP_220.51">
            niḥśvasya pratigacchanti śāpaṃ dattvā suduḥsaham <br />
            aṣṭakāsu ca kartavyaṃ śrāddhaṃ manvantarāsu vai //
             <span class="ref">BrP_220.51</span></p>
         
         
         <p id="BrP_220.52">
            anvaṣṭakāsu kramaśo mātṛpūrvaṃ tad iṣyate <br />
            grahaṇe ca vyatīpāte ravicandrasamāgame //
             <span class="ref">BrP_220.52</span></p>
         
         
         <p id="BrP_220.53">
            janmarkṣe grahapīḍāyāṃ śrāddhaṃ pārvaṇam ucyate <br />
            ayanadvitaye śrāddhaṃ viṣuvadvitaye tathā //
             <span class="ref">BrP_220.53</span></p>
         
         
         <p id="BrP_220.54">
            saṃkrāntiṣu ca kartavyaṃ śrāddhaṃ vidhivad uttamam <br />
            eṣu kāryaṃ dvijāḥ śrāddhaṃ piṇḍanirvāpaṇād ṛte //
             <span class="ref">BrP_220.54</span></p>
         
         
         <p id="BrP_220.55">
            vaiśākhasya tṛtīyāyāṃ navamyāṃ kārttikasya ca <br />
            śrāddhaṃ kāryaṃ tu śuklāyāṃ saṃkrāntividhinā naraiḥ //
             <span class="ref">BrP_220.55</span></p>
         
         
         <p id="BrP_220.56">
            trayodaśyāṃ bhādrapade māghe candrakṣaye 'hani <br />
            śrāddhaṃ kāryaṃ pāyasena dakṣiṇāyanavac ca tat //
             <span class="ref">BrP_220.56</span></p>
         
         
         <p id="BrP_220.57">
            yadā ca śrotriyo 'bhyeti gehaṃ vedavid agnimān <br />
            tenaikena ca kartavyaṃ śrāddhaṃ vidhivad uttamam //
             <span class="ref">BrP_220.57</span></p>
         
         
         <p id="BrP_220.58">
            śrāddhīyadravyasaṃprāptir yadā syāt sādhusaṃmatā <br />
            pārvaṇena vidhānena śrāddhaṃ kāryaṃ tathā dvijaiḥ //
             <span class="ref">BrP_220.58</span></p>
         
         
         <p id="BrP_220.59">
            pratisaṃvatsaraṃ kāryaṃ mātāpitror mṛte 'hani <br />
            pitṛvyasyāpy aputrasya bhrātur jyeṣṭhasya caiva hi //
             <span class="ref">BrP_220.59</span></p>
         
         
         <p id="BrP_220.60">
            pārvaṇaṃ devapūrvaṃ syād ekoddiṣṭaṃ surair vinā <br />
            dvau daive pitṛkārye trīn ekaikam ubhayatra vā //
             <span class="ref">BrP_220.60</span></p>
         
         
         <p id="BrP_220.61">
            mātāmahānām apy evaṃ sarvam ūhena kīrtitam <br />
            pretībhūtasya satataṃ bhuvi piṇḍaṃ jalaṃ tathā //
             <span class="ref">BrP_220.61</span></p>
         
         
         <p id="BrP_220.62">
            satilaṃ sakuśaṃ dadyād bahir jalasamīpataḥ <br />
            tṛtīye 'hni ca kartavyaṃ pretāsthicayanaṃ dvijaiḥ //
             <span class="ref">BrP_220.62</span></p>
         
         
         <p id="BrP_220.63">
            daśāhe brāhmaṇaḥ śuddho dvādaśāhena kṣatriyaḥ <br />
            vaiśyaḥ pañcadaśāhena śūdro māsena śudhyati //
             <span class="ref">BrP_220.63</span></p>
         
         
         <p id="BrP_220.64">
            sūtakānte gṛhe śrāddham ekoddiṣṭaṃ pracakṣate <br />
            dvādaśe 'hani māse ca tripakṣe ca tataḥ param //
             <span class="ref">BrP_220.64</span></p>
         
         
         <p id="BrP_220.65">
            māsi māsi ca kartavyaṃ yāvat saṃvatsaraṃ dvijāḥ <br />
            tata parataraṃ kāryaṃ sapiṇḍīkaraṇaṃ kramāt //
             <span class="ref">BrP_220.65</span></p>
         
         
         <p id="BrP_220.66">
            kṛte sapiṇḍīkaraṇe pārvaṇaṃ procyate punaḥ <br />
            tataḥ prabhṛti nirmuktāḥ pretatvāt pitṛtāṃ gatāḥ //
             <span class="ref">BrP_220.66</span></p>
         
         
         <p id="BrP_220.67">
            amūrtā mūrtimantaś ca pitaro dvividhāḥ smṛtāḥ <br />
            nāndīmukhās tv amūrtāḥ syur mūrtimanto 'tha pārvaṇāḥ <br />
            ekoddiṣṭāśinaḥ pretāḥ pitṝṇāṃ nirṇayas tridhā //
             <span class="ref">BrP_220.67</span></p>
         
         munaya ūcuḥ
         
         
         <p id="BrP_220.68">
            kathaṃ sapiṇḍīkaraṇaṃ kartavyaṃ dvijasattama <br />
            pretībhūtasya vidhivad brūhi no vadatāṃ vara //
             <span class="ref">BrP_220.68</span></p>
         
         vyāsa uvāca
         
         
         <p id="BrP_220.69">
            sapiṇḍīkaraṇaṃ viprāḥ śṛṇudhvaṃ vadato mama <br />
            tac cāpi devarahitam ekārghaikapavitrakam //
             <span class="ref">BrP_220.69</span></p>
         
         
         <p id="BrP_220.70">
            naivāgnau karaṇaṃ tatra tac cāvāhanavarjitam <br />
            apasavyaṃ ca tatrāpi bhojayed ayujo dvijān //
             <span class="ref">BrP_220.70</span></p>
         
         
         <p id="BrP_220.71">
            viśeṣas tatra cānyo 'sti pratimāsakriyādikaḥ <br />
            taṃ kathyamānam ekāgrāḥ śṛṇudhvaṃ me dvijottamāḥ //
             <span class="ref">BrP_220.71</span></p>
         
         
         <p id="BrP_220.72">
            tilagandhodakair yuktaṃ tatra pātracatuṣṭayam <br />
            kuryāt pitṝṇāṃ tritayam ekaṃ pretasya ca dvijāḥ //
             <span class="ref">BrP_220.72</span></p>
         
         
         <p id="BrP_220.73">
            pātratraye pretapātrād arghaṃ caiva prasecayet <br />
            ye samānā iti japan pūrvavac cheṣam ācaret //
             <span class="ref">BrP_220.73</span></p>
         
         
         <p id="BrP_220.74">
            strīṇām apy evam eva syād ekoddiṣṭam udāhṛtam <br />
            sapiṇḍīkaraṇaṃ tāsāṃ putrābhāve na vidyate //
             <span class="ref">BrP_220.74</span></p>
         
         
         <p id="BrP_220.75">
            pratisaṃvatsaraṃ kāryam ekoddiṣṭaṃ naraiḥ striyāḥ <br />
            mṛtāhani ca tat kāryaṃ pitṝṇāṃ vidhicoditam //
             <span class="ref">BrP_220.75</span></p>
         
         
         <p id="BrP_220.76">
            putrābhāve sapiṇḍās tu tadabhāve sahodarāḥ <br />
            kuryur etaṃ vidhiṃ samyak putrasya ca sutāḥ sutāḥ //
             <span class="ref">BrP_220.76</span></p>
         
         
         <p id="BrP_220.77">
            kuryān mātāmahānāṃ tu putrikātanayas tathā <br />
            dvyāmuṣyāyaṇasaṃjñās tu mātāmahapitāmahān //
             <span class="ref">BrP_220.77</span></p>
         
         
         <p id="BrP_220.78">
            pūjayeyur yathānyāyaṃ śrāddhair naimittikair api <br />
            sarvābhāve striyaḥ kuryuḥ svabhartṝṇām amantrakam //
             <span class="ref">BrP_220.78</span></p>
         
         
         <p id="BrP_220.79">
            tadabhāve ca nṛpatiḥ kārayet tv akuṭumbinām <br />
            tajjātīyair naraiḥ samyag vāhādyāḥ sakalāḥ kriyāḥ //
             <span class="ref">BrP_220.79</span></p>
         
         
         <p id="BrP_220.80">
            sarveṣām eva varṇānāṃ bāndhavo nṛpatir yataḥ <br />
            etā vaḥ kathitā viprā nityā naimittikās tathā //
             <span class="ref">BrP_220.80</span></p>
         
         
         <p id="BrP_220.81">
            vakṣye śrāddhāśrayām anyāṃ nityanaimittikāṃ kriyām <br />
            darśas tatra nimittaṃ tu vidyād indukṣayānvitaḥ //
             <span class="ref">BrP_220.81</span></p>
         
         
         <p id="BrP_220.82">
            nityas tu niyataḥ kālas tasmin kuryād yathoditam <br />
            sapiṇḍīkaraṇād ūrdhvaṃ pitur yaḥ prapitāmahaḥ //
             <span class="ref">BrP_220.82</span></p>
         
         
         <p id="BrP_220.83">
            sa tu lepabhujaṃ yāti praluptaḥ pitṛpiṇḍataḥ <br />
            teṣāṃ hi yaś caturtho 'nyaḥ sa tu lepabhujo bhavet //
             <span class="ref">BrP_220.83</span></p>
         
         
         <p id="BrP_220.84">
            so 'pi saṃbandhato hīnam upabhogaṃ prapadyate <br />
            pitā pitāmahaś caiva tathaiva prapitāmahaḥ //
             <span class="ref">BrP_220.84</span></p>
         
         
         <p id="BrP_220.85">
            piṇḍasaṃbandhino hy ete vijñeyāḥ puruṣās trayaḥ <br />
            lepasaṃbandhinaś cānye pitāmahapitāmahāt //
             <span class="ref">BrP_220.85</span></p>
         
         
         <p id="BrP_220.86">
            prabhṛtyuktās trayas teṣāṃ yajamānaś ca saptamaḥ <br />
            ity eṣa munibhiḥ proktaḥ saṃbandhaḥ sāptapauruṣaḥ //
             <span class="ref">BrP_220.86</span></p>
         
         
         <p id="BrP_220.87">
            yajamānāt prabhṛty ūrdhvam anulepabhujas tathā <br />
            tato 'nye pūrvajāḥ sarve ye cānye narakaukasaḥ //
             <span class="ref">BrP_220.87</span></p>
         
         
         <p id="BrP_220.88">
            ye 'pi tiryaktvam āpannā ye ca bhūtādisaṃsthitāḥ <br />
            tān sarvān yajamāno vai śrāddhaṃ kurvan yathāvidhi //
             <span class="ref">BrP_220.88</span></p>
         
         
         <p id="BrP_220.89">
            sa samāpyāyate viprā yena yena vadāmi tat <br />
            annaprakiraṇaṃ yat tu manuṣyaiḥ kriyate bhuvi //
             <span class="ref">BrP_220.89</span></p>
         
         
         <p id="BrP_220.90">
            tena tṛptim upāyānti ye piśācatvam āgatāḥ <br />
            yad ambu snānavastrotthaṃ bhūmau patati bho dvijāḥ //
             <span class="ref">BrP_220.90</span></p>
         
         
         <p id="BrP_220.91">
            tena ye tarutāṃ prāptās teṣāṃ tṛptiḥ prajāyate <br />
            yās tu gandhāmbukaṇikāḥ patanti dharaṇītale //
             <span class="ref">BrP_220.91</span></p>
         
         
         <p id="BrP_220.92">
            tābhir āpyāyanaṃ teṣāṃ devatvaṃ ye kule gatāḥ <br />
            uddhṛteṣv atha piṇḍeṣu yāś cāmbukaṇikā bhuvi //
             <span class="ref">BrP_220.92</span></p>
         
         
         <p id="BrP_220.93">
            tābhir āpyāyanaṃ teṣāṃ ye tiryaktvaṃ kule gatāḥ <br />
            ye cādantāḥ kule bālāḥ kriyāyogād bahiṣkṛtāḥ //
             <span class="ref">BrP_220.93</span></p>
         
         
         <p id="BrP_220.94">
            vipannās tv anadhikārāḥ saṃmārjitajalāśinaḥ <br />
            bhuktvā cācāmatāṃ yac ca yaj jalaṃ cāṅghriśaucajam //
             <span class="ref">BrP_220.94</span></p>
         
         
         <p id="BrP_220.95">
            brāhmaṇānāṃ tathaivānyat tena tṛptiṃ prayānti vai <br />
            evaṃ yo yajamānasya yaś ca teṣāṃ dvijanmanām //
             <span class="ref">BrP_220.95</span></p>
         
         
         <p id="BrP_220.96">
            kaścij jalānnavikṣepaḥ śucir ucchiṣṭa eva vā <br />
            tenānnena kule tatra ye ca yonyantaraṃ gatāḥ //
             <span class="ref">BrP_220.96</span></p>
         
         
         <p id="BrP_220.97">
            prayānty āpyāyanaṃ viprāḥ samyak śrāddhakriyāvatām <br />
            anyāyopārjitair arthair yac chrāddhaṃ kriyate naraiḥ //
             <span class="ref">BrP_220.97</span></p>
         
         
         <p id="BrP_220.98">
            tṛpyante te na cāṇḍālapulkasādyāsu yoniṣu <br />
            evam āpyāyanaṃ viprā bahūnām eva bāndhavaiḥ //
             <span class="ref">BrP_220.98</span></p>
         
         
         <p id="BrP_220.99">
            śrāddhaṃ kurvadbhir atrāmbuvikṣepaiḥ saṃprajāyate <br />
            tasmāc chrāddhaṃ naro bhaktyā śākenāpi yathāvidhi //
             <span class="ref">BrP_220.99</span></p>
         
         
         <p id="BrP_220.100">
            kurvīta kurvataḥ śrāddhaṃ kule kaścin na sīdati <br />
            śrāddhaṃ deyaṃ tu vipreṣu saṃyateṣv agnihotriṣu //
             <span class="ref">BrP_220.100</span></p>
         
         
         <p id="BrP_220.101">
            avadāteṣu vidvatsu śrotriyeṣu viśeṣataḥ <br />
            triṇāciketas trimadhus trisuparṇaḥ ṣaḍaṅgavit //
             <span class="ref">BrP_220.101</span></p>
         
         
         <p id="BrP_220.102">
            mātāpitṛparaś caiva svasrīyaḥ sāmavedavit <br />
            ṛtvikpurohitācāryam upādhyāyaṃ ca bhojayet //
             <span class="ref">BrP_220.102</span></p>
         
         
         <p id="BrP_220.103">
            mātulaḥ śvaśuraḥ śyālaḥ saṃbandhī droṇapāṭhakaḥ <br />
            maṇḍalabrāhmaṇo yas tu purāṇārthaviśāradaḥ //
             <span class="ref">BrP_220.103</span></p>
         
         
         <p id="BrP_220.104">
            akalpaḥ kalpasaṃtuṣṭaḥ pratigrahavivarjitaḥ <br />
            ete śrāddhe niyoktavyā brāhmaṇāḥ paṅktipāvanāḥ //
             <span class="ref">BrP_220.104</span></p>
         
         
         <p id="BrP_220.105">
            nimantrayeta pūrvedyuḥ pūrvoktān dvijasattamān <br />
            daive niyoge pitrye ca tāṃs tathaivopakalpayet //
             <span class="ref">BrP_220.105</span></p>
         
         
         <p id="BrP_220.106">
            taiś ca saṃyamibhir bhāvyaṃ yas tu śrāddhaṃ kariṣyati <br />
            śrāddhaṃ dattvā ca bhuktvā ca maithunaṃ yo 'dhigacchati //
             <span class="ref">BrP_220.106</span></p>
         
         
         <p id="BrP_220.107">
            pitaras tasya vai māsaṃ tasmin retasi śerate <br />
            gatvā ca yoṣitaṃ śrāddhe yo bhuṅkte yas tu gacchati //
             <span class="ref">BrP_220.107</span></p>
         
         
         <p id="BrP_220.108">
            retomūtrakṛtāhārās taṃ māsaṃ pitaras tayoḥ <br />
            tasmāt tv aprathamaṃ kāryaṃ prājñenopanimantraṇam //
             <span class="ref">BrP_220.108</span></p>
         
         
         <p id="BrP_220.109">
            aprāptau taddine vāpi varjyā yoṣitprasaṅginaḥ <br />
            bhikṣārtham āgatāṃś cāpi kālena saṃyatān yatīn //
             <span class="ref">BrP_220.109</span></p>
         
         
         <p id="BrP_220.110">
            bhojayet praṇipātādyaiḥ prasādya yatamānasaḥ <br />
            yoginaś ca tadā śrāddhe bhojanīyā vipaścitā //
             <span class="ref">BrP_220.110</span></p>
         
         
         <p id="BrP_220.111">
            yogādhārā hi pitaras tasmāt tān pūjayet sadā <br />
            brāhmaṇānāṃ sahasrāṇi eko yogī bhaved yadi //
             <span class="ref">BrP_220.111</span></p>
         
         
         <p id="BrP_220.112">
            yajamānaṃ ca bhoktṝṃś ca naur ivāmbhasi tārayet <br />
            pitṛgāthā tathaivātra gīyate brahmavādibhiḥ //
             <span class="ref">BrP_220.112</span></p>
         
         
         <p id="BrP_220.113">
            yā gītā pitṛbhiḥ pūrvam ailasyāsīn mahīpateḥ <br />
            kadā naḥ saṃtatāv agryaḥ kasyacid bhavitā sutaḥ //
             <span class="ref">BrP_220.113</span></p>
         
         
         <p id="BrP_220.114">
            yo yogibhuktaśeṣān no bhuvi piṇḍān pradāsyati <br />
            gayāyām athavā piṇḍaṃ khaḍgamāṃsaṃ tathā haviḥ //
             <span class="ref">BrP_220.114</span></p>
         
         
         <p id="BrP_220.115">
            kālaśākaṃ tilājyaṃ ca tṛptaye kṛsaraṃ ca naḥ <br />
            vaiśvadevaṃ ca saumyaṃ ca khaḍgamāṃsaṃ paraṃ haviḥ //
             <span class="ref">BrP_220.115</span></p>
         
         
         <p id="BrP_220.116">
            viṣāṇavarjaṃ śirasa ā pādād āśiṣāmahe <br />
            dadyāc chrāddhaṃ trayodaśyāṃ maghāsu ca yathāvidhi //
             <span class="ref">BrP_220.116</span></p>
         
         
         <p id="BrP_220.117">
            madhusarpiḥsamāyuktaṃ pāyasaṃ dakṣiṇāyane <br />
            tasmāt saṃpūjayed bhaktyā svapitṝn vidhivan naraḥ //
             <span class="ref">BrP_220.117</span></p>
         
         
         <p id="BrP_220.118">
            kāmān abhīpsan sakalān pāpād ātmavimocanam <br />
            vasūn rudrāṃs tathādityān nakṣatragrahatārakāḥ //
             <span class="ref">BrP_220.118</span></p>
         
         
         <p id="BrP_220.119">
            prīṇayanti manuṣyāṇāṃ pitaraḥ śrāddhatarpitāḥ <br />
            āyuḥ prajāṃ dhanaṃ vidyāṃ svargaṃ mokṣaṃ sukhāni ca //
             <span class="ref">BrP_220.119</span></p>
         
         
         <p id="BrP_220.120">
            prayacchanti tathā rājyaṃ pitaraḥ śrāddhatarpitāḥ <br />
            tathāparāhṇaḥ pūrvāhṇāt pitṝṇām atiricyate //
             <span class="ref">BrP_220.120</span></p>
         
         
         <p id="BrP_220.121">
            saṃpūjya svāgatenaitān sadane 'bhyāgatān dvijān <br />
            pavitrapāṇir ācāntān āsaneṣūpaveśayet //
             <span class="ref">BrP_220.121</span></p>
         
         
         <p id="BrP_220.122">
            śrāddhaṃ kṛtvā vidhānena saṃbhojya ca dvijottamān <br />
            visarjayet priyāṇy uktvā praṇipatya ca bhaktitaḥ //
             <span class="ref">BrP_220.122</span></p>
         
         
         <p id="BrP_220.123">
            ādvāram anugacchec ca āgacched anumoditaḥ <br />
            tato nityakriyāṃ kuryād bhojayec ca tathātithīn //
             <span class="ref">BrP_220.123</span></p>
         
         
         <p id="BrP_220.124">
            nityakriyāṃ pitṝṇāṃ ca kecid icchanti sattamāḥ <br />
            na pitṝṇāṃ tathaivānye śeṣaṃ pūrvavad ācaret //
             <span class="ref">BrP_220.124</span></p>
         
         
         <p id="BrP_220.125">
            pṛthaktvena vadanty anye kecit pūrvaṃ ca pūrvavat <br />
            tatas tad annaṃ bhuñjīta saha bhṛtyādibhir naraḥ //
             <span class="ref">BrP_220.125</span></p>
         
         
         <p id="BrP_220.126">
            evaṃ kurvīta dharmajñaḥ śrāddhaṃ pitryaṃ samāhitaḥ <br />
            yathā ca vipramukhyānāṃ paritoṣo 'bhijāyate //
             <span class="ref">BrP_220.126</span></p>
         
         
         <p id="BrP_220.127">
            idānīṃ saṃpravakṣyāmi varjanīyān dvijādhamān <br />
            mitradhruk kunakhī klībaḥ kṣayī śuklī vaṇikpathaḥ //
             <span class="ref">BrP_220.127</span></p>
         
         
         <p id="BrP_220.128">
            śyāvadanto 'tha khalvāṭaḥ kāṇo 'ndho badhiro jaḍaḥ <br />
            mūkaḥ paṅguḥ kuṇiḥ ṣaṇḍho duścarmā vyaṅgakekarau //
             <span class="ref">BrP_220.128</span></p>
         
         
         <p id="BrP_220.129">
            kuṣṭhī raktekṣaṇaḥ kubjo vāmano vikaṭo 'lasaḥ <br />
            mitraśatrur duṣkulīnaḥ paśupālo nirākṛtiḥ //
             <span class="ref">BrP_220.129</span></p>
         
         
         <p id="BrP_220.130">
            parivittiḥ parivettā parivedanikāsutaḥ <br />
            vṛṣalīpatis tatsutaś ca na bhavec chrāddhabhug dvijaḥ //
             <span class="ref">BrP_220.130</span></p>
         
         
         <p id="BrP_220.131">
            vṛṣalīputrasaṃskartā anūḍho didhiṣūpatiḥ <br />
            bhṛtakādhyāpako yas tu bhṛtakādhyāpitaś ca yaḥ //
             <span class="ref">BrP_220.131</span></p>
         
         
         <p id="BrP_220.132">
            sūtakānnopajīvī ca mṛgayuḥ somavikrayī <br />
            abhiśastas tathā stenaḥ patito vārddhuṣiḥ śaṭhaḥ //
             <span class="ref">BrP_220.132</span></p>
         
         
         <p id="BrP_220.133">
            piśuno vedasaṃtyāgī dānāgnityāganiṣṭhuraḥ <br />
            rājñaḥ purohito bhṛtyo vidyāhīno 'tha matsarī //
             <span class="ref">BrP_220.133</span></p>
         
         
         <p id="BrP_220.134">
            vṛddhadviḍ durdharaḥ krūro mūḍho devalakas tathā <br />
            nakṣatrasūcakaś caiva parvakāraś ca garhitaḥ //
             <span class="ref">BrP_220.134</span></p>
         
         
         <p id="BrP_220.135">
            ayājyayājakaḥ ṣaṇḍho garhitā ye ca ye 'dhamāḥ <br />
            na te śrāddhe niyoktavyā dṛṣṭvāmī paṅktidūṣakāḥ //
             <span class="ref">BrP_220.135</span></p>
         
         
         <p id="BrP_220.136">
            asatāṃ pragraho yatra satāṃ caivāvamānanā <br />
            daṇḍo devakṛtas tatra sadyaḥ patati dāruṇaḥ //
             <span class="ref">BrP_220.136</span></p>
         
         
         <p id="BrP_220.137">
            hitvāgamaṃ suvihitaṃ bāliśaṃ yas tu bhojayet <br />
            ādidharmaṃ samutsṛjya dātā tatra vinaśyati //
             <span class="ref">BrP_220.137</span></p>
         
         
         <p id="BrP_220.138">
            yas tv āśritaṃ dvijaṃ tyaktvā anyam ānīya bhojayet <br />
            tanniḥśvāsāgninirdagdhas tatra dātā vinaśyati //
             <span class="ref">BrP_220.138</span></p>
         
         
         <p id="BrP_220.139">
            vastrābhāve kriyā nāsti yajñā vedās tapāṃsi ca <br />
            tasmād vāsāṃsi deyāni śrāddhakāle viśeṣataḥ //
             <span class="ref">BrP_220.139</span></p>
         
         
         <p id="BrP_220.140">
            kauśeyaṃ kṣaumakārpāsaṃ dukūlam ahataṃ tathā <br />
            śrāddhe tv etāni yo dadyāt kāmān āpnoti cottamān //
             <span class="ref">BrP_220.140</span></p>
         
         
         <p id="BrP_220.141">
            yathā goṣu prabhūtāsu vatso vindati mātaram <br />
            tathānnaṃ tatra viprāṇāṃ jantur yatrāvatiṣṭhate //
             <span class="ref">BrP_220.141</span></p>
         
         
         <p id="BrP_220.142">
            nāmagotraṃ ca mantrāṃś ca dattam annaṃ na yanti te <br />
            api ye nidhanaṃ prāptās tṛptis tān upatiṣṭhate //
             <span class="ref">BrP_220.142</span></p>
         
         
         <p id="BrP_220.143">
            devatābhyaḥ pitṛbhyaś ca mahāyogibhya eva ca <br />
            namaḥ svāhāyai svadhāyai nityam eva bhavantv iti //
             <span class="ref">BrP_220.143</span></p>
         
         
         <p id="BrP_220.144">
            ādyāvasāne śrāddhasya trir āvṛttyā japet tadā <br />
            piṇḍanirvapaṇe vāpi japed evaṃ samāhitaḥ //
             <span class="ref">BrP_220.144</span></p>
         
         
         <p id="BrP_220.145">
            kṣipram āyānti pitaro rākṣasāḥ pradravanti ca <br />
            prīyante triṣu lokeṣu mantro 'yaṃ tārayaty uta //
             <span class="ref">BrP_220.145</span></p>
         
         
         <p id="BrP_220.146">
            kṣaumasūtraṃ navaṃ dadyāc chāṇaṃ kārpāsikaṃ tathā <br />
            pattrorṇaṃ paṭṭasūtraṃ ca kauśeyaṃ ca vivarjayet //
             <span class="ref">BrP_220.146</span></p>
         
         
         <p id="BrP_220.147">
            varjayec cādaśaṃ prājño yadyapy avyāhataṃ bhavet <br />
            na prīṇayanty athaitāni dātuś cāpy anayo bhavet //
             <span class="ref">BrP_220.147</span></p>
         
         
         <p id="BrP_220.148">
            na nivedyo bhavet piṇḍaḥ pitṝṇāṃ yas tu jīvati <br />
            iṣṭenānnena bhakṣyeṇa bhojayet taṃ yathāvidhi //
             <span class="ref">BrP_220.148</span></p>
         
         
         <p id="BrP_220.149">
            piṇḍam agnau sadā dadyād bhogārthī satataṃ naraḥ <br />
            patnyai dadyāt prajārthī ca madhyamaṃ mantrapūrvakam //
             <span class="ref">BrP_220.149</span></p>
         
         
         <p id="BrP_220.150">
            uttamāṃ dyutim anvicchan piṇḍaṃ goṣu prayacchati <br />
            prajñāṃ caiva yaśaḥ kīrtim apsu caiva nivedayet //
             <span class="ref">BrP_220.150</span></p>
         
         
         <p id="BrP_220.151">
            prārthayan dīrgham āyuś ca vāyasebhyaḥ prayacchati <br />
            kumāraśālām anvicchan kukkuṭebhyaḥ prayacchati //
             <span class="ref">BrP_220.151</span></p>
         
         
         <p id="BrP_220.152">
            eke viprāḥ punaḥ prāhuḥ piṇḍoddharaṇam agrataḥ <br />
            anujñātas tu viprais taiḥ kāmam uddhriyatām iti //
             <span class="ref">BrP_220.152</span></p>
         
         
         <p id="BrP_220.153">
            tasmāc chrāddhaṃ tathā kāryaṃ yathoktam ṛṣibhiḥ purā <br />
            anyathā tu bhaved doṣaḥ pitṝṇāṃ nopatiṣṭhati //
             <span class="ref">BrP_220.153</span></p>
         
         
         <p id="BrP_220.154">
            yavair vrīhitilair māṣair godhūmaiś caṇakais tathā <br />
            saṃtarpayet pitṝn mudgaiḥ śyāmākaiḥ sarṣapadravaiḥ //
             <span class="ref">BrP_220.154</span></p>
         
         
         <p id="BrP_220.155">
            nīvārair hastiśyāmākaiḥ priyaṅgubhis tathārghayet <br />
            prasātikāṃ satūlikāṃ dadyāc chrāddhe vicakṣaṇaḥ //
             <span class="ref">BrP_220.155</span></p>
         
         
         <p id="BrP_220.156">
            āmram āmrātakaṃ bilvaṃ dāḍimaṃ bījapūrakam <br />
            prācīnāmalakaṃ kṣīraṃ nārikelaṃ parūṣakam //
             <span class="ref">BrP_220.156</span></p>
         
         
         <p id="BrP_220.157">
            nāraṅgaṃ ca sakharjūraṃ drākṣānīlakapitthakam <br />
            paṭolaṃ ca priyālaṃ ca karkandhūbadarāṇi ca //
             <span class="ref">BrP_220.157</span></p>
         
         
         <p id="BrP_220.158">
            vikaṅkataṃ vatsakaṃ ca kastvārur vārakān api <br />
            etāni phalajātāni śrāddhe deyāni yatnataḥ //
             <span class="ref">BrP_220.158</span></p>
         
         
         <p id="BrP_220.159">
            guḍaśarkaramatsyaṇḍī deyaṃ phāṇitamūrmuram <br />
            gavyaṃ payo dadhi ghṛtaṃ tailaṃ ca tilasaṃbhavam //
             <span class="ref">BrP_220.159</span></p>
         
         
         <p id="BrP_220.160">
            saindhavaṃ sāgarotthaṃ ca lavaṇaṃ sārasaṃ tathā <br />
            nivedayec chucīn gandhāṃś candanāgurukuṅkumān //
             <span class="ref">BrP_220.160</span></p>
         
         
         <p id="BrP_220.161">
            kālaśākaṃ tandulīyaṃ vāstukaṃ mūlakaṃ tathā <br />
            śākam āraṇyakaṃ cāpi dadyāt puṣpāṇy amūni ca //
             <span class="ref">BrP_220.161</span></p>
         
         
         <p id="BrP_220.162">
            jāticampakalodhrāś ca mallikābāṇabarbarī <br />
            vṛntāśokāṭarūṣaṃ ca tulasī tilakaṃ tathā //
             <span class="ref">BrP_220.162</span></p>
         
         
         <p id="BrP_220.163">
            pāvantīṃ śatapattrāṃ ca gandhaśephālikām api <br />
            kubjakaṃ tagaraṃ caiva mṛgam āraṇyaketakīm //
             <span class="ref">BrP_220.163</span></p>
         
         
         <p id="BrP_220.164">
            yūthikām atimuktaṃ ca śrāddhayogyāni bho dvijāḥ <br />
            kamalaṃ kumudaṃ padmaṃ puṇḍarīkaṃ ca yatnataḥ //
             <span class="ref">BrP_220.164</span></p>
         
         
         <p id="BrP_220.165">
            indīvaraṃ kokanadaṃ kahlāraṃ ca niyojayet <br />
            kuṣṭhaṃ māṃsī vālakaṃ ca kukkuṭī jātipattrakam //
             <span class="ref">BrP_220.165</span></p>
         
         
         <p id="BrP_220.166">
            nalikośīramustaṃ ca granthiparṇī ca sundarī <br />
            punar apy evamādīni gandhayogyāni cakṣate //
             <span class="ref">BrP_220.166</span></p>
         
         
         <p id="BrP_220.167">
            gugguluṃ candanaṃ caiva śrīvāsam aguruṃ tathā <br />
            dhūpāni pitṛyogyāni ṛṣiguggulam eva ca //
             <span class="ref">BrP_220.167</span></p>
         
         
         <p id="BrP_220.168">
            rājamāṣāṃś ca caṇakān masūrān koradūṣakān <br />
            vipruṣān markaṭāṃś caiva kodravāṃś caiva varjayet //
             <span class="ref">BrP_220.168</span></p>
         
         
         <p id="BrP_220.169">
            māhiṣaṃ cāmaraṃ mārgam āvikaikaśaphodbhavam <br />
            straiṇam auṣṭram āvikaṃ ca dadhi kṣīraṃ ghṛtaṃ tyajet //
             <span class="ref">BrP_220.169</span></p>
         
         
         <p id="BrP_220.170">
            tālaṃ varuṇakākolau bahupattrārjunīphalam <br />
            jambīraṃ raktabilvaṃ ca śālasyāpi phalaṃ tyajet //
             <span class="ref">BrP_220.170</span></p>
         
         
         <p id="BrP_220.171">
            matsyasūkarakūrmāś ca gāvo varjyā viśeṣataḥ <br />
            pūtikaṃ mṛganābhiṃ ca rocanāṃ padmacandanam //
             <span class="ref">BrP_220.171</span></p>
         
         
         <p id="BrP_220.172">
            kāleyakaṃ tūgragandhaṃ turuṣkaṃ cāpi varjayet <br />
            pālaṅkaṃ ca kumārīṃ ca kirātaṃ piṇḍamūlakam //
             <span class="ref">BrP_220.172</span></p>
         
         
         <p id="BrP_220.173">
            gṛñjanaṃ cukrikāṃ cukraṃ varumāṃ canapattrikām <br />
            jīvaṃ ca śatapuṣpāṃ ca nālikāṃ gandhaśūkaram //
             <span class="ref">BrP_220.173</span></p>
         
         
         <p id="BrP_220.174">
            halabhṛtyaṃ sarṣapaṃ ca palāṇḍuṃ laśunaṃ tyajet <br />
            mānakandaṃ viṣakandaṃ vajrakandaṃ gadāsthikam //
             <span class="ref">BrP_220.174</span></p>
         
         
         <p id="BrP_220.175">
            puruṣālvaṃ sapiṇḍāluṃ śrāddhakarmaṇi varjayet <br />
            alābuṃ tiktaparṇāṃ ca kūṣmāṇḍaṃ kaṭukatrayam //
             <span class="ref">BrP_220.175</span></p>
         
         
         <p id="BrP_220.176">
            vārtākaṃ śivajātaṃ ca lomaśāni vaṭāni ca <br />
            kālīyaṃ raktavāṇāṃ ca balākā lakucaṃ tathā //
             <span class="ref">BrP_220.176</span></p>
         
         
         <p id="BrP_220.177">
            śrāddhakarmaṇi varjyāni vibhītakaphalaṃ tathā <br />
            āranālaṃ ca śuktaṃ ca śīrṇaṃ paryuṣitaṃ tathā //
             <span class="ref">BrP_220.177</span></p>
         
         
         <p id="BrP_220.178">
            nogragandhaṃ ca dātavyaṃ kovidārakaśigrukau <br />
            atyamlaṃ picchilaṃ sūkṣmaṃ yātayāmaṃ ca sattamāḥ //
             <span class="ref">BrP_220.178</span></p>
         
         
         <p id="BrP_220.179">
            na ca deyaṃ gatarasaṃ madyagandhaṃ ca yad bhavet <br />
            hiṅgūgragandhaṃ phaṇiśaṃ bhūnimbaṃ nimbarājike //
             <span class="ref">BrP_220.179</span></p>
         
         
         <p id="BrP_220.180">
            kustumburuṃ kaliṅgotthaṃ varjayed amlavetasam <br />
            dāḍimaṃ māgadhīṃ caiva nāgarārdrakatittiḍīḥ //
             <span class="ref">BrP_220.180</span></p>
         
         
         <p id="BrP_220.181">
            āmrātakaṃ jīvakaṃ ca tumburuṃ ca niyojayet <br />
            pāyasaṃ śālmalīmudgān modakādīṃś ca bhaktitaḥ //
             <span class="ref">BrP_220.181</span></p>
         
         
         <p id="BrP_220.182">
            pānakaṃ ca rasālaṃ ca gokṣīraṃ ca nivedayet <br />
            yāni cābhyavahāryāṇi svādusnigdhāni bho dvijāḥ //
             <span class="ref">BrP_220.182</span></p>
         
         
         <p id="BrP_220.183">
            īṣadamlakaṭūny eva deyāni śrāddhakarmaṇi <br />
            atyamlaṃ cātilavaṇam atiriktakaṭūni ca //
             <span class="ref">BrP_220.183</span></p>
         
         
         <p id="BrP_220.184">
            āsurāṇīha bhojyāni tāny ato dūratas tyajet <br />
            mṛṣṭasnigdhāni yāni syur īṣatkaṭvamlakāni ca //
             <span class="ref">BrP_220.184</span></p>
         
         
         <p id="BrP_220.185">
            svādūni devabhojyāni tāni śrāddhe niyojayet <br />
            chāgamāṃsaṃ vārtikaṃ ca taittiraṃ śaśakāmiṣam //
             <span class="ref">BrP_220.185</span></p>
         
         
         <p id="BrP_220.186">
            śivālāvakarājīvamāṃsaṃ śrāddhe niyojayet <br />
            vāghrīṇasaṃ raktaśivaṃ lohaṃ śalkasamanvitam //
             <span class="ref">BrP_220.186</span></p>
         
         
         <p id="BrP_220.187">
            siṃhatuṇḍaṃ ca khaḍgaṃ ca śrāddhe yojyaṃ tathocyate <br />
            yad apy uktaṃ hi manunā rohitaṃ pratiyojayet //
             <span class="ref">BrP_220.187</span></p>
         
         
         <p id="BrP_220.188">
            yoktavyaṃ havyakavyeṣu tathā na viprayojayet <br />
            evam uktaṃ mayā viprā vārāheṇāvalokitam //
             <span class="ref">BrP_220.188</span></p>
         
         
         <p id="BrP_220.189">
            mayā niṣiddhaṃ bhuñjāno rauravaṃ narakaṃ vrajet <br />
            etāni ca niṣiddhāni vārāheṇa tapodhanāḥ //
             <span class="ref">BrP_220.189</span></p>
         
         
         <p id="BrP_220.190">
            abhakṣyāṇi dvijātīnāṃ na deyāni pitṛṣv api <br />
            rohitaṃ śūkaraṃ kūrmaṃ godhāhaṃsaṃ ca varjayet //
             <span class="ref">BrP_220.190</span></p>
         
         
         <p id="BrP_220.191">
            cakravākaṃ ca madguṃ ca śalkahīnāṃś ca matsyakān <br />
            kuraraṃ ca nirasthiṃ ca vāsahātaṃ ca kukkuṭān //
             <span class="ref">BrP_220.191</span></p>
         
         
         <p id="BrP_220.192">
            kalaviṅkamayūrāṃś ca bhāradvājāṃś ca śārṅgakān <br />
            nakulolūkamārjārāṃl lopān anyān sudurgrahān //
             <span class="ref">BrP_220.192</span></p>
         
         
         <p id="BrP_220.193">
            ṭiṭṭibhān sārdhajambūkān vyāghra-ṛkṣatarakṣukān <br />
            etān anyāṃś ca saṃduṣṭān yo bhakṣayati durmatiḥ //
             <span class="ref">BrP_220.193</span></p>
         
         
         <p id="BrP_220.194">
            sa mahāpāpakārī tu rauravaṃ narakaṃ vrajet <br />
            pitṛṣv etāṃs tu yo dadyāt pāpātmā garhitāmiṣān //
             <span class="ref">BrP_220.194</span></p>
         
         
         <p id="BrP_220.195">
            sa svargasthān api pitṝn narake pātayiṣyati <br />
            kusumbhaśākaṃ jambīraṃ sigrukaṃ kovidārakam //
             <span class="ref">BrP_220.195</span></p>
         
         
         <p id="BrP_220.196">
            piṇyākaṃ vipruṣaṃ caiva masūraṃ gṛñjanaṃ śaṇam <br />
            kodravaṃ kokilākṣaṃ ca cukraṃ kambukapadmakam //
             <span class="ref">BrP_220.196</span></p>
         
         
         <p id="BrP_220.197">
            cakoraśyenamāṃsaṃ ca vartulālābutālinīm <br />
            phalaṃ tālatarūṇāṃ ca bhuktyā narakam ṛcchati //
             <span class="ref">BrP_220.197</span></p>
         
         
         <p id="BrP_220.198">
            dattvā pitṛṣu taiḥ sārdhaṃ vrajet pūyavahaṃ naraḥ <br />
            tasmāt sarvaprayatnena nāharet tu vicakṣaṇaḥ //
             <span class="ref">BrP_220.198</span></p>
         
         
         <p id="BrP_220.199">
            niṣiddhāni varāheṇa svayaṃ pitrartham ādarāt <br />
            varam evātmamāṃsasya bhakṣaṇaṃ munayaḥ kṛtam //
             <span class="ref">BrP_220.199</span></p>
         
         
         <p id="BrP_220.200">
            na tv eva hi niṣiddhānām ādānaṃ puṃbhir ādarāt <br />
            ajñānād vā pramādād vā sakṛd etāni ca dvijāḥ //
             <span class="ref">BrP_220.200</span></p>
         
         
         <p id="BrP_220.201">
            bhakṣitāni niṣiddhāni prāyaścittaṃ tataś caret <br />
            phalamūladadhikṣīratakragomūtrayāvakaiḥ //
             <span class="ref">BrP_220.201</span></p>
         
         
         <p id="BrP_220.202">
            bhojyānnabhojyasaṃbhukte pratyekaṃ dinasaptakam <br />
            evaṃ niṣiddhācaraṇe kṛte sakṛd api dvijaiḥ //
             <span class="ref">BrP_220.202</span></p>
         
         
         <p id="BrP_220.203">
            śuddhiṃ neyaṃ śarīraṃ tu viṣṇubhaktair viśeṣataḥ <br />
            niṣiddhaṃ varjayed dravyaṃ yathoktaṃ ca dvijottamāḥ //
             <span class="ref">BrP_220.203</span></p>
         
         
         <p id="BrP_220.204">
            samāhṛtya tataḥ śrāddhaṃ kartavyaṃ nijaśaktitaḥ <br />
            evaṃ vidhānataḥ śrāddhaṃ kṛtvā svavibhavocitam <br />
            ābrahmastambaparyantaṃ jagat prīṇāti mānavaḥ //
             <span class="ref">BrP_220.204</span></p>
         
         munaya ūcuḥ
         
         
         <p id="BrP_220.205">
            pitā jīvati yasyātha mṛtau dvau pitarau pituḥ <br />
            kathaṃ śrāddhaṃ hi kartavyam etad vistaraśo vada //
             <span class="ref">BrP_220.205</span></p>
         
         vyāsa uvāca
         
         
         <p id="BrP_220.206">
            yasmai dadyāt pitā śrāddhaṃ tasmai dadyāt sutaḥ svayam <br />
            evaṃ na hīyate dharmo laukiko vaidikas tathā //
             <span class="ref">BrP_220.206</span></p>
         
         munaya ūcuḥ
         
         
         <p id="BrP_220.207">
            mṛtaḥ pitā jīvati ca yasya brahman pitāmahaḥ <br />
            sa hi śrāddhaṃ kathaṃ kuryād etat tvaṃ vaktum arhasi //
             <span class="ref">BrP_220.207</span></p>
         
         vyāsa uvāca
         
         
         <p id="BrP_220.208">
            pituḥ piṇḍaṃ pradadyāc ca bhojayec ca pitāmaham <br />
            prapitāmahasya piṇḍaṃ vai hy ayaṃ śāstreṣu nirṇayaḥ //
             <span class="ref">BrP_220.208</span></p>
         
         
         <p id="BrP_220.209">
            mṛteṣu piṇḍaṃ dātavyaṃ jīvantaṃ cāpi bhojayet <br />
            sapiṇḍīkaraṇaṃ nāsti na ca pārvaṇam iṣyate //
             <span class="ref">BrP_220.209</span></p>
         
         
         <p id="BrP_220.210">
            ācāram ācared yas tu pitṛmedhāśritaṃ naraḥ <br />
            āyuṣā dhanaputraiś ca vardhaty āśu na saṃśayaḥ //
             <span class="ref">BrP_220.210</span></p>
         
         
         <p id="BrP_220.211">
            pitṛmedhādhyāyam imaṃ śrāddhakāleṣu yaḥ paṭhet <br />
            tad annam asya pitaro 'śnanti ca triyugaṃ dvijāḥ //
             <span class="ref">BrP_220.211</span></p>
         
         
         <p id="BrP_220.212">
            evaṃ mayoktaḥ pitṛmedhakalpaḥ <br />pāpāpahaḥ puṇyavivardhanaś ca<br />
            śrotavya eṣa prayatair naraiś ca <br />śrāddheṣu caivāpy anukīrtayeta
             <span class="ref">BrP_220.212</span></p>
         
         vyāsa uvāca
         
         
         <p id="BrP_221.1">
            evaṃ samyag gṛhasthena devatāḥ pitaras tathā <br />
            saṃpūjyā havyakavyābhyām annenātithibāndhavāḥ //
             <span class="ref">BrP_221.1</span></p>
         
         
         <p id="BrP_221.2">
            bhūtāni bhṛtyāḥ sakalāḥ paśupakṣipipīlikāḥ <br />
            bhikṣavo yācamānāś ca ye cānye pānthakā gṛhe //
             <span class="ref">BrP_221.2</span></p>
         
         
         <p id="BrP_221.3">
            sadācāraratā viprāḥ sādhunā gṛhamedhinā <br />
            pāpaṃ bhuṅkte samullaṅghya nityanaimittikīḥ kriyāḥ //
             <span class="ref">BrP_221.3</span></p>
         
         munaya ūcuḥ
         
         
         <p id="BrP_221.4">
            kathitaṃ bhavatā vipra nityanaimittikaṃ ca yat <br />
            nityaṃ naimittikaṃ kāmyaṃ trividhaṃ karma pauruṣam //
             <span class="ref">BrP_221.4</span></p>
         
         
         <p id="BrP_221.5">
            sadācāraṃ mune śrotum icchāmo vadatas tava <br />
            yaṃ kurvan sukham āpnoti paratreha ca mānavaḥ //
             <span class="ref">BrP_221.5</span></p>
         
         vyāsa uvāca
         
         
         <p id="BrP_221.6">
            gṛhasthena sadā kāryam ācāraparirakṣaṇam <br />
            na hy ācāravihīnasya bhadram atra paratra vā //
             <span class="ref">BrP_221.6</span></p>
         
         
         <p id="BrP_221.7">
            yajñadānatapāṃsīha puruṣasya na bhūtaye <br />
            bhavanti yaḥ sadācāraṃ samullaṅghya pravartate //
             <span class="ref">BrP_221.7</span></p>
         
         
         <p id="BrP_221.8">
            durācāro hi puruṣo nehāyur vindate mahat <br />
            kāryo dharmaḥ sadācāra ācārasyaiva lakṣaṇam //
             <span class="ref">BrP_221.8</span></p>
         
         
         <p id="BrP_221.9">
            tasya svarūpaṃ vakṣyāmi sadācārasya bho dvijāḥ <br />
            ātmanaikamanā bhūtvā tathaiva paripālayet //
             <span class="ref">BrP_221.9</span></p>
         
         
         <p id="BrP_221.10">
            trivargasādhane yatnaḥ kartavyo gṛhamedhinā <br />
            tatsaṃsiddhau gṛhasthasya siddhir atra paratra ca //
             <span class="ref">BrP_221.10</span></p>
         
         
         <p id="BrP_221.11">
            pādenāpy asya pāratryaṃ kuryāc chreyaḥ svam ātmavān <br />
            ardhena cātmabharaṇaṃ nityanaimittikāni ca //
             <span class="ref">BrP_221.11</span></p>
         
         
         <p id="BrP_221.12">
            pādenaiva tathāpy asya mūlabhūtaṃ vivardhayet <br />
            evam ācarato viprā arthaḥ sāphalyam ṛcchati //
             <span class="ref">BrP_221.12</span></p>
         
         
         <p id="BrP_221.13">
            tadvat pāpaniṣedhārthaṃ dharmaḥ kāryo vipaścitā <br />
            paratrārthas tathaivānyaḥ kāryo 'traiva phalapradaḥ //
             <span class="ref">BrP_221.13</span></p>
         
         
         <p id="BrP_221.14">
            pratyavāyabhayāt kāmas tathānyaś cāvirodhavān <br />
            dvidhā kāmo 'pi racitas trivargāyāvirodhakṛt //
             <span class="ref">BrP_221.14</span></p>
         
         
         <p id="BrP_221.15">
            parasparānubandhāṃś ca sarvān etān vicintayet <br />
            viparītānubandhāṃś ca budhyadhvaṃ tān dvijottamāḥ //
             <span class="ref">BrP_221.15</span></p>
         
         
         <p id="BrP_221.16">
            dharmo dharmānubandhārtho dharmo nātmārthapīḍakaḥ <br />
            ubhābhyāṃ ca dvidhā kāmaṃ tena tau ca dvidhā punaḥ //
             <span class="ref">BrP_221.16</span></p>
         
         
         <p id="BrP_221.17">
            brāhme muhūrte budhyeta dharmārthāv anucintayet <br />
            samutthāya tathācamya prasnāto niyataḥ śuciḥ //
             <span class="ref">BrP_221.17</span></p>
         
         
         <p id="BrP_221.18">
            pūrvāṃ saṃdhyāṃ sanakṣatrāṃ paścimāṃ sadivākarām <br />
            upāsīta yathānyāyaṃ naināṃ jahyād anāpadi //
             <span class="ref">BrP_221.18</span></p>
         
         
         <p id="BrP_221.19">
            asatpralāpam anṛtaṃ vākpāruṣyaṃ ca varjayet <br />
            asacchāstram asadvādam asatsevāṃ ca vai dvijāḥ //
             <span class="ref">BrP_221.19</span></p>
         
         
         <p id="BrP_221.20">
            sāyaṃprātas tathā homaṃ kurvīta niyatātmavān <br />
            nodayāstamane caivam udīkṣeta vivasvataḥ //
             <span class="ref">BrP_221.20</span></p>
         
         
         <p id="BrP_221.21">
            keśaprasādhanādarśadantadhāvanam añjanam <br />
            pūrvāhṇa eva kāryāṇi devatānāṃ ca tarpaṇam //
             <span class="ref">BrP_221.21</span></p>
         
         
         <p id="BrP_221.22">
            grāmāvasathatīrthānāṃ kṣetrāṇāṃ caiva vartmani <br />
            na viṇmūtram anuṣṭheyaṃ na ca kṛṣṭe na govraje //
             <span class="ref">BrP_221.22</span></p>
         
         
         <p id="BrP_221.23">
            nagnāṃ parastriyaṃ nekṣen na paśyed ātmanaḥ śakṛt <br />
            udakyādarśanasparśam evaṃ saṃbhāṣaṇaṃ tathā //
             <span class="ref">BrP_221.23</span></p>
         
         
         <p id="BrP_221.24">
            nāpsu mūtraṃ purīṣaṃ vā maithunaṃ vā samācaret <br />
            nādhitiṣṭhec chakṛnmūtre keśabhasmasapālikāḥ //
             <span class="ref">BrP_221.24</span></p>
         
         
         <p id="BrP_221.25">
            tuṣāṅgāraviśīrṇāni rajjuvastrādikāni ca <br />
            nādhitiṣṭhet tathā prājñaḥ pathi vastrāṇi vā bhuvi //
             <span class="ref">BrP_221.25</span></p>
         
         
         <p id="BrP_221.26">
            pitṛdevamanuṣyāṇāṃ bhūtānāṃ ca tathārcanam <br />
            kṛtvā vibhavataḥ paścād gṛhastho bhoktum arhati //
             <span class="ref">BrP_221.26</span></p>
         
         
         <p id="BrP_221.27">
            prāṅmukhodaṅmukho vāpi svācānto vāgyataḥ śuciḥ <br />
            bhuñjīta cānnaṃ taccitto hy antarjānuḥ sadā naraḥ //
             <span class="ref">BrP_221.27</span></p>
         
         
         <p id="BrP_221.28">
            upaghātam ṛte doṣān nānnasyodīrayed budhaḥ <br />
            pratyakṣalavaṇaṃ varjyam annam ucchiṣṭam eva ca //
             <span class="ref">BrP_221.28</span></p>
         
         
         <p id="BrP_221.29">
            na gacchan na ca tiṣṭhan vai viṇmūtrotsargam ātmavān <br />
            kurvīta caivam ucchiṣṭaṃ na kiṃcid api bhakṣayet //
             <span class="ref">BrP_221.29</span></p>
         
         
         <p id="BrP_221.30">
            ucchiṣṭo nālapet kiṃcit svādhyāyaṃ ca vivarjayet <br />
            na paśyec ca raviṃ cenduṃ nakṣatrāṇi ca kāmataḥ //
             <span class="ref">BrP_221.30</span></p>
         
         
         <p id="BrP_221.31">
            bhinnāsanaṃ ca śayyāṃ ca bhājanaṃ ca vivarjayet <br />
            gurūṇām āsanaṃ deyam abhyutthānādisatkṛtam //
             <span class="ref">BrP_221.31</span></p>
         
         
         <p id="BrP_221.32">
            anukūlaṃ tathālāpam abhikurvīta buddhimān <br />
            tatrānugamanaṃ kuryāt pratikūlaṃ na saṃcaret //
             <span class="ref">BrP_221.32</span></p>
         
         
         <p id="BrP_221.33">
            naikavastraś ca bhuñjīta na kuryād devatārcanam <br />
            nāvāhayed dvijān agnau homaṃ kurvīta buddhimān //
             <span class="ref">BrP_221.33</span></p>
         
         
         <p id="BrP_221.34">
            na snāyīta naro nagno na śayīta kadācana <br />
            na pāṇibhyām ubhābhyāṃ tu kaṇḍūyeta śiras tathā //
             <span class="ref">BrP_221.34</span></p>
         
         
         <p id="BrP_221.35">
            na cābhīkṣṇaṃ śiraḥsnānaṃ kāryaṃ niṣkāraṇaṃ budhaiḥ <br />
            śiraḥsnātaś ca tailena nāṅgaṃ kiṃcid upaspṛśet //
             <span class="ref">BrP_221.35</span></p>
         
         
         <p id="BrP_221.36">
            anadhyāyeṣu sarveṣu svādhyāyaṃ ca vivarjayet <br />
            brāhmaṇānalagosūryān nāvamanyet kadācana //
             <span class="ref">BrP_221.36</span></p>
         
         
         <p id="BrP_221.37">
            udaṅmukho divā rātrāv utsargaṃ dakṣiṇāmukhaḥ <br />
            ābādhāsu yathākāmaṃ kuryān mūtrapurīṣayoḥ //
             <span class="ref">BrP_221.37</span></p>
         
         
         <p id="BrP_221.38">
            duṣkṛtaṃ na guror brūyāt kruddhaṃ cainaṃ prasādayet <br />
            parivādaṃ na śṛṇuyād anyeṣām api kurvatām //
             <span class="ref">BrP_221.38</span></p>
         
         
         <p id="BrP_221.39">
            panthā deyo brāhmaṇānāṃ rājño duḥkhāturasya ca <br />
            vidyādhikasya garbhiṇyā rogārtasya mahīyataḥ //
             <span class="ref">BrP_221.39</span></p>
         
         
         <p id="BrP_221.40">
            mūkāndhabadhirāṇāṃ ca mattasyonmattakasya ca <br />
            devālayaṃ caidyataruṃ tathaiva ca catuṣpatham //
             <span class="ref">BrP_221.40</span></p>
         
         
         <p id="BrP_221.41">
            vidyādhikaṃ guruṃ caiva budhaḥ kuryāt pradakṣiṇam <br />
            upānadvastramālyādi dhṛtam anyair na dhārayet //
             <span class="ref">BrP_221.41</span></p>
         
         
         <p id="BrP_221.42">
            caturdaśyāṃ tathāṣṭamyāṃ pañcadaśyāṃ ca parvasu <br />
            tailābhyaṅgaṃ tathā bhogaṃ yoṣitaś ca vivarjayet //
             <span class="ref">BrP_221.42</span></p>
         
         
         <p id="BrP_221.43">
            notkṣiptabāhujaṅghaś ca prājñas tiṣṭhet kadācana <br />
            na cāpi vikṣipet pādau pādaṃ pādena nākramet //
             <span class="ref">BrP_221.43</span></p>
         
         
         <p id="BrP_221.44">
            puṃścalyāḥ kṛtakāryasya bālasya patitasya ca <br />
            marmābhighātam ākrośaṃ paiśunyaṃ ca vivarjayet //
             <span class="ref">BrP_221.44</span></p>
         
         
         <p id="BrP_221.45">
            dambhābhimānaṃ taikṣṇyaṃ ca na kurvīta vicakṣaṇaḥ <br />
            mūrkhonmattavyasanino virūpān api vā tathā //
             <span class="ref">BrP_221.45</span></p>
         
         
         <p id="BrP_221.46">
            nyūnāṅgāṃś cādhanāṃś caiva nopahāsena dūṣayet <br />
            parasya daṇḍaṃ nodyacchec chikṣārthaṃ śiṣyaputrayoḥ //
             <span class="ref">BrP_221.46</span></p>
         
         
         <p id="BrP_221.47">
            tadvan nopaviśet prājñaḥ pādenākṛṣya cāsanam <br />
            saṃyāvaṃ kṛśaraṃ māṃsaṃ nātmārtham upasādhayet //
             <span class="ref">BrP_221.47</span></p>
         
         
         <p id="BrP_221.48">
            sāyaṃ prātaś ca bhoktavyaṃ kṛtvā cātithipūjanam <br />
            prāṅmukhodaṅmukho vāpi vāgyato dantadhāvanam //
             <span class="ref">BrP_221.48</span></p>
         
         
         <p id="BrP_221.49">
            kurvīta satataṃ viprā varjayed varjyavīrudham <br />
            nodakśirāḥ svapej jātu na ca pratyakśirā naraḥ //
             <span class="ref">BrP_221.49</span></p>
         
         
         <p id="BrP_221.50">
            śiras tv āgastyām ādhāya śayītātha puraṃdarīm <br />
            na tu gandhavatīṣv apsu śayīta na tathoṣasi //
             <span class="ref">BrP_221.50</span></p>
         
         
         <p id="BrP_221.51">
            uparāge paraṃ snānam ṛte dinam udāhṛtam <br />
            apamṛjyān na vastrāntair gātrāṇy ambarapāṇibhiḥ //
             <span class="ref">BrP_221.51</span></p>
         
         
         <p id="BrP_221.52">
            na cāvadhūnayet keśān vāsasī na ca nirdhunet <br />
            anulepanam ādadyān nāsnātaḥ karhicid budhaḥ //
             <span class="ref">BrP_221.52</span></p>
         
         
         <p id="BrP_221.53">
            na cāpi raktavāsāḥ syāc citrāsitadharo 'pi vā <br />
            na ca kuryād viparyāsaṃ vāsasor nāpi bhūṣayoḥ //
             <span class="ref">BrP_221.53</span></p>
         
         
         <p id="BrP_221.54">
            varjyaṃ ca vidaśaṃ vastram atyantopahataṃ ca yat <br />
            kīṭakeśāvapannaṃ ca tathā śvabhir avekṣitam //
             <span class="ref">BrP_221.54</span></p>
         
         
         <p id="BrP_221.55">
            avalīḍhaṃ śunā caiva sāroddharaṇadūṣitam <br />
            pṛṣṭhamāṃsaṃ vṛthāmāṃsaṃ varjyamāṃsaṃ ca varjayet //
             <span class="ref">BrP_221.55</span></p>
         
         
         <p id="BrP_221.56">
            na bhakṣayec ca satataṃ pratyakṣaṃ lavaṇaṃ naraḥ <br />
            varjyaṃ ciroṣitaṃ viprāḥ śuṣkaṃ paryuṣitaṃ ca yat //
             <span class="ref">BrP_221.56</span></p>
         
         
         <p id="BrP_221.57">
            piṣṭaśākekṣupayasāṃ vikārā dvijasattamāḥ <br />
            tathā māṃsavikārāś ca naiva varjyāś ciroṣitāḥ //
             <span class="ref">BrP_221.57</span></p>
         
         
         <p id="BrP_221.58">
            udayāstamane bhānoḥ śayanaṃ ca vivarjayet <br />
            nāsnāto naiva saṃviṣṭo na caivānyamanā naraḥ //
             <span class="ref">BrP_221.58</span></p>
         
         
         <p id="BrP_221.59">
            na caiva śayane norvyām upaviṣṭo na śabdakṛt <br />
            preṣyāṇām apradāyātha na bhuñjīta kadācana //
             <span class="ref">BrP_221.59</span></p>
         
         
         <p id="BrP_221.60">
            bhuñjīta puruṣaḥ snātaḥ sāyaṃprātar yathāvidhi <br />
            paradārā na gantavyāḥ puruṣeṇa vipaścitā //
             <span class="ref">BrP_221.60</span></p>
         
         
         <p id="BrP_221.61">
            iṣṭāpūrtāyuṣāṃ hantrī paradāragatir nṛṇām <br />
            nahīdṛśam anāyuṣyaṃ loke kiṃcana vidyate //
             <span class="ref">BrP_221.61</span></p>
         
         
         <p id="BrP_221.62">
            yādṛśaṃ puruṣasyeha paradārābhimarśanam <br />
            devāgnipitṛkāryāṇi tathā gurvabhivādanam //
             <span class="ref">BrP_221.62</span></p>
         
         
         <p id="BrP_221.63">
            kurvīta samyag ācamya tadvad annabhujikriyām <br />
            aphenaśabdagandhābhir adbhir acchābhir ādarāt //
             <span class="ref">BrP_221.63</span></p>
         
         
         <p id="BrP_221.64">
            ācāmec caiva tadvac ca prāṅmukhodaṅmukho 'pi vā <br />
            antarjalād āvasathād valmīkān mūṣikāsthalāt //
             <span class="ref">BrP_221.64</span></p>
         
         
         <p id="BrP_221.65">
            kṛtaśaucāvaśiṣṭāś ca varjayet pañca vai mṛdaḥ <br />
            prakṣālya hastau pādau ca samabhyukṣya samāhitaḥ //
             <span class="ref">BrP_221.65</span></p>
         
         
         <p id="BrP_221.66">
            antarjānus tathācāmet triś catur vāpi vai naraḥ <br />
            parimṛjya dvir āvartya khāni mūrdhānam eva ca //
             <span class="ref">BrP_221.66</span></p>
         
         
         <p id="BrP_221.67">
            samyag ācamya toyena kriyāṃ kurvīta vai śuciḥ <br />
            kṣute 'valīḍhe vāte ca tathā niṣṭhīvanādiṣu //
             <span class="ref">BrP_221.67</span></p>
         
         
         <p id="BrP_221.68">
            kuryād ācamanaṃ sparśe vāspṛṣṭasyārkadarśanam <br />
            kurvītālambhanaṃ cāpi dakṣiṇaśravaṇasya ca //
             <span class="ref">BrP_221.68</span></p>
         
         
         <p id="BrP_221.69">
            yathāvibhavato hy etat pūrvābhāve tataḥ param <br />
            na vidyamāne pūrvokta uttaraprāptir iṣyate //
             <span class="ref">BrP_221.69</span></p>
         
         
         <p id="BrP_221.70">
            na kuryād dantasaṃgharṣaṃ nātmano dehatāḍanam <br />
            svāpe 'dhvani tathā bhuñjan svādhyāyaṃ ca vivarjayet //
             <span class="ref">BrP_221.70</span></p>
         
         
         <p id="BrP_221.71">
            saṃdhyāyāṃ maithunaṃ cāpi tathā prasthānam eva ca <br />
            tathāparāhṇe kurvīta śraddhayā pitṛtarpaṇam //
             <span class="ref">BrP_221.71</span></p>
         
         
         <p id="BrP_221.72">
            śiraḥsnānaṃ ca kurvīta daivaṃ pitryam athāpi ca <br />
            prāṅmukhodaṅmukho vāpi śmaśrukarma ca kārayet //
             <span class="ref">BrP_221.72</span></p>
         
         
         <p id="BrP_221.73">
            vyaṅginīṃ varjayet kanyāṃ kulajāṃ vāpy arogiṇīm <br />
            udvahet pitṛmātroś ca saptamīṃ pañcamīṃ tathā //
             <span class="ref">BrP_221.73</span></p>
         
         
         <p id="BrP_221.74">
            rakṣed dārāṃs tyajed īrṣyāṃ tathāhni svapnamaithune <br />
            paropatāpakaṃ karma jantupīḍāṃ ca sarvadā //
             <span class="ref">BrP_221.74</span></p>
         
         
         <p id="BrP_221.75">
            udakyā sarvavarṇānāṃ varjyā rātricatuṣṭayam <br />
            strījanmaparihārārthaṃ pañcamīṃ cāpi varjayet //
             <span class="ref">BrP_221.75</span></p>
         
         
         <p id="BrP_221.76">
            tataḥ ṣaṣṭhyāṃ vrajed rātryāṃ jyeṣṭhayugmāsu rātriṣu <br />
            yugmāsu putrā jāyante striyo 'yugmāsu rātriṣu //
             <span class="ref">BrP_221.76</span></p>
         
         
         <p id="BrP_221.77">
            vidharmiṇo vai parvādau saṃdhyākāleṣu ṣaṇḍhakāḥ <br />
            kṣurakarmaṇi riktāṃ vai varjayīta vicakṣaṇaḥ //
             <span class="ref">BrP_221.77</span></p>
         
         
         <p id="BrP_221.78">
            bruvatām avinītānāṃ na śrotavyaṃ kadācana <br />
            na cotkṛṣṭāsanaṃ deyam anutkṛṣṭasya cādarāt //
             <span class="ref">BrP_221.78</span></p>
         
         
         <p id="BrP_221.79">
            kṣurakarmaṇi cānte ca strīsaṃbhoge ca bho dvijāḥ <br />
            snāyīta cailavān prājñaḥ kaṭabhūmim upetya ca //
             <span class="ref">BrP_221.79</span></p>
         
         
         <p id="BrP_221.80">
            devavedadvijātīnāṃ sādhusatyamahātmanām <br />
            guroḥ pativratānāṃ ca brahmayajñatapasvinām //
             <span class="ref">BrP_221.80</span></p>
         
         
         <p id="BrP_221.81">
            parivādaṃ na kurvīta parihāsaṃ ca bho dvijāḥ <br />
            dhavalāmbarasaṃvītaḥ sitapuṣpavibhūṣitaḥ //
             <span class="ref">BrP_221.81</span></p>
         
         
         <p id="BrP_221.82">
            sadā māṅgalyaveṣaḥ syān na vāmāṅgalyavān bhavet <br />
            noddhatonmattamūḍhaiś ca nāvinītaiś ca paṇḍitaḥ //
             <span class="ref">BrP_221.82</span></p>
         
         
         <p id="BrP_221.83">
            gacchen maitrīm aśīlena na vayojātidūṣitaiḥ <br />
            na cātivyayaśīlaiś ca puruṣair naiva vairibhiḥ //
             <span class="ref">BrP_221.83</span></p>
         
         
         <p id="BrP_221.84">
            kāryākṣamair ninditair na na caiva viṭasaṅgibhiḥ <br />
            nisvair na vādaikaparair naraiś cānyais tathādhamaiḥ //
             <span class="ref">BrP_221.84</span></p>
         
         
         <p id="BrP_221.85">
            suhṛddīkṣitabhūpālasnātakaśvaśuraiḥ saha <br />
            uttiṣṭhed vibhavāc cainān arcayed gṛham āgatān //
             <span class="ref">BrP_221.85</span></p>
         
         
         <p id="BrP_221.86">
            yathāvibhavato viprāḥ pratisaṃvatsaroṣitān <br />
            samyag gṛhe 'rcanaṃ kṛtvā yathāsthānam anukramāt //
             <span class="ref">BrP_221.86</span></p>
         
         
         <p id="BrP_221.87">
            saṃpūjayet tathā vahnau pradadyāc cāhutīḥ kramāt <br />
            prathamāṃ brahmaṇe dadyāt prajānāṃ pataye tataḥ //
             <span class="ref">BrP_221.87</span></p>
         
         
         <p id="BrP_221.88">
            tṛtīyāṃ caiva gṛhyebhyaḥ kaśyapāya tathāparām <br />
            tato 'numataye dadyād dadyād bahubaliṃ tataḥ //
             <span class="ref">BrP_221.88</span></p>
         
         
         <p id="BrP_221.89">
            pūrvaṃ khyātā mayā yā tu nityakramavidhau kriyā <br />
            vaiśvadevaṃ tataḥ kuryād vadata śṛṇuta dvijāḥ //
             <span class="ref">BrP_221.89</span></p>
         
         
         <p id="BrP_221.90">
            yathāsthānavibhāgaṃ tu devān uddiśya vai pṛthak <br />
            parjanyāpodharitrīṇāṃ dadyāt tu maṇike trayam //
             <span class="ref">BrP_221.90</span></p>
         
         
         <p id="BrP_221.91">
            vāyave ca pratidiśaṃ digbhyaḥ prācyādiṣu kramāt <br />
            brahmaṇe cāntarikṣāya sūryāya ca yathākramāt //
             <span class="ref">BrP_221.91</span></p>
         
         
         <p id="BrP_221.92">
            viśvebhyaś caiva devebhyo viśvabhūtebhya eva ca <br />
            uṣase bhūtapataye dadyād vottarataḥ śuciḥ //
             <span class="ref">BrP_221.92</span></p>
         
         
         <p id="BrP_221.93">
            svadhā ca nama ity uktvā pitṛbhyaś caiva dakṣiṇe <br />
            kṛtvāpasavyaṃ vāyavyāṃ yakṣmaitat taiti saṃvadan //
             <span class="ref">BrP_221.93</span></p>
         
         
         <p id="BrP_221.94">
            annāvaśeṣamiśraṃ vai toyaṃ dadyād yathāvidhi <br />
            devānāṃ ca tataḥ kuryād brāhmaṇānāṃ namaskriyām //
             <span class="ref">BrP_221.94</span></p>
         
         
         <p id="BrP_221.95">
            aṅguṣṭhottarato rekhā pāṇer yā dakṣiṇasya ca <br />
            etad brāhmam iti khyātaṃ tīrtham ācamanāya vai //
             <span class="ref">BrP_221.95</span></p>
         
         
         <p id="BrP_221.96">
            tarjanyaṅguṣṭhayor antaḥ pitryaṃ tīrtham udāhṛtam <br />
            pitṝṇāṃ tena toyāni dadyān nāndīmukhād ṛte //
             <span class="ref">BrP_221.96</span></p>
         
         
         <p id="BrP_221.97">
            aṅgulyagre tathā daivaṃ tena divyakriyāvidhiḥ <br />
            tīrthaṃ kaniṣṭhikāmūle kāyaṃ tatra prajāpateḥ //
             <span class="ref">BrP_221.97</span></p>
         
         
         <p id="BrP_221.98">
            evam ebhiḥ sadā tīrthair vidhānaṃ pitṛbhiḥ saha <br />
            sadā kāryāṇi kurvīta nānyatīrthaḥ kadācana //
             <span class="ref">BrP_221.98</span></p>
         
         
         <p id="BrP_221.99">
            brāhmeṇācamanaṃ śastaṃ paitryaṃ pitryeṇa sarvadā <br />
            devatīrthena devānāṃ prājāpatyaṃ jitena ca //
             <span class="ref">BrP_221.99</span></p>
         
         
         <p id="BrP_221.100">
            nāndīmukhānāṃ kurvīta prājñaḥ piṇḍodakakriyām <br />
            prājāpatyena tīrthena yac ca kiṃcit prajāpateḥ //
             <span class="ref">BrP_221.100</span></p>
         
         
         <p id="BrP_221.101">
            yugapaj jalam agniṃ ca bibhṛyān na vicakṣaṇaḥ <br />
            gurudevapitṝn viprān na ca pādau prasārayet //
             <span class="ref">BrP_221.101</span></p>
         
         
         <p id="BrP_221.102">
            nācakṣīta dhayantīṃ gāṃ jalaṃ nāñjalinā pibet <br />
            śaucakāleṣu sarveṣu guruṣv alpeṣu vā punaḥ <br />
            na vilambeta medhāvī na mukhenānalaṃ dhamet //
             <span class="ref">BrP_221.102</span></p>
         
         
         <p id="BrP_221.103">
            tatra viprā na vastavyaṃ yatra nāsti catuṣṭayam <br />
            ṛṇapradātā vaidyaś ca śrotriyaḥ sajalā nadī //
             <span class="ref">BrP_221.103</span></p>
         
         
         <p id="BrP_221.104">
            jitabhṛtyo nṛpo yatra balavān dharmatatparaḥ <br />
            tatra nityaṃ vaset prājñaḥ kutaḥ kunṛpatau sukham //
             <span class="ref">BrP_221.104</span></p>
         
         
         <p id="BrP_221.105">
            paurāḥ susaṃhatā yatra satataṃ nyāyavartinaḥ <br />
            śāntāmatsariṇo lokās tatra vāsaḥ sukhodayaḥ //
             <span class="ref">BrP_221.105</span></p>
         
         
         <p id="BrP_221.106">
            yasmin kṛṣīvalā rāṣṭre prāyaśo nātimāninaḥ <br />
            yatrauṣadhāny aśeṣāṇi vaset tatra vicakṣaṇaḥ //
             <span class="ref">BrP_221.106</span></p>
         
         
         <p id="BrP_221.107">
            tatra viprā na vastavyaṃ yatraitat tritayaṃ sadā <br />
            jigīṣuḥ pūrvavairaś ca janaś ca satatotsavaḥ //
             <span class="ref">BrP_221.107</span></p>
         
         
         <p id="BrP_221.108">
            vasen nityaṃ suśīleṣu sahacāriṣu paṇḍitaḥ <br />
            yatrāpradhṛṣyo nṛpatir yatra sasyapradā mahī //
             <span class="ref">BrP_221.108</span></p>
         
         
         <p id="BrP_221.109">
            ity etat kathitaṃ viprā mayā vo hitakāmyayā <br />
            ataḥparaṃ pravakṣyāmi bhakṣyabhojyavidhikriyām //
             <span class="ref">BrP_221.109</span></p>
         
         
         <p id="BrP_221.110">
            bhojyam annaṃ paryuṣitaṃ snehāktaṃ cirasaṃbhṛtam <br />
            asnehā api godhūmayavagorasavikriyāḥ //
             <span class="ref">BrP_221.110</span></p>
         
         
         <p id="BrP_221.111">
            śaśakaḥ kacchapo godhā śvāvin matsyo 'tha śalyakaḥ <br />
            bhakṣyāś caite tathā varjyau grāmaśūkarakukkuṭau //
             <span class="ref">BrP_221.111</span></p>
         
         
         <p id="BrP_221.112">
            pitṛdevādiśeṣaṃ ca śrāddhe brāhmaṇakāmyayā <br />
            prokṣitaṃ cauṣadhārthaṃ ca khādan māṃsaṃ na duṣyati //
             <span class="ref">BrP_221.112</span></p>
         
         
         <p id="BrP_221.113">
            śaṅkhāśmasvarṇarūpyāṇāṃ rajjūnām atha vāsasām <br />
            śākamūlaphalānāṃ ca tathā vidalacarmaṇām //
             <span class="ref">BrP_221.113</span></p>
         
         
         <p id="BrP_221.114">
            maṇivastrapravālānāṃ tathā muktāphalasya ca <br />
            pātrāṇāṃ camasānāṃ ca ambunā śaucam iṣyate //
             <span class="ref">BrP_221.114</span></p>
         
         
         <p id="BrP_221.115">
            tathāśmakānāṃ toyena aśmasaṃgharṣaṇena ca <br />
            sasnehānāṃ ca pātrāṇāṃ śuddhir uṣṇena vāriṇā //
             <span class="ref">BrP_221.115</span></p>
         
         
         <p id="BrP_221.116">
            śūrpāṇām ajinānāṃ ca muśalolūkhalasya ca <br />
            saṃhatānāṃ ca vastrāṇāṃ prokṣaṇāt saṃcayasya ca //
             <span class="ref">BrP_221.116</span></p>
         
         
         <p id="BrP_221.117">
            valkalānām aśeṣāṇām ambumṛcchaucam iṣyate <br />
            āvikānāṃ samastānāṃ keśānāṃ caivam iṣyate //
             <span class="ref">BrP_221.117</span></p>
         
         
         <p id="BrP_221.118">
            siddhārthakānāṃ kalkena tilakalkena vā punaḥ <br />
            śodhanaṃ caiva bhavati upaghātavatāṃ sadā //
             <span class="ref">BrP_221.118</span></p>
         
         
         <p id="BrP_221.119">
            tathā kārpāsikānāṃ ca śuddhiḥ syāj jalabhasmanā <br />
            dārudantāsthiśṛṅgāṇāṃ takṣaṇāc chuddhir iṣyate //
             <span class="ref">BrP_221.119</span></p>
         
         
         <p id="BrP_221.120">
            punaḥ pākena bhāṇḍānāṃ pārthivānām amedhyatā <br />
            śuddhaṃ bhaikṣyaṃ kāruhastaḥ paṇyaṃ yoṣinmukhaṃ tathā //
             <span class="ref">BrP_221.120</span></p>
         
         
         <p id="BrP_221.121">
            rathyāgamanavijñānaṃ dāsavargeṇa saṃskṛtam <br />
            prākpraśastaṃ cirātītam anekāntaritaṃ laghu //
             <span class="ref">BrP_221.121</span></p>
         
         
         <p id="BrP_221.122">
            antaḥ prabhūtaṃ bālaṃ ca vṛddhāntaraviceṣṭitam <br />
            karmāntāgāraśālāś ca stanadvayaṃ śuci striyāḥ //
             <span class="ref">BrP_221.122</span></p>
         
         
         <p id="BrP_221.123">
            śucayaś ca tathaivāpaḥ sravantyo gandhavarjitāḥ <br />
            bhūmir viśudhyate kālād dāhamārjanagokulaiḥ //
             <span class="ref">BrP_221.123</span></p>
         
         
         <p id="BrP_221.124">
            lepād ullekhanāt sekād veśma saṃmārjanādinā <br />
            keśakīṭāvapanne ca goghrāte makṣikānvite //
             <span class="ref">BrP_221.124</span></p>
         
         
         <p id="BrP_221.125">
            mṛdambu bhasma cāpy anne prakṣeptavyaṃ viśuddhaye <br />
            audumbarāṇām amlena vāriṇā trapusīsayoḥ //
             <span class="ref">BrP_221.125</span></p>
         
         
         <p id="BrP_221.126">
            bhasmāmbubhiś ca kāṃsyānāṃ śuddhiḥ plāvo dravasya ca <br />
            amedhyāktasya mṛttoyair gandhāpaharaṇena ca //
             <span class="ref">BrP_221.126</span></p>
         
         
         <p id="BrP_221.127">
            anyeṣāṃ caiva dravyāṇāṃ varṇagandhāṃś ca hārayet <br />
            śuci māṃsaṃ tu cāṇḍālakravyādair vinipātitam //
             <span class="ref">BrP_221.127</span></p>
         
         
         <p id="BrP_221.128">
            rathyāgataṃ ca tailādi śuci gotṛptidaṃ payaḥ <br />
            rajo 'gnir aśvagochāyā raśmayaḥ pavano mahī //
             <span class="ref">BrP_221.128</span></p>
         
         
         <p id="BrP_221.129">
            vipluṣo makṣikādyāś ca duṣṭasaṅgād adoṣiṇaḥ <br />
            ajāśvaṃ mukhato medhyaṃ na gor vatsasya cānanam //
             <span class="ref">BrP_221.129</span></p>
         
         
         <p id="BrP_221.130">
            mātuḥ prasravaṇe medhyaṃ śakuniḥ phalapātane <br />
            āsanaṃ śayanaṃ yānaṃ taṭau nadyās tṛṇāni ca //
             <span class="ref">BrP_221.130</span></p>
         
         
         <p id="BrP_221.131">
            somasūryāṃśupavanaiḥ śudhyante tāni paṇyavat <br />
            rathyāpasarpaṇe snāne kṣutpānānāṃ ca karmasu //
             <span class="ref">BrP_221.131</span></p>
         
         
         <p id="BrP_221.132">
            ācāmeta yathānyāyaṃ vāsasaḥ paridhāpane <br />
            spṛṣṭānām atha saṃsparśair dvirathyākardamāmbhasi //
             <span class="ref">BrP_221.132</span></p>
         
         
         <p id="BrP_221.133">
            pakveṣṭakacitānāṃ ca medhyatā vāyusaṃśrayāt <br />
            prabhūtopahatād annād agram uddhṛtya saṃtyajet //
             <span class="ref">BrP_221.133</span></p>
         
         
         <p id="BrP_221.134">
            śeṣasya prokṣaṇaṃ kuryād ācamyādbhis tathā mṛdā <br />
            upavāsas trirātraṃ tu duṣṭabhaktāśino bhavet //
             <span class="ref">BrP_221.134</span></p>
         
         
         <p id="BrP_221.135">
            ajñāne jñānapūrve tu taddoṣopaśame na tu <br />
            udakyāṃ vāvalagnāṃ ca sūtikāntyāvasāyinaḥ //
             <span class="ref">BrP_221.135</span></p>
         
         
         <p id="BrP_221.136">
            spṛṣṭvā snāyīta śaucārthaṃ tathaiva mṛtahāriṇaḥ <br />
            nāraṃ spṛṣṭvāsthi sasnehaṃ snātvā vipro viśudhyati //
             <span class="ref">BrP_221.136</span></p>
         
         
         <p id="BrP_221.137">
            ācamyaiva tu niḥsnehaṃ gām ālabhyārkam īkṣya vā <br />
            na laṅghayet tathaivātha ṣṭhīvanodvartanāni ca //
             <span class="ref">BrP_221.137</span></p>
         
         
         <p id="BrP_221.138">
            gṛhād ucchiṣṭaviṇmūtraṃ pādāmbhas tat kṣiped bahiḥ <br />
            pañcapiṇḍān anuddhṛtya na snāyāt paravāriṇi //
             <span class="ref">BrP_221.138</span></p>
         
         
         <p id="BrP_221.139">
            snāyīta devakhāteṣu gaṅgāhradasaritsu ca <br />
            nodyānādau vikāleṣu prājñas tiṣṭhet kadācana //
             <span class="ref">BrP_221.139</span></p>
         
         
         <p id="BrP_221.140">
            nālapej janavidviṣṭān vīrahīnās tathā striyaḥ <br />
            devatāpitṛsacchāstrayajvisaṃnyāsinindakaiḥ //
             <span class="ref">BrP_221.140</span></p>
         
         
         <p id="BrP_221.141">
            kṛtvā tu sparśanālāpaṃ śudhyaty arkāvalokanāt <br />
            avalokya tathodakyāṃ saṃnyastaṃ patitaṃ śavam //
             <span class="ref">BrP_221.141</span></p>
         
         
         <p id="BrP_221.142">
            vidharmisūtikāṣaṇḍhavivastrāntyāvasāyinaḥ <br />
            mṛtaniryātakāṃś caiva paradāraratāś ca ye //
             <span class="ref">BrP_221.142</span></p>
         
         
         <p id="BrP_221.143">
            etad eva hi kartavyaṃ prājñaiḥ śodhanam ātmanaḥ <br />
            abhojyabhikṣupākhaṇḍamārjārakharakukkuṭān //
             <span class="ref">BrP_221.143</span></p>
         
         
         <p id="BrP_221.144">
            patitāpaviddhacāṇḍālamṛtāhārāṃś ca dharmavit <br />
            saṃspṛśya śudhyate snānād udakyāgrāmaśūkarau //
             <span class="ref">BrP_221.144</span></p>
         
         
         <p id="BrP_221.145">
            tadvac ca sūtikāśaucadūṣitau puruṣāv api <br />
            yasya cānudinaṃ hānir gṛhe nityasya karmaṇaḥ //
             <span class="ref">BrP_221.145</span></p>
         
         
         <p id="BrP_221.146">
            yaś ca brāhmaṇasaṃtyaktaḥ kilbiṣāśī narādhamaḥ <br />
            nityasya karmaṇo hāniṃ na kurvīta kadācana //
             <span class="ref">BrP_221.146</span></p>
         
         
         <p id="BrP_221.147">
            tasya tv akaraṇaṃ vakṣye kevalaṃ mṛtajanmasu <br />
            daśāhaṃ brāhmaṇas tiṣṭhed dānahomavivarjitaḥ //
             <span class="ref">BrP_221.147</span></p>
         
         
         <p id="BrP_221.148">
            kṣatriyo dvādaśāhaṃ ca vaiśyo māsārdham eva ca <br />
            śūdraś ca māsam āsīta nijakarmavivarjitaḥ //
             <span class="ref">BrP_221.148</span></p>
         
         
         <p id="BrP_221.149">
            tataḥ paraṃ nijaṃ karma kuryuḥ sarve yathocitam <br />
            pretāya salilaṃ deyaṃ bahir gatvā tu gotrakaiḥ //
             <span class="ref">BrP_221.149</span></p>
         
         
         <p id="BrP_221.150">
            prathame 'hni caturthe ca saptame navame tathā <br />
            tasyāsthisaṃcayaḥ kāryaś caturthe 'hani gotrakaiḥ //
             <span class="ref">BrP_221.150</span></p>
         
         
         <p id="BrP_221.151">
            ūrdhvaṃ saṃcayanāt teṣām aṅgasparśo vidhīyate <br />
            gotrakais tu kriyāḥ sarvāḥ kāryāḥ saṃcayanāt param //
             <span class="ref">BrP_221.151</span></p>
         
         
         <p id="BrP_221.152">
            sparśa eva sapiṇḍānāṃ mṛtāhani tathobhayoḥ <br />
            anvartham icchayā śastrarajjubandhanavahniṣu //
             <span class="ref">BrP_221.152</span></p>
         
         
         <p id="BrP_221.153">
            viṣapratāpādimṛte prāyānāśakayor api <br />
            bāle deśāntarasthe ca tathā pravrajite mṛte //
             <span class="ref">BrP_221.153</span></p>
         
         
         <p id="BrP_221.154">
            sadyaḥ śaucaṃ manuṣyāṇāṃ tryaham uktam aśaucakam <br />
            sapiṇḍānāṃ sapiṇḍas tu mṛte 'nyasmin mṛto yadi //
             <span class="ref">BrP_221.154</span></p>
         
         
         <p id="BrP_221.155">
            pūrvaśaucaṃ samākhyātaṃ kāryās tatra dinakriyāḥ <br />
            eṣa eva vidhir dṛṣṭo janmany api hi sūtake //
             <span class="ref">BrP_221.155</span></p>
         
         
         <p id="BrP_221.156">
            sapiṇḍānāṃ sapiṇḍeṣu yathāvat sodakeṣu ca <br />
            putre jāte pituḥ snānaṃ sacailasya vidhīyate //
             <span class="ref">BrP_221.156</span></p>
         
         
         <p id="BrP_221.157">
            tatrāpi yadi vānyasminn anuyātas tataḥ param <br />
            tatrāpi śuddhir uditā pūrvajanmavato dinaiḥ //
             <span class="ref">BrP_221.157</span></p>
         
         
         <p id="BrP_221.158">
            daśadvādaśamāsārdhamāsasaṃkhyair dinair gataiḥ <br />
            svāḥ svāḥ karmakriyāḥ kuryuḥ sarve varṇā yathāvidhi //
             <span class="ref">BrP_221.158</span></p>
         
         
         <p id="BrP_221.159">
            pretam uddiśya kartavyam ekoddiṣṭam ataḥ param <br />
            dānāni caiva deyāni brāhmaṇebhyo manīṣibhiḥ //
             <span class="ref">BrP_221.159</span></p>
         
         
         <p id="BrP_221.160">
            yad yad iṣṭatamaṃ loke yac cāsya dayitaṃ gṛhe <br />
            tat tad guṇavate deyaṃ tad evākṣayam icchatā //
             <span class="ref">BrP_221.160</span></p>
         
         
         <p id="BrP_221.161">
            pūrṇais tu divasaiḥ spṛṣṭvā salilaṃ vāhanāyudhaiḥ <br />
            dattapretodapiṇḍāś ca sarve varṇāḥ kṛtakriyāḥ //
             <span class="ref">BrP_221.161</span></p>
         
         
         <p id="BrP_221.162">
            kuryuḥ samagrāḥ śucinaḥ paratreha ca bhūtaye <br />
            adhyetavyā trayī nityaṃ bhavitavyaṃ vipaścitā //
             <span class="ref">BrP_221.162</span></p>
         
         
         <p id="BrP_221.163">
            dharmato dhanam āhāryaṃ yaṣṭavyaṃ cāpi yatnataḥ <br />
            yena prakupito nātmā jugupsām eti bho dvijāḥ //
             <span class="ref">BrP_221.163</span></p>
         
         
         <p id="BrP_221.164">
            tat kartavyam aśaṅkena yan na gopyaṃ mahājanaiḥ <br />
            evam ācarato viprāḥ puruṣasya gṛhe sataḥ //
             <span class="ref">BrP_221.164</span></p>
         
         
         <p id="BrP_221.165">
            dharmārthakāmaṃ saṃprāpya paratreha ca śobhanam <br />
            idaṃ rahasyam āyuṣyaṃ dhanyaṃ buddhivivardhanam //
             <span class="ref">BrP_221.165</span></p>
         
         
         <p id="BrP_221.166">
            sarvapāpaharaṃ puṇyaṃ śrīpuṣṭyārogyadaṃ śivam <br />
            yaśaḥkīrtipradaṃ nṝṇāṃ tejobalavivardhanam //
             <span class="ref">BrP_221.166</span></p>
         
         
         <p id="BrP_221.167">
            anuṣṭheyaṃ sadā puṃbhiḥ svargasādhanam uttamam <br />
            brāhmaṇaiḥ kṣatriyair vaiśyaiḥ śūdraiś ca munisattamāḥ //
             <span class="ref">BrP_221.167</span></p>
         
         
         <p id="BrP_221.168">
            jñātavyaṃ suprayatnena samyak śreyobhikāṅkṣibhiḥ <br />
            jñātvaiva yaḥ sadā kālam anuṣṭhānaṃ karoti vai //
             <span class="ref">BrP_221.168</span></p>
         
         
         <p id="BrP_221.169">
            sarvapāpavinirmuktaḥ svargaloke mahīyate <br />
            sārāt sārataraṃ cedam ākhyātaṃ dvijasattamāḥ //
             <span class="ref">BrP_221.169</span></p>
         
         
         <p id="BrP_221.170">
            śrutismṛtyuditaṃ dharmaṃ na deyaṃ yasya kasyacit <br />
            na nāstikāya dātavyaṃ na duṣṭamataye dvijāḥ <br />
            na dāmbhikāya mūrkhāya na kutarkapralāpine //
             <span class="ref">BrP_221.170</span></p>
         
         munaya ūcuḥ
         
         
         <p id="BrP_222.1">
            śrotum icchāmahe brahman varṇadharmān viśeṣataḥ <br />
            caturāśramadharmāṃś ca dvijavarya bravīhi tān //
             <span class="ref">BrP_222.1</span></p>
         
         vyāsa uvāca
         
         
         <p id="BrP_222.2">
            brāhmaṇakṣatriyaviśāṃ śūdrāṇāṃ ca yathākramam <br />
            śṛṇudhvaṃ saṃyatā bhūtvā varṇadharmān mayoditān //
             <span class="ref">BrP_222.2</span></p>
         
         
         <p id="BrP_222.3">
            dānadayātapodevayajñasvādhyāyatatparaḥ <br />
            nityodakī bhaved vipraḥ kuryāc cāgniparigraham //
             <span class="ref">BrP_222.3</span></p>
         
         
         <p id="BrP_222.4">
            vṛttyarthaṃ yājayet tv anyān dvijān adhyāpayet tathā <br />
            kuryāt pratigrahādānaṃ yajñārthaṃ jñānato dvijāḥ //
             <span class="ref">BrP_222.4</span></p>
         
         
         <p id="BrP_222.5">
            sarvalokahitaṃ kuryān nāhitaṃ kasyacid dvijāḥ <br />
            maitrī samastasattveṣu brāhmaṇasyottamaṃ dhanam //
             <span class="ref">BrP_222.5</span></p>
         
         
         <p id="BrP_222.6">
            gavi ratne ca pārakye samabuddhir bhaved dvijāḥ <br />
            ṛtāv abhigamaḥ patnyāṃ śasyate vāsya bho dvijāḥ //
             <span class="ref">BrP_222.6</span></p>
         
         
         <p id="BrP_222.7">
            dānāni dadyād icchāto dvijebhyaḥ kṣatriyo 'pi hi <br />
            yajec ca vividhair yajñair adhīyīta ca bho dvijāḥ //
             <span class="ref">BrP_222.7</span></p>
         
         
         <p id="BrP_222.8">
            śastrājīvo mahīrakṣā pravarā tasya jīvikā <br />
            tasyāpi prathame kalpe pṛthivīparipālanam //
             <span class="ref">BrP_222.8</span></p>
         
         
         <p id="BrP_222.9">
            dharitrīpālanenaiva kṛtakṛtyā narādhipāḥ <br />
            bhavanti nṛpate rakṣā yato yajñādikarmaṇām //
             <span class="ref">BrP_222.9</span></p>
         
         
         <p id="BrP_222.10">
            duṣṭānāṃ śāsanād rājā śiṣṭānāṃ paripālanāt <br />
            prāpnoty abhimatāṃl lokān varṇasaṃsthāpako nṛpaḥ //
             <span class="ref">BrP_222.10</span></p>
         
         
         <p id="BrP_222.11">
            pāśupālyaṃ vaṇijyāṃ ca kṛṣiṃ ca munisattamāḥ <br />
            vaiśyāya jīvikāṃ brahmā dadau lokapitāmahaḥ //
             <span class="ref">BrP_222.11</span></p>
         
         
         <p id="BrP_222.12">
            tasyāpy adhyayanaṃ yajño dānaṃ dharmaś ca śasyate <br />
            nityanaimittikādīnām anuṣṭhānaṃ ca karmaṇām //
             <span class="ref">BrP_222.12</span></p>
         
         
         <p id="BrP_222.13">
            dvijātisaṃśrayaṃ karma tadarthaṃ tena poṣaṇam <br />
            krayavikrayajair vāpi dhanaiḥ kārubhavais tu vā //
             <span class="ref">BrP_222.13</span></p>
         
         
         <p id="BrP_222.14">
            dānaṃ dadyāc ca śūdro 'pi pākayajñair yajeta ca <br />
            pitryādikaṃ ca vai sarvaṃ śūdraḥ kurvīta tena vai //
             <span class="ref">BrP_222.14</span></p>
         
         
         <p id="BrP_222.15">
            bhṛtyādibharaṇārthāya sarveṣāṃ ca parigrahāḥ <br />
            ṛtukālābhigamanaṃ svadāreṣu dvijottamāḥ //
             <span class="ref">BrP_222.15</span></p>
         
         
         <p id="BrP_222.16">
            dayā samastabhūteṣu titikṣā nābhimānitā <br />
            satyaṃ śaucam anāyāso maṅgalaṃ priyavāditā //
             <span class="ref">BrP_222.16</span></p>
         
         
         <p id="BrP_222.17">
            maitrī caivāspṛhā tadvad akārpaṇyaṃ dvijottamāḥ <br />
            anasūyā ca sāmānyā varṇānāṃ kathitā guṇāḥ //
             <span class="ref">BrP_222.17</span></p>
         
         
         <p id="BrP_222.18">
            āśramāṇāṃ ca sarveṣām ete sāmānyalakṣaṇāḥ <br />
            guṇās tathopadharmāś ca viprādīnām ime dvijāḥ //
             <span class="ref">BrP_222.18</span></p>
         
         
         <p id="BrP_222.19">
            kṣātraṃ karma dvijasyoktaṃ vaiśyakarma tathāpadi <br />
            rājanyasya ca vaiśyoktaṃ śūdrakarmāṇi caitayoḥ //
             <span class="ref">BrP_222.19</span></p>
         
         
         <p id="BrP_222.20">
            sasāmarthye sati tyājyam ubhābhyām api ca dvijāḥ <br />
            tad evāpadi kartavyaṃ na kuryāt karmasaṃkaram //
             <span class="ref">BrP_222.20</span></p>
         
         
         <p id="BrP_222.21">
            ity ete kathitā viprā varṇadharmā mayādya vai <br />
            dharmam āśramiṇāṃ samyag bruvato 'pi nibodhata //
             <span class="ref">BrP_222.21</span></p>
         
         
         <p id="BrP_222.22">
            bālaḥ kṛtopanayano vedāharaṇatatparaḥ <br />
            guror gehe vasan viprā brahmacārī samāhitaḥ //
             <span class="ref">BrP_222.22</span></p>
         
         
         <p id="BrP_222.23">
            śaucācāraratas tatra kāryaṃ śuśrūṣaṇaṃ guroḥ <br />
            vratāni caratā grāhyo vedaś ca kṛtabuddhinā //
             <span class="ref">BrP_222.23</span></p>
         
         
         <p id="BrP_222.24">
            ubhe saṃdhye raviṃ viprās tathaivāgniṃ samāhitaḥ <br />
            upatiṣṭhet tathā kuryād guror apy abhivādanam //
             <span class="ref">BrP_222.24</span></p>
         
         
         <p id="BrP_222.25">
            sthite tiṣṭhed vrajed yāti nīcair āsīta cāsite <br />
            śiṣyo gurau dvijaśreṣṭhāḥ pratikūlaṃ ca saṃtyajet //
             <span class="ref">BrP_222.25</span></p>
         
         
         <p id="BrP_222.26">
            tenaivoktaṃ paṭhed vedaṃ nānyacittaḥ purasthitaḥ <br />
            anujñātaṃ ca bhikṣānnam aśnīyād guruṇā tataḥ //
             <span class="ref">BrP_222.26</span></p>
         
         
         <p id="BrP_222.27">
            avagāhed apaḥ pūrvam ācāryeṇāvagāhitāḥ <br />
            samijjalādikaṃ cāsya kalyakalyam upānayet //
             <span class="ref">BrP_222.27</span></p>
         
         
         <p id="BrP_222.28">
            gṛhītagrāhyavedaś ca tato 'nujñām avāpya vai <br />
            gārhasthyam āvaset prājño niṣpannaguruniṣkṛtiḥ //
             <span class="ref">BrP_222.28</span></p>
         
         
         <p id="BrP_222.29">
            vidhināvāptadāras tu dhanaṃ prāpya svakarmaṇā <br />
            gṛhasthakāryam akhilaṃ kuryād viprāḥ svaśaktitaḥ //
             <span class="ref">BrP_222.29</span></p>
         
         
         <p id="BrP_222.30">
            nirvāpeṇa pitṝn arcya yajñair devāṃs tathātithīn <br />
            annair munīṃś ca svādhyāyair apatyena prajāpatim //
             <span class="ref">BrP_222.30</span></p>
         
         
         <p id="BrP_222.31">
            balikarmaṇā bhūtāni vāksatyenākhilaṃ jagat <br />
            prāpnoti lokān puruṣo nijakarmasamārjitān //
             <span class="ref">BrP_222.31</span></p>
         
         
         <p id="BrP_222.32">
            bhikṣābhujaś ca ye kecit parivrāḍ brahmacāriṇaḥ <br />
            te 'py atra pratitiṣṭhanti gārhasthyaṃ tena vai param //
             <span class="ref">BrP_222.32</span></p>
         
         
         <p id="BrP_222.33">
            vedāharaṇakāryeṇa tīrthasnānāya ca dvijāḥ <br />
            aṭanti vasudhāṃ viprāḥ pṛthivīdarśanāya ca //
             <span class="ref">BrP_222.33</span></p>
         
         
         <p id="BrP_222.34">
            aniketā hy anāhārā ye tu sāyaṃgṛhās tu te <br />
            teṣāṃ gṛhasthaḥ satataṃ pratiṣṭhā yonir ucyate //
             <span class="ref">BrP_222.34</span></p>
         
         
         <p id="BrP_222.35">
            teṣāṃ svāgatadānāni vaktavyaṃ madhuraṃ sadā <br />
            gṛhāgatānāṃ dadyāc ca śayanāsanabhojanam //
             <span class="ref">BrP_222.35</span></p>
         
         
         <p id="BrP_222.36">
            atithir yasya bhagnāśo gṛhāt pratinivartate <br />
            sa dattvā duṣkṛtaṃ tasmai puṇyam ādāya gacchati //
             <span class="ref">BrP_222.36</span></p>
         
         
         <p id="BrP_222.37">
            avajñānam ahaṃkāro dambhaś cāpi gṛhe sataḥ <br />
            parivādopaghātau ca pāruṣyaṃ ca na śasyate //
             <span class="ref">BrP_222.37</span></p>
         
         
         <p id="BrP_222.38">
            yaś ca samyak karoty evaṃ gṛhasthaḥ paramaṃ vidhim <br />
            sarvabandhavinirmukto lokān āpnoti cottamān //
             <span class="ref">BrP_222.38</span></p>
         
         
         <p id="BrP_222.39">
            vayaḥpariṇatau viprāḥ kṛtakṛtyo gṛhāśramī <br />
            putreṣu bhāryāṃ nikṣipya vanaṃ gacchet sahaiva vā //
             <span class="ref">BrP_222.39</span></p>
         
         
         <p id="BrP_222.40">
            parṇamūlaphalāhāraḥ keśaśmaśrujaṭādharaḥ <br />
            bhūmiśāyī bhavet tatra muniḥ sarvātithir dvijāḥ //
             <span class="ref">BrP_222.40</span></p>
         
         
         <p id="BrP_222.41">
            carmakāśakuśaiḥ kuryāt paridhānottarīyake <br />
            tadvat triṣavaṇaṃ snānaṃ śastam asya dvijottamāḥ //
             <span class="ref">BrP_222.41</span></p>
         
         
         <p id="BrP_222.42">
            devatābhyarcanaṃ homaḥ sarvābhyāgatapūjanam <br />
            bhikṣā balipradānaṃ tu śastam asya praśasyate //
             <span class="ref">BrP_222.42</span></p>
         
         
         <p id="BrP_222.43">
            vanyasnehena gātrāṇām abhyaṅgaś cāpi śasyate <br />
            tapasyā tasya viprendrāḥ śītoṣṇādisahiṣṇutā //
             <span class="ref">BrP_222.43</span></p>
         
         
         <p id="BrP_222.44">
            yas tv etā niyataś caryā vānaprasthaś caren muniḥ <br />
            sa dahaty agnivad doṣāñ jayel lokāṃś ca śāśvatān //
             <span class="ref">BrP_222.44</span></p>
         
         
         <p id="BrP_222.45">
            caturthaś cāśramo bhikṣoḥ procyate yo manīṣibhiḥ <br />
            tasya svarūpaṃ gadato budhyadhvaṃ mama sattamāḥ //
             <span class="ref">BrP_222.45</span></p>
         
         
         <p id="BrP_222.46">
            putradravyakalatreṣu tyajet snehaṃ dvijottamāḥ <br />
            caturtham āśramasthānaṃ gacchen nirdhūtamatsaraḥ //
             <span class="ref">BrP_222.46</span></p>
         
         
         <p id="BrP_222.47">
            traivarṇikāṃs tyajet sarvān ārambhān dvijasattamāḥ <br />
            mitrādiṣu samo maitraḥ samasteṣv eva jantuṣu //
             <span class="ref">BrP_222.47</span></p>
         
         
         <p id="BrP_222.48">
            jarāyujāṇḍajādīnāṃ vāṅmanaḥkarmabhiḥ kvacit <br />
            yuktaḥ kurvīta na drohaṃ sarvasaṅgāṃś ca varjayet //
             <span class="ref">BrP_222.48</span></p>
         
         
         <p id="BrP_222.49">
            ekarātrasthitir grāme pañcarātrasthitiḥ pure <br />
            tathā prītir na tiryakṣu dveṣo vā nāsya jāyate //
             <span class="ref">BrP_222.49</span></p>
         
         
         <p id="BrP_222.50">
            prāṇayātrānimittaṃ ca vyaṅgāre 'bhuktavajjane <br />
            kāle praśastavarṇānāṃ bhikṣārthī paryaṭed gṛhān //
             <span class="ref">BrP_222.50</span></p>
         
         
         <p id="BrP_222.51">
            alābhe na viṣādī syāl lābhe naiva ca harṣayet <br />
            prāṇayātrikamātraḥ syān mātrāsaṅgād vinirgataḥ //
             <span class="ref">BrP_222.51</span></p>
         
         
         <p id="BrP_222.52">
            atipūjitalābhāṃs tu jugupsaṃ caiva sarvataḥ <br />
            atipūjitalābhais tu yatir mukto 'pi badhyate //
             <span class="ref">BrP_222.52</span></p>
         
         
         <p id="BrP_222.53">
            kāmaḥ krodhas tathā darpo lobhamohādayaś ca ye <br />
            tāṃs tu doṣān parityajya parivrāṇ nirmamo bhavet //
             <span class="ref">BrP_222.53</span></p>
         
         
         <p id="BrP_222.54">
            abhayaṃ sarvasattvebhyo dattvā yaś carate mahīm <br />
            tasya dehād vimuktasya bhayaṃ notpadyate kvacit //
             <span class="ref">BrP_222.54</span></p>
         
         
         <p id="BrP_222.55">
            kṛtvāgnihotraṃ svaśarīrasaṃsthaṃ <br />śārīram agniṃ svamukhe juhoti<br />
            vipras tu bhikṣopagatair havirbhiś <br />citāgninā sa vrajati sma lokān
             <span class="ref">BrP_222.55</span></p>
         
         
         <p id="BrP_222.56">
            mokṣāśramaṃ yaś carate yathoktaṃ <br />śuciś ca saṃkalpitabuddhiyuktaḥ<br />
            anindhanaṃ jyotir iva praśāntaṃ <br />sa brahmalokaṃ vrajati dvijātiḥ
             <span class="ref">BrP_222.56</span></p>
         
         munaya ūcuḥ
         
         
         <p id="BrP_223.1">
            sarvajñas tvaṃ mahābhāga sarvabhūtahite rataḥ <br />
            bhūtaṃ bhavyaṃ bhaviṣyaṃ ca na te 'sty aviditaṃ mune //
             <span class="ref">BrP_223.1</span></p>
         
         
         <p id="BrP_223.2">
            karmaṇā kena varṇānām adhamā jāyate gatiḥ <br />
            uttamā ca bhavet kena brūhi teṣāṃ mahāmate //
             <span class="ref">BrP_223.2</span></p>
         
         
         <p id="BrP_223.3">
            śūdras tu karmaṇā kena brāhmaṇatvaṃ ca gacchati <br />
            śrotum icchāmahe kena brāhmaṇaḥ śūdratām iyāt //
             <span class="ref">BrP_223.3</span></p>
         
         vyāsa uvāca
         
         
         <p id="BrP_223.4">
            himavacchikhare ramye nānādhātuvibhūṣite <br />
            nānādrumalatākīrṇe nānāścaryasamanvite //
             <span class="ref">BrP_223.4</span></p>
         
         
         <p id="BrP_223.5">
            tatra sthitaṃ mahādevaṃ tripuraghnaṃ trilocanam <br />
            śailarājasutā devī praṇipatya sureśvaram //
             <span class="ref">BrP_223.5</span></p>
         
         
         <p id="BrP_223.6">
            imaṃ praśnaṃ purā viprā apṛcchac cārulocanā <br />
            tad ahaṃ saṃpravakṣyāmi śṛṇudhvaṃ mama sattamāḥ //
             <span class="ref">BrP_223.6</span></p>
         
         umovāca
         
         
         <p id="BrP_223.7">
            bhagavan bhaganetraghna pūṣṇo dantavināśana <br />
            dakṣakratuhara tryakṣa saṃśayo me mahān ayam //
             <span class="ref">BrP_223.7</span></p>
         
         
         <p id="BrP_223.8">
            cāturvarṇyaṃ bhagavatā pūrvaṃ sṛṣṭaṃ svayaṃbhuvā <br />
            kena karmavipākena vaiśyo gacchati śūdratām //
             <span class="ref">BrP_223.8</span></p>
         
         
         <p id="BrP_223.9">
            vaiśyo vā kṣatriyaḥ kena dvijo vā kṣatriyo bhavet <br />
            pratilome kathaṃ deva śakyo dharmo nivartitum //
             <span class="ref">BrP_223.9</span></p>
         
         
         <p id="BrP_223.10">
            kena vā karmaṇā vipraḥ śūdrayonau prajāyate <br />
            kṣatriyaḥ śūdratām eti kena vā karmaṇā vibho //
             <span class="ref">BrP_223.10</span></p>
         
         
         <p id="BrP_223.11">
            etaṃ me saṃśayaṃ deva vada bhūtapate 'nagha <br />
            trayo varṇāḥ prakṛtyeha kathaṃ brāhmaṇyam āpnuyuḥ //
             <span class="ref">BrP_223.11</span></p>
         
         śiva uvāca
         
         
         <p id="BrP_223.12">
            brāhmaṇyaṃ devi duṣprāpaṃ nisargād brāhmaṇaḥ śubhe <br />
            kṣatriyo vaiśyaśūdrau vā nisargād iti me matiḥ //
             <span class="ref">BrP_223.12</span></p>
         
         
         <p id="BrP_223.13">
            karmaṇā duṣkṛteneha sthānād bhraśyati sa dvijaḥ <br />
            śreṣṭhaṃ varṇam anuprāpya tasmād ākṣipyate punaḥ //
             <span class="ref">BrP_223.13</span></p>
         
         
         <p id="BrP_223.14">
            sthito brāhmaṇadharmeṇa brāhmaṇyam upajīvati <br />
            kṣatriyo vātha vaiśyo vā brahmabhūyaṃ sa gacchati //
             <span class="ref">BrP_223.14</span></p>
         
         
         <p id="BrP_223.15">
            yaś ca vipratvam utsṛjya kṣatradharmān niṣevate <br />
            brāhmaṇyāt sa paribhraṣṭaḥ kṣatrayonau prajāyate //
             <span class="ref">BrP_223.15</span></p>
         
         
         <p id="BrP_223.16">
            vaiśyakarma ca yo vipro lobhamohavyapāśrayaḥ <br />
            brāhmaṇyaṃ durlabhaṃ prāpya karoty alpamatiḥ sadā //
             <span class="ref">BrP_223.16</span></p>
         
         
         <p id="BrP_223.17">
            sa dvijo vaiśyatām eti vaiśyo vā śūdratām iyāt <br />
            svadharmāt pracyuto vipras tataḥ śūdratvam āpnuyāt //
             <span class="ref">BrP_223.17</span></p>
         
         
         <p id="BrP_223.18">
            tatrāsau nirayaṃ prāpto varṇabhraṣṭo bahiṣkṛtaḥ <br />
            brahmalokāt paribhraṣṭaḥ śūdrayonau prajāyate //
             <span class="ref">BrP_223.18</span></p>
         
         
         <p id="BrP_223.19">
            kṣatriyo vā mahābhāge vaiśyo vā dharmacāriṇi <br />
            svāni karmāṇy apākṛtya śūdrakarma niṣevate //
             <span class="ref">BrP_223.19</span></p>
         
         
         <p id="BrP_223.20">
            svasthānāt sa paribhraṣṭo varṇasaṃkaratāṃ gataḥ <br />
            brāhmaṇaḥ kṣatriyo vaiśyaḥ śūdratvaṃ yāti tādṛśaḥ //
             <span class="ref">BrP_223.20</span></p>
         
         
         <p id="BrP_223.21">
            yas tu śūdraḥ svadharmeṇa jñānavijñānavāñ śuciḥ <br />
            dharmajño dharmanirataḥ sa dharmaphalam aśnute //
             <span class="ref">BrP_223.21</span></p>
         
         
         <p id="BrP_223.22">
            idaṃ caivāparaṃ devi brahmaṇā samudāhṛtam <br />
            adhyātmaṃ naiṣṭhikī siddhir dharmakāmair niṣevyate //
             <span class="ref">BrP_223.22</span></p>
         
         
         <p id="BrP_223.23">
            ugrānnaṃ garhitaṃ devi gaṇānnaṃ śrāddhasūtakam <br />
            ghuṣṭānnaṃ naiva bhoktavyaṃ śūdrānnaṃ naiva vā kvacit //
             <span class="ref">BrP_223.23</span></p>
         
         
         <p id="BrP_223.24">
            śūdrānnaṃ garhitaṃ devi sadā devair mahātmabhiḥ <br />
            pitāmahamukhotsṛṣṭaṃ pramāṇam iti me matiḥ //
             <span class="ref">BrP_223.24</span></p>
         
         
         <p id="BrP_223.25">
            śūdrānnenāvaśeṣeṇa jaṭhare mriyate dvijaḥ <br />
            āhitāgnis tathā yajvā sa śūdragatibhāg bhavet //
             <span class="ref">BrP_223.25</span></p>
         
         
         <p id="BrP_223.26">
            tena śūdrānnaśeṣeṇa brahmasthānād apākṛtaḥ <br />
            brāhmaṇaḥ śūdratām eti nāsti tatra vicāraṇā //
             <span class="ref">BrP_223.26</span></p>
         
         
         <p id="BrP_223.27">
            yasyānnenāvaśeṣeṇa jaṭhare mriyate dvijaḥ <br />
            tāṃ tāṃ yoniṃ vrajed vipro yasyānnam upajīvati //
             <span class="ref">BrP_223.27</span></p>
         
         
         <p id="BrP_223.28">
            brāhmaṇatvaṃ sukhaṃ prāpya durlabhaṃ yo 'vamanyate <br />
            abhojyānnāni vāśnāti sa dvijatvāt pateta vai //
             <span class="ref">BrP_223.28</span></p>
         
         
         <p id="BrP_223.29">
            surāpo brahmahā steyī cauro bhagnavrato 'śuciḥ <br />
            svādhyāyavarjitaḥ pāpo lubdho naikṛtikaḥ śaṭhaḥ //
             <span class="ref">BrP_223.29</span></p>
         
         
         <p id="BrP_223.30">
            avratī vṛṣalībhartā kuṇḍāśī somavikrayī <br />
            vihīnasevī vipro hi patate brahmayonitaḥ //
             <span class="ref">BrP_223.30</span></p>
         
         
         <p id="BrP_223.31">
            gurutalpī gurudveṣī gurukutsāratiś ca yaḥ <br />
            brahmadviḍ vāpi patati brāhmaṇo brahmayonitaḥ //
             <span class="ref">BrP_223.31</span></p>
         
         
         <p id="BrP_223.32">
            ebhis tu karmabhir devi śubhair ācaritais tathā <br />
            śūdro brāhmaṇatāṃ gacched vaiśyaḥ kṣatriyatāṃ vrajet //
             <span class="ref">BrP_223.32</span></p>
         
         
         <p id="BrP_223.33">
            śūdraḥ karmāṇi sarvāṇi yathānyāyaṃ yathāvidhi <br />
            sarvātithyam upātiṣṭhañ śeṣānnakṛtabhojanaḥ //
             <span class="ref">BrP_223.33</span></p>
         
         
         <p id="BrP_223.34">
            śuśrūṣāṃ paricaryāṃ yo jyeṣṭhavarṇe prayatnataḥ <br />
            kuryād avimanāḥ śreṣṭhaḥ satataṃ satpathe sthitaḥ //
             <span class="ref">BrP_223.34</span></p>
         
         
         <p id="BrP_223.35">
            devadvijātisatkartā sarvātithyakṛtavrataḥ <br />
            ṛtukālābhigāmī ca niyato niyatāśanaḥ //
             <span class="ref">BrP_223.35</span></p>
         
         
         <p id="BrP_223.36">
            dakṣaḥ śiṣṭajanānveṣī śeṣānnakṛtabhojanaḥ <br />
            vṛthā māṃsaṃ na bhuñjīta śūdro vaiśyatvam ṛcchati //
             <span class="ref">BrP_223.36</span></p>
         
         
         <p id="BrP_223.37">
            ṛtavāg anahaṃvādī nirdvaṃdvaḥ sāmakovidaḥ <br />
            yajate nityayajñaiś ca svādhyāyaparamaḥ śuciḥ //
             <span class="ref">BrP_223.37</span></p>
         
         
         <p id="BrP_223.38">
            dānto brāhmaṇasatkartā sarvavarṇānasūyakaḥ <br />
            gṛhasthavratam ātiṣṭhan dvikālakṛtabhojanaḥ //
             <span class="ref">BrP_223.38</span></p>
         
         
         <p id="BrP_223.39">
            śeṣāśī vijitāhāro niṣkāmo nirahaṃvadaḥ <br />
            agnihotram upāsīno juhvānaś ca yathāvidhi //
             <span class="ref">BrP_223.39</span></p>
         
         
         <p id="BrP_223.40">
            sarvātithyam upātiṣṭhañ śeṣānnakṛtabhojanaḥ <br />
            tretāgnimātravihitaṃ vaiśyo bhavati ca dvijaḥ //
             <span class="ref">BrP_223.40</span></p>
         
         
         <p id="BrP_223.41">
            sa vaiśyaḥ kṣatriyakule śucir mahati jāyate <br />
            sa vaiśyaḥ kṣatriyo jāto janmaprabhṛti saṃskṛtaḥ //
             <span class="ref">BrP_223.41</span></p>
         
         
         <p id="BrP_223.42">
            upanīto vrataparo dvijo bhavati saṃskṛtaḥ <br />
            dadāti yajate yajñaiḥ samṛddhair āptadakṣiṇaiḥ //
             <span class="ref">BrP_223.42</span></p>
         
         
         <p id="BrP_223.43">
            adhītya svargam anvicchaṃs tretāgniśaraṇaḥ sadā <br />
            ārdrahastaprado nityaṃ prajā dharmeṇa pālayan //
             <span class="ref">BrP_223.43</span></p>
         
         
         <p id="BrP_223.44">
            satyaḥ satyāni kurute nityaṃ yaḥ śuddhidarśanaḥ <br />
            dharmadaṇḍena nirdagdho dharmakāmārthasādhakaḥ //
             <span class="ref">BrP_223.44</span></p>
         
         
         <p id="BrP_223.45">
            yantritaḥ kāryakaraṇaiḥ ṣaḍbhāgakṛtalakṣaṇaḥ <br />
            grāmyadharmān na seveta svacchandenārthakovidaḥ //
             <span class="ref">BrP_223.45</span></p>
         
         
         <p id="BrP_223.46">
            ṛtukāle tu dharmātmā patnīm upāśrayet sadā <br />
            sadopavāsī niyataḥ svādhyāyanirataḥ śuciḥ //
             <span class="ref">BrP_223.46</span></p>
         
         
         <p id="BrP_223.47">
            vahiskāntarite nityaṃ śayāno 'sti sadā gṛhe <br />
            sarvātithyaṃ trivargasya kurvāṇaḥ sumanāḥ sadā //
             <span class="ref">BrP_223.47</span></p>
         
         
         <p id="BrP_223.48">
            śūdrāṇāṃ cānnakāmānāṃ nityaṃ siddham iti bruvan <br />
            svārthād vā yadi vā kāmān na kiṃcid upalakṣayet //
             <span class="ref">BrP_223.48</span></p>
         
         
         <p id="BrP_223.49">
            pitṛdevātithikṛte sādhanaṃ kurute ca yat <br />
            svaveśmani yathānyāyam upāste bhaikṣyam eva ca //
             <span class="ref">BrP_223.49</span></p>
         
         
         <p id="BrP_223.50">
            dvikālam agnihotraṃ ca juhvāno vai yathāvidhi <br />
            gobrāhmaṇahitārthāya raṇe cābhimukho hataḥ //
             <span class="ref">BrP_223.50</span></p>
         
         
         <p id="BrP_223.51">
            tretāgnimantrapūtena samāviśya dvijo bhavet <br />
            jñānavijñānasaṃpannaḥ saṃskṛto vedapāragaḥ //
             <span class="ref">BrP_223.51</span></p>
         
         
         <p id="BrP_223.52">
            vaiśyo bhavati dharmātmā kṣatriyaḥ svena karmaṇā <br />
            etaiḥ karmaphalair devi nyūnajātikulodbhavaḥ //
             <span class="ref">BrP_223.52</span></p>
         
         
         <p id="BrP_223.53">
            śūdro 'py āgamasaṃpanno dvijo bhavati saṃskṛtaḥ <br />
            brāhmaṇo vāpy asadvṛttaḥ sarvasaṃkarabhojanaḥ //
             <span class="ref">BrP_223.53</span></p>
         
         
         <p id="BrP_223.54">
            sa brāhmaṇyaṃ samutsṛjya śūdro bhavati tādṛśaḥ <br />
            karmabhiḥ śucibhir devī śuddhātmā vijitendriyaḥ //
             <span class="ref">BrP_223.54</span></p>
         
         
         <p id="BrP_223.55">
            śūdro 'pi dvijavat sevya iti brahmābravīt svayam <br />
            svabhāvakarmaṇā caiva yatra śūdro 'dhitiṣṭhati //
             <span class="ref">BrP_223.55</span></p>
         
         
         <p id="BrP_223.56">
            viśuddhaḥ sa dvijātibhyo vijñeya iti me matiḥ <br />
            na yonir nāpi saṃskāro na śrutir na ca saṃtatiḥ //
             <span class="ref">BrP_223.56</span></p>
         
         
         <p id="BrP_223.57">
            kāraṇāni dvijatvasya vṛttam eva tu kāraṇam <br />
            sarvo 'yaṃ brāhmaṇo loke vṛttena tu vidhīyate //
             <span class="ref">BrP_223.57</span></p>
         
         
         <p id="BrP_223.58">
            vṛtte sthitaś ca śūdro 'pi brāhmaṇatvaṃ ca gacchati <br />
            brahmasvabhāvaḥ suśroṇi samaḥ sarvatra me mataḥ //
             <span class="ref">BrP_223.58</span></p>
         
         
         <p id="BrP_223.59">
            nirguṇaṃ nirmalaṃ brahma yatra tiṣṭhati sa dvijaḥ <br />
            ete ye vimalā devi sthānabhāvanidarśakāḥ //
             <span class="ref">BrP_223.59</span></p>
         
         
         <p id="BrP_223.60">
            svayaṃ ca varadenoktā brahmaṇā sṛjatā prajāḥ <br />
            brahmaṇo hi mahat kṣetraṃ loke carati pādavat //
             <span class="ref">BrP_223.60</span></p>
         
         
         <p id="BrP_223.61">
            yat tatra bījaṃ patati sā kṛṣiḥ pretya bhāvinī <br />
            saṃtuṣṭena sadā bhāvyaṃ satpathālambinā sadā //
             <span class="ref">BrP_223.61</span></p>
         
         
         <p id="BrP_223.62">
            brāhmaṃ hi mārgam ākramya vartitavyaṃ bubhūṣatā <br />
            saṃhitādhyāyinā bhāvyaṃ gṛhe vai gṛhamedhinā //
             <span class="ref">BrP_223.62</span></p>
         
         
         <p id="BrP_223.63">
            nityaṃ svādhyāyayuktena na cādhyayanajīvinā <br />
            evaṃbhūto hi yo vipraḥ satataṃ satpathe sthitaḥ //
             <span class="ref">BrP_223.63</span></p>
         
         
         <p id="BrP_223.64">
            āhitāgnir adhīyāno brahmabhūyāya kalpate <br />
            brāhmaṇyaṃ devi saṃprāpya rakṣitavyaṃ yatātmanā //
             <span class="ref">BrP_223.64</span></p>
         
         
         <p id="BrP_223.65">
            yonipratigrahādānaiḥ karmabhiś ca śucismite <br />
            etat te guhyam ākhyātaṃ yathā śūdro bhaved dvijaḥ <br />
            brāhmaṇo vā cyuto dharmād yathā śūdratvam āpnuyāt //
             <span class="ref">BrP_223.65</span></p>
         
         umovāca
         
         
         <p id="BrP_224.1">
            bhagavan sarvabhūteśa surāsuranamaskṛta <br />
            dharmādharme nṛṇāṃ deva brūhi me saṃśayaṃ vibho //
             <span class="ref">BrP_224.1</span></p>
         
         
         <p id="BrP_224.2">
            karmaṇā manasā vācā trividhair dehinaḥ sadā <br />
            badhyante bandhanaiḥ kair vā mucyante vā kathaṃ vada //
             <span class="ref">BrP_224.2</span></p>
         
         
         <p id="BrP_224.3">
            kena śīlena vai deva karmaṇā kīdṛśena vā <br />
            samācārair guṇaiḥ kair vā svargaṃ yāntīha mānavāḥ //
             <span class="ref">BrP_224.3</span></p>
         
         śiva uvāca
         
         
         <p id="BrP_224.4">
            devi dharmārthatattvajñe dharmanitye ume sadā <br />
            sarvaprāṇihitaḥ praśnaḥ śrūyatāṃ buddhivardhanaḥ //
             <span class="ref">BrP_224.4</span></p>
         
         
         <p id="BrP_224.5">
            satyadharmaratāḥ śāntāḥ sarvaliṅgavivarjitāḥ <br />
            nādharmeṇa na dharmeṇa badhyante chinnasaṃśayāḥ //
             <span class="ref">BrP_224.5</span></p>
         
         
         <p id="BrP_224.6">
            pralayotpattitattvajñāḥ sarvajñāḥ sarvadarśinaḥ <br />
            vītarāgā vimucyante puruṣāḥ karmabandhanaiḥ //
             <span class="ref">BrP_224.6</span></p>
         
         
         <p id="BrP_224.7">
            karmaṇā manasā vācā ye na hiṃsanti kiṃcana <br />
            ye na majjanti kasmiṃścit te na badhnanti karmabhiḥ //
             <span class="ref">BrP_224.7</span></p>
         
         
         <p id="BrP_224.8">
            prāṇātipātād viratāḥ śīlavanto dayānvitāḥ <br />
            tulyadveṣyapriyā dāntā mucyante karmabandhanaiḥ //
             <span class="ref">BrP_224.8</span></p>
         
         
         <p id="BrP_224.9">
            sarvabhūtadayāvanto viśvāsyāḥ sarvajantuṣu <br />
            tyaktahiṃsrasamācārās te narāḥ svargagāminaḥ //
             <span class="ref">BrP_224.9</span></p>
         
         
         <p id="BrP_224.10">
            parasvanirmamā nityaṃ paradāravivarjikāḥ <br />
            dharmalabdhārthabhoktāras te narāḥ svargagāminaḥ //
             <span class="ref">BrP_224.10</span></p>
         
         
         <p id="BrP_224.11">
            mātṛvat svasṛvac caiva nityaṃ duhitṛvac ca ye <br />
            paradāreṣu vartante te narāḥ svargagāminaḥ //
             <span class="ref">BrP_224.11</span></p>
         
         
         <p id="BrP_224.12">
            svadāraniratā ye ca ṛtukālābhigāminaḥ <br />
            agrāmyasukhabhogāś ca te narāḥ svargagāminaḥ //
             <span class="ref">BrP_224.12</span></p>
         
         
         <p id="BrP_224.13">
            stainyān nivṛttāḥ satataṃ saṃtuṣṭāḥ svadhanena ca <br />
            svabhāgyāny upajīvanti te narāḥ svargagāminaḥ //
             <span class="ref">BrP_224.13</span></p>
         
         
         <p id="BrP_224.14">
            paradāreṣu ye nityaṃ cāritrāvṛtalocanāḥ <br />
            jitendriyāḥ śīlaparās te narāḥ svargagāminaḥ //
             <span class="ref">BrP_224.14</span></p>
         
         
         <p id="BrP_224.15">
            eṣa daivakṛto mārgaḥ sevitavyaḥ sadā naraiḥ <br />
            akaṣāyakṛtaś caiva mārgaḥ sevyaḥ sadā budhaiḥ //
             <span class="ref">BrP_224.15</span></p>
         
         
         <p id="BrP_224.16">
            avṛthāpakṛtaś caiva mārgaḥ sevyaḥ sadā budhaiḥ <br />
            dānakarmatapoyuktaḥ śīlaśaucadayātmakaḥ <br />
            svargamārgam abhīpsadbhir na sevyas tv ata uttaraḥ //
             <span class="ref">BrP_224.16</span></p>
         
         umovāca
         
         
         <p id="BrP_224.17">
            vācā tu badhyate yena mucyate hy athavā punaḥ <br />
            tāni karmāṇi me deva vada bhūtapate 'nagha //
             <span class="ref">BrP_224.17</span></p>
         
         śiva uvāca
         
         
         <p id="BrP_224.18">
            ātmahetoḥ parārthe vā adharmāśritam eva ca <br />
            ye mṛṣā na vadantīha te narāḥ svargagāminaḥ //
             <span class="ref">BrP_224.18</span></p>
         
         
         <p id="BrP_224.19">
            vṛttyarthaṃ dharmahetor vā kāmakārāt tathaiva ca <br />
            anṛtaṃ ye na bhāṣante te narāḥ svargagāminaḥ //
             <span class="ref">BrP_224.19</span></p>
         
         
         <p id="BrP_224.20">
            ślakṣṇāṃ vāṇīṃ svacchavarṇāṃ madhurāṃ pāpavarjitām <br />
            svagatenābhibhāṣante te narāḥ svargagāminaḥ //
             <span class="ref">BrP_224.20</span></p>
         
         
         <p id="BrP_224.21">
            paruṣaṃ ye na bhāṣante kaṭukaṃ niṣṭhuraṃ tathā <br />
            na paiśunyaratāḥ santas te narāḥ svargagāminaḥ //
             <span class="ref">BrP_224.21</span></p>
         
         
         <p id="BrP_224.22">
            piśunaṃ na prabhāṣante mitrabhedakaraṃ tathā <br />
            parapīḍākaraṃ caiva te narāḥ svargagāminaḥ //
             <span class="ref">BrP_224.22</span></p>
         
         
         <p id="BrP_224.23">
            ye varjayanti paruṣaṃ paradrohaṃ ca mānavāḥ <br />
            sarvabhūtasamā dāntās te narāḥ svargagāminaḥ //
             <span class="ref">BrP_224.23</span></p>
         
         
         <p id="BrP_224.24">
            śaṭhapralāpād viratā viruddhaparivarjakāḥ <br />
            saumyapralāpino nityaṃ te narāḥ svargagāminaḥ //
             <span class="ref">BrP_224.24</span></p>
         
         
         <p id="BrP_224.25">
            na kopād vyāharante ye vācaṃ hṛdayadāriṇīm <br />
            śāntiṃ vindanti ye kruddhās te narāḥ svargagāminaḥ //
             <span class="ref">BrP_224.25</span></p>
         
         
         <p id="BrP_224.26">
            eṣa vāṇīkṛto devi dharmaḥ sevyaḥ sadā naraiḥ <br />
            śubhasatyaguṇair nityaṃ varjanīyā mṛṣā budhaiḥ //
             <span class="ref">BrP_224.26</span></p>
         
         umovāca
         
         
         <p id="BrP_224.27">
            manasā badhyate yena karmaṇā puruṣaḥ sadā <br />
            tan me brūhi mahābhāga devadeva pinākadhṛk //
             <span class="ref">BrP_224.27</span></p>
         
         maheśvara uvāca
         
         
         <p id="BrP_224.28">
            mānaseneha dharmeṇa saṃyuktāḥ puruṣāḥ sadā <br />
            svargaṃ gacchanti kalyāṇi tan me kīrtayataḥ śṛṇu //
             <span class="ref">BrP_224.28</span></p>
         
         
         <p id="BrP_224.29">
            duṣpraṇītena manasā duṣpraṇītāntarākṛtiḥ <br />
            naro badhyeta yeneha śṛṇu vā taṃ śubhānane //
             <span class="ref">BrP_224.29</span></p>
         
         
         <p id="BrP_224.30">
            araṇye vijane nyastaṃ parasvaṃ dṛśyate yadā <br />
            manasāpi na gṛhṇanti te narāḥ svargagāminaḥ //
             <span class="ref">BrP_224.30</span></p>
         
         
         <p id="BrP_224.31">
            tathaiva paradārān ye kāmavṛttā rahogatāḥ <br />
            manasāpi na hiṃsanti te narāḥ svargagāminaḥ //
             <span class="ref">BrP_224.31</span></p>
         
         
         <p id="BrP_224.32">
            śatruṃ mitraṃ ca ye nityaṃ tulyena manasā narāḥ <br />
            bhajanti maitryaṃ saṃgamya te narāḥ svargagāminaḥ //
             <span class="ref">BrP_224.32</span></p>
         
         
         <p id="BrP_224.33">
            śrutavanto dayāvantaḥ śucayaḥ satyasaṃgarāḥ <br />
            svair arthaiḥ parisaṃtuṣṭās te narāḥ svargagāminaḥ //
             <span class="ref">BrP_224.33</span></p>
         
         
         <p id="BrP_224.34">
            avairā ye tv anāyāsā maitracittaratāḥ sadā <br />
            sarvabhūtadayāvantas te narāḥ svargagāminaḥ //
             <span class="ref">BrP_224.34</span></p>
         
         
         <p id="BrP_224.35">
            jñātavantaḥ kriyāvantaḥ kṣamāvantaḥ suhṛtpriyāḥ <br />
            dharmādharmavido nityaṃ te narāḥ svargagāminaḥ //
             <span class="ref">BrP_224.35</span></p>
         
         
         <p id="BrP_224.36">
            śubhānām aśubhānāṃ ca karmaṇāṃ phalasaṃcaye <br />
            nirākāṅkṣāś ca ye devi te narāḥ svargagāminaḥ //
             <span class="ref">BrP_224.36</span></p>
         
         
         <p id="BrP_224.37">
            pāpopetān varjayanti devadvijaparāḥ sadā <br />
            samutthānam anuprāptās te narāḥ svargagāminaḥ //
             <span class="ref">BrP_224.37</span></p>
         
         
         <p id="BrP_224.38">
            śubhaiḥ karmaphalair devi mayaite parikīrtitāḥ <br />
            svargamārgaparā bhūyaḥ kiṃ tvaṃ śrotum ihecchasi //
             <span class="ref">BrP_224.38</span></p>
         
         umovāca
         
         
         <p id="BrP_224.39">
            mahān me saṃśayaḥ kaścin martyān prati maheśvara <br />
            tasmāt tvaṃ nipuṇenādya mama vyākhyātum arhasi //
             <span class="ref">BrP_224.39</span></p>
         
         
         <p id="BrP_224.40">
            kenāyur labhate dīrghaṃ karmaṇā puruṣaḥ prabho <br />
            tapasā vāpi deveśa kenāyur labhate mahat //
             <span class="ref">BrP_224.40</span></p>
         
         
         <p id="BrP_224.41">
            kṣīṇāyuḥ kena bhavati karmaṇā bhuvi mānavaḥ <br />
            vipākaṃ karmaṇāṃ deva vaktum arhasy anindita //
             <span class="ref">BrP_224.41</span></p>
         
         
         <p id="BrP_224.42">
            apare ca mahābhāgyā mandabhāgyās tathā pare <br />
            akulīnāḥ kulīnāś ca saṃbhavanti tathā pare //
             <span class="ref">BrP_224.42</span></p>
         
         
         <p id="BrP_224.43">
            durdarśāḥ kecid ābhānti narāḥ kāṣṭhamayā iva <br />
            priyadarśās tathā cānye darśanād eva mānavāḥ //
             <span class="ref">BrP_224.43</span></p>
         
         
         <p id="BrP_224.44">
            duṣprajñāḥ kecid ābhānti kecid ābhānti paṇḍitāḥ <br />
            mahāprajñās tathā cānye jñānavijñānabhāvinaḥ //
             <span class="ref">BrP_224.44</span></p>
         
         
         <p id="BrP_224.45">
            alpavācās tathā kecin mahāvācās tathā pare <br />
            dṛśyante puruṣā deva tato vyākhyātum arhasi //
             <span class="ref">BrP_224.45</span></p>
         
         śiva uvāca
         
         
         <p id="BrP_224.46">
            hanta te 'haṃ pravakṣyāmi devi karmaphalodayam <br />
            martyaloke naraḥ sarvo yena svaṃ phalam aśnute //
             <span class="ref">BrP_224.46</span></p>
         
         
         <p id="BrP_224.47">
            prāṇātipātī yogīndro daṇḍahasto naraḥ sadā <br />
            nityam udyataśastraś ca hanti bhūtagaṇān naraḥ //
             <span class="ref">BrP_224.47</span></p>
         
         
         <p id="BrP_224.48">
            nirdayaḥ sarvabhūtebhyo nityam udvegakārakaḥ <br />
            api kīṭapataṃgānām aśaraṇyaḥ sunirghṛṇaḥ //
             <span class="ref">BrP_224.48</span></p>
         
         
         <p id="BrP_224.49">
            evaṃbhūto naro devi nirayaṃ pratipadyate <br />
            viparītas tu dharmātmā svarūpeṇābhijāyate //
             <span class="ref">BrP_224.49</span></p>
         
         
         <p id="BrP_224.50">
            nirayaṃ yāti hiṃsātmā yāti svargam ahiṃsakaḥ <br />
            yātanāṃ niraye raudrāṃ sakṛcchrāṃ labhate naraḥ //
             <span class="ref">BrP_224.50</span></p>
         
         
         <p id="BrP_224.51">
            yaḥ kaścin nirayāt tasmāt samuttarati karhicit <br />
            mānuṣyaṃ labhate vāpi hīnāyus tatra jāyate //
             <span class="ref">BrP_224.51</span></p>
         
         
         <p id="BrP_224.52">
            pāpena karmaṇā devi yukto hiṃsādibhir yataḥ <br />
            ahitaḥ sarvabhūtānāṃ hīnāyur upajāyate //
             <span class="ref">BrP_224.52</span></p>
         
         
         <p id="BrP_224.53">
            śubhena karmaṇā devi prāṇighātavivarjitaḥ <br />
            śubhena karmaṇā devi prāṇighātavivarjitaḥ <br />
            nikṣiptaśastro nirdaṇḍo na hiṃsati kadācana //
             <span class="ref">BrP_224.53</span></p>
         
         
         <p id="BrP_224.54">
            na ghātayati no hanti ghnantaṃ naivānumodate <br />
            sarvabhūteṣu sasneho yathātmani tathā pare //
             <span class="ref">BrP_224.54</span></p>
         
         
         <p id="BrP_224.55">
            īdṛśaḥ puruṣo nityaṃ devi devatvam aśnute <br />
            upapannān sukhān bhogān sadāśnāti mudā yutaḥ //
             <span class="ref">BrP_224.55</span></p>
         
         
         <p id="BrP_224.56">
            atha cen mānuṣe loke kadācid upapadyate <br />
            eṣa dīrghāyuṣāṃ mārgaḥ suvṛttānāṃ sukarmaṇām <br />
            prāṇihiṃsāvimokṣeṇa brahmaṇā samudīritaḥ //
             <span class="ref">BrP_224.56</span></p>
         
         umovāca
         
         
         <p id="BrP_225.1">
            kiṃśīlaḥ kiṃsamācāraḥ puruṣaḥ kaiś ca karmabhiḥ <br />
            svargaṃ samabhipadyeta saṃpradānena kena vā //
             <span class="ref">BrP_225.1</span></p>
         
         maheśvara uvāca
         
         
         <p id="BrP_225.2">
            dātā brāhmaṇasatkartā dīnārtakṛpaṇādiṣu <br />
            bhakṣabhojyānnapānānāṃ vāsasāṃ ca mahāmatiḥ //
             <span class="ref">BrP_225.2</span></p>
         
         
         <p id="BrP_225.3">
            pratiśrayān sabhāḥ kuryāt prapāḥ puṣkariṇīs tathā <br />
            nityakādīni karmāṇi karoti prayataḥ śuciḥ //
             <span class="ref">BrP_225.3</span></p>
         
         
         <p id="BrP_225.4">
            āsanaṃ śayanaṃ yānaṃ gṛhaṃ ratnaṃ dhanaṃ tathā <br />
            sasyajātāni sarvāṇi sakṣetrāṇy atha yoṣitaḥ //
             <span class="ref">BrP_225.4</span></p>
         
         
         <p id="BrP_225.5">
            supraśāntamanā nityaṃ yaḥ prayacchati mānavaḥ <br />
            evaṃbhūto naro devi devaloke 'bhijāyate //
             <span class="ref">BrP_225.5</span></p>
         
         
         <p id="BrP_225.6">
            tatroṣya suciraṃ kālaṃ bhuktvā bhogān anuttamān <br />
            sahāpsarobhir mudito ramitvā nandanādiṣu //
             <span class="ref">BrP_225.6</span></p>
         
         
         <p id="BrP_225.7">
            tasmāc cyuto maheśāni mānuṣeṣūpajāyate <br />
            mahābhāgakule devi dhanadhānyasamācite //
             <span class="ref">BrP_225.7</span></p>
         
         
         <p id="BrP_225.8">
            tatra kāmaguṇaiḥ sarvaiḥ samupeto mudānvitaḥ <br />
            mahākāryo mahābhogo dhanī bhavati mānavaḥ //
             <span class="ref">BrP_225.8</span></p>
         
         
         <p id="BrP_225.9">
            ete devi mahābhāgāḥ prāṇino dānaśālinaḥ <br />
            brahmaṇā vai purā proktāḥ sarvasya priyadarśanāḥ //
             <span class="ref">BrP_225.9</span></p>
         
         
         <p id="BrP_225.10">
            apare mānavā devi pradānakṛpaṇā dvijāḥ <br />
            ye 'nnāni na prayacchanti vidyamāne 'py abuddhayaḥ //
             <span class="ref">BrP_225.10</span></p>
         
         
         <p id="BrP_225.11">
            dīnāndhakṛpaṇān dṛṣṭvā bhikṣukān atithīn api <br />
            yācyamānā nivartante jihvālobhasamanvitāḥ //
             <span class="ref">BrP_225.11</span></p>
         
         
         <p id="BrP_225.12">
            na dhanāni na vāsāṃsi na bhogān na ca kāñcanam <br />
            na gāś ca nānnavikṛtiṃ prayacchanti kadācana //
             <span class="ref">BrP_225.12</span></p>
         
         
         <p id="BrP_225.13">
            apralubdhāś ca ye lubdhā nāstikā dānavarjitaḥ <br />
            evaṃbhūtā narā devi nirayaṃ yānty abuddhayaḥ //
             <span class="ref">BrP_225.13</span></p>
         
         
         <p id="BrP_225.14">
            te vai manuṣyatāṃ yānti yadā kālasya paryayāt <br />
            dhanarikte kule janma labhante svalpabuddhayaḥ //
             <span class="ref">BrP_225.14</span></p>
         
         
         <p id="BrP_225.15">
            kṣutpipāsāparītāś ca sarvalokabahiṣkṛtāḥ <br />
            nirāśāḥ sarvabhogebhyo jīvanty adharmajīvikāḥ //
             <span class="ref">BrP_225.15</span></p>
         
         
         <p id="BrP_225.16">
            alpabhogakule jātā alpabhogaratā narāḥ <br />
            anena karmaṇā devi bhavanty adhanino narāḥ //
             <span class="ref">BrP_225.16</span></p>
         
         
         <p id="BrP_225.17">
            apare dambhino nityaṃ māninaḥ parato ratāḥ <br />
            āsanārhasya ye pīṭhaṃ na yacchanty alpacetasaḥ //
             <span class="ref">BrP_225.17</span></p>
         
         
         <p id="BrP_225.18">
            mārgārhasya ca ye mārgaṃ na prayacchanty abuddhayaḥ <br />
            arghārhān na ca saṃskārair arcayanti yathāvidhi //
             <span class="ref">BrP_225.18</span></p>
         
         
         <p id="BrP_225.19">
            pādyam ācamanīyaṃ vā prayacchanty abhibuddhayaḥ <br />
            śubhaṃ cābhimataṃ premṇā guruṃ nābhivadanti ye //
             <span class="ref">BrP_225.19</span></p>
         
         
         <p id="BrP_225.20">
            abhimānapravṛddhena lobhena samam āsthitāḥ <br />
            saṃmānyāṃś cāvamanyante vṛddhān paribhavanti ca //
             <span class="ref">BrP_225.20</span></p>
         
         
         <p id="BrP_225.21">
            evaṃvidhā narā devi sarve nirayagāminaḥ <br />
            te ced yadi narās tasmān nirayād uttaranti ca //
             <span class="ref">BrP_225.21</span></p>
         
         
         <p id="BrP_225.22">
            varṣapūgais tato janma labhante kutsite kule <br />
            śvapākapulkasādīnāṃ kutsitānām acetasām //
             <span class="ref">BrP_225.22</span></p>
         
         
         <p id="BrP_225.23">
            kuleṣu te 'bhijāyante guruvṛddhopatāpinaḥ <br />
            na dambhī na ca mānī yo devatātithipūjakaḥ //
             <span class="ref">BrP_225.23</span></p>
         
         
         <p id="BrP_225.24">
            lokapūjyo namaskartā prasūto madhuraṃ vacaḥ <br />
            sarvakarmapriyakaraḥ sarvabhūtapriyaḥ sadā //
             <span class="ref">BrP_225.24</span></p>
         
         
         <p id="BrP_225.25">
            adveṣī sumukhaḥ ślakṣṇaḥ snigdhavāṇīpradaḥ sadā <br />
            svāgatenaiva sarveṣāṃ bhūtānām avihiṃsakaḥ //
             <span class="ref">BrP_225.25</span></p>
         
         
         <p id="BrP_225.26">
            yathārthaṃ satkriyāpūrvam arcayann avatiṣṭhate <br />
            mārgārhāya dadan mārgaṃ gurum abhyarcayan sadā //
             <span class="ref">BrP_225.26</span></p>
         
         
         <p id="BrP_225.27">
            atithipragraharatas tathābhyāgatapūjakaḥ <br />
            evaṃbhūto naro devi svargatiṃ pratipadyate //
             <span class="ref">BrP_225.27</span></p>
         
         
         <p id="BrP_225.28">
            tato mānuṣyam āsādya viśiṣṭakulajo bhavet <br />
            tatrāsau vipulair bhogaiḥ sarvaratnasamāyutaḥ //
             <span class="ref">BrP_225.28</span></p>
         
         
         <p id="BrP_225.29">
            yathārhadātā cārheṣu dharmacaryāparo bhavet <br />
            saṃmataḥ sarvabhūtānāṃ sarvalokanamaskṛtaḥ //
             <span class="ref">BrP_225.29</span></p>
         
         
         <p id="BrP_225.30">
            svakarmaphalam āpnoti svayam eva naraḥ sadā <br />
            eṣa dharmo mayā prokto vidhātrā svayam īritaḥ //
             <span class="ref">BrP_225.30</span></p>
         
         
         <p id="BrP_225.31">
            yas tu raudrasamācāraḥ sarvasattvabhayaṃkaraḥ <br />
            hastābhyāṃ yadi vā padbhyāṃ rajjvā daṇḍena vā punaḥ //
             <span class="ref">BrP_225.31</span></p>
         
         
         <p id="BrP_225.32">
            loṣṭaiḥ stambhair upāyair vā jantūn bādheta śobhane <br />
            hiṃsārthaṃ niṣkṛtiprajñaḥ prodvejayati caiva hi //
             <span class="ref">BrP_225.32</span></p>
         
         
         <p id="BrP_225.33">
            upakrāmati jantūṃś ca udvegajananaḥ sadā <br />
            evaṃ śīlasamācāro nirayaṃ pratipadyate //
             <span class="ref">BrP_225.33</span></p>
         
         
         <p id="BrP_225.34">
            sa cen manuṣyatāṃ gacched yadi kālasya paryayāt <br />
            bahvābādhāparikliṣṭe kule jayati so 'dhame //
             <span class="ref">BrP_225.34</span></p>
         
         
         <p id="BrP_225.35">
            lokadviṣṭo 'dhamaḥ puṃsāṃ svayaṃ karmakṛtaiḥ phalaiḥ <br />
            eṣa devi manuṣyeṣu boddhavyo jñātibandhuṣu //
             <span class="ref">BrP_225.35</span></p>
         
         
         <p id="BrP_225.36">
            aparaḥ sarvabhūtāni dayāvān anupaśyati <br />
            maitrī dṛṣṭiḥ pitṛsamo nirvairo niyatendriyaḥ //
             <span class="ref">BrP_225.36</span></p>
         
         
         <p id="BrP_225.37">
            nodvejayati bhūtāni na ca hanti dayāparaḥ <br />
            hastapādaiś ca niyatair viśvāsyaḥ sarvajantuṣu //
             <span class="ref">BrP_225.37</span></p>
         
         
         <p id="BrP_225.38">
            na rajjvā na ca daṇḍena na loṣṭair nāyudhena ca <br />
            udvejayati bhūtāni śubhakarmā dayāparaḥ //
             <span class="ref">BrP_225.38</span></p>
         
         
         <p id="BrP_225.39">
            evaṃ śīlasamācāraḥ svarge samupajāyate <br />
            tatrāsau bhavane divye mudā vasati devavat //
             <span class="ref">BrP_225.39</span></p>
         
         
         <p id="BrP_225.40">
            sa cet svargakṣayān martyo manuṣyeṣūpajāyate <br />
            alpāyāso nirātaṅkaḥ sa jātaḥ sukham edhate //
             <span class="ref">BrP_225.40</span></p>
         
         
         <p id="BrP_225.41">
            sukhabhāgī nirāyāso nirudvegaḥ sadā naraḥ <br />
            eṣa devi satāṃ mārgo bādhā yatra na vidyate //
             <span class="ref">BrP_225.41</span></p>
         
         umovāca
         
         
         <p id="BrP_225.42">
            ime manuṣyā dṛśyante ūhāpohaviśāradāḥ <br />
            jñānavijñānasaṃpannāḥ prajñāvanto 'rthakovidāḥ //
             <span class="ref">BrP_225.42</span></p>
         
         
         <p id="BrP_225.43">
            duṣprajñāś cāpare deva jñānavijñānavarjitāḥ <br />
            kena karmavipākena prajñāvān puruṣo bhavet //
             <span class="ref">BrP_225.43</span></p>
         
         
         <p id="BrP_225.44">
            alpaprajño virūpākṣa kathaṃ bhavati mānavaḥ <br />
            evaṃ tvaṃ saṃśayaṃ chindhi sarvadharmabhṛtāṃ vara //
             <span class="ref">BrP_225.44</span></p>
         
         
         <p id="BrP_225.45">
            jātyandhāś cāpare deva rogārtāś cāpare tathā <br />
            narāḥ klībāś ca dṛśyante kāraṇaṃ brūhi tatra vai //
             <span class="ref">BrP_225.45</span></p>
         
         maheśvara uvāca
         
         
         <p id="BrP_225.46">
            brāhmaṇān vedaviduṣaḥ siddhān dharmavidas tathā <br />
            paripṛcchanty aharahaḥ kuśalākuśalaṃ sadā //
             <span class="ref">BrP_225.46</span></p>
         
         
         <p id="BrP_225.47">
            varjayanto 'śubhaṃ karma sevamānāḥ śubhaṃ tathā <br />
            labhante svargatiṃ nityam iha loke yathāsukham //
             <span class="ref">BrP_225.47</span></p>
         
         
         <p id="BrP_225.48">
            sa cen manuṣyatāṃ yāti medhāvī tatra jāyate <br />
            śrutaṃ yajñānugaṃ yasya kalyāṇam upajāyate //
             <span class="ref">BrP_225.48</span></p>
         
         
         <p id="BrP_225.49">
            paradāreṣu ye cāpi cakṣur duṣṭaṃ prayuñjate <br />
            tena duṣṭasvabhāvena jātyandhās te bhavanti hi //
             <span class="ref">BrP_225.49</span></p>
         
         
         <p id="BrP_225.50">
            manasāpi praduṣṭena nagnāṃ paśyanti ye striyam <br />
            rogārtās te bhavantīha narā duṣkṛtakāriṇaḥ //
             <span class="ref">BrP_225.50</span></p>
         
         
         <p id="BrP_225.51">
            ye tu mūḍhā durācārā viyonau maithune ratāḥ <br />
            puruṣeṣu suduṣprajñāḥ klībatvam upayānti te //
             <span class="ref">BrP_225.51</span></p>
         
         
         <p id="BrP_225.52">
            paśūṃś ca ye vai badhnanti ye caiva gurutalpagāḥ <br />
            prakīrṇamaithunā ye ca klībā jāyanti vai narāḥ //
             <span class="ref">BrP_225.52</span></p>
         
         umovāca
         
         
         <p id="BrP_225.53">
            avadyaṃ kiṃ tu vai karma niravadyaṃ tathaiva ca <br />
            śreyaḥ kurvann avāpnoti mānavo devasattama //
             <span class="ref">BrP_225.53</span></p>
         
         maheśvara uvāca
         
         
         <p id="BrP_225.54">
            śreyāṃsaṃ mārgam anvicchan sadā yaḥ pṛcchati dvijān <br />
            dharmānveṣī guṇākāṅkṣī sa svargaṃ samupāśnute //
             <span class="ref">BrP_225.54</span></p>
         
         
         <p id="BrP_225.55">
            yadi mānuṣyatāṃ devi kadācit saṃniyacchati <br />
            medhāvī dhāraṇāyuktaḥ prājñas tatrāpi jāyate //
             <span class="ref">BrP_225.55</span></p>
         
         
         <p id="BrP_225.56">
            eṣa devi satāṃ dharmo gantavyo bhūtikārakaḥ <br />
            nṛṇāṃ hitārthāya sadā mayā caivam udāhṛtaḥ //
             <span class="ref">BrP_225.56</span></p>
         
         umovāca
         
         
         <p id="BrP_225.57">
            apare svalpavijñānā dharmavidveṣiṇo narāḥ <br />
            brāhmaṇān vedaviduṣo necchanti parisarpitum //
             <span class="ref">BrP_225.57</span></p>
         
         
         <p id="BrP_225.58">
            vratavanto narāḥ kecic chraddhādamaparāyaṇāḥ <br />
            avratā bhraṣṭaniyamās tathānye rākṣasopamāḥ //
             <span class="ref">BrP_225.58</span></p>
         
         
         <p id="BrP_225.59">
            yajvānaś ca tathaivānye nirmohāś ca tathā pare <br />
            kena karmavipākena bhavantīha vadasva me //
             <span class="ref">BrP_225.59</span></p>
         
         maheśvara uvāca
         
         
         <p id="BrP_225.60">
            āgamālokadharmāṇāṃ maryādāḥ pūrvanirmitāḥ <br />
            pramāṇenānuvartante dṛśyante ha dṛḍhavratāḥ //
             <span class="ref">BrP_225.60</span></p>
         
         
         <p id="BrP_225.61">
            adharmaṃ dharmam ity āhur ye ca mohavaśaṃ gatāḥ <br />
            avratā naṣṭamaryādās te narā brahmarākṣasāḥ //
             <span class="ref">BrP_225.61</span></p>
         
         
         <p id="BrP_225.62">
            ye vai kālakṛtodyogāt saṃbhavantīha mānavāḥ <br />
            nirhomā nirvaṣaṭkārās te bhavanti narādhamāḥ //
             <span class="ref">BrP_225.62</span></p>
         
         
         <p id="BrP_225.63">
            eṣa devi mayā sarvasaṃśayacchedanāya te <br />
            kuśalākuśalo nṝṇāṃ vyākhyāto dharmasāgaraḥ //
             <span class="ref">BrP_225.63</span></p>
         
         vyāsa uvāca
         
         
         <p id="BrP_226.1">
            śrutvaivaṃ sā jaganmātā bhartur vacanam āditaḥ <br />
            hṛṣṭā babhūva suprītā vismitā ca tadā dvijāḥ //
             <span class="ref">BrP_226.1</span></p>
         
         
         <p id="BrP_226.2">
            ye tatrāsan munivarās tripurāreḥ samīpataḥ <br />
            tīrthayātrāprasaṅgena gatās tasmin girau dvijāḥ //
             <span class="ref">BrP_226.2</span></p>
         
         
         <p id="BrP_226.3">
            te 'pi saṃpūjya taṃ devaṃ śūlapāṇiṃ praṇamya ca <br />
            papracchuḥ saṃśayaṃ caiva lokānāṃ hitakāmyayā //
             <span class="ref">BrP_226.3</span></p>
         
         munaya ūcuḥ
         
         
         <p id="BrP_226.4">
            trilocana namas te 'stu dakṣakratuvināśana <br />
            pṛcchāmas tvāṃ jagannātha saṃśayaṃ hṛdi saṃsthitam //
             <span class="ref">BrP_226.4</span></p>
         
         
         <p id="BrP_226.5">
            saṃsāre 'smin mahāghore bhairave lomaharṣaṇe <br />
            bhramanti suciraṃ kālaṃ puruṣāś cālpamedhasaḥ //
             <span class="ref">BrP_226.5</span></p>
         
         
         <p id="BrP_226.6">
            yenopāyena mucyante janmasaṃsārabandhanāt <br />
            brūhi tac chrotum icchāmaḥ paraṃ kautūhalaṃ hi naḥ //
             <span class="ref">BrP_226.6</span></p>
         
         maheśvara uvāca
         
         
         <p id="BrP_226.7">
            karmapāśanibaddhānāṃ narāṇāṃ duḥkhabhāginām <br />
            nānyopāyaṃ prapaśyāmi vāsudevāt paraṃ dvijāḥ //
             <span class="ref">BrP_226.7</span></p>
         
         
         <p id="BrP_226.8">
            ye pūjayanti taṃ devaṃ śaṅkhacakragadādharam <br />
            vāṅmanaḥkarmabhiḥ samyak te yānti paramāṃ gatim //
             <span class="ref">BrP_226.8</span></p>
         
         
         <p id="BrP_226.9">
            kiṃ teṣāṃ jīviteneha paśuvac ceṣṭitena ca <br />
            yeṣāṃ na pravaṇaṃ cittaṃ vāsudeve jaganmaye //
             <span class="ref">BrP_226.9</span></p>
         
         ṛṣaya ūcuḥ
         
         
         <p id="BrP_226.10">
            pinākin bhaganetraghna sarvalokanamaskṛta <br />
            māhātmyaṃ vāsudevasya śrotum icchāma śaṃkara //
             <span class="ref">BrP_226.10</span></p>
         
         maheśvara uvāca
         
         
         <p id="BrP_226.11">
            pitāmahād api varaḥ śāśvataḥ puruṣo hariḥ <br />
            kṛṣṇo jāmbūnadābhāso vyabhre sūrya ivoditaḥ //
             <span class="ref">BrP_226.11</span></p>
         
         
         <p id="BrP_226.12">
            daśabāhur mahātejā devatāriniṣūdanaḥ <br />
            śrīvatsāṅko hṛṣīkeśaḥ sarvadaivatayūthapaḥ //
             <span class="ref">BrP_226.12</span></p>
         
         
         <p id="BrP_226.13">
            brahmā tasyodarabhavas tasyāhaṃ ca śirobhavaḥ <br />
            śiroruhebhyo jyotīṃṣi romabhyaś ca surāsurāḥ //
             <span class="ref">BrP_226.13</span></p>
         
         
         <p id="BrP_226.14">
            ṛṣayo dehasaṃbhūtās tasya lokāś ca śāśvatāḥ <br />
            pitāmahagṛhaṃ sākṣāt sarvadevagṛhaṃ ca saḥ //
             <span class="ref">BrP_226.14</span></p>
         
         
         <p id="BrP_226.15">
            so 'syāḥ pṛthivyāḥ kṛtsnāyāḥ sraṣṭā tribhuvaneśvaraḥ <br />
            saṃhartā caiva bhūtānāṃ sthāvarasya carasya ca //
             <span class="ref">BrP_226.15</span></p>
         
         
         <p id="BrP_226.16">
            sa hi devadevaḥ sākṣād devanāthaḥ paraṃtapaḥ <br />
            sarvajñaḥ sarvasaṃsraṣṭā sarvagaḥ sarvatomukhaḥ //
             <span class="ref">BrP_226.16</span></p>
         
         
         <p id="BrP_226.17">
            na tasmāt paramaṃ bhūtaṃ triṣu lokeṣu kiṃcana <br />
            sanātano mahābhāgo govinda iti viśrutaḥ //
             <span class="ref">BrP_226.17</span></p>
         
         
         <p id="BrP_226.18">
            sa sarvān pārthivān saṃkhye ghātayiṣyati mānadaḥ <br />
            surakāryārtham utpanno mānuṣyaṃ vapur āsthitaḥ //
             <span class="ref">BrP_226.18</span></p>
         
         
         <p id="BrP_226.19">
            nahi devagaṇāḥ śaktās trivikramavinākṛtāḥ <br />
            bhuvane devakāryāṇi kartuṃ nāyakavarjitaḥ //
             <span class="ref">BrP_226.19</span></p>
         
         
         <p id="BrP_226.20">
            nāyakaḥ sarvabhūtānāṃ sarvabhūtanamaskṛtaḥ <br />
            etasya devanāthasya kāryasya ca parasya ca //
             <span class="ref">BrP_226.20</span></p>
         
         
         <p id="BrP_226.21">
            brahmabhūtasya satataṃ brahmarṣiśaraṇasya ca <br />
            brahmā vasati nābhisthaḥ śarīre 'haṃ ca saṃsthitaḥ //
             <span class="ref">BrP_226.21</span></p>
         
         
         <p id="BrP_226.22">
            sarvāḥ sukhaṃ saṃsthitāś ca śarīre tasya devatāḥ <br />
            sa devaḥ puṇḍarīkākṣaḥ śrīgarbhaḥ śrīsahoṣitaḥ //
             <span class="ref">BrP_226.22</span></p>
         
         
         <p id="BrP_226.23">
            śārṅgacakrāyudhaḥ khaḍgī sarvanāgaripudhvajaḥ <br />
            uttamena suśīlena śaucena ca damena ca //
             <span class="ref">BrP_226.23</span></p>
         
         
         <p id="BrP_226.24">
            parākrameṇa vīryeṇa vapuṣā darśanena ca <br />
            ārohaṇapramāṇena vīryeṇārjavasaṃpadā //
             <span class="ref">BrP_226.24</span></p>
         
         
         <p id="BrP_226.25">
            ānṛśaṃsyena rūpeṇa balena ca samanvitaḥ <br />
            astraiḥ samuditaḥ sarvair divyair adbhutadarśanaiḥ //
             <span class="ref">BrP_226.25</span></p>
         
         
         <p id="BrP_226.26">
            yogamāyāsahasrākṣo virūpākṣo mahāmanāḥ <br />
            vācā mitrajanaślāghī jñātibandhujanapriyaḥ //
             <span class="ref">BrP_226.26</span></p>
         
         
         <p id="BrP_226.27">
            kṣamāvāṃś cānahaṃvādī sa devo brahmadāyakaḥ <br />
            bhayahartā bhayārtānāṃ mitrānandavivardhanaḥ //
             <span class="ref">BrP_226.27</span></p>
         
         
         <p id="BrP_226.28">
            śaraṇyaḥ sarvabhūtānāṃ dīnānāṃ pālane rataḥ <br />
            śrutavān atha saṃpannaḥ sarvabhūtanamaskṛtaḥ //
             <span class="ref">BrP_226.28</span></p>
         
         
         <p id="BrP_226.29">
            samāśritānām upakṛc chatrūṇāṃ bhayakṛt tathā <br />
            nītijño nītisaṃpanno brahmavādī jitendriyaḥ //
             <span class="ref">BrP_226.29</span></p>
         
         
         <p id="BrP_226.30">
            bhavārtham eva devānāṃ buddhyā paramayā yutaḥ <br />
            prājāpatye śubhe mārge mānave dharmasaṃskṛte //
             <span class="ref">BrP_226.30</span></p>
         
         
         <p id="BrP_226.31">
            samutpatsyati govindo manor vaṃśe mahātmanaḥ <br />
            aṃśo nāma manoḥ putro hy antardhāmā tataḥ param //
             <span class="ref">BrP_226.31</span></p>
         
         
         <p id="BrP_226.32">
            antardhāmno havirdhāmā prajāpatir aninditaḥ <br />
            prācīnabarhir bhavitā havirdhāmnaḥ suto dvijāḥ //
             <span class="ref">BrP_226.32</span></p>
         
         
         <p id="BrP_226.33">
            tasya pracetaḥpramukhā bhaviṣyanti daśātmajāḥ <br />
            prācetasas tathā dakṣo bhaviteha prajāpatiḥ //
             <span class="ref">BrP_226.33</span></p>
         
         
         <p id="BrP_226.34">
            dākṣāyaṇyas tathādityo manur ādityatas tataḥ <br />
            manoś ca vaṃśaja ilā sudyumnaś ca bhaviṣyati //
             <span class="ref">BrP_226.34</span></p>
         
         
         <p id="BrP_226.35">
            budhāt purūravāś cāpi tasmād āyur bhaviṣyati <br />
            nahuṣo bhavitā tasmād yayātis tasya cātmajaḥ //
             <span class="ref">BrP_226.35</span></p>
         
         
         <p id="BrP_226.36">
            yadus tasmān mahāsattvaḥ kroṣṭā tasmād bhaviṣyati <br />
            kroṣṭuś caiva mahān putro vṛjinīvān bhaviṣyati //
             <span class="ref">BrP_226.36</span></p>
         
         
         <p id="BrP_226.37">
            vṛjinīvataś ca bhavitā uṣaṅgur aparājitaḥ <br />
            uṣaṅgor bhavitā putraḥ śūraś citrarathas tathā //
             <span class="ref">BrP_226.37</span></p>
         
         
         <p id="BrP_226.38">
            tasya tv avarajaḥ putraḥ śūro nāma bhaviṣyati <br />
            teṣāṃ vikhyātavīryāṇāṃ cāritraguṇaśālinām //
             <span class="ref">BrP_226.38</span></p>
         
         
         <p id="BrP_226.39">
            yajvināṃ ca viśuddhānāṃ vaṃśe brāhmaṇasattamāḥ <br />
            sa śūraḥ kṣatriyaśreṣṭho mahāvīryo mahāyaśāḥ //
             <span class="ref">BrP_226.39</span></p>
         
         
         <p id="BrP_226.40">
            svavaṃśavistārakaraṃ janayiṣyati mānadam <br />
            vasudevam iti khyātaṃ putram ānakadundubhim //
             <span class="ref">BrP_226.40</span></p>
         
         
         <p id="BrP_226.41">
            tasya putraś caturbāhur vāsudevo bhaviṣyati <br />
            dātā brāhmaṇasatkartā brahmabhūto dvijapriyaḥ //
             <span class="ref">BrP_226.41</span></p>
         
         
         <p id="BrP_226.42">
            rājño baddhān sa sarvān vai mokṣayiṣyati yādavaḥ <br />
            jarāsaṃdhaṃ tu rājānaṃ nirjitya girigahvare //
             <span class="ref">BrP_226.42</span></p>
         
         
         <p id="BrP_226.43">
            sarvapārthivaratnāḍhyo bhaviṣyati sa vīryavān <br />
            pṛthivyām apratihato vīryeṇāpi bhaviṣyati //
             <span class="ref">BrP_226.43</span></p>
         
         
         <p id="BrP_226.44">
            vikrameṇa ca saṃpannaḥ sarvapārthivapārthivaḥ <br />
            śūraḥ saṃhanano bhūto dvārakāyāṃ vasan prabhuḥ //
             <span class="ref">BrP_226.44</span></p>
         
         
         <p id="BrP_226.45">
            pālayiṣyati gāṃ devīṃ vinirjitya durāśayān <br />
            taṃ bhavantaḥ samāsādya brāhmaṇair arhaṇair varaiḥ //
             <span class="ref">BrP_226.45</span></p>
         
         
         <p id="BrP_226.46">
            arcayantu yathānyāyaṃ brahmāṇam iva śāśvatam <br />
            yo hi māṃ draṣṭum iccheta brahmāṇaṃ ca pitāmaham //
             <span class="ref">BrP_226.46</span></p>
         
         
         <p id="BrP_226.47">
            draṣṭavyas tena bhagavān vāsudevaḥ pratāpavān <br />
            dṛṣṭe tasminn ahaṃ dṛṣṭo na me 'trāsti vicāraṇā //
             <span class="ref">BrP_226.47</span></p>
         
         
         <p id="BrP_226.48">
            pitāmaho vāsudeva iti vitta tapodhanāḥ <br />
            sa yasya puṇḍarīkākṣaḥ prītiyukto bhaviṣyati //
             <span class="ref">BrP_226.48</span></p>
         
         
         <p id="BrP_226.49">
            tasya devagaṇaḥ prīto brahmapūrvo bhaviṣyati <br />
            yas tu taṃ mānavo loke saṃśrayiṣyati keśavam //
             <span class="ref">BrP_226.49</span></p>
         
         
         <p id="BrP_226.50">
            tasya kīrtir yaśaś caiva svargaś caiva bhaviṣyati <br />
            dharmāṇāṃ deśikaḥ sākṣād bhaviṣyati sa dharmavān //
             <span class="ref">BrP_226.50</span></p>
         
         
         <p id="BrP_226.51">
            dharmavidbhiḥ sa deveśo namaskāryaḥ sadācyutaḥ <br />
            dharma eva sadā hi syād asminn abhyarcite vibhau //
             <span class="ref">BrP_226.51</span></p>
         
         
         <p id="BrP_226.52">
            sa hi devo mahātejāḥ prajāhitacikīrṣayā <br />
            dharmārthaṃ puruṣavyāghra ṛṣikoṭīḥ sasarja ca //
             <span class="ref">BrP_226.52</span></p>
         
         
         <p id="BrP_226.53">
            tāḥ sṛṣṭās tena vidhinā parvate gandhamādane <br />
            sanatkumārapramukhās tiṣṭhanti tapasānvitāḥ //
             <span class="ref">BrP_226.53</span></p>
         
         
         <p id="BrP_226.54">
            tasmāt sa vāgmī dharmajño namasyo dvijapuṃgavāḥ <br />
            vandito hi sa vandeta mānito mānayīta ca //
             <span class="ref">BrP_226.54</span></p>
         
         
         <p id="BrP_226.55">
            dṛṣṭaḥ paśyed aharahaḥ saṃśritaḥ pratisaṃśrayet <br />
            arcitaś cārcayen nityaṃ sa devo dvijasattamāḥ //
             <span class="ref">BrP_226.55</span></p>
         
         
         <p id="BrP_226.56">
            evaṃ tasyānavadyasya viṣṇor vai paramaṃ tapaḥ <br />
            ādidevasya mahataḥ sajjanācaritaṃ sadā //
             <span class="ref">BrP_226.56</span></p>
         
         
         <p id="BrP_226.57">
            bhuvane 'bhyarcito nityaṃ devair api sanātanaḥ <br />
            abhayenānurūpeṇa prapadya tam anuvratāḥ //
             <span class="ref">BrP_226.57</span></p>
         
         
         <p id="BrP_226.58">
            karmaṇā manasā vācā sa namasyo dvijaiḥ sadā <br />
            yatnavadbhir upasthāya draṣṭavyo devakīsutaḥ //
             <span class="ref">BrP_226.58</span></p>
         
         
         <p id="BrP_226.59">
            eṣa vai vihito mārgo mayā vai munisattamāḥ <br />
            taṃ dṛṣṭvā sarvadeveśaṃ dṛṣṭāḥ syuḥ surasattamāḥ //
             <span class="ref">BrP_226.59</span></p>
         
         
         <p id="BrP_226.60">
            mahāvarāhaṃ taṃ devaṃ sarvalokapitāmaham <br />
            ahaṃ caiva namasyāmi nityam eva jagatpatim //
             <span class="ref">BrP_226.60</span></p>
         
         
         <p id="BrP_226.61">
            tatra ca tritayaṃ dṛṣṭaṃ bhaviṣyati na saṃśayaḥ <br />
            samastā hi vayaṃ devās tasya dehe vasāmahe //
             <span class="ref">BrP_226.61</span></p>
         
         
         <p id="BrP_226.62">
            tasyaiva cāgrajo bhrātā sitādrinicayaprabhaḥ <br />
            halī bala iti khyāto bhaviṣyati dharādharaḥ //
             <span class="ref">BrP_226.62</span></p>
         
         
         <p id="BrP_226.63">
            triśirās tasya devasya dṛṣṭo 'nanta iti prabhoḥ <br />
            suparṇo yasya vīryeṇa kaśyapasyātmajo balī //
             <span class="ref">BrP_226.63</span></p>
         
         
         <p id="BrP_226.64">
            antaṃ naivāśakad draṣṭuṃ devasya paramātmanaḥ <br />
            sa ca śeṣo vicarate parayā vai mudā yutaḥ //
             <span class="ref">BrP_226.64</span></p>
         
         
         <p id="BrP_226.65">
            antarvasati bhogena parirabhya vasuṃdharām <br />
            ya eṣa viṣṇuḥ so 'nanto bhagavān vasudhādharaḥ //
             <span class="ref">BrP_226.65</span></p>
         
         
         <p id="BrP_226.66">
            yo rāmaḥ sa hṛṣīkeśo 'cyutaḥ sarvadharādharaḥ <br />
            tāv ubhau puruṣavyāghrau divyau divyaparākramau //
             <span class="ref">BrP_226.66</span></p>
         
         
         <p id="BrP_226.67">
            draṣṭavyau mānanīyau ca cakralāṅgaladhāriṇau <br />
            eṣa vo 'nugrahaḥ prokto mayā puṇyas tapodhanāḥ <br />
            tad bhavanto yaduśreṣṭhaṃ pūjayeyuḥ prayatnataḥ //
             <span class="ref">BrP_226.67</span></p>
         
         munaya ūcuḥ
         
         
         <p id="BrP_227.1">
            aho kṛṣṇasya māhātmyaṃ śrutam asmābhir adbhutam <br />
            sarvapāpaharaṃ puṇyaṃ dhanyaṃ saṃsāranāśanam //
             <span class="ref">BrP_227.1</span></p>
         
         
         <p id="BrP_227.2">
            saṃpūjya vidhivad bhaktyā vāsudevaṃ mahāmune <br />
            kāṃ gatiṃ yānti manujā vāsudevārcane ratāḥ //
             <span class="ref">BrP_227.2</span></p>
         
         
         <p id="BrP_227.3">
            kiṃ prāpnuvanti te mokṣaṃ kiṃ vā svargaṃ mahāmune <br />
            athavā kiṃ muniśreṣṭha prāpnuvanty ubhayaṃ phalam //
             <span class="ref">BrP_227.3</span></p>
         
         
         <p id="BrP_227.4">
            chettum arhasi sarvajña saṃśayaṃ no hṛdi sthitam <br />
            chettā nānyo 'sti loke 'smiṃs tvadṛte munisattama //
             <span class="ref">BrP_227.4</span></p>
         
         vyāsa uvāca
         
         
         <p id="BrP_227.5">
            sādhu sādhu muniśreṣṭhā bhavadbhir yad udāhṛtam <br />
            śṛṇudhvam ānupūrvyeṇa vaiṣṇavānāṃ sukhāvaham //
             <span class="ref">BrP_227.5</span></p>
         
         
         <p id="BrP_227.6">
            dīkṣāmātreṇa kṛṣṇasya narā mokṣaṃ vrajanti vai <br />
            kiṃ punar ye sadā bhaktyā pūjayanty acyutaṃ dvijāḥ //
             <span class="ref">BrP_227.6</span></p>
         
         
         <p id="BrP_227.7">
            na teṣāṃ durlabhaḥ svargo mokṣaś ca munisattamāḥ <br />
            labhante vaiṣṇavāḥ kāmān yān yān vāñchanti durlabhān //
             <span class="ref">BrP_227.7</span></p>
         
         
         <p id="BrP_227.8">
            ratnaparvatam āruhya naro ratnaṃ yathādadet <br />
            svecchayā muniśārdūlās tathā kṛṣṇān manorathān //
             <span class="ref">BrP_227.8</span></p>
         
         
         <p id="BrP_227.9">
            kalpavṛkṣaṃ samāsādya phalāni svecchayā yathā <br />
            gṛhṇāti puruṣo viprās tathā kṛṣṇān manorathān //
             <span class="ref">BrP_227.9</span></p>
         
         
         <p id="BrP_227.10">
            śraddhayā vidhivat pūjya vāsudevaṃ jagadgurum <br />
            dharmārthakāmamokṣāṇāṃ prāpnuvanti narāḥ phalam //
             <span class="ref">BrP_227.10</span></p>
         
         
         <p id="BrP_227.11">
            ārādhya taṃ jagannāthaṃ viśuddhenāntarātmanā <br />
            prāpnuvanti narāḥ kāmān surāṇām api durlabhān //
             <span class="ref">BrP_227.11</span></p>
         
         
         <p id="BrP_227.12">
            ye 'rcayanti sadā bhaktyā vāsudevākhyam avyayam <br />
            na teṣāṃ durlabhaṃ kiṃcid vidyate bhuvanatraye //
             <span class="ref">BrP_227.12</span></p>
         
         
         <p id="BrP_227.13">
            dhanyās te puruṣā loke ye 'rcayanti sadā harim <br />
            sarvapāpaharaṃ devaṃ sarvakāmaphalapradam //
             <span class="ref">BrP_227.13</span></p>
         
         
         <p id="BrP_227.14">
            brāhmaṇāḥ kṣatriyā vaiśyāḥ striyaḥ śūdrāntyajātayaḥ <br />
            saṃpūjya taṃ suravaraṃ prāpnuvanti parāṃ gatim //
             <span class="ref">BrP_227.14</span></p>
         
         
         <p id="BrP_227.15">
            tasmāc chṛṇudhvaṃ munayo yat pṛcchata mamānaghāḥ <br />
            pravakṣyāmi samāsena gatiṃ teṣāṃ mahātmanām //
             <span class="ref">BrP_227.15</span></p>
         
         
         <p id="BrP_227.16">
            tyaktvā mānuṣyakaṃ dehaṃ rogāyatanam adhruvam <br />
            jarāmaraṇasaṃyuktaṃ jalabudbudasaṃnibham //
             <span class="ref">BrP_227.16</span></p>
         
         
         <p id="BrP_227.17">
            māṃsaśoṇitadurgandhaṃ viṣṭhāmūtrādibhir yutam <br />
            asthisthūṇam amedhyaṃ ca snāyucarmaśirānvitam //
             <span class="ref">BrP_227.17</span></p>
         
         
         <p id="BrP_227.18">
            kāmagena vimānena divyagandharvanādinā <br />
            taruṇādityavarṇena kiṅkiṇījālamālinā //
             <span class="ref">BrP_227.18</span></p>
         
         
         <p id="BrP_227.19">
            upagīyamānā gandharvair apsarobhir alaṃkṛtāḥ <br />
            vrajanti lokapālānāṃ bhavanaṃ tu pṛthak pṛthak //
             <span class="ref">BrP_227.19</span></p>
         
         
         <p id="BrP_227.20">
            manvantarapramāṇaṃ tu bhuktvā kālaṃ pṛthak pṛthak <br />
            bhuvanāni pṛthak teṣāṃ sarvabhogair alaṃkṛtāḥ //
             <span class="ref">BrP_227.20</span></p>
         
         
         <p id="BrP_227.21">
            tato 'ntarikṣaṃ lokaṃ te yānti sarvasukhapradam <br />
            tatra bhuktvā varān bhogān daśamanvantaraṃ dvijāḥ //
             <span class="ref">BrP_227.21</span></p>
         
         
         <p id="BrP_227.22">
            tasmād gandharvalokaṃ tu yānti vai vaiṣṇavā dvijāḥ <br />
            viṃśanmanvantaraṃ kālaṃ tatra bhuktvā manoramān //
             <span class="ref">BrP_227.22</span></p>
         
         
         <p id="BrP_227.23">
            bhogān ādityalokaṃ tu tasmād yānti supūjitāḥ <br />
            triṃśanmanvantaraṃ tatra bhogān bhuktvātidaivatān //
             <span class="ref">BrP_227.23</span></p>
         
         
         <p id="BrP_227.24">
            tasmād vrajanti te viprāś candralokaṃ sukhapradam <br />
            manvantarāṇāṃ te tatra catvāriṃśad guṇānvitam //
             <span class="ref">BrP_227.24</span></p>
         
         
         <p id="BrP_227.25">
            kālaṃ bhuktvā śubhān bhogāñ jarāmaraṇavarjitāḥ <br />
            tasmān nakṣatralokaṃ tu vimānaiḥ samalaṃkṛtam //
             <span class="ref">BrP_227.25</span></p>
         
         
         <p id="BrP_227.26">
            vrajanti te muniśreṣṭhā guṇaiḥ sarvair alaṃkṛtāḥ <br />
            manvantarāṇāṃ pañcāśad bhuktvā bhogān yathepsitān //
             <span class="ref">BrP_227.26</span></p>
         
         
         <p id="BrP_227.27">
            tasmād vrajanti te viprā devalokaṃ sudurlabham <br />
            ṣaṣṭimanvantaraṃ yāvat tatra bhuktvā sudurlabhān //
             <span class="ref">BrP_227.27</span></p>
         
         
         <p id="BrP_227.28">
            bhogān nānāvidhān viprā ṛgdvyaṣṭakasamanvitān <br />
            śakralokaṃ punas tasmād gacchanti surapūjitāḥ //
             <span class="ref">BrP_227.28</span></p>
         
         
         <p id="BrP_227.29">
            manvantarāṇāṃ tatraiva bhuktvā kālaṃ ca saptatim <br />
            bhogān uccāvacān divyān manasaḥ prītivardhanān //
             <span class="ref">BrP_227.29</span></p>
         
         
         <p id="BrP_227.30">
            tasmād vrajanti te lokaṃ prājāpatyam anuttamam <br />
            bhuktvā tatrepsitān bhogān sarvakāmaguṇānvitān //
             <span class="ref">BrP_227.30</span></p>
         
         
         <p id="BrP_227.31">
            manvantaram aśītiṃ ca kālaṃ sarvasukhapradam <br />
            tasmāt paitāmahaṃ lokaṃ yānti te vaiṣṇavā dvijāḥ //
             <span class="ref">BrP_227.31</span></p>
         
         
         <p id="BrP_227.32">
            manvantarāṇāṃ navati krīḍitvā tatra vai sukham <br />
            ihāgatya punas tasmād viprāṇāṃ pravare kule //
             <span class="ref">BrP_227.32</span></p>
         
         
         <p id="BrP_227.33">
            jāyante yogino viprā vedaśāstrārthapāragāḥ <br />
            evaṃ sarveṣu lokeṣu bhuktvā bhogān yathepsitān //
             <span class="ref">BrP_227.33</span></p>
         
         
         <p id="BrP_227.34">
            ihāgatya punar yānti upary upari ca kramāt <br />
            saṃbhave saṃbhave te tu śatavarṣaṃ dvijottamāḥ //
             <span class="ref">BrP_227.34</span></p>
         
         
         <p id="BrP_227.35">
            bhuktvā yathepsitān bhogān yānti lokāntaraṃ tataḥ <br />
            daśajanma yadā teṣāṃ krameṇaivaṃ prapūryate //
             <span class="ref">BrP_227.35</span></p>
         
         
         <p id="BrP_227.36">
            tadā lokaṃ harer divyaṃ brahmalokād vrajanti te <br />
            gatvā tatrākṣayān bhogān bhuktvā sarvaguṇānvitān //
             <span class="ref">BrP_227.36</span></p>
         
         
         <p id="BrP_227.37">
            manvantaraśataṃ yāvaj janmamṛtyuvivarjitāḥ <br />
            gacchanti bhuvanaṃ paścād vārāhasya dvijottamāḥ //
             <span class="ref">BrP_227.37</span></p>
         
         
         <p id="BrP_227.38">
            divyadehāḥ kuṇḍalino mahākāyā mahābalāḥ <br />
            krīḍanti tatra viprendrāḥ kṛtvā rūpaṃ caturbhujam //
             <span class="ref">BrP_227.38</span></p>
         
         
         <p id="BrP_227.39">
            daśa koṭisahasrāṇi varṣāṇāṃ dvijasattamāḥ <br />
            tiṣṭhanti śāśvate bhāve sarvair devair namaskṛtāḥ //
             <span class="ref">BrP_227.39</span></p>
         
         
         <p id="BrP_227.40">
            tato yānti tu te dhīrā narasiṃhagṛhaṃ dvijāḥ <br />
            krīḍante tatra muditā varṣakoṭyayutāni ca //
             <span class="ref">BrP_227.40</span></p>
         
         
         <p id="BrP_227.41">
            tadante vaiṣṇavaṃ yānti puraṃ siddhaniṣevitam <br />
            krīḍante tatra saukhyena varṣāṇām ayutāni ca //
             <span class="ref">BrP_227.41</span></p>
         
         
         <p id="BrP_227.42">
            brahmaloke punar viprā gacchanti sādhakottamāḥ <br />
            tatra sthitvā ciraṃ kālaṃ varṣakoṭiśatān bahūn //
             <span class="ref">BrP_227.42</span></p>
         
         
         <p id="BrP_227.43">
            nārāyaṇapuraṃ yānti tatas te sādhakeśvarāḥ <br />
            bhuktvā bhogāṃś ca vividhān varṣakoṭyarbudāni ca //
             <span class="ref">BrP_227.43</span></p>
         
         
         <p id="BrP_227.44">
            aniruddhapuraṃ paścād divyarūpā mahābalāḥ <br />
            gacchanti sādhakavarāḥ stūyamānāḥ surāsuraiḥ //
             <span class="ref">BrP_227.44</span></p>
         
         
         <p id="BrP_227.45">
            tatra koṭisahasrāṇi varṣāṇāṃ ca caturdaśa <br />
            tiṣṭhanti vaiṣṇavās tatra jarāmaraṇavarjitāḥ //
             <span class="ref">BrP_227.45</span></p>
         
         
         <p id="BrP_227.46">
            pradyumnasya puraṃ paścād gacchanti vigatajvarāḥ <br />
            tatra tiṣṭhanti te viprā lakṣakoṭiśatatrayam //
             <span class="ref">BrP_227.46</span></p>
         
         
         <p id="BrP_227.47">
            svacchandagāmino hṛṣṭā balaśaktisamanvitāḥ <br />
            gacchanti yoginaḥ paścād yatra saṃkarṣaṇaḥ prabhuḥ //
             <span class="ref">BrP_227.47</span></p>
         
         
         <p id="BrP_227.48">
            tatroṣitvā ciraṃ kālaṃ bhuktvā bhogān sahasraśaḥ <br />
            viśanti vāsudevaiti virūpākhye nirañjane //
             <span class="ref">BrP_227.48</span></p>
         
         
         <p id="BrP_227.49">
            vinirmuktāḥ pare tattve jarāmaraṇavarjite <br />
            tatra gatvā vimuktās te bhaveyur nātra saṃśayaḥ //
             <span class="ref">BrP_227.49</span></p>
         
         
         <p id="BrP_227.50">
            evaṃ krameṇa bhuktiṃ te prāpnuvanti manīṣiṇaḥ <br />
            muktiṃ ca muniśārdūlā vāsudevārcane ratāḥ //
             <span class="ref">BrP_227.50</span></p>
         
         vyāsa uvāca
         
         
         <p id="BrP_228.1">
            ekādaśyām ubhe pakṣe nirāhāraḥ samāhitaḥ <br />
            snātvā samyag vidhānena dhautavāsā jitendriyaḥ //
             <span class="ref">BrP_228.1</span></p>
         
         
         <p id="BrP_228.2">
            saṃpūjya vidhivad viṣṇuṃ śraddhayā susamāhitaḥ <br />
            puṣpair gandhais tathā dīpair dhūpair naivedyakais tathā //
             <span class="ref">BrP_228.2</span></p>
         
         
         <p id="BrP_228.3">
            upahārair bahuvidhair japyair homapradakṣiṇaiḥ <br />
            stotrair nānāvidhair divyair gītavādyair manoharaiḥ //
             <span class="ref">BrP_228.3</span></p>
         
         
         <p id="BrP_228.4">
            daṇḍavatpraṇipātaiś ca jayaśabdais tathottamaiḥ <br />
            evaṃ saṃpūjya vidhivad rātrau kṛtvā prajāgaram //
             <span class="ref">BrP_228.4</span></p>
         
         
         <p id="BrP_228.5">
            kathāṃ vā gītikāṃ viṣṇor gāyan viṣṇuparāyaṇaḥ <br />
            yāti viṣṇoḥ paraṃ sthānaṃ naro nāsty atra saṃśayaḥ //
             <span class="ref">BrP_228.5</span></p>
         
         munaya ūcuḥ
         
         
         <p id="BrP_228.6">
            prajāgare gītikāyāḥ phalaṃ viṣṇor mahāmune <br />
            brūhi tac chrotum icchāmaḥ paraṃ kautūhalaṃ hi naḥ //
             <span class="ref">BrP_228.6</span></p>
         
         vyāsa uvāca
         
         
         <p id="BrP_228.7">
            śṛṇudhvaṃ muniśārdūlāḥ pravakṣyāmy anupūrvaśaḥ <br />
            gītikāyāḥ phalaṃ viṣṇor jāgare yad udāhṛtam //
             <span class="ref">BrP_228.7</span></p>
         
         
         <p id="BrP_228.8">
            avantī nāma nagarī babhūva bhuvi viśrutā <br />
            tatrāste bhagavān viṣṇuḥ śaṅkhacakragadādharaḥ //
             <span class="ref">BrP_228.8</span></p>
         
         
         <p id="BrP_228.9">
            tasyā nagaryāḥ paryante cāṇḍālo gītikovidaḥ <br />
            sadvṛttyotpāditadhano bhṛtyānāṃ bharaṇe rataḥ //
             <span class="ref">BrP_228.9</span></p>
         
         
         <p id="BrP_228.10">
            viṣṇubhaktaḥ sa cāṇḍālo māsi māsi dṛḍhavrataḥ <br />
            ekādaśyāṃ samāgamya sopavāso 'tha gāyati //
             <span class="ref">BrP_228.10</span></p>
         
         
         <p id="BrP_228.11">
            gītikā viṣṇunāmāṅkāḥ prādurbhāvasamāśritāḥ <br />
            gāndhāraṣaḍjanaiṣādasvarapañcamadhaivataiḥ //
             <span class="ref">BrP_228.11</span></p>
         
         
         <p id="BrP_228.12">
            rātrijāgaraṇe viṣṇuṃ gāthābhir upagāyati <br />
            prabhāte ca praṇamyeśaṃ dvādaśyāṃ gṛham etya ca //
             <span class="ref">BrP_228.12</span></p>
         
         
         <p id="BrP_228.13">
            jāmātṛbhāgineyāṃś ca bhojayitvā sakanyakāḥ <br />
            tataḥ saparivāras tu paścād bhuṅkte dvijottamāḥ //
             <span class="ref">BrP_228.13</span></p>
         
         
         <p id="BrP_228.14">
            evaṃ tasyāsatas tatra kurvato viṣṇuprīṇanam <br />
            gītikābhir vicitrābhir vayaḥ pratigataṃ bahu //
             <span class="ref">BrP_228.14</span></p>
         
         
         <p id="BrP_228.15">
            ekadā caitramāse tu kṛṣṇaikādaśigocare <br />
            viṣṇuśuśrūṣaṇārthāya yayau vanam anuttamam //
             <span class="ref">BrP_228.15</span></p>
         
         
         <p id="BrP_228.16">
            vanajātāni puṣpāṇi grahītuṃ bhaktitatparaḥ <br />
            kṣiprātaṭe mahāraṇye vibhītakataror adhaḥ //
             <span class="ref">BrP_228.16</span></p>
         
         
         <p id="BrP_228.17">
            dṛṣṭaḥ sa rākṣasenātha gṛhītaś cāpi bhakṣitum <br />
            cāṇḍālas tam athovāca nādya bhakṣyas tvayā hy aham //
             <span class="ref">BrP_228.17</span></p>
         
         
         <p id="BrP_228.18">
            prātar bhokṣyasi kalyāṇa satyam eṣyāmy ahaṃ punaḥ <br />
            adya kāryaṃ mama mahat tasmān muñcasva rākṣasa //
             <span class="ref">BrP_228.18</span></p>
         
         
         <p id="BrP_228.19">
            śvaḥ satyena sameṣyāmi tataḥ khādasi mām iti <br />
            viṣṇuśuśrūṣaṇārthāya rātrijāgaraṇaṃ mayā <br />
            kāryaṃ na vratavighnaṃ me kartum arhasi rākṣasa //
             <span class="ref">BrP_228.19</span></p>
         
         vyāsa uvāca
         
         
         <p id="BrP_228.20">
            taṃ rākṣasaḥ pratyuvāca daśarātram abhojanam <br />
            mamābhūd adya ca bhavān mayā labdho mataṅgaja //
             <span class="ref">BrP_228.20</span></p>
         
         
         <p id="BrP_228.21">
            na mokṣye bhakṣayiṣyāmi kṣudhayā pīḍito bhṛśam <br />
            niśācaravacaḥ śrutvā mātaṅgas tam uvāca ha <br />
            sāntvayañ ślakṣṇayā vācā sa satyavacanair dṛḍhaiḥ //
             <span class="ref">BrP_228.21</span></p>
         
         mātaṅga uvāca
         
         
         <p id="BrP_228.22">
            satyamūlaṃ jagat sarvaṃ brahmarākṣasa tac chṛṇu <br />
            satyenāhaṃ śapiṣyāmi punarāgamanāya ca //
             <span class="ref">BrP_228.22</span></p>
         
         
         <p id="BrP_228.23">
            ādityaś candramā vahnir vāyur bhūr dyaur jalaṃ manaḥ <br />
            ahorātraṃ yamaḥ saṃdhye dve vidur naraceṣṭitam //
             <span class="ref">BrP_228.23</span></p>
         
         
         <p id="BrP_228.24">
            paradāreṣu yat pāpaṃ yat paradravyahāriṣu <br />
            yac ca brahmahanaḥ pāpaṃ surāpe gurutalpage //
             <span class="ref">BrP_228.24</span></p>
         
         
         <p id="BrP_228.25">
            vandhyāpateś ca yat pāpaṃ yat pāpaṃ vṛṣalīpateḥ <br />
            yac ca devalake pāpaṃ matsyamāṃsāśinaś ca yat //
             <span class="ref">BrP_228.25</span></p>
         
         
         <p id="BrP_228.26">
            kroḍamāṃsāśino yac ca kūrmamāṃsāśinaś ca yat <br />
            vṛthā māṃsāśino yac ca pṛṣṭhamāṃsāśinaś ca yat //
             <span class="ref">BrP_228.26</span></p>
         
         
         <p id="BrP_228.27">
            kṛtaghne mitraghātake yat pāpaṃ didhiṣūpatau <br />
            sūtakasya ca yat pāpaṃ yat pāpaṃ krūrakarmaṇaḥ //
             <span class="ref">BrP_228.27</span></p>
         
         
         <p id="BrP_228.28">
            kṛpaṇasya ca yat pāpaṃ yac ca vandhyātither api <br />
            amāvāsyāṣṭamī ṣaṣṭhī kṛṣṇaśuklacaturdaśī //
             <span class="ref">BrP_228.28</span></p>
         
         
         <p id="BrP_228.29">
            tāsu yad gamanāt pāpaṃ yad vipro vrajati striyam <br />
            rajasvalāṃ tathā paścāc chrāddhaṃ kṛtvā striyaṃ vrajet //
             <span class="ref">BrP_228.29</span></p>
         
         
         <p id="BrP_228.30">
            sarvasvasnātabhojyānāṃ yat pāpaṃ malabhojane <br />
            mitrabhāryāṃ gacchatāṃ ca yat pāpaṃ piśunasya ca //
             <span class="ref">BrP_228.30</span></p>
         
         
         <p id="BrP_228.31">
            dambhamāyānurakte ca yat pāpaṃ madhughātinaḥ <br />
            brāhmaṇasya pratiśrutya yat pāpaṃ tadayacchataḥ //
             <span class="ref">BrP_228.31</span></p>
         
         
         <p id="BrP_228.32">
            yac ca kanyānṛte pāpaṃ yac ca gośvatarānṛte <br />
            strībālahantur yat pāpaṃ yac ca mithyābhibhāṣiṇaḥ //
             <span class="ref">BrP_228.32</span></p>
         
         
         <p id="BrP_228.33">
            devavedadvijanṛpaputramitrasatīstriyaḥ <br />
            yac ca nindayatāṃ pāpaṃ gurumithyāpacārataḥ //
             <span class="ref">BrP_228.33</span></p>
         
         
         <p id="BrP_228.34">
            agnityāgiṣu yat pāpam agnidāyiṣu yad vane <br />
            gṛheṣṭyā pātake yac ca yad goghne yad dvijādhame //
             <span class="ref">BrP_228.34</span></p>
         
         
         <p id="BrP_228.35">
            yat pāpaṃ parivitte ca yat pāpaṃ parivedinaḥ <br />
            tayor dātṛgrahītroś ca yat pāpaṃ bhrūṇaghātinaḥ //
             <span class="ref">BrP_228.35</span></p>
         
         
         <p id="BrP_228.36">
            kiṃ cātra bahubhiḥ proktaiḥ śapathais tava rākṣasa <br />
            śrūyatāṃ śapathaṃ bhīmaṃ durvācyam api kathyate //
             <span class="ref">BrP_228.36</span></p>
         
         
         <p id="BrP_228.37">
            svakanyājīvinaḥ pāpaṃ gūḍhasatyena sākṣiṇaḥ <br />
            ayājyayājake ṣaṇḍhe yat pāpaṃ śravaṇe 'dhame //
             <span class="ref">BrP_228.37</span></p>
         
         
         <p id="BrP_228.38">
            pravrajyāvasite yac ca brahmacāriṇi kāmuke <br />
            etais tu pāpair lipye 'haṃ yadi naiṣyāmi te 'ntikam //
             <span class="ref">BrP_228.38</span></p>
         
         vyāsa uvāca
         
         
         <p id="BrP_228.39">
            mātaṅgavacanaṃ śrutvā vismito brahmarākṣasaḥ <br />
            prāha gacchasva satyena samayaṃ caiva pālaya //
             <span class="ref">BrP_228.39</span></p>
         
         
         <p id="BrP_228.40">
            ity uktaḥ kuṇapāśena śvapākaḥ kusumāni tu <br />
            samādāyāgamac caiva viṣṇoḥ sa nilayaṃ gataḥ //
             <span class="ref">BrP_228.40</span></p>
         
         
         <p id="BrP_228.41">
            tāni prādād brāhmaṇāya so 'pi prakṣālya cāmbhasā <br />
            viṣṇum abhyarcya nilayaṃ jagāma sa tapodhanāḥ //
             <span class="ref">BrP_228.41</span></p>
         
         
         <p id="BrP_228.42">
            so 'pi mātaṅgadāyādaḥ sopavāsas tu tāṃ niśām <br />
            gāyan hi bāhyabhūmiṣṭhaḥ prajāgaram upākarot //
             <span class="ref">BrP_228.42</span></p>
         
         
         <p id="BrP_228.43">
            prabhātāyāṃ tu śarvaryāṃ snātvā devaṃ namasya ca <br />
            satyaṃ sa samayaṃ kartuṃ pratasthe yatra rākṣasaḥ //
             <span class="ref">BrP_228.43</span></p>
         
         
         <p id="BrP_228.44">
            taṃ vrajantaṃ pathi naraḥ prāha bhadra kva gacchasi <br />
            sa tathākathayat sarvaṃ so 'py enaṃ punar abravīt //
             <span class="ref">BrP_228.44</span></p>
         
         
         <p id="BrP_228.45">
            dharmārthakāmamokṣāṇāṃ śarīraṃ sādhanaṃ yataḥ <br />
            mahatā tu prayatnena śarīraṃ pālayed budhaḥ //
             <span class="ref">BrP_228.45</span></p>
         
         
         <p id="BrP_228.46">
            jīvadharmārthasukhaṃ <br />naras tathāpnoti mokṣagatim agryām<br />
            jīvan kīrtim upaiti ca <br />bhavati mṛtasya kā kathā loke
             <span class="ref">BrP_228.46</span></p>
         
         
         <p id="BrP_228.47">
            mātaṅgas tad vacaḥ śrutvā pratyuvācātha hetumat //
             <span class="ref">BrP_228.47</span></p>
         
         mātaṅga uvāca
         
         
         <p id="BrP_228.48">
            bhadra satyaṃ puraskṛtya gacchāmi śapathāḥ kṛtāḥ //
             <span class="ref">BrP_228.48</span></p>
         
         vyāsa uvāca
         
         
         <p id="BrP_228.49">
            taṃ bhūyaḥ pratyuvācātha kim evaṃ mūḍhadhīr bhavān <br />
            kiṃ na śrutaṃ tvayā sādho manunā yad udīritam //
             <span class="ref">BrP_228.49</span></p>
         
         
         <p id="BrP_228.50">
            gostrīdvijānāṃ parirakṣaṇārthaṃ <br />vivāhakāle surataprasaṅge<br />
            prāṇātyaye sarvadhanāpahāre <br />pañcānṛtāny āhur apātakāni
             <span class="ref">BrP_228.50</span></p>
         
         
         <p id="BrP_228.51">
            dharmavākyaṃ na ca strīṣu na vivāhe tathā ripau <br />
            vañcane cārthahānau ca svanāśe 'nṛtake tathā <br />
            evaṃ tad vākyam ākarṇya mātaṅgaḥ pratyuvāca ha //
             <span class="ref">BrP_228.51</span></p>
         
         mātaṅga uvāca
         
         
         <p id="BrP_228.52">
            maivaṃ vadasva bhadraṃ te satyaṃ lokeṣu pūjyate <br />
            satyenāvāpyate saukhyaṃ yat kiṃcij jagatīgatam //
             <span class="ref">BrP_228.52</span></p>
         
         
         <p id="BrP_228.53">
            satyenārkaḥ pratapati satyenāpo rasātmikāḥ <br />
            jvalaty agniś ca satyena vāti satyena mārutaḥ //
             <span class="ref">BrP_228.53</span></p>
         
         
         <p id="BrP_228.54">
            dharmārthakāmasaṃprāptir mokṣaprāptiś ca durlabhā <br />
            satyena jāyate puṃsāṃ tasmāt satyaṃ na saṃtyajet //
             <span class="ref">BrP_228.54</span></p>
         
         
         <p id="BrP_228.55">
            satyaṃ brahma paraṃ loke satyaṃ yajñeṣu cottamam <br />
            satyaṃ svargasamāyātaṃ tasmāt satyaṃ na saṃtyajet //
             <span class="ref">BrP_228.55</span></p>
         
         vyāsa uvāca
         
         
         <p id="BrP_228.56">
            ity uktvā so 'tha mātaṅgas taṃ prakṣipya narottamam <br />
            jagāma tatra yatrāste prāṇihā brahmarākṣasaḥ //
             <span class="ref">BrP_228.56</span></p>
         
         
         <p id="BrP_228.57">
            tam āgataṃ samīkṣyāsau cāṇḍālaṃ brahmarākṣasaḥ <br />
            vismayotphullanayanaḥ śiraḥkampaṃ tam abravīt //
             <span class="ref">BrP_228.57</span></p>
         
         brahmarākṣasa uvāca
         
         
         <p id="BrP_228.58">
            sādhu sādhu mahābhāga satyavākyānupālaka <br />
            na mātaṅgam ahaṃ manye bhavantaṃ satyalakṣaṇam //
             <span class="ref">BrP_228.58</span></p>
         
         
         <p id="BrP_228.59">
            karmaṇānena manye tvāṃ brāhmaṇaṃ śucim avyayam <br />
            yat kiṃcit tvāṃ bhadramukhaṃ pravakṣye dharmasaṃśrayam <br />
            kiṃ tatra bhavatā rātrau kṛtaṃ viṣṇugṛhe vada //
             <span class="ref">BrP_228.59</span></p>
         
         vyāsa uvāca
         
         
         <p id="BrP_228.60">
            tam abhyuvāca mātaṅgaḥ śṛṇu viṣṇugṛhe mayā <br />
            yat kṛtaṃ rajanībhāge yathātathyaṃ vadāmi te //
             <span class="ref">BrP_228.60</span></p>
         
         
         <p id="BrP_228.61">
            viṣṇor devakulasyādhaḥ sthitenānamramūrtinā <br />
            prajāgaraḥ kṛto rātrau gāyatā viṣṇugītikām //
             <span class="ref">BrP_228.61</span></p>
         
         
         <p id="BrP_228.62">
            taṃ brahmarākṣasaḥ prāha kiyantaṃ kālam ucyatām <br />
            prajāgaro viṣṇugṛhe kṛtaṃ bhaktimatā vada //
             <span class="ref">BrP_228.62</span></p>
         
         
         <p id="BrP_228.63">
            tam abhyuvāca prahasan viṃśaty abdāni rākṣasa <br />
            ekādaśyāṃ māsi māsi kṛtas tatra prajāgaraḥ <br />
            mātaṅgavacanaṃ śrutvā provāca brahmarākṣasaḥ //
             <span class="ref">BrP_228.63</span></p>
         
         brahmarākṣasa uvāca
         
         
         <p id="BrP_228.64">
            yad adya tvāṃ pravakṣyāmi tad bhavān vaktum arhati <br />
            ekarātrikṛtaṃ sādho mama dehi prajāgaram //
             <span class="ref">BrP_228.64</span></p>
         
         
         <p id="BrP_228.65">
            evaṃ tvāṃ mokṣayiṣyāmi mokṣayiṣyāmi nānyathā <br />
            triḥ satyena mahābhāga ity uktvā virarāma ha //
             <span class="ref">BrP_228.65</span></p>
         
         vyāsa uvāca
         
         
         <p id="BrP_228.66">
            mātaṅgas tam uvācātha mayātmā te niśācara <br />
            niveditaḥ kim uktena khādasva svecchayāpi mām //
             <span class="ref">BrP_228.66</span></p>
         
         
         <p id="BrP_228.67">
            tam āha rākṣaso bhūyo yāmadvayaprajāgaram <br />
            sagītaṃ me prayacchasva kṛpāṃ kartuṃ tvam arhasi //
             <span class="ref">BrP_228.67</span></p>
         
         
         <p id="BrP_228.68">
            mātaṅgo rākṣasaṃ prāha kim asaṃbaddham ucyate <br />
            khādasva svecchayā māṃ tvaṃ na pradāsye prajāgaram <br />
            mātaṅgavacanaṃ śrutvā prāha taṃ brahmarākṣasaḥ //
             <span class="ref">BrP_228.68</span></p>
         
         brahmarākṣasa uvāca
         
         
         <p id="BrP_228.69">
            ko hi duṣṭamatir mando bhavantaṃ draṣṭum utsahet <br />
            dharṣayituṃ pīḍayituṃ rakṣitaṃ dharmakarmaṇā //
             <span class="ref">BrP_228.69</span></p>
         
         
         <p id="BrP_228.70">
            dīnasya pāpagrastasya viṣayair mohitasya ca <br />
            narakārtasya mūḍhasya sādhavaḥ syur dayānvitāḥ //
             <span class="ref">BrP_228.70</span></p>
         
         
         <p id="BrP_228.71">
            tan mama tvaṃ mahābhāga kṛpāṃ kṛtvā prajāgaram <br />
            yāmasyaikasya me dehi gaccha vā nilayaṃ svakam //
             <span class="ref">BrP_228.71</span></p>
         
         vyāsa uvāca
         
         
         <p id="BrP_228.72">
            taṃ punaḥ prāha cāṇḍālo na yāsyāmi nijaṃ gṛham <br />
            na cāpi tava dāsyāmi kathaṃcid yāmajāgaram <br />
            taṃ prahasyātha cāṇḍālaṃ provāca brahmarākṣasaḥ //
             <span class="ref">BrP_228.72</span></p>
         
         brahmarākṣasa uvāca
         
         
         <p id="BrP_228.73">
            rātryavasāne yā gītā gītikā kautukāśrayā <br />
            tasyāḥ phalaṃ prayacchasva trāhi pāpāt samuddhara //
             <span class="ref">BrP_228.73</span></p>
         
         vyāsa uvāca
         
         
         <p id="BrP_228.74">
            evam uccārite tena mātaṅgas tam uvāca ha //
             <span class="ref">BrP_228.74</span></p>
         
         mātaṅga uvāca
         
         
         <p id="BrP_228.75">
            kiṃ pūrvaṃ bhavatā karma vikṛtaṃ kṛtam añjasā <br />
            yena tvaṃ doṣajātena saṃbhūto brahmarākṣasaḥ //
             <span class="ref">BrP_228.75</span></p>
         
         vyāsa uvāca
         
         
         <p id="BrP_228.76">
            tasya tad vākyam ākarṇya mātaṅgaṃ brahmarākṣasaḥ <br />
            provāca duḥkhasaṃtaptaḥ saṃsmṛtya svakṛtaṃ kṛtam //
             <span class="ref">BrP_228.76</span></p>
         
         brahmarākṣasa uvāca
         
         
         <p id="BrP_228.77">
            śrūyatāṃ yo 'ham āsaṃ vai pūrvaṃ yac ca mayā kṛtam <br />
            yasmin kṛte pāpayoniṃ gatavān asmi rākṣasīm //
             <span class="ref">BrP_228.77</span></p>
         
         
         <p id="BrP_228.78">
            somaśarma iti khyātaḥ pūrvam āsam ahaṃ dvijaḥ <br />
            putro 'dhyayanaśīlasya devaśarmasya yajvanaḥ //
             <span class="ref">BrP_228.78</span></p>
         
         
         <p id="BrP_228.79">
            kasyacid yajamānasya sūtramantrabahiṣkṛtaḥ <br />
            nṛpasya karmasaktena yūpakarmasuniṣṭhitaḥ //
             <span class="ref">BrP_228.79</span></p>
         
         
         <p id="BrP_228.80">
            āgnīdhraṃ cākarod yajñe lobhamohaprapīḍitaḥ <br />
            tasmin parisamāpte tu maurkhyād dambham anuṣṭhitaḥ //
             <span class="ref">BrP_228.80</span></p>
         
         
         <p id="BrP_228.81">
            yaṣṭum ārabdhavān asmi dvādaśāhaṃ mahākratum <br />
            pravartamāne tasmiṃs tu kukṣiśūlo 'bhavan mama //
             <span class="ref">BrP_228.81</span></p>
         
         
         <p id="BrP_228.82">
            saṃpūrṇe daśarātre tu na samāpte tathā kratau <br />
            virūpākṣasya dīyantyām āhutyāṃ rākṣase kṣaṇe //
             <span class="ref">BrP_228.82</span></p>
         
         
         <p id="BrP_228.83">
            mṛto 'haṃ tena doṣeṇa saṃbhūto brahmarākṣasaḥ <br />
            mūrkheṇa mantrahīnena sūtrasvaravivarjitam //
             <span class="ref">BrP_228.83</span></p>
         
         
         <p id="BrP_228.84">
            ajānatā yajñavidyāṃ yad iṣṭaṃ yājitaṃ ca yat <br />
            tena karmavipākena saṃbhūto brahmarākṣasaḥ //
             <span class="ref">BrP_228.84</span></p>
         
         
         <p id="BrP_228.85">
            tan māṃ pāpamahāmbhodhau nimagnaṃ tvaṃ samuddhara <br />
            prajāgare gītikaikāṃ paścimāṃ dātum arhasi //
             <span class="ref">BrP_228.85</span></p>
         
         vyāsa uvāca
         
         
         <p id="BrP_228.86">
            tam uvācātha cāṇḍālo yadi prāṇivadhād bhavān <br />
            nivṛttiṃ kurute dadyāṃ tataḥ paścimagītikām //
             <span class="ref">BrP_228.86</span></p>
         
         
         <p id="BrP_228.87">
            bāḍham ity avadat so 'pi mātaṅgo 'pi dadau tadā <br />
            gītikāphalam āmantrya muhūrtārdhaprajāgaram //
             <span class="ref">BrP_228.87</span></p>
         
         
         <p id="BrP_228.88">
            tasmin gītiphale datte mātaṅgaṃ brahmarākṣasaḥ <br />
            praṇamya prayayau hṛṣṭas tīrthavaryaṃ pṛthūdakam //
             <span class="ref">BrP_228.88</span></p>
         
         
         <p id="BrP_228.89">
            tatrānaśanasaṃkalpaṃ kṛtvā prāṇāñ jahau dvijāḥ <br />
            rākṣasatvād vinirmukto gītikāphalabṛṃhitaḥ //
             <span class="ref">BrP_228.89</span></p>
         
         
         <p id="BrP_228.90">
            pṛthūdakaprabhāvāc ca brahmalokaṃ ca durlabham <br />
            daśa varṣasahasrāṇi nirātaṅko 'vasat tataḥ //
             <span class="ref">BrP_228.90</span></p>
         
         
         <p id="BrP_228.91">
            tasyānte brāhmaṇo jāto babhūva smṛtimān vaśī <br />
            tasyāhaṃ caritaṃ bhūyaḥ kathayiṣyāmi bho dvijāḥ //
             <span class="ref">BrP_228.91</span></p>
         
         
         <p id="BrP_228.92">
            mātaṅgasya kathāśeṣaṃ śṛṇudhvaṃ gadato mama <br />
            rākṣase tu gate dhīmān gṛham etya yatātmavān //
             <span class="ref">BrP_228.92</span></p>
         
         
         <p id="BrP_228.93">
            tadvipracaritaṃ smṛtvā nirviṇṇaḥ śucir apy asau <br />
            putreṣu bhāryāṃ nikṣipya dadau bhūmyāḥ pradakṣiṇām //
             <span class="ref">BrP_228.93</span></p>
         
         
         <p id="BrP_228.94">
            kokāmukhāt samārabhya yāvad vai skandadarśanam <br />
            dṛṣṭvā skandaṃ yayau dhārācakre cāpi pradakṣiṇam //
             <span class="ref">BrP_228.94</span></p>
         
         
         <p id="BrP_228.95">
            tato 'drivaram āgamya vindhyam uccaśiloccayam <br />
            pāpapramocanaṃ tīrtham āsasāda sa tu dvijāḥ //
             <span class="ref">BrP_228.95</span></p>
         
         
         <p id="BrP_228.96">
            snānaṃ pāpaharaṃ cakre sa tu cāṇḍālavaṃśajaḥ <br />
            vimuktapāpaḥ sasmāra pūrvajātīr anekaśaḥ //
             <span class="ref">BrP_228.96</span></p>
         
         
         <p id="BrP_228.97">
            sa pūrvajanmany abhavad bhikṣuḥ saṃyatavāṅmanāḥ <br />
            yatakāyaś ca matimān vedavedāṅgapāragaḥ //
             <span class="ref">BrP_228.97</span></p>
         
         
         <p id="BrP_228.98">
            ekadā goṣu nagarād dhriyamāṇāsu taskaraiḥ <br />
            bhikṣāvadhūtā rajasā muktā tenātha bhikṣuṇā //
             <span class="ref">BrP_228.98</span></p>
         
         
         <p id="BrP_228.99">
            sa tenādharmadoṣeṇa cāṇḍālīṃ yonim āgataḥ <br />
            pāpapramocane snātaḥ sa mṛto narmadātaṭe //
             <span class="ref">BrP_228.99</span></p>
         
         
         <p id="BrP_228.100">
            mūrkho 'bhūd brāhmaṇavaro vārāṇasyāṃ ca bho dvijāḥ <br />
            tatrāsya vasato 'bdais tu triṃśadbhiḥ siddhapūruṣaḥ //
             <span class="ref">BrP_228.100</span></p>
         
         
         <p id="BrP_228.101">
            virūparūpī babhrāma yogamālābalānvitaḥ <br />
            taṃ dṛṣṭvā sopahāsārtham abhivādyābhyuvāca ha //
             <span class="ref">BrP_228.101</span></p>
         
         
         <p id="BrP_228.102">
            kuśalaṃ siddhapuruṣaṃ kutas tv āgamyate tvayā //
             <span class="ref">BrP_228.102</span></p>
         
         vyāsa uvāca
         
         
         <p id="BrP_228.103">
            evaṃ saṃbhāṣitas tena jñāto 'ham iti cintya tu <br />
            pratyuvācātha vandyas taṃ svargalokād upāgataḥ //
             <span class="ref">BrP_228.103</span></p>
         
         
         <p id="BrP_228.104">
            taṃ siddhaṃ prāha mūrkho 'sau kiṃ tvaṃ vetsi triviṣṭape <br />
            nārāyaṇoruprabhavām urvaśīm apsarovarām //
             <span class="ref">BrP_228.104</span></p>
         
         
         <p id="BrP_228.105">
            siddhas tam āha tāṃ vedmi śakracāmaradhāriṇīm <br />
            svargasyābharaṇaṃ mukhyam urvaśīṃ sādhusaṃbhavām //
             <span class="ref">BrP_228.105</span></p>
         
         
         <p id="BrP_228.106">
            vipraḥ siddham uvācātha ṛjumārgavivarjitaḥ <br />
            tan mitra matkṛte vārttām urvaśyā bhavatādarāt //
             <span class="ref">BrP_228.106</span></p>
         
         
         <p id="BrP_228.107">
            kathanīyā yac ca sā te brūyād ākhyāsyate bhavān <br />
            bāḍham ity abravīt siddhaḥ so 'pi vipro mudānvitaḥ //
             <span class="ref">BrP_228.107</span></p>
         
         
         <p id="BrP_228.108">
            babhūva siddho 'pi yayau merupṛṣṭhaṃ surālayam <br />
            sametya corvaśīṃ prāha yad ukto 'sau dvijena tu //
             <span class="ref">BrP_228.108</span></p>
         
         
         <p id="BrP_228.109">
            sā prāha taṃ siddhavaraṃ nāhaṃ kāśipatiṃ dvijam <br />
            jānāmi satyam uktaṃ te na cetasi mama sthitam //
             <span class="ref">BrP_228.109</span></p>
         
         
         <p id="BrP_228.110">
            ity uktaḥ prayayau so 'pi kālena bahunā punaḥ <br />
            vārāṇasīṃ yayau siddho dṛṣṭo mūrkheṇa vai punaḥ //
             <span class="ref">BrP_228.110</span></p>
         
         
         <p id="BrP_228.111">
            dṛṣṭaḥ pṛṣṭaḥ kila bhūyaḥ kim āhorubhavā tava <br />
            siddho 'bravīn na jānāmi mām uvācorvaśī svayam //
             <span class="ref">BrP_228.111</span></p>
         
         
         <p id="BrP_228.112">
            siddhavākyaṃ tataḥ śrutvā smitabhinnauṣṭhasaṃpuṭaḥ <br />
            punaḥ prāha kathaṃ vetsīty evaṃ vācyā tvayorvaśī //
             <span class="ref">BrP_228.112</span></p>
         
         
         <p id="BrP_228.113">
            bāḍham evaṃ kariṣyāmīty uktvā siddho divaṃ gataḥ <br />
            dadarśa śakrabhavanān niṣkrāmantīm athorvaśīm //
             <span class="ref">BrP_228.113</span></p>
         
         
         <p id="BrP_228.114">
            provāca tāṃ siddhavaraḥ sā ca taṃ siddham abravīt <br />
            niyamaṃ kaṃcid api hi karotu dvijasattamaḥ //
             <span class="ref">BrP_228.114</span></p>
         
         
         <p id="BrP_228.115">
            yenāhaṃ karmaṇā siddha taṃ jānāmi na cānyathā <br />
            tad urvaśīvaco 'bhyetya tasmai mūrkhadvijāya tu //
             <span class="ref">BrP_228.115</span></p>
         
         
         <p id="BrP_228.116">
            kathayām āsa siddhas tu so 'pīmaṃ niyamaṃ jagau <br />
            tavāgre siddhapuruṣa niyamo 'yaṃ kṛto mayā //
             <span class="ref">BrP_228.116</span></p>
         
         
         <p id="BrP_228.117">
            na bhokṣye 'dyaprabhṛti vai śakaṭaṃ satyam īritam <br />
            ity uktaḥ prayayau siddhaḥ svarge dṛṣṭvorvaśīm atha //
             <span class="ref">BrP_228.117</span></p>
         
         
         <p id="BrP_228.118">
            prāhāsau śakaṭaṃ bhokṣye nādyaprabhṛti karhicit <br />
            taṃ siddham urvaśī prāha jñāto 'sau sāṃprataṃ mayā //
             <span class="ref">BrP_228.118</span></p>
         
         
         <p id="BrP_228.119">
            niyamagrahaṇād eva mūrkho mām upahāsakaḥ <br />
            ity uktvā prayayau śīghraṃ vāsaṃ nārāyaṇātmajā //
             <span class="ref">BrP_228.119</span></p>
         
         
         <p id="BrP_228.120">
            siddho 'pi vicacārāsau kāmacārī mahītalam <br />
            urvaśy api varārohā gatvā vārāṇasīṃ purīm //
             <span class="ref">BrP_228.120</span></p>
         
         
         <p id="BrP_228.121">
            matsyodarījale snānaṃ cakre divyavapurdharā <br />
            athāsāv api mūrkhas tu nadīṃ matsyodarīṃ mune //
             <span class="ref">BrP_228.121</span></p>
         
         
         <p id="BrP_228.122">
            jagāmātha dadarśāsau snāyamānām athorvaśīm <br />
            tāṃ dṛṣṭvā vavṛdhe 'thāsya manmathaḥ kṣobhakṛd dṛḍham //
             <span class="ref">BrP_228.122</span></p>
         
         
         <p id="BrP_228.123">
            cakāra mūrkhaś ceṣṭāś ca taṃ vivedorvaśī svayam <br />
            taṃ mūrkhaṃ siddhagaditaṃ jñātvā sasmitam āha tam //
             <span class="ref">BrP_228.123</span></p>
         
         urvaśy uvāca
         
         
         <p id="BrP_228.124">
            kim icchasi mahābhāga mattaḥ śīghram ihocyatām <br />
            kariṣyāmi vacas tubhyaṃ tvaṃ viśrabdhaṃ kariṣyasi //
             <span class="ref">BrP_228.124</span></p>
         
         mūrkhabrāhmaṇa uvāca
         
         
         <p id="BrP_228.125">
            ātmapradānena mama prāṇān rakṣa śucismite //
             <span class="ref">BrP_228.125</span></p>
         
         vyāsa uvāca
         
         
         <p id="BrP_228.126">
            taṃ prāhāthorvaśī vipraṃ niyamasthāsmi sāṃpratam <br />
            tvaṃ tiṣṭhasva kṣaṇam atha pratīkṣasvāgataṃ mama //
             <span class="ref">BrP_228.126</span></p>
         
         
         <p id="BrP_228.127">
            sthito 'smīty abravīd vipraḥ sāpi svargaṃ jagāma ha <br />
            māsamātreṇa sāyātā dadarśa taṃ kṛśaṃ dvijam //
             <span class="ref">BrP_228.127</span></p>
         
         
         <p id="BrP_228.128">
            sthitaṃ māsaṃ nadītīre nirāhāraṃ surāṅganā <br />
            taṃ dṛṣṭvā niścayayutaṃ bhūtvā vṛddhavapus tataḥ //
             <span class="ref">BrP_228.128</span></p>
         
         
         <p id="BrP_228.129">
            sā cakāra nadītīre śakaṭaṃ śarkarāvṛtam <br />
            ghṛtena madhunā caiva nadīṃ matsyodarīṃ gatā //
             <span class="ref">BrP_228.129</span></p>
         
         
         <p id="BrP_228.130">
            snātvātha bhūmau vasantī śakaṭaṃ ca yathārthataḥ <br />
            taṃ brāhmaṇaṃ samāhūya vākyam āha sulocanā //
             <span class="ref">BrP_228.130</span></p>
         
         urvaśy uvāca
         
         
         <p id="BrP_228.131">
            mayā tīvraṃ vrataṃ vipra cīrṇaṃ saubhāgyakāraṇāt <br />
            vratānte niṣkṛtiṃ dadyāṃ pratigṛhṇīṣva bho dvija //
             <span class="ref">BrP_228.131</span></p>
         
         vyāsa uvāca
         
         
         <p id="BrP_228.132">
            sa prāha kim idaṃ loke dīyate śarkarāvṛtam <br />
            kṣutkṣāmakaṇṭhaḥ pṛcchāmi sādhu bhadre samīraya //
             <span class="ref">BrP_228.132</span></p>
         
         
         <p id="BrP_228.133">
            sā prāha śakaṭo vipra śarkarāpiṣṭasaṃyutaḥ <br />
            imaṃ tvaṃ samupādāya prāṇaṃ tarpaya mā ciram //
             <span class="ref">BrP_228.133</span></p>
         
         
         <p id="BrP_228.134">
            sa tac chrutvātha saṃsmṛtya kṣudhayā pīḍito 'pi san <br />
            prāha bhadre na gṛhṇāmi niyamo hi kṛto mayā //
             <span class="ref">BrP_228.134</span></p>
         
         
         <p id="BrP_228.135">
            purataḥ siddhavargasya na bhokṣye śakaṭaṃ tv iti <br />
            parijñānārtham urvaśyā dadasvānyasya kasyacit //
             <span class="ref">BrP_228.135</span></p>
         
         
         <p id="BrP_228.136">
            sābravīn niyamo bhadra kṛtaḥ kāṣṭhamaye tvayā <br />
            nāsau kāṣṭhamayo bhuṅkṣva kṣudhayā cātipīḍitaḥ //
             <span class="ref">BrP_228.136</span></p>
         
         
         <p id="BrP_228.137">
            tāṃ brāhmaṇaḥ pratyuvāca na mayā tad viśeṣaṇam <br />
            kṛtaṃ bhadre 'tha niyamaḥ sāmānyenaiva me kṛtaḥ //
             <span class="ref">BrP_228.137</span></p>
         
         
         <p id="BrP_228.138">
            taṃ bhūyaḥ prāha sā tanvī na ced bhokṣyasi brāhmaṇa <br />
            gṛhaṃ gṛhītvā gacchasva kuṭumbaṃ tava bhokṣyati //
             <span class="ref">BrP_228.138</span></p>
         
         
         <p id="BrP_228.139">
            sa tām uvāca sudati na tāvad yāmi mandiram <br />
            ihāyātā varārohā trailokye 'py adhikā guṇaiḥ //
             <span class="ref">BrP_228.139</span></p>
         
         
         <p id="BrP_228.140">
            sā mayā madanārtena prārthitāśvāsitas tayā <br />
            sthīyatāṃ kṣaṇam ity evaṃ sthāsyāmīti mayoditam //
             <span class="ref">BrP_228.140</span></p>
         
         
         <p id="BrP_228.141">
            māsamātraṃ gatāyās tu tasyā bhadre sthitasya ca <br />
            mama satyānuraktasya saṃgamāya dhṛtavrate //
             <span class="ref">BrP_228.141</span></p>
         
         
         <p id="BrP_228.142">
            tasya sā vacanaṃ śrutvā kṛtvā svaṃ rūpam uttamam <br />
            vihasya bhāvagambhīram urvaśī prāha taṃ dvijam //
             <span class="ref">BrP_228.142</span></p>
         
         urvaśy uvāca
         
         
         <p id="BrP_228.143">
            sādhu satyaṃ tvayā vipra vrataṃ niṣṭhitacetasā <br />
            niṣpāditaṃ haṭhād eva mama darśanam icchatā //
             <span class="ref">BrP_228.143</span></p>
         
         
         <p id="BrP_228.144">
            aham evorvaśī vipra tvāṃ jijñāsārtham āgatā <br />
            parīkṣito niścitavān bhavān satyatapā ṛṣiḥ //
             <span class="ref">BrP_228.144</span></p>
         
         
         <p id="BrP_228.145">
            gaccha śūkaravoddeśaṃ rūpatīrtheti viśrutam <br />
            siddhiṃ yāsyasi viprendra tatas tvaṃ mām avāpsyasi //
             <span class="ref">BrP_228.145</span></p>
         
         vyāsa uvāca
         
         
         <p id="BrP_228.146">
            ity uktvā divam utpatya sā jagāmorvaśī dvijāḥ <br />
            sa ca satyatapā vipro rūpatīrthaṃ jagāma ha //
             <span class="ref">BrP_228.146</span></p>
         
         
         <p id="BrP_228.147">
            tatra śāntiparo bhūtvā niyamavratadhṛk śuciḥ <br />
            dehotsarge jagāmāsau gāndharvaṃ lokam uttamam //
             <span class="ref">BrP_228.147</span></p>
         
         
         <p id="BrP_228.148">
            tatra manvantaraśataṃ bhogān bhuktvā yathārthataḥ <br />
            babhūva sukule rājā prajārañjanatatparaḥ //
             <span class="ref">BrP_228.148</span></p>
         
         
         <p id="BrP_228.149">
            sa yajvā vividhair yajñaiḥ samāptavaradakṣiṇaiḥ <br />
            putreṣu rājyaṃ nikṣipya yayau śaukaravaṃ punaḥ //
             <span class="ref">BrP_228.149</span></p>
         
         
         <p id="BrP_228.150">
            rūpatīrthe mṛto bhūyaḥ śakralokam upāgataḥ <br />
            tatra manvantaraśataṃ bhogān bhuktvā tataś cyutaḥ //
             <span class="ref">BrP_228.150</span></p>
         
         
         <p id="BrP_228.151">
            pratiṣṭhāne puravare budhaputraḥ purūravāḥ <br />
            babhūva tatra corvaśyāḥ saṃgamāya tapodhanāḥ //
             <span class="ref">BrP_228.151</span></p>
         
         
         <p id="BrP_228.152">
            evaṃ purā satyatapā dvijātis <br />tīrthe prasiddhe sa hi rūpasaṃjñe<br />
            ārādhya janmany atha cārcya viṣṇum <br />avāpya bhogān atha muktim eti
             <span class="ref">BrP_228.152</span></p>
         
         munaya ūcuḥ
         
         
         <p id="BrP_229.1">
            śrutaṃ phalaṃ gītikāyā asmābhiḥ suprajāgare <br />
            kṛṣṇasya yena cāṇḍālo gato 'sau paramāṃ gatim //
             <span class="ref">BrP_229.1</span></p>
         
         
         <p id="BrP_229.2">
            yathā viṣṇau bhaved bhaktis tan no brūhi mahāmate <br />
            tapasā karmaṇā yena śrotum icchāma sāṃpratam //
             <span class="ref">BrP_229.2</span></p>
         
         vyāsa uvāca
         
         
         <p id="BrP_229.3">
            śṛṇudhvaṃ muniśārdūlāḥ pravakṣyāmy anupūrvaśaḥ <br />
            yathā kṛṣṇe bhaved bhaktiḥ puruṣasya mahāphalā //
             <span class="ref">BrP_229.3</span></p>
         
         
         <p id="BrP_229.4">
            saṃsāre 'smin mahāghore sarvabhūtabhayāvahe <br />
            mahāmohakare nṝṇāṃ nānāduḥkhaśatākule //
             <span class="ref">BrP_229.4</span></p>
         
         
         <p id="BrP_229.5">
            tiryagyonisahasreṣu jāyamānaḥ punaḥ punaḥ <br />
            kathaṃcil labhate janma dehī mānuṣyakaṃ dvijāḥ //
             <span class="ref">BrP_229.5</span></p>
         
         
         <p id="BrP_229.6">
            mānuṣatve 'pi vipratvaṃ vipratve 'pi vivekitā <br />
            vivekād dharmabuddhis tu buddhyā tu śreyasāṃ grahaḥ //
             <span class="ref">BrP_229.6</span></p>
         
         
         <p id="BrP_229.7">
            yāvat pāpakṣayaṃ puṃsāṃ na bhavej janma saṃcitam <br />
            tāvan na jāyate bhaktir vāsudeve jaganmaye //
             <span class="ref">BrP_229.7</span></p>
         
         
         <p id="BrP_229.8">
            tasmād vakṣyāmi bho viprā bhaktiḥ kṛṣṇe yathā bhavet <br />
            anyadeveṣu yā bhaktiḥ puruṣasyeha jāyate //
             <span class="ref">BrP_229.8</span></p>
         
         
         <p id="BrP_229.9">
            karmaṇā manasā vācā tadgatenāntarātmanā <br />
            tena tasya bhaved bhaktir yajane munisattamāḥ //
             <span class="ref">BrP_229.9</span></p>
         
         
         <p id="BrP_229.10">
            sa karoti tato viprā bhaktiṃ cāgneḥ samāhitaḥ <br />
            tuṣṭe hutāśane tasya bhaktir bhavati bhāskare //
             <span class="ref">BrP_229.10</span></p>
         
         
         <p id="BrP_229.11">
            pūjāṃ karoti satatam ādityasya tato dvijāḥ <br />
            prasanne bhāskare tasya bhaktir bhavati śaṃkare //
             <span class="ref">BrP_229.11</span></p>
         
         
         <p id="BrP_229.12">
            pūjāṃ karoti vidhivat sa tu śaṃbhoḥ prayatnataḥ <br />
            tuṣṭe trilocane tasya bhaktir bhavati keśave //
             <span class="ref">BrP_229.12</span></p>
         
         
         <p id="BrP_229.13">
            saṃpūjya taṃ jagannāthaṃ vāsudevākhyam avyayam <br />
            tato bhuktiṃ ca muktiṃ ca sa prāpnoti dvijottamāḥ //
             <span class="ref">BrP_229.13</span></p>
         
         munaya ūcuḥ
         
         
         <p id="BrP_229.14">
            avaiṣṇavā narā ye tu dṛśyante ca mahāmune <br />
            kiṃ te viṣṇuṃ nārcayanti brūhi tatkāraṇaṃ dvija //
             <span class="ref">BrP_229.14</span></p>
         
         vyāsa uvāca
         
         
         <p id="BrP_229.15">
            dvau bhūtasargau vikhyātau loke 'smin munisattamāḥ <br />
            āsuraś ca tathā daivaḥ purā sṛṣṭaḥ svayaṃbhuvā //
             <span class="ref">BrP_229.15</span></p>
         
         
         <p id="BrP_229.16">
            daivīṃ prakṛtim āsādya pūjayanti tato 'cyutam <br />
            āsurīṃ yonim āpannā dūṣayanti narā harim //
             <span class="ref">BrP_229.16</span></p>
         
         
         <p id="BrP_229.17">
            māyayā hatavijñānā viṣṇos te tu narādhamāḥ <br />
            aprāpya taṃ hariṃ viprās tato yānty adhamāṃ gatim //
             <span class="ref">BrP_229.17</span></p>
         
         
         <p id="BrP_229.18">
            tasya yā gahvarī māyā durvijñeyā surāsuraiḥ <br />
            mahāmohakarī nṝṇāṃ dustarā cākṛtātmabhiḥ //
             <span class="ref">BrP_229.18</span></p>
         
         munaya ūcuḥ
         
         
         <p id="BrP_229.19">
            icchāmas tāṃ mahāmāyāṃ jñātuṃ viṣṇoḥ sudustarām <br />
            vaktum arhasi dharmajña paraṃ kautūhalaṃ hi naḥ //
             <span class="ref">BrP_229.19</span></p>
         
         vyāsa uvāca
         
         
         <p id="BrP_229.20">
            svapnendrajālasaṃkāśā māyā sā lokakarṣaṇī <br />
            kaḥ śaknoti harer māyāṃ jñātuṃ tāṃ keśavād ṛte //
             <span class="ref">BrP_229.20</span></p>
         
         
         <p id="BrP_229.21">
            yā vṛttā brāhmaṇasyāsīn māyārthe nāradasya ca <br />
            viḍambanāṃ tu tāṃ viprāḥ śṛṇudhvaṃ gadato mama //
             <span class="ref">BrP_229.21</span></p>
         
         
         <p id="BrP_229.22">
            prāg āsīn nṛpatiḥ śrīmān āgnīdhra iti viśrutaḥ <br />
            nagare kāmadamanas tasyātha tanayaḥ śuciḥ //
             <span class="ref">BrP_229.22</span></p>
         
         
         <p id="BrP_229.23">
            dharmārāmaḥ kṣamāśīlaḥ pitṛśuśrūṣaṇe rataḥ <br />
            prajānurañjako dakṣaḥ śrutiśāstrakṛtaśramaḥ //
             <span class="ref">BrP_229.23</span></p>
         
         
         <p id="BrP_229.24">
            pitāsya tv akarod yatnaṃ vivāhāya na caicchata <br />
            taṃ pitā prāha kim iti necchase dārasaṃgraham //
             <span class="ref">BrP_229.24</span></p>
         
         
         <p id="BrP_229.25">
            sarvam etat sukhārthaṃ hi vāñchanti manujāḥ kila <br />
            sukhamūlā hi dārāś ca tasmāt taṃ tvaṃ samācara //
             <span class="ref">BrP_229.25</span></p>
         
         
         <p id="BrP_229.26">
            sa pitur vacanaṃ śrutvā tūṣṇīm āste ca gauravāt <br />
            muhur muhus taṃ ca pitā codayām āsa bho dvijāḥ //
             <span class="ref">BrP_229.26</span></p>
         
         
         <p id="BrP_229.27">
            athāsau pitaraṃ prāha tāta nāmānurūpatā <br />
            mayā samāśritā vyaktā vaiṣṇavī paripālinī //
             <span class="ref">BrP_229.27</span></p>
         
         
         <p id="BrP_229.28">
            taṃ pitā prāha saṃgamya naiṣa dharmo 'sti putraka <br />
            na vidhārayitavyā syāt puruṣeṇa vipaścitā //
             <span class="ref">BrP_229.28</span></p>
         
         
         <p id="BrP_229.29">
            kuru madvacanaṃ putra prabhur asmi pitā tava <br />
            mā nimajja kulaṃ mahyaṃ narake saṃtatikṣayāt //
             <span class="ref">BrP_229.29</span></p>
         
         
         <p id="BrP_229.30">
            sa hi taṃ pitur ādeśaṃ śrutvā prāha suto vaśī <br />
            prītaḥ saṃsmṛtya paurāṇīṃ saṃsārasya vicitratām //
             <span class="ref">BrP_229.30</span></p>
         
         putra uvāca
         
         
         <p id="BrP_229.31">
            śṛṇu tāta vaco mahyaṃ tattvavākyaṃ sahetukam <br />
            nāmānurūpaṃ kartavyaṃ satyaṃ bhavati pārthiva //
             <span class="ref">BrP_229.31</span></p>
         
         
         <p id="BrP_229.32">
            mayā janmasahasrāṇi jarāmṛtyuśatāni ca <br />
            prāptāni dārasaṃyogaviyogāni ca sarvaśaḥ //
             <span class="ref">BrP_229.32</span></p>
         
         
         <p id="BrP_229.33">
            tṛṇagulmalatāvallīsarīsṛpamṛgadvijāḥ <br />
            paśustrīpuruṣādyāni prāptāni śataśo mayā //
             <span class="ref">BrP_229.33</span></p>
         
         
         <p id="BrP_229.34">
            gaṇakiṃnaragandharvavidyādharamahoragāḥ <br />
            yakṣaguhyakarakṣāṃsi dānavāpsarasaḥ surāḥ //
             <span class="ref">BrP_229.34</span></p>
         
         
         <p id="BrP_229.35">
            nadīśvarasahasraṃ ca prāptaṃ tāta punaḥ punaḥ <br />
            sṛṣṭas tu bahuśaḥ sṛṣṭau saṃhāre cāpi saṃhṛtaḥ //
             <span class="ref">BrP_229.35</span></p>
         
         
         <p id="BrP_229.36">
            dārasaṃyogayuktasya tātedṛṅ me viḍambanā <br />
            itas tṛtīye yad vṛttaṃ mama janmani tac chṛṇu <br />
            kathayāmi samāsena tīrthamāhātmyasaṃbhavam //
             <span class="ref">BrP_229.36</span></p>
         
         
         <p id="BrP_229.37">
            atītya janmāni bahūni tāta <br />nṛdevagandharvamahoragāṇām<br />
            vidyādharāṇāṃ khagakiṃnarāṇāṃ <br />jāto hi vaṃśe sutapā maharṣiḥ
             <span class="ref">BrP_229.37</span></p>
         
         
         <p id="BrP_229.38">
            tato mahābhūd acalā hi bhaktir <br />janārdane lokapatau madhughne<br />
            vratopavāsair vividhaiś ca bhaktyā <br />saṃtoṣitaś cakragadāstradhārī
             <span class="ref">BrP_229.38</span></p>
         
         
         <p id="BrP_229.39">
            tuṣṭo 'bhyagāt pakṣipatiṃ mahātmā <br />viṣṇuḥ samāruhya varaprado me<br />
            prāhoccaśabdaṃ vriyatāṃ dvijāte <br />varo hi yaṃ vāñchasi taṃ pradāsye
             <span class="ref">BrP_229.39</span></p>
         
         
         <p id="BrP_229.40">
            tato 'ham ūce harim īśitāraṃ <br />tuṣṭo 'si cet keśava tad vṛṇomi<br />
            yā sā tvadīyā paramā hi māyā <br />tāṃ vettum icchāmi janārdano 'ham
             <span class="ref">BrP_229.40</span></p>
         
         
         <p id="BrP_229.41">
            athābravīn me madhukaiṭabhāriḥ <br />kiṃ te tayā brahman māyayā vai<br />
            dharmārthakāmāni dadāni tubhyaṃ <br />putrāṇi mukhyāni nirāmayatvam
             <span class="ref">BrP_229.41</span></p>
         
         
         <p id="BrP_229.42">
            tato murāriṃ punar uktavān ahaṃ <br />bhūyo 'rthadharmārthajigīṣitaiva yat<br />
            māyā tavemām iha vettum icche <br />mamādya tāṃ darśaya puṣkarākṣa
             <span class="ref">BrP_229.42</span></p>
         
         tato 'bhyuvācātha nṛsiṃhamukhyaḥ BrP_229.43a
         śrīśaḥ prabhur viṣṇur idaṃ vaco me BrP_229.43b
         viṣṇur uvāca
         
         māyāṃ madīyāṃ nahi vetti kaścin BrP_229.43c
         na cāpi vā vetsyati kaścid eva BrP_229.43d
         
         <p id="BrP_229.44">
            pūrvaṃ surarṣir dvija nāradākhyo <br />brahmātmajo 'bhūn mama bhaktiyuktaḥ<br />
            tenāpi pūrvaṃ bhavatā yathaiva <br />saṃtoṣito bhaktimatā hi tadvat
             <span class="ref">BrP_229.44</span></p>
         
         
         <p id="BrP_229.45">
            varaṃ ca dattaṃ gatavān ahaṃ ca <br />sa cāpi vavre varam etad eva<br />
            nivārito mām atimūḍhabhāvād <br />bhavān yathaivaṃ vṛtavān varaṃ ca
             <span class="ref">BrP_229.45</span></p>
         
         
         <p id="BrP_229.46">
            tato mayokto 'mbhasi nārada tvaṃ <br />māyāṃ hi me vetsyasi saṃnimagnaḥ<br />
            tato nimagno 'mbhasi nārado 'sau <br />kanyā babhau kāśipateḥ suśīlā
             <span class="ref">BrP_229.46</span></p>
         
         
         <p id="BrP_229.47">
            tāṃ yauvanāḍhyām atha cārudharmiṇe <br />vidarbharājñas tanayāya vai dadau<br />
            svadharmaṇe so 'pi tayā sametaḥ <br />siṣeva kāmān atulān maharṣiḥ
             <span class="ref">BrP_229.47</span></p>
         
         
         <p id="BrP_229.48">
            svarge gate 'sau pitari pratāpavān <br />rājyaṃ kramāyātam avāpya hṛṣṭaḥ<br />
            vidarbharāṣṭraṃ paripālayānaḥ <br />putraiḥ sapautrair bahubhir vṛto 'bhūt
             <span class="ref">BrP_229.48</span></p>
         
         
         <p id="BrP_229.49">
            athābhavad bhūmipateḥ sudharmaṇaḥ <br />kāśīśvareṇātha samaṃ suyuddham<br />
            tatra kṣayaṃ prāpya saputrapautraṃ <br />vidarbharāṭ kāśipatiś ca yuddhe
             <span class="ref">BrP_229.49</span></p>
         
         
         <p id="BrP_229.50">
            tataḥ suśīlā pitaraṃ saputraṃ <br />jñātvā patiṃ cāpi saputrapautram<br />
            purād viniḥsṛtya raṇāvaniṃ gatā <br />dṛṣṭvā suśīlā kadanaṃ mahāntam
             <span class="ref">BrP_229.50</span></p>
         
         
         <p id="BrP_229.51">
            bhartur bale tatra pitur bale ca <br />duḥkhānvitā sā suciraṃ vilapya<br />
            jagāma sā mātaram ārtarūpā <br />bhrātṝn sutān bhrātṛsutān sapautrān
             <span class="ref">BrP_229.51</span></p>
         
         
         <p id="BrP_229.52">
            bhartāram eṣā pitaraṃ ca gṛhya <br />mahāśmaśāne ca mahācitiṃ sā<br />
            kṛtvā hutāśaṃ pradadau svayaṃ ca <br />yadā samiddho hutabhug babhūva
             <span class="ref">BrP_229.52</span></p>
         
         
         <p id="BrP_229.53">
            tadā suśīlā praviveśa vegād <br />dhā putra hā putra iti bruvāṇā<br />
            tadā punaḥ sā munir nārado 'bhūt <br />sa cāpi vahniḥ sphaṭikāmalābhaḥ
             <span class="ref">BrP_229.53</span></p>
         
         pūrṇaṃ saro 'bhūd atha cottatāra BrP_229.54a
         tasyāgrato devavaras tu keśavaḥ BrP_229.54b
         prahasya devarṣim uvāca nāradam BrP_229.54d
         
         <p id="BrP_229.55">
            kas te tu putro vada me maharṣe <br />mṛtaṃ ca kaṃ śocasi naṣṭabuddhiḥ<br />
            vrīḍānvito 'bhūd atha nārado 'sau <br />tato 'ham enaṃ punar eva cāha
             <span class="ref">BrP_229.55</span></p>
         
         
         <p id="BrP_229.56">
            itīdṛśā nārada kaṣṭarūpā <br />māyā madīyā kamalāsanādyaiḥ<br />
            śakyā na vettuṃ samahendrarudraiḥ <br />kathaṃ bhavān vetsyati durvibhāvyām
             <span class="ref">BrP_229.56</span></p>
         
         
         <p id="BrP_229.57">
            sa vākyam ākarṇya mahāmaharṣir <br />uvāca bhaktiṃ mama dehi viṣṇo<br />
            prāpte 'tha kāle smaraṇaṃ tathaiva <br />sadā ca saṃdarśanam īśa te 'stu
             <span class="ref">BrP_229.57</span></p>
         
         
         <p id="BrP_229.58">
            yatrāham ārtaś citim adya rūḍhas <br />tat tīrtham astv acyutapāpahantrā<br />
            adhiṣṭhitaṃ keśava nityam eva <br />tvayā sahāsaṃ kamalodbhavena
             <span class="ref">BrP_229.58</span></p>
         
         
         <p id="BrP_229.59">
            tato mayokto dvija nārado 'sau <br />tīrthaṃ sitode hi citis tavāstu<br />
            sthāsyāmy ahaṃ cātra sadaiva viṣṇur <br />maheśvaraḥ sthāsyati cottareṇa
             <span class="ref">BrP_229.59</span></p>
         
         
         <p id="BrP_229.60">
            yadā virañcer vadanaṃ trinetraḥ <br />sa cchetsyateyaṃ ca mamogravācam<br />
            tadā kapālasya tu mocanāya <br />sameṣyate tīrtham idaṃ tvadīyam
             <span class="ref">BrP_229.60</span></p>
         
         
         <p id="BrP_229.61">
            snātasya tīrthe tripurāntakasya <br />patiṣyate bhūmitale kapālam<br />
            tatas tu tīrtheti kapālamocanaṃ <br />khyātaṃ pṛthivyāṃ ca bhaviṣyate tat
             <span class="ref">BrP_229.61</span></p>
         
         
         <p id="BrP_229.62">
            tadā prabhṛty ambudavāhano 'sau <br />na mokṣyate tīrthavaraṃ supuṇyam<br />
            na caiva tasmin dvija saṃpracakṣate <br />tat kṣetram ugraṃ tv atha brahmavadhyā
             <span class="ref">BrP_229.62</span></p>
         
         
         <p id="BrP_229.63">
            yadā na mokṣaty amarārihantā <br />tat kṣetramukhyaṃ mahad āptapuṇyam<br />
            tadā vimukteti surai rahasyaṃ <br />tīrthaṃ stutaṃ puṇyadam avyayākhyam
             <span class="ref">BrP_229.63</span></p>
         
         
         <p id="BrP_229.64">
            kṛtvā tu pāpāni naro mahānti <br />tasmin praviṣṭaḥ śucir apramādī<br />
            yadā tu māṃ cintayate sa śuddhaḥ <br />prayāti mokṣaṃ bhagavatprasādāt
             <span class="ref">BrP_229.64</span></p>
         
         
         <p id="BrP_229.65">
            bhūtvā tasmin rudrapiśācasaṃjño <br />yonyantare duḥkham upāśnute 'sau<br />
            vimuktapāpo bahuvarṣapūgair <br />utpattim āyāsyati vipragehe
             <span class="ref">BrP_229.65</span></p>
         
         
         <p id="BrP_229.66">
            śucir yatātmāsya tato 'ntakāle <br />rudro hitaṃ tārakam asya kīrtayet<br />
            ity evam uktvā dvijavarya nāradaṃ <br />gato 'smi dugdhārṇavam ātmageham
             <span class="ref">BrP_229.66</span></p>
         
         
         <p id="BrP_229.67">
            sa cāpi vipras tridivaṃ cacāra <br />gandharvarājena samarcyamānaḥ<br />
            etat tavoktaṃ nanu bodhanāya <br />māyā madīyā nahi śakyate sā
             <span class="ref">BrP_229.67</span></p>
         
         
         <p id="BrP_229.68">
            jñātuṃ bhavān icchati cet tato 'dya <br />evaṃ viśasvāpsu ca vetsi yena<br />
            evaṃ dvijātir hariṇā prabodhito <br />bhāvyarthayogān nimamajja toye
             <span class="ref">BrP_229.68</span></p>
         
         
         <p id="BrP_229.69">
            kokāmukhe tāta tato hi kanyā <br />cāṇḍālaveśmany abhavad dvijaḥ saḥ<br />
            rūpānvitā śīlaguṇopapannā <br />avāpa sā yauvanam āsasāda
             <span class="ref">BrP_229.69</span></p>
         
         
         <p id="BrP_229.70">
            cāṇḍālaputreṇa subāhunāpi <br />vivāhitā rūpavivarjitena<br />
            patir na tasyā hi mato babhūva <br />sā tasya caivābhimatā babhūva
             <span class="ref">BrP_229.70</span></p>
         
         
         <p id="BrP_229.71">
            putradvayaṃ netrahīnaṃ babhūva <br />kanyā ca paścād badhirā tathānyā<br />
            patir daridras tv atha sāpi mugdhā <br />nadīgatā roditi tatra nityam
             <span class="ref">BrP_229.71</span></p>
         
         
         <p id="BrP_229.72">
            gatā kadācit kalaśaṃ gṛhītvā <br />sāntar jalaṃ snātum atha praviṣṭā<br />
            yāvad dvijo 'sau punar eva tāvaj <br />jātaḥ kriyāyogarataḥ suśīlaḥ
             <span class="ref">BrP_229.72</span></p>
         
         
         <p id="BrP_229.73">
            tasyāḥ sa bhartātha ciraṃgateti <br />draṣṭuṃ jagāmātha nadīṃ supuṇyām<br />
            dadarśa kumbhaṃ na ca tāṃ taṭasthāṃ <br />tato 'tiduḥkhāt praruroda nādayan
             <span class="ref">BrP_229.73</span></p>
         
         
         <p id="BrP_229.74">
            tato 'ndhayugmaṃ badhirā ca kanyā <br />duḥkhānvitāsau samupājagāma<br />
            te vai rudantaṃ pitaraṃ ca dṛṣṭvā <br />duḥkhānvitā vai rurudur bhṛśārtāḥ
             <span class="ref">BrP_229.74</span></p>
         
         
         <p id="BrP_229.75">
            tataḥ sa papraccha nadītaṭasthān <br />dvijān bhavadbhir yadi yoṣid ekā<br />
            dṛṣṭā tu toyārtham upādravantī <br />ākhyāta te procur imāṃ praviṣṭā
             <span class="ref">BrP_229.75</span></p>
         
         
         <p id="BrP_229.76">
            nadīṃ na bhūyas tu samuttatāra <br />etāvad eveha samīhitaṃ naḥ<br />
            sa tadvaco ghorataraṃ niśamya <br />ruroda śokāśrupariplutākṣaḥ
             <span class="ref">BrP_229.76</span></p>
         
         
         <p id="BrP_229.77">
            taṃ vai rudantaṃ sasutaṃ sakanyaṃ <br />dṛṣṭvāham ārtaḥ sutarāṃ babhūva<br />
            ārtiś ca me 'bhūd atha saṃsmṛtiś ca <br />cāṇḍālayoṣāham iti kṣitīśa
             <span class="ref">BrP_229.77</span></p>
         
         
         <p id="BrP_229.78">
            tato 'bravaṃ taṃ nṛpate mataṅgaṃ <br />kimartham ārtena hi rudyate tvayā<br />
            tasyā na lābho bhavitātimaurkhyād <br />ākranditeneha vṛthā hi kiṃ te
             <span class="ref">BrP_229.78</span></p>
         
         
         <p id="BrP_229.79">
            sa mām uvācātmajayugmam andhaṃ <br />kanyā caikā badhireyaṃ tathaiva<br />
            kathaṃ dvijāte adhunārtam etam <br />āśvāsayiṣye 'py atha poṣayiṣye
             <span class="ref">BrP_229.79</span></p>
         
         
         <p id="BrP_229.80">
            ity evam uktvā sa sutaiś ca sārdhaṃ <br />phūtkṛtya phūtkṛtya ca roditi sma<br />
            yathā yathā roditi sa śvapākas <br />tathā tathā me hy abhavat kṛtāpi
             <span class="ref">BrP_229.80</span></p>
         
         
         <p id="BrP_229.81">
            tato 'ham ārtaṃ tu nivārya taṃ vai <br />svavaṃśavṛttāntam athācacakṣe<br />
            tataḥ sa duḥkhāt saha putrakaiḥ <br />saṃviveśa kokāmukham ārtarūpaḥ
             <span class="ref">BrP_229.81</span></p>
         
         
         <p id="BrP_229.82">
            praviṣṭamātre salile mataṅgas <br />tīrthaprabhāvāc ca vimuktapāpaḥ<br />
            vimānam āruhya śaśiprakāśaṃ <br />yayau divaṃ tāta mamopapaśyataḥ
             <span class="ref">BrP_229.82</span></p>
         
         
         <p id="BrP_229.83">
            tasmin praviṣṭe salile mṛte ca <br />mamārtir āsīd atimohakartrī<br />
            tato 'tipuṇye nṛpavarya kokā <br />jale praviṣṭas tridivaṃ gataś ca
             <span class="ref">BrP_229.83</span></p>
         
         
         <p id="BrP_229.84">
            bhūyo 'bhavaṃ vaiśyakule vyathārto <br />jātismaras tīrthavaraprasādāt<br />
            tato 'tinirviṇṇamanā gato 'haṃ <br />kokāmukhaṃ saṃyatavākyacittaḥ
             <span class="ref">BrP_229.84</span></p>
         
         
         <p id="BrP_229.85">
            vrataṃ samāsthāya kalevaraṃ svaṃ <br />saṃśoṣayitvā divam āruroha<br />
            tasmāc cyutas tvadbhavane ca jāto <br />jātismaras tāta hariprasādāt
             <span class="ref">BrP_229.85</span></p>
         
         
         <p id="BrP_229.86">
            so 'haṃ samārādhya murāridevaṃ <br />kokāmukhe tyaktaśubhāśubhecchaḥ<br />
            ity evam uktvā pitaraṃ praṇamya <br />gatvā ca kokāmukham agratīrtham
             <span class="ref">BrP_229.86</span></p>
         
         viṣṇuṃ samārādhya varāharūpam BrP_229.86e
         avāpa siddhiṃ manujarṣabho 'sau BrP_229.86f
         
         <p id="BrP_229.87">
            itthaṃ sa kāmadamanaḥ sahaputrapautraḥ <br />kokāmukhe tīrthavare supuṇye<br />
            tyaktvā tanuṃ doṣamayīṃ tatas tu <br />gato divaṃ sūryasamair vimānaiḥ
             <span class="ref">BrP_229.87</span></p>
         
         
         <p id="BrP_229.88">
            evaṃ mayoktā parameśvarasya <br />māyā surāṇām api durvicintyā<br />
            svapnendrajālapratimā murārer <br />yayā jagan moham upaiti viprāḥ
             <span class="ref">BrP_229.88</span></p>
         
         munaya ūcuḥ
         
         
         <p id="BrP_230.1">
            asmābhis tu śrutaṃ vyāsa yat tvayā samudāhṛtam <br />
            prādurbhāvāśritaṃ puṇyaṃ māyā viṣṇoś ca durvidā //
             <span class="ref">BrP_230.1</span></p>
         
         
         <p id="BrP_230.2">
            śrotum icchāmahe tvatto yathāvad upasaṃhṛtim <br />
            mahāpralayasaṃjñāṃ ca kalpānte ca mahāmune //
             <span class="ref">BrP_230.2</span></p>
         
         vyāsa uvāca
         
         
         <p id="BrP_230.3">
            śrūyatāṃ bho muniśreṣṭhā yathāvad anusaṃhṛtiḥ <br />
            kalpānte prākṛte caiva pralaye jāyate yathā //
             <span class="ref">BrP_230.3</span></p>
         
         
         <p id="BrP_230.4">
            ahorātraṃ pitṝṇāṃ tu māso 'bdaṃ tridivaukasām <br />
            caturyugasahasre tu brahmaṇo 'har dvijottamāḥ //
             <span class="ref">BrP_230.4</span></p>
         
         
         <p id="BrP_230.5">
            kṛtaṃ tretā dvāparaṃ ca kaliś ceti caturyugam <br />
            daivair varṣasahasrais tu tad dvādaśābhir ucyate //
             <span class="ref">BrP_230.5</span></p>
         
         
         <p id="BrP_230.6">
            caturyugāṇy aśeṣāṇi sadṛśāni svarūpataḥ <br />
            ādyaṃ kṛtayugaṃ proktaṃ munayo 'ntyaṃ tathā kalim //
             <span class="ref">BrP_230.6</span></p>
         
         
         <p id="BrP_230.7">
            ādye kṛtayuge sargo brahmaṇā kriyate yataḥ <br />
            kriyate copasaṃhāras tathānte 'pi kalau yuge //
             <span class="ref">BrP_230.7</span></p>
         
         munaya ūcuḥ
         
         
         <p id="BrP_230.8">
            kaleḥ svarūpaṃ bhagavan vistarād vaktum arhasi <br />
            dharmaś catuṣpād bhagavān yasmin vaikalyam ṛcchati //
             <span class="ref">BrP_230.8</span></p>
         
         vyāsa uvāca
         
         
         <p id="BrP_230.9">
            kalisvarūpaṃ bho viprā yat pṛcchadhvaṃ mamānaghāḥ <br />
            nibodhadhvaṃ samāsena vartate yan mahattaram //
             <span class="ref">BrP_230.9</span></p>
         
         
         <p id="BrP_230.10">
            varṇāśramācāravatī pravṛttir na kalau nṛṇām <br />
            na sāma-ṛgyajurvedaviniṣpādanahaitukī //
             <span class="ref">BrP_230.10</span></p>
         
         
         <p id="BrP_230.11">
            vivāhā na kalau dharmā na śiṣyā gurusaṃsthitāḥ <br />
            na putrā dhārmikāś caiva na ca vahnikriyākramaḥ //
             <span class="ref">BrP_230.11</span></p>
         
         
         <p id="BrP_230.12">
            yatra tatra kule jāto balī sarveśvaraḥ kalau <br />
            sarvebhya eva varṇebhyo naraḥ kanyopajīvanaḥ //
             <span class="ref">BrP_230.12</span></p>
         
         
         <p id="BrP_230.13">
            yena tenaiva yogena dvijātir dīkṣitaḥ kalau <br />
            yaiva saiva ca viprendrāḥ prāyaścittakriyā kalau //
             <span class="ref">BrP_230.13</span></p>
         
         
         <p id="BrP_230.14">
            sarvam eva kalau śāstraṃ yasya yad vacanaṃ dvijāḥ <br />
            devatāś ca kalau sarvāḥ sarvaḥ sarvasya cāśramaḥ //
             <span class="ref">BrP_230.14</span></p>
         
         
         <p id="BrP_230.15">
            upavāsas tathāyāso vittotsargas tathā kalau <br />
            dharmo yathābhirucitair anuṣṭhānair anuṣṭhitaḥ //
             <span class="ref">BrP_230.15</span></p>
         
         
         <p id="BrP_230.16">
            vittena bhavitā puṃsāṃ svalpenaiva madaḥ kalau <br />
            strīṇāṃ rūpamadaś caiva keśair eva bhaviṣyati //
             <span class="ref">BrP_230.16</span></p>
         
         
         <p id="BrP_230.17">
            suvarṇamaṇiratnādau vastre copakṣayaṃ gate <br />
            kalau striyo bhaviṣyanti tadā keśair alaṃkṛtāḥ //
             <span class="ref">BrP_230.17</span></p>
         
         
         <p id="BrP_230.18">
            parityakṣyanti bhartāraṃ vittahīnaṃ tathā striyaḥ <br />
            bhartā bhaviṣyati kalau vittavān eva yoṣitām //
             <span class="ref">BrP_230.18</span></p>
         
         
         <p id="BrP_230.19">
            yo yo dadāti bahulaṃ sa sa svāmī tadā nṛṇām <br />
            svāmitvahetusaṃbandho bhavitābhijanas tadā //
             <span class="ref">BrP_230.19</span></p>
         
         
         <p id="BrP_230.20">
            gṛhāntā dravyasaṃghātā dravyāntā ca tathā matiḥ <br />
            arthāś cāthopabhogāntā bhaviṣyanti tadā kalau //
             <span class="ref">BrP_230.20</span></p>
         
         
         <p id="BrP_230.21">
            striyaḥ kalau bhaviṣyanti svairiṇyo lalitaspṛhāḥ <br />
            anyāyāvāptavitteṣu puruṣeṣu spṛhālavaḥ //
             <span class="ref">BrP_230.21</span></p>
         
         
         <p id="BrP_230.22">
            abhyarthito 'pi suhṛdā svārthahāniṃ tu mānavaḥ <br />
            paṇasyārdhārdhamātre 'pi kariṣyati tadā dvijāḥ //
             <span class="ref">BrP_230.22</span></p>
         
         
         <p id="BrP_230.23">
            sadā sapauruṣaṃ ceto bhāvi vipra tadā kalau <br />
            kṣīrapradānasaṃbandhi bhāti goṣu ca gauravam //
             <span class="ref">BrP_230.23</span></p>
         
         
         <p id="BrP_230.24">
            anāvṛṣṭibhayāt prāyaḥ prajāḥ kṣudbhayakātarāḥ <br />
            bhaviṣyanti tadā sarvā gaganāsaktadṛṣṭayaḥ //
             <span class="ref">BrP_230.24</span></p>
         
         
         <p id="BrP_230.25">
            mūlaparṇaphalāhārās tāpasā iva mānavāḥ <br />
            ātmānaṃ ghātayiṣyanti tadāvṛṣṭyābhiduḥkhitāḥ //
             <span class="ref">BrP_230.25</span></p>
         
         
         <p id="BrP_230.26">
            durbhikṣam eva satataṃ sadā kleśam anīśvarāḥ <br />
            prāpsyanti vyāhatasukhaṃ pramādān mānavāḥ kalau //
             <span class="ref">BrP_230.26</span></p>
         
         
         <p id="BrP_230.27">
            asnātabhojino nāgnidevatātithipūjanam <br />
            kariṣyanti kalau prāpte na ca piṇḍodakakriyām //
             <span class="ref">BrP_230.27</span></p>
         
         
         <p id="BrP_230.28">
            lolupā hrasvadehāś ca bahvannādanatatparāḥ <br />
            bahuprajālpabhāgyāś ca bhaviṣyanti kalau striyaḥ //
             <span class="ref">BrP_230.28</span></p>
         
         
         <p id="BrP_230.29">
            ubhābhyām atha pāṇibhyāṃ śiraḥkaṇḍūyanaṃ striyaḥ <br />
            kurvatyo gurubhartṝṇām ājñāṃ bhetsyanty anāvṛtāḥ //
             <span class="ref">BrP_230.29</span></p>
         
         
         <p id="BrP_230.30">
            svapoṣaṇaparāḥ kruddhā dehasaṃskāravarjitāḥ <br />
            paruṣānṛtabhāṣiṇyo bhaviṣyanti kalau striyaḥ //
             <span class="ref">BrP_230.30</span></p>
         
         
         <p id="BrP_230.31">
            duḥśīlā duṣṭaśīleṣu kurvatyaḥ satataṃ spṛhām <br />
            asadvṛttā bhaviṣyanti puruṣeṣu kulāṅganāḥ //
             <span class="ref">BrP_230.31</span></p>
         
         
         <p id="BrP_230.32">
            vedādānaṃ kariṣyanti vaḍavāś ca tathāvratāḥ <br />
            gṛhasthāś ca na hoṣyanti na dāsyanty ucitāny api //
             <span class="ref">BrP_230.32</span></p>
         
         
         <p id="BrP_230.33">
            bhaveyur vanavāsā vai grāmyāhāraparigrahāḥ <br />
            bhikṣavaś cāpi putrā hi snehasaṃbandhayantrakāḥ //
             <span class="ref">BrP_230.33</span></p>
         
         
         <p id="BrP_230.34">
            arakṣitāro hartāraḥ śulkavyājena pārthivāḥ <br />
            hāriṇo janavittānāṃ saṃprāpte ca kalau yuge //
             <span class="ref">BrP_230.34</span></p>
         
         
         <p id="BrP_230.35">
            yo yo 'śvarathanāgāḍhyaḥ sa sa rājā bhaviṣyati <br />
            yaś ca yaś cābalaḥ sarvaḥ sa sa bhṛtyaḥ kalau yuge //
             <span class="ref">BrP_230.35</span></p>
         
         
         <p id="BrP_230.36">
            vaiśyāḥ kṛṣivaṇijyādi saṃtyajya nijakarma yat <br />
            śūdravṛttyā bhaviṣyanti kārukarmopajīvinaḥ //
             <span class="ref">BrP_230.36</span></p>
         
         
         <p id="BrP_230.37">
            bhaikṣyavratās tathā śūdrāḥ pravrajyāliṅgino 'dhamāḥ <br />
            pākhaṇḍasaṃśrayāṃ vṛttim āśrayiṣyanty asaṃskṛtāḥ //
             <span class="ref">BrP_230.37</span></p>
         
         
         <p id="BrP_230.38">
            durbhikṣakarapīḍābhir atīvopadrutā janāḥ <br />
            godhūmānnayavānnādyān deśān yāsyanti duḥkhitāḥ //
             <span class="ref">BrP_230.38</span></p>
         
         
         <p id="BrP_230.39">
            vedamārge pralīne ca pākhaṇḍāḍhye tato jane <br />
            adharmavṛddhyā lokānām alpam āyur bhaviṣyati //
             <span class="ref">BrP_230.39</span></p>
         
         
         <p id="BrP_230.40">
            aśāstravihitaṃ ghoraṃ tapyamāneṣu vai tapaḥ <br />
            nareṣu nṛpadoṣeṇa bālamṛtyur bhaviṣyati //
             <span class="ref">BrP_230.40</span></p>
         
         
         <p id="BrP_230.41">
            bhavitrī yoṣitāṃ sūtiḥ pañcaṣaṭsaptavārṣikī <br />
            navāṣṭadaśavarṣāṇāṃ manuṣyāṇāṃ tathā kalau //
             <span class="ref">BrP_230.41</span></p>
         
         
         <p id="BrP_230.42">
            palitodgamaś ca bhavitā tadā dvādaśavārṣikaḥ <br />
            na jīviṣyati vai kaścit kalau varṣāṇi viṃśatim //
             <span class="ref">BrP_230.42</span></p>
         
         
         <p id="BrP_230.43">
            alpaprajñā vṛthāliṅgā duṣṭāntaḥkaraṇāḥ kalau <br />
            yatas tato vinaśyanti kālenālpena mānavāḥ //
             <span class="ref">BrP_230.43</span></p>
         
         
         <p id="BrP_230.44">
            yadā yadā hi pākhaṇḍavṛttir atropalakṣyate <br />
            tadā tadā kaler vṛddhir anumeyā vicakṣaṇaiḥ //
             <span class="ref">BrP_230.44</span></p>
         
         
         <p id="BrP_230.45">
            yadā yadā satāṃ hānir vedamārgānusāriṇām <br />
            tadā tadā kaler vṛddhir anumeyā vicakṣaṇaiḥ //
             <span class="ref">BrP_230.45</span></p>
         
         
         <p id="BrP_230.46">
            prārambhāś cāvasīdanti yadā dharmakṛtāṃ nṛṇām <br />
            tadānumeyaṃ prādhānyaṃ kaler viprā vicakṣaṇaiḥ //
             <span class="ref">BrP_230.46</span></p>
         
         
         <p id="BrP_230.47">
            yadā yadā na yajñānām īśvaraḥ puruṣottamaḥ <br />
            ijyate puruṣair yajñais tadā jñeyaṃ kaler balam //
             <span class="ref">BrP_230.47</span></p>
         
         
         <p id="BrP_230.48">
            na prītir vedavādeṣu pākhaṇḍeṣu yadā ratiḥ <br />
            kaler vṛddhis tadā prājñair anumeyā dvijottamāḥ //
             <span class="ref">BrP_230.48</span></p>
         
         
         <p id="BrP_230.49">
            kalau jagatpatiṃ viṣṇuṃ sarvasraṣṭāram īśvaram <br />
            nārcayiṣyanti bho viprāḥ pākhaṇḍopahatā narāḥ //
             <span class="ref">BrP_230.49</span></p>
         
         
         <p id="BrP_230.50">
            kiṃ devaiḥ kiṃ dvijair vedaiḥ kiṃ śaucenāmbujalpanā <br />
            ity evaṃ pralapiṣyanti pākhaṇḍopahatā narāḥ //
             <span class="ref">BrP_230.50</span></p>
         
         
         <p id="BrP_230.51">
            alpavṛṣṭiś ca parjanyaḥ svalpaṃ sasyaphalaṃ tathā <br />
            phalaṃ tathālpasāraṃ ca viprāḥ prāpte kalau yuge //
             <span class="ref">BrP_230.51</span></p>
         
         
         <p id="BrP_230.52">
            jānuprāyāṇi vastrāṇi śamīprāyā mahīruhāḥ <br />
            śūdraprāyās tathā varṇā bhaviṣyanti kalau yuge //
             <span class="ref">BrP_230.52</span></p>
         
         
         <p id="BrP_230.53">
            aṇuprāyāṇi dhānyāni ājaprāyaṃ tathā payaḥ <br />
            bhaviṣyati kalau prāpta auśīraṃ cānulepanam //
             <span class="ref">BrP_230.53</span></p>
         
         
         <p id="BrP_230.54">
            śvaśrūśvaśurabhūyiṣṭhā guravaś ca nṛṇāṃ kalau <br />
            śālādyāhāribhāryāś ca suhṛdo munisattamāḥ //
             <span class="ref">BrP_230.54</span></p>
         
         
         <p id="BrP_230.55">
            kasya mātā pitā kasya yadā karmātmakaḥ pumān <br />
            iti codāhariṣyanti śvaśurānugatā narāḥ //
             <span class="ref">BrP_230.55</span></p>
         
         
         <p id="BrP_230.56">
            vāṅmanaḥkāyajair doṣair abhibhūtāḥ punaḥ punaḥ <br />
            narāḥ pāpāny anudinaṃ kariṣyanty alpamedhasaḥ //
             <span class="ref">BrP_230.56</span></p>
         
         
         <p id="BrP_230.57">
            niḥsatyānām aśaucānāṃ nirhrīkāṇāṃ tathā dvijāḥ <br />
            yad yad duḥkhāya tat sarvaṃ kalikāle bhaviṣyati //
             <span class="ref">BrP_230.57</span></p>
         
         
         <p id="BrP_230.58">
            niḥsvādhyāyavaṣaṭkāre svadhāsvāhāvivarjite <br />
            tadā praviralo vipraḥ kaścil loke bhaviṣyati //
             <span class="ref">BrP_230.58</span></p>
         
         
         <p id="BrP_230.59">
            tatrālpenaiva kālena puṇyaskandham anuttamam <br />
            karoti yaḥ kṛtayuge kriyate tapasā hi yaḥ //
             <span class="ref">BrP_230.59</span></p>
         
         munaya ūcuḥ
         
         
         <p id="BrP_230.60">
            kasmin kāle 'lpako dharmo dadāti sumahāphalam <br />
            vaktum arhasy aśeṣeṇa śrotuṃ vāñchā pravartate //
             <span class="ref">BrP_230.60</span></p>
         
         vyāsa uvāca
         
         
         <p id="BrP_230.61">
            dhanye kalau bhaved viprās tv alpakleśair mahat phalam <br />
            tathā bhavetāṃ strīśūdrau dhanyau cānyan nibodhata //
             <span class="ref">BrP_230.61</span></p>
         
         
         <p id="BrP_230.62">
            yat kṛte daśabhir varṣais tretāyāṃ hāyanena tat <br />
            dvāpare tac ca māsena ahorātreṇa tat kalau //
             <span class="ref">BrP_230.62</span></p>
         
         
         <p id="BrP_230.63">
            tapaso brahmacaryasya japādeś ca phalaṃ dvijāḥ <br />
            prāpnoti puruṣas tena kalau sādhv iti bhāṣitum //
             <span class="ref">BrP_230.63</span></p>
         
         
         <p id="BrP_230.64">
            dhyāyan kṛte yajan yajñais tretāyāṃ dvāpare 'rcayan <br />
            yad āpnoti tad āpnoti kalau saṃkīrtya keśavam //
             <span class="ref">BrP_230.64</span></p>
         
         
         <p id="BrP_230.65">
            dharmotkarṣam atīvātra prāpnoti puruṣaḥ kalau <br />
            svalpāyāsena dharmajñās tena tuṣṭo 'smy ahaṃ kalau //
             <span class="ref">BrP_230.65</span></p>
         
         
         <p id="BrP_230.66">
            vratacaryāparair grāhyā vedāḥ pūrvaṃ dvijātibhiḥ <br />
            tatas tu dharmasaṃprāptair yaṣṭavyaṃ vidhivad dhanaiḥ //
             <span class="ref">BrP_230.66</span></p>
         
         
         <p id="BrP_230.67">
            vṛthā kathā vṛthā bhojyaṃ vṛthā svaṃ ca dvijanmanām <br />
            patanāya tathā bhāvyaṃ tais tu saṃyatibhiḥ saha //
             <span class="ref">BrP_230.67</span></p>
         
         
         <p id="BrP_230.68">
            asamyakkaraṇe doṣās teṣāṃ sarveṣu vastuṣu <br />
            bhojyapeyādikaṃ caiṣāṃ necchāprāptikaraṃ dvijāḥ //
             <span class="ref">BrP_230.68</span></p>
         
         
         <p id="BrP_230.69">
            pāratantryāt samasteṣu teṣāṃ kāryeṣu vai tataḥ <br />
            lokān kleśena mahatā yajanti vinayānvitāḥ //
             <span class="ref">BrP_230.69</span></p>
         
         
         <p id="BrP_230.70">
            dvijaśuśrūṣaṇenaiva pākayajñādhikāravān <br />
            nijaṃ jayati vai lokaṃ śūdro dhanyataras tataḥ //
             <span class="ref">BrP_230.70</span></p>
         
         
         <p id="BrP_230.71">
            bhakṣyābhakṣyeṣu nāśāsti yeṣāṃ pāpeṣu vā yataḥ <br />
            niyamo muniśārdūlās tenāsau sādhv itīritam //
             <span class="ref">BrP_230.71</span></p>
         
         
         <p id="BrP_230.72">
            svadharmasyāvirodhena narair labhyaṃ dhanaṃ sadā <br />
            pratipādanīyaṃ pātreṣu yaṣṭavyaṃ ca yathāvidhi //
             <span class="ref">BrP_230.72</span></p>
         
         
         <p id="BrP_230.73">
            tasyārjane mahān kleśaḥ pālanena dvijottamāḥ <br />
            tathā sadviniyogāya vijñeyaṃ gahanaṃ nṛṇām //
             <span class="ref">BrP_230.73</span></p>
         
         
         <p id="BrP_230.74">
            ebhir anyais tathā kleśaiḥ puruṣā dvijasattamāḥ <br />
            nijāñ jayanti vai lokān prājāpatyādikān kramāt //
             <span class="ref">BrP_230.74</span></p>
         
         
         <p id="BrP_230.75">
            yoṣic chuśrūṣaṇād bhartuḥ karmaṇā manasā girā <br />
            etad viṣayam āpnoti tatsālokyaṃ yato dvijāḥ //
             <span class="ref">BrP_230.75</span></p>
         
         
         <p id="BrP_230.76">
            nātikleśena mahatā tān eva puruṣo yathā <br />
            tṛtīyaṃ vyāhṛtaṃ tena mayā sādhv iti yoṣitaḥ //
             <span class="ref">BrP_230.76</span></p>
         
         
         <p id="BrP_230.77">
            etad vaḥ kathitaṃ viprā yannimittam ihāgatāḥ <br />
            tat pṛcchadhvaṃ yathākāmam ahaṃ vakṣyāmi vaḥ sphuṭam //
             <span class="ref">BrP_230.77</span></p>
         
         
         <p id="BrP_230.78">
            alpenaiva prayatnena dharmaḥ sidhyati vai kalau <br />
            narair ātmaguṇāmbhobhiḥ kṣālitākhilakilbiṣaiḥ //
             <span class="ref">BrP_230.78</span></p>
         
         
         <p id="BrP_230.79">
            śūdraiś ca dvijaśuśrūṣātatparair munisattamāḥ <br />
            tathā strībhir anāyāsāt patiśuśrūṣayaiva hi //
             <span class="ref">BrP_230.79</span></p>
         
         
         <p id="BrP_230.80">
            tatas tritayam apy etan mama dhanyatamaṃ matam <br />
            dharmasaṃrādhane kleśo dvijātīnāṃ kṛtādiṣu //
             <span class="ref">BrP_230.80</span></p>
         
         
         <p id="BrP_230.81">
            tathā svalpena tapasā siddhiṃ yāsyanti mānavāḥ <br />
            dhanyā dharmaṃ cariṣyanti yugānte munisattamāḥ //
             <span class="ref">BrP_230.81</span></p>
         
         
         <p id="BrP_230.82">
            bhavadbhir yad abhipretaṃ tad etat kathitaṃ mayā <br />
            apṛṣṭenāpi dharmajñāḥ kim anyat kriyatāṃ dvijāḥ //
             <span class="ref">BrP_230.82</span></p>
         
         munaya ūcuḥ
         
         
         <p id="BrP_231.1">
            āsannaṃ viprakṛṣṭaṃ vā yadi kālaṃ na vidmahe <br />
            tato dvāparavidhvaṃsaṃ yugāntaṃ spṛhayāmahe //
             <span class="ref">BrP_231.1</span></p>
         
         
         <p id="BrP_231.2">
            prāptā vayaṃ hi tat kālam anayā dharmatṛṣṇayā <br />
            ādadyāma paraṃ dharmaṃ sukham alpena karmaṇā //
             <span class="ref">BrP_231.2</span></p>
         
         
         <p id="BrP_231.3">
            saṃtrāsodvegajananaṃ yugāntaṃ samupasthitam <br />
            pranaṣṭadharmaṃ dharmajña nimittair vaktum arhasi //
             <span class="ref">BrP_231.3</span></p>
         
         vyāsa uvāca
         
         
         <p id="BrP_231.4">
            arakṣitāro hartāro balibhāgasya pārthivāḥ <br />
            yugānte prabhaviṣyanti svarakṣaṇaparāyaṇāḥ //
             <span class="ref">BrP_231.4</span></p>
         
         
         <p id="BrP_231.5">
            akṣatriyāś ca rājāno viprāḥ śūdropajīvinaḥ <br />
            śūdrāś ca brāhmaṇācārā bhaviṣyanti yugakṣaye //
             <span class="ref">BrP_231.5</span></p>
         
         
         <p id="BrP_231.6">
            śrotriyāḥ kāṇḍapṛṣṭhāś ca niṣkarmāṇi havīṃṣi ca <br />
            ekapaṅktyām aśiṣyanti yugānte munisattamāḥ //
             <span class="ref">BrP_231.6</span></p>
         
         
         <p id="BrP_231.7">
            aśiṣṭavanto 'rthaparā narā madyāmiṣapriyāḥ <br />
            mitrabhāryāṃ bhajiṣyanti yugānte puruṣādhamāḥ //
             <span class="ref">BrP_231.7</span></p>
         
         
         <p id="BrP_231.8">
            rājavṛttisthitāś caurā rājānaś cauraśīlinaḥ <br />
            bhṛtyā hy anirdiṣṭabhujo bhaviṣyanti yugakṣaye //
             <span class="ref">BrP_231.8</span></p>
         
         
         <p id="BrP_231.9">
            dhanāni ślāghanīyāni satāṃ vṛttam apūjitam <br />
            akutsanā ca patite bhaviṣyati yugakṣaye //
             <span class="ref">BrP_231.9</span></p>
         
         
         <p id="BrP_231.10">
            pranaṣṭanāsāḥ puruṣā muktakeśā virūpiṇaḥ <br />
            ūnaṣoḍaśavarṣāś ca prasoṣyanti tathā striyaḥ //
             <span class="ref">BrP_231.10</span></p>
         
         
         <p id="BrP_231.11">
            aṭṭaśūlā janapadāḥ śivaśūlāś catuṣpathāḥ <br />
            pramadāḥ keśaśūlāś ca bhaviṣyanti yugakṣaye //
             <span class="ref">BrP_231.11</span></p>
         
         
         <p id="BrP_231.12">
            sarve brahma vadiṣyanti dvijā vājasaneyikāḥ <br />
            śūdrābhā vādinaś caiva brāhmaṇāś cāntyavāsinaḥ //
             <span class="ref">BrP_231.12</span></p>
         
         
         <p id="BrP_231.13">
            śukladantā jitākṣāś ca muṇḍāḥ kāṣāyavāsasaḥ <br />
            śūdrā dharmaṃ vadiṣyanti śāṭhyabuddhyopajīvinaḥ //
             <span class="ref">BrP_231.13</span></p>
         
         
         <p id="BrP_231.14">
            śvāpadapracuratvaṃ ca gavāṃ caiva parikṣayaḥ <br />
            sādhūnāṃ parivṛttiś ca vidyād antagate yuge //
             <span class="ref">BrP_231.14</span></p>
         
         
         <p id="BrP_231.15">
            antyā madhye nivatsyanti madhyāś cāntanivāsinaḥ <br />
            nirhrīkāś ca prajāḥ sarvā naṣṭās tatra yugakṣaye //
             <span class="ref">BrP_231.15</span></p>
         
         
         <p id="BrP_231.16">
            tapoyajñaphalānāṃ ca vikretāro dvijottamāḥ <br />
            ṛtavo viparītāś ca bhaviṣyanti yugakṣaye //
             <span class="ref">BrP_231.16</span></p>
         
         
         <p id="BrP_231.17">
            tathā dvihāyanā damyāḥ kalau lāṅgaladhāriṇaḥ <br />
            citravarṣī ca parjanyo yuge kṣīṇe bhaviṣyati //
             <span class="ref">BrP_231.17</span></p>
         
         
         <p id="BrP_231.18">
            sarve śūrakule jātāḥ kṣamānāthā bhavanti hi <br />
            yathā nimnāḥ prajāḥ sarvā bhaviṣyanti yugakṣaye //
             <span class="ref">BrP_231.18</span></p>
         
         
         <p id="BrP_231.19">
            pitṛdeyāni dattāni bhaviṣyanti tathā sutāḥ <br />
            na ca dharmaṃ cariṣyanti mānavā nirgate yuge //
             <span class="ref">BrP_231.19</span></p>
         
         
         <p id="BrP_231.20">
            ūṣarā bahulā bhūmiḥ panthānas taskarāvṛtāḥ <br />
            sarve ... vāṇikāś caiva bhaviṣyanti yugakṣaye //
             <span class="ref">BrP_231.20</span></p>
         
         
         <p id="BrP_231.21">
            pitṛdāyādadattāni vibhajanti tathā sutāḥ <br />
            haraṇe yatnavanto 'pi lobhādibhir virodhinaḥ //
             <span class="ref">BrP_231.21</span></p>
         
         
         <p id="BrP_231.22">
            saukumārye tathā rūpe ratne copakṣayaṃ gate <br />
            bhaviṣyanti yugasyānte nāryaḥ keśair alaṃkṛtāḥ //
             <span class="ref">BrP_231.22</span></p>
         
         
         <p id="BrP_231.23">
            nirvīryasya ratis tatra gṛhasthasya bhaviṣyati <br />
            yugānte samanuprāpte nānyā bhāryāsamā ratiḥ //
             <span class="ref">BrP_231.23</span></p>
         
         
         <p id="BrP_231.24">
            kuśīlānāryabhūyiṣṭhā vṛthārūpasamanvitāḥ <br />
            puruṣālpaṃ bahustrīkaṃ tad yugāntasya lakṣaṇam //
             <span class="ref">BrP_231.24</span></p>
         
         
         <p id="BrP_231.25">
            bahuyācanako loko na dāsyati parasparam <br />
            rājacaurāgnidaṇḍādikṣīṇaḥ kṣayam upaiṣyati //
             <span class="ref">BrP_231.25</span></p>
         
         
         <p id="BrP_231.26">
            aphalāni ca sasyāni taruṇā vṛddhaśīlinaḥ <br />
            aśīlāḥ sukhino loke bhaviṣyanti yugakṣaye //
             <span class="ref">BrP_231.26</span></p>
         
         
         <p id="BrP_231.27">
            varṣāsu paruṣā vātā nīcāḥ śarkaravarṣiṇaḥ <br />
            saṃdigdhaḥ paralokaś ca bhaviṣyati yugakṣaye //
             <span class="ref">BrP_231.27</span></p>
         
         
         <p id="BrP_231.28">
            vaiśyā iva ca rājanyā dhanadhānyopajīvinaḥ <br />
            yugāpakramaṇe pūrvaṃ bhaviṣyanti na bāndhavāḥ //
             <span class="ref">BrP_231.28</span></p>
         
         
         <p id="BrP_231.29">
            apravṛttāḥ prapaśyanti samayāḥ śapathās tathā <br />
            ṛṇaṃ savinayabhraṃśaṃ yuge kṣīṇe bhaviṣyati //
             <span class="ref">BrP_231.29</span></p>
         
         
         <p id="BrP_231.30">
            bhaviṣyaty aphalo harṣaḥ krodhaś ca saphalo nṛṇām <br />
            ajāś cāpi nirotsyanti payaso 'rthe yugakṣaye //
             <span class="ref">BrP_231.30</span></p>
         
         
         <p id="BrP_231.31">
            aśāstravihito yajña evam eva bhaviṣyati <br />
            apramāṇaṃ kariṣyanti narāḥ paṇḍitamāninaḥ //
             <span class="ref">BrP_231.31</span></p>
         
         
         <p id="BrP_231.32">
            śāstroktasyāpravaktāro bhaviṣyanti na saṃśayaḥ <br />
            sarvaḥ sarvaṃ vijānāti vṛddhān anupasevya vai //
             <span class="ref">BrP_231.32</span></p>
         
         
         <p id="BrP_231.33">
            na kaścid akavir nāma yugānte samupasthite <br />
            nakṣatrāṇi viyogāni na karmasthā dvijātayaḥ //
             <span class="ref">BrP_231.33</span></p>
         
         
         <p id="BrP_231.34">
            cauraprāyāś ca rājāno yugānte samupasthite <br />
            kuṇḍīvṛṣā naikṛtikāḥ surāpā brahmavādinaḥ //
             <span class="ref">BrP_231.34</span></p>
         
         
         <p id="BrP_231.35">
            aśvamedhena yakṣyante yugānte dvijasattamāḥ <br />
            yājayiṣyanty ayājyāṃs tu tathābhakṣyasya bhakṣiṇaḥ //
             <span class="ref">BrP_231.35</span></p>
         
         
         <p id="BrP_231.36">
            brāhmaṇā dhanatṛṣṇārtā yugānte samupasthite <br />
            bhoḥśabdam abhidhāsyanti na ca kaścit paṭhiṣyati //
             <span class="ref">BrP_231.36</span></p>
         
         
         <p id="BrP_231.37">
            ekaśaṅkhās tathā nāryo gavedhukapinaddhakāḥ <br />
            nakṣatrāṇi vivarṇāni viparitā diśo daśa //
             <span class="ref">BrP_231.37</span></p>
         
         
         <p id="BrP_231.38">
            saṃdhyārāgo vidagdhāṅgo bhaviṣyati yugakṣaye <br />
            preṣayanti pitṝn putrā vadhūḥ śvaśrūḥ svakarmasu //
             <span class="ref">BrP_231.38</span></p>
         
         
         <p id="BrP_231.39">
            yugeṣv evaṃ nivatsyanti pramadāś ca narās tathā <br />
            akṛtvāgrāṇi bhokṣyanti dvijāś caivāhutāgnayaḥ //
             <span class="ref">BrP_231.39</span></p>
         
         
         <p id="BrP_231.40">
            bhikṣāṃ balim adattvā ca bhokṣyanti puruṣāḥ svayam <br />
            vañcayitvā patīn suptān gamiṣyanti striyo 'nyataḥ //
             <span class="ref">BrP_231.40</span></p>
         
         
         <p id="BrP_231.41">
            na vyādhitān nāpy arūpān nodyatān nāpy asūyakān <br />
            kṛte na pratikartā ca yuge kṣīṇe bhaviṣyati //
             <span class="ref">BrP_231.41</span></p>
         
         munaya ūcuḥ
         
         
         <p id="BrP_231.42">
            evaṃ vilambite dharme mānuṣāḥ karapīḍitāḥ <br />
            kutra deśe nivatsyanti kimāhāravihāriṇaḥ //
             <span class="ref">BrP_231.42</span></p>
         
         
         <p id="BrP_231.43">
            kiṃkarmāṇaḥ kimīhantaḥ kiṃpramāṇāḥ kimāyuṣaḥ <br />
            kāṃ ca kāṣṭhāṃ samāsādya prapatsyanti kṛtaṃ yugam //
             <span class="ref">BrP_231.43</span></p>
         
         vyāsa uvāca
         
         
         <p id="BrP_231.44">
            ata ūrdhvaṃ cyute dharme guṇahīnāḥ prajās tathā <br />
            śīlavyasanam āsādya prāpsyanti hrāsam āyuṣaḥ //
             <span class="ref">BrP_231.44</span></p>
         
         
         <p id="BrP_231.45">
            āyurhānyā balagnānir balagnānyā vivarṇatā <br />
            vaivarṇyād vyādhisaṃpīḍā nirvedo vyādhipīḍanāt //
             <span class="ref">BrP_231.45</span></p>
         
         
         <p id="BrP_231.46">
            nirvedād ātmasaṃbodhaḥ saṃbodhād dharmaśīlatā <br />
            evaṃ gatvā parāṃ kāṣṭhāṃ prapatsyanti kṛtaṃ yugam //
             <span class="ref">BrP_231.46</span></p>
         
         
         <p id="BrP_231.47">
            uddeśato dharmaśīlāḥ kecin madhyasthatāṃ gatāḥ <br />
            kiṃdharmaśīlāḥ kecit tu kecid atra kutūhalāḥ //
             <span class="ref">BrP_231.47</span></p>
         
         
         <p id="BrP_231.48">
            pratyakṣam anumānaṃ ca pramāṇam iti niścitāḥ <br />
            apramāṇaṃ kariṣyanti sarvam ity apare janāḥ //
             <span class="ref">BrP_231.48</span></p>
         
         
         <p id="BrP_231.49">
            nāstikyaparatāś cāpi kecid dharmavilopakāḥ <br />
            bhaviṣyanti narā mūḍhā dvijāḥ paṇḍitamāninaḥ //
             <span class="ref">BrP_231.49</span></p>
         
         
         <p id="BrP_231.50">
            tadātvamātraśraddheyā śāstrajñānabahiṣkṛtāḥ <br />
            dāmbhikās te bhaviṣyanti narā jñānavilopitāḥ //
             <span class="ref">BrP_231.50</span></p>
         
         
         <p id="BrP_231.51">
            tathā vilulite dharme janāḥ śreṣṭhapuraskṛtāḥ <br />
            śubhān samācariṣyanti dānaśīlaparāyaṇāḥ //
             <span class="ref">BrP_231.51</span></p>
         
         
         <p id="BrP_231.52">
            sarvabhakṣāḥ svayaṃguptā nirghṛṇā nirapatrapāḥ <br />
            bhaviṣyanti tadā loke tat kaṣāyasya lakṣaṇam //
             <span class="ref">BrP_231.52</span></p>
         
         
         <p id="BrP_231.53">
            kaṣāyopaplave kāle jñānaniṣṭhāpraṇāśane <br />
            siddhim alpena kālena prāpsyanti nirupaskṛtāḥ //
             <span class="ref">BrP_231.53</span></p>
         
         
         <p id="BrP_231.54">
            viprāṇāṃ śāśvatīṃ vṛttiṃ yadā varṇāvare janāḥ <br />
            saṃśrayiṣyanti bho viprās tat kaṣāyasya lakṣaṇam //
             <span class="ref">BrP_231.54</span></p>
         
         
         <p id="BrP_231.55">
            mahāyuddhaṃ mahāvarṣaṃ mahāvātaṃ mahātapaḥ <br />
            bhaviṣyati yuge kṣīṇe tat kaṣāyasya lakṣaṇam //
             <span class="ref">BrP_231.55</span></p>
         
         
         <p id="BrP_231.56">
            viprarūpeṇa yakṣāṃsi rājānaḥ karṇavedinaḥ <br />
            pṛthivīm upabhokṣyanti yugānte samupasthite //
             <span class="ref">BrP_231.56</span></p>
         
         
         <p id="BrP_231.57">
            niḥsvādhyāyavaṣaṭkārāḥ kunetāro 'bhimāninaḥ <br />
            kravyādā brahmarūpeṇa sarvabhakṣyā vṛthāvratāḥ //
             <span class="ref">BrP_231.57</span></p>
         
         
         <p id="BrP_231.58">
            mūrkhāś cārthaparā lubdhāḥ kṣudrāḥ kṣudraparicchadāḥ <br />
            vyavahāropavṛttāś ca cyutā dharmāś ca śāśvatāt //
             <span class="ref">BrP_231.58</span></p>
         
         
         <p id="BrP_231.59">
            hartāraḥ pararatnānāṃ paradārapradharṣakāḥ <br />
            kāmātmāno durātmānaḥ sopadhāḥ priyasāhasāḥ //
             <span class="ref">BrP_231.59</span></p>
         
         
         <p id="BrP_231.60">
            teṣu prabhavamāṇeṣu janeṣv api ca sarvaśaḥ <br />
            abhāvino bhaviṣyanti munayo bahurūpiṇaḥ //
             <span class="ref">BrP_231.60</span></p>
         
         
         <p id="BrP_231.61">
            kalau yuge samutpannāḥ pradhānapuruṣāś ca ye <br />
            kathāyogena tān sarvān pūjayiṣyanti mānavāḥ //
             <span class="ref">BrP_231.61</span></p>
         
         
         <p id="BrP_231.62">
            sasyacaurā bhaviṣyanti tathā cailāpahāriṇaḥ <br />
            bhokṣyabhojyaharāś caiva karaṇḍānāṃ ca hāriṇaḥ //
             <span class="ref">BrP_231.62</span></p>
         
         
         <p id="BrP_231.63">
            caurāś caurasya hartāro hantā hantur bhaviṣyati <br />
            cauraiś caurakṣaye cāpi kṛte kṣemaṃ bhaviṣyati //
             <span class="ref">BrP_231.63</span></p>
         
         
         <p id="BrP_231.64">
            niḥsāre kṣubhite kāle niṣkriye saṃvyavasthite <br />
            narā vanaṃ śrayiṣyanti karabhāraprapīḍitāḥ //
             <span class="ref">BrP_231.64</span></p>
         
         
         <p id="BrP_231.65">
            yajñakarmaṇy uparate rakṣāṃsi śvāpadāni ca <br />
            kīṭamūṣikasarpāś ca dharṣayiṣyanti mānavān //
             <span class="ref">BrP_231.65</span></p>
         
         
         <p id="BrP_231.66">
            kṣemaṃ subhikṣam ārogyaṃ sāmagryaṃ caiva bandhuṣu <br />
            uddeśeṣu narāḥ śreṣṭhā bhaviṣyanti yugakṣaye //
             <span class="ref">BrP_231.66</span></p>
         
         
         <p id="BrP_231.67">
            svayaṃpālāḥ svayaṃ caurāḥ plavasaṃbhārasaṃbhṛtāḥ <br />
            maṇḍalaiḥ saṃbhaviṣyanti deśe deśe pṛthak pṛthak //
             <span class="ref">BrP_231.67</span></p>
         
         
         <p id="BrP_231.68">
            svadeśebhyaḥ paribhraṣṭā niḥsārāḥ saha bandhubhiḥ <br />
            narāḥ sarve bhaviṣyanti tadā kālaparikṣayāt //
             <span class="ref">BrP_231.68</span></p>
         
         
         <p id="BrP_231.69">
            tataḥ sarve samādāya kumārān pradrutā bhayāt <br />
            kauśikīṃ saṃtariṣyanti narāḥ kṣudbhayapīḍitāḥ //
             <span class="ref">BrP_231.69</span></p>
         
         
         <p id="BrP_231.70">
            aṅgān vaṅgān kaliṅgāṃś ca kāśmīrān atha kośalān <br />
            ṛṣikāntagiridroṇīḥ saṃśrayiṣyanti mānavāḥ //
             <span class="ref">BrP_231.70</span></p>
         
         
         <p id="BrP_231.71">
            kṛtsnaṃ ca himavatpārśvaṃ kūlaṃ ca lavaṇāmbhasaḥ <br />
            vividhaṃ jīrṇapattraṃ ca valkalāny ajināni ca //
             <span class="ref">BrP_231.71</span></p>
         
         
         <p id="BrP_231.72">
            svayaṃ kṛtvā nivatsyanti tasmin bhūte yugakṣaye <br />
            araṇyeṣu ca vatsyanti narā mlecchagaṇaiḥ saha //
             <span class="ref">BrP_231.72</span></p>
         
         
         <p id="BrP_231.73">
            naiva śūnyā navāraṇyā bhaviṣyati vasuṃdharā <br />
            agoptāraś ca goptāro bhaviṣyanti narādhipāḥ //
             <span class="ref">BrP_231.73</span></p>
         
         
         <p id="BrP_231.74">
            mṛgair matsyair vihaṃgaiś ca śvāpadaiḥ sarpakīṭakaiḥ <br />
            madhuśākaphalair mūlair vartayiṣyanti mānavāḥ //
             <span class="ref">BrP_231.74</span></p>
         
         
         <p id="BrP_231.75">
            śīrṇaparṇaphalāhārā valkalāny ajināni ca <br />
            svayaṃ kṛtvā nivatsyanti yathā munijanas tathā //
             <span class="ref">BrP_231.75</span></p>
         
         
         <p id="BrP_231.76">
            bījānām akṛtasnehā āhatāḥ kāṣṭhaśaṅkubhiḥ <br />
            ajaiḍakaṃ kharoṣṭraṃ ca pālayiṣyanti nityaśaḥ //
             <span class="ref">BrP_231.76</span></p>
         
         
         <p id="BrP_231.77">
            nadīsrotāṃsi rotsyanti toyārthaṃ kūlam āśritāḥ <br />
            pakvānnavyavahāreṇa vipaṇantaḥ parasparam //
             <span class="ref">BrP_231.77</span></p>
         
         
         <p id="BrP_231.78">
            tanūruhair yathājātaiḥ samalāntarasaṃbhṛtaiḥ <br />
            bahvapatyāḥ prajāhīnāḥ kulaśīlavivarjitāḥ //
             <span class="ref">BrP_231.78</span></p>
         
         
         <p id="BrP_231.79">
            evaṃ bhaviṣyanti tadā narāś cādharmajīvinaḥ <br />
            hīnā hīnaṃ tathā dharmaṃ prajā samanuvatsyati //
             <span class="ref">BrP_231.79</span></p>
         
         
         <p id="BrP_231.80">
            āyus tatra ca martyānāṃ paraṃ triṃśad bhaviṣyati <br />
            durbalā viṣayaglānā jarāśokair abhiplutāḥ //
             <span class="ref">BrP_231.80</span></p>
         
         
         <p id="BrP_231.81">
            bhaviṣyanti tadā teṣāṃ rogair indriyasaṃkṣayaḥ <br />
            āyuḥpratyayasaṃrodhād viṣayād uparaṃsyate //
             <span class="ref">BrP_231.81</span></p>
         
         
         <p id="BrP_231.82">
            śuśrūṣavo bhaviṣyanti sādhūnāṃ darśane ratāḥ <br />
            satyaṃ ca pratipatsyanti vyavahāropasaṃkṣayāt //
             <span class="ref">BrP_231.82</span></p>
         
         
         <p id="BrP_231.83">
            bhaviṣyanti ca kāmānām alābhād dharmaśīlinaḥ <br />
            kariṣyanti ca saṃskāraṃ svayaṃ ca kṣayapīḍitāḥ //
             <span class="ref">BrP_231.83</span></p>
         
         
         <p id="BrP_231.84">
            evaṃ śuśrūṣavo dāne satye prāṇyabhirakṣaṇe <br />
            tataḥ pādapravṛtte tu dharme śreyo nipatsyate //
             <span class="ref">BrP_231.84</span></p>
         
         
         <p id="BrP_231.85">
            teṣāṃ labdhānumānānāṃ guṇeṣu parivartatām <br />
            svādu kiṃ tv iti vijñāya dharma eva ca dṛśyate //
             <span class="ref">BrP_231.85</span></p>
         
         
         <p id="BrP_231.86">
            yathā hānikramaṃ prāptās tathā ṛddhikramaṃ gatāḥ <br />
            pragṛhīte tato dharme prapaśyanti kṛtaṃ yugam //
             <span class="ref">BrP_231.86</span></p>
         
         
         <p id="BrP_231.87">
            sādhuvṛttiḥ kṛtayuge kaṣāye hānir ucyate <br />
            eka eva tu kālo 'yaṃ hīnavarṇo yathā śaśī //
             <span class="ref">BrP_231.87</span></p>
         
         
         <p id="BrP_231.88">
            channaś ca tamasā somo yathā kaliyugaṃ tathā <br />
            muktaś ca tamasā soma evaṃ kṛtayugaṃ ca tat //
             <span class="ref">BrP_231.88</span></p>
         
         
         <p id="BrP_231.89">
            arthavādaḥ paraṃ brahma vedārtha iti taṃ viduḥ <br />
            aviviktam avijñātaṃ dāyādyam iha dhāryate //
             <span class="ref">BrP_231.89</span></p>
         
         
         <p id="BrP_231.90">
            iṣṭavādas tapo nāma tapo hi sthavirīkṛtaḥ <br />
            guṇaiḥ karmābhinirvṛttir guṇāḥ śudhyanti karmaṇā //
             <span class="ref">BrP_231.90</span></p>
         
         
         <p id="BrP_231.91">
            āśīs tu puruṣaṃ dṛṣṭvā deśakālānuvartinī <br />
            yuge yuge yathākālam ṛṣibhiḥ samudāhṛtā //
             <span class="ref">BrP_231.91</span></p>
         
         
         <p id="BrP_231.92">
            dharmārthakāmamokṣāṇāṃ devānāṃ ca pratikriyā <br />
            āśiṣaś ca śivāḥ puṇyās tathaivāyur yuge yuge //
             <span class="ref">BrP_231.92</span></p>
         
         
         <p id="BrP_231.93">
            tathā yugānāṃ parivartanāni <br />cirapravṛttāni vidhisvabhāvāt<br />
            kṣaṇaṃ na saṃtiṣṭhati jīvalokaḥ <br />kṣayodayābhyāṃ parivartamānaḥ
             <span class="ref">BrP_231.93</span></p>
         
         vyāsa uvāca
         
         
         <p id="BrP_232.1">
            sarveṣām eva bhūtānāṃ trividhaḥ pratisaṃcaraḥ <br />
            naimittikaḥ prākṛtikas tathaivātyantiko mataḥ //
             <span class="ref">BrP_232.1</span></p>
         
         
         <p id="BrP_232.2">
            brāhmo naimittikas teṣāṃ kalpānte pratisaṃcaraḥ <br />
            ātyantiko vai mokṣaś ca prākṛto dviparārdhikaḥ //
             <span class="ref">BrP_232.2</span></p>
         
         munaya ūcuḥ
         
         
         <p id="BrP_232.3">
            parārdhasaṃkhyāṃ bhagavaṃs tvam ācakṣva yathoditām <br />
            dviguṇīkṛtayajjñeyaḥ prākṛtaḥ pratisaṃcaraḥ //
             <span class="ref">BrP_232.3</span></p>
         
         vyāsa uvāca
         
         
         <p id="BrP_232.4">
            sthānāt sthānaṃ daśaguṇam ekaikaṃ gaṇyate dvijāḥ <br />
            tato 'ṣṭādaśame bhāge parārdham abhidhīyate //
             <span class="ref">BrP_232.4</span></p>
         
         
         <p id="BrP_232.5">
            parārdhaṃ dviguṇaṃ yat tu prākṛtaḥ sa layo dvijāḥ <br />
            tadāvyakte 'khilaṃ vyaktaṃ sahetau layam eti vai //
             <span class="ref">BrP_232.5</span></p>
         
         
         <p id="BrP_232.6">
            nimeṣo mānuṣo yo 'yaṃ mātrāmātrapramāṇataḥ <br />
            taiḥ pañcadaśabhiḥ kāṣṭhā triṃśat kāṣṭhās tathā kalā //
             <span class="ref">BrP_232.6</span></p>
         
         
         <p id="BrP_232.7">
            nāḍikā tu pramāṇena kalā ca daśa pañca ca <br />
            unmānenāmbhasaḥ sā tu palāny ardhatrayodaśa //
             <span class="ref">BrP_232.7</span></p>
         
         
         <p id="BrP_232.8">
            hemamāṣaiḥ kṛtacchidrā caturbhiś caturaṅgulaiḥ <br />
            māgadhena pramāṇena jalaprasthas tu sa smṛtaḥ //
             <span class="ref">BrP_232.8</span></p>
         
         
         <p id="BrP_232.9">
            nāḍikābhyām atha dvābhyāṃ muhūrto dvijasattamāḥ <br />
            ahorātraṃ muhūrtās tu triṃśan māso dinais tathā //
             <span class="ref">BrP_232.9</span></p>
         
         
         <p id="BrP_232.10">
            māsair dvādaśabhir varṣam ahorātraṃ tu tad divi <br />
            tribhir varṣaśatair varṣaṃ ṣaṣṭyā caivāsuradviṣām //
             <span class="ref">BrP_232.10</span></p>
         
         
         <p id="BrP_232.11">
            tais tu dvādaśasāhasraiś caturyugam udāhṛtam <br />
            caturyugasahasraṃ tu kathyate brahmaṇo dinam //
             <span class="ref">BrP_232.11</span></p>
         
         
         <p id="BrP_232.12">
            sa kalpas tatra manavaś caturdaśa dvijottamāḥ <br />
            tadante caiva bho viprā brahmanaimittiko layaḥ //
             <span class="ref">BrP_232.12</span></p>
         
         
         <p id="BrP_232.13">
            tasya svarūpam atyugraṃ dvijendrā gadato mama <br />
            śṛṇudhvaṃ prākṛtaṃ bhūyas tato vakṣyāmy ahaṃ layam //
             <span class="ref">BrP_232.13</span></p>
         
         
         <p id="BrP_232.14">
            caturyugasahasrānte kṣīṇaprāye mahītale <br />
            anāvṛṣṭir atīvogrā jāyate śatavārṣikī //
             <span class="ref">BrP_232.14</span></p>
         
         
         <p id="BrP_232.15">
            tato yāny alpasārāṇi tāni sattvāny anekaśaḥ <br />
            kṣayaṃ yānti muniśreṣṭhāḥ pārthivāny atipīḍanāt //
             <span class="ref">BrP_232.15</span></p>
         
         
         <p id="BrP_232.16">
            tataḥ sa bhagavān kṛṣṇo rudrarūpī tathāvyayaḥ <br />
            kṣayāya yatate kartum ātmasthāḥ sakalāḥ prajāḥ //
             <span class="ref">BrP_232.16</span></p>
         
         
         <p id="BrP_232.17">
            tataḥ sa bhagavān viṣṇur bhānoḥ saptasu raśmiṣu <br />
            sthitaḥ pibaty aśeṣāṇi jalāni munisattamāḥ //
             <span class="ref">BrP_232.17</span></p>
         
         
         <p id="BrP_232.18">
            pītvāmbhāṃsi samastāni prāṇibhūtagatāni vai <br />
            śoṣaṃ nayati bho viprāḥ samastaṃ pṛthivītalam //
             <span class="ref">BrP_232.18</span></p>
         
         
         <p id="BrP_232.19">
            samudrān saritaḥ śailāñ śailaprasravaṇāni ca <br />
            pātāleṣu ca yat toyaṃ tat sarvaṃ nayati kṣayam //
             <span class="ref">BrP_232.19</span></p>
         
         
         <p id="BrP_232.20">
            tatas tasyāpy abhāvena toyāhāropabṛṃhitāḥ <br />
            sahasraraśmayaḥ sapta jāyante tatra bhāskarāḥ //
             <span class="ref">BrP_232.20</span></p>
         
         
         <p id="BrP_232.21">
            adhaś cordhvaṃ ca te dīptās tataḥ sapta divākarāḥ <br />
            dahanty aśeṣaṃ trailokyaṃ sapātālatalaṃ dvijāḥ //
             <span class="ref">BrP_232.21</span></p>
         
         
         <p id="BrP_232.22">
            dahyamānaṃ tu tair dīptais trailokyaṃ dīptabhāskaraiḥ <br />
            sādrinagārṇavābhogaṃ niḥsneham abhijāyate //
             <span class="ref">BrP_232.22</span></p>
         
         
         <p id="BrP_232.23">
            tato nirdagdhavṛkṣāmbu trailokyam akhilaṃ dvijāḥ <br />
            bhavaty eṣā ca vasudhā kūrmapṛṣṭhopamākṛtiḥ //
             <span class="ref">BrP_232.23</span></p>
         
         
         <p id="BrP_232.24">
            tataḥ kālāgnirudro 'sau bhūtasargaharo haraḥ <br />
            śeṣāhiśvāsasaṃtāpāt pātālāni dahaty adhaḥ //
             <span class="ref">BrP_232.24</span></p>
         
         
         <p id="BrP_232.25">
            pātālāni samastāni sa dagdhvā jvalano mahān <br />
            bhūmim abhyetya sakalaṃ dagdhvā tu vasudhātalam //
             <span class="ref">BrP_232.25</span></p>
         
         
         <p id="BrP_232.26">
            bhuvo lokaṃ tataḥ sarvaṃ svargalokaṃ ca dāruṇaḥ <br />
            jvālāmālāmahāvartas tatraiva parivartate //
             <span class="ref">BrP_232.26</span></p>
         
         
         <p id="BrP_232.27">
            ambarīṣam ivābhāti trailokyam akhilaṃ tadā <br />
            jvālāvartaparīvāram upakṣīṇabalās tataḥ //
             <span class="ref">BrP_232.27</span></p>
         
         
         <p id="BrP_232.28">
            tatas tāpaparītās tu lokadvayanivāsinaḥ <br />
            hṛtāvakāśā gacchanti maharlokaṃ dvijās tadā //
             <span class="ref">BrP_232.28</span></p>
         
         
         <p id="BrP_232.29">
            tasmād api mahātāpataptā lokās tataḥ param <br />
            gacchanti janalokaṃ te daśāvṛtyā paraiṣiṇaḥ //
             <span class="ref">BrP_232.29</span></p>
         
         
         <p id="BrP_232.30">
            tato dagdhvā jagat sarvaṃ rudrarūpī janārdanaḥ <br />
            mukhaniḥśvāsajān meghān karoti munisattamāḥ //
             <span class="ref">BrP_232.30</span></p>
         
         
         <p id="BrP_232.31">
            tato gajakulaprakhyās taḍidvanto ninādinaḥ <br />
            uttiṣṭhanti tadā vyomni ghorāḥ saṃvartakā ghanāḥ //
             <span class="ref">BrP_232.31</span></p>
         
         
         <p id="BrP_232.32">
            kecid añjanasaṃkāśāḥ kecit kumudasaṃnibhāḥ <br />
            dhūmavarṇā ghanāḥ kecit kecit pītāḥ payodharāḥ //
             <span class="ref">BrP_232.32</span></p>
         
         
         <p id="BrP_232.33">
            kecid dharidrāvarṇābhā lākṣārasanibhās tathā <br />
            kecid vaidūryasaṃkāśā indranīlanibhās tathā //
             <span class="ref">BrP_232.33</span></p>
         
         
         <p id="BrP_232.34">
            śaṅkhakundanibhāś cānye jātīkundanibhās tathā <br />
            indragopanibhāḥ kecin manaḥśilānibhās tathā //
             <span class="ref">BrP_232.34</span></p>
         
         
         <p id="BrP_232.35">
            padmapattranibhāḥ kecid uttiṣṭhanti ghanāghanāḥ <br />
            kecit puravarākārāḥ kecit parvatasaṃnibhāḥ //
             <span class="ref">BrP_232.35</span></p>
         
         
         <p id="BrP_232.36">
            kūṭāgāranibhāś cānye kecit sthalanibhā ghanāḥ <br />
            mahākāyā mahārāvā pūrayanti nabhastalam //
             <span class="ref">BrP_232.36</span></p>
         
         
         <p id="BrP_232.37">
            varṣantas te mahāsārās tam agnim atibhairavam <br />
            śamayanty akhilaṃ viprās trailokyāntaravistṛtam //
             <span class="ref">BrP_232.37</span></p>
         
         
         <p id="BrP_232.38">
            naṣṭe cāgnau śataṃ te 'pi varṣāṇām adhikaṃ ghanāḥ <br />
            plāvayanto jagat sarvaṃ varṣanti munisattamāḥ //
             <span class="ref">BrP_232.38</span></p>
         
         
         <p id="BrP_232.39">
            dhārābhir akṣamātrābhiḥ plāvayitvākhilāṃ bhuvam <br />
            bhuvo lokaṃ tathaivordhvaṃ plāvayanti divaṃ dvijāḥ //
             <span class="ref">BrP_232.39</span></p>
         
         
         <p id="BrP_232.40">
            andhakārīkṛte loke naṣṭe sthāvarajaṅgame <br />
            varṣanti te mahāmeghā varṣāṇām adhikaṃ śatam //
             <span class="ref">BrP_232.40</span></p>
         
         vyāsa uvāca
         
         
         <p id="BrP_233.1">
            saptarṣisthānam ākramya sthite 'mbhasi dvijottamāḥ <br />
            ekārṇavaṃ bhavaty etat trailokyam akhilaṃ tataḥ //
             <span class="ref">BrP_233.1</span></p>
         
         
         <p id="BrP_233.2">
            atha niḥśvāsajo viṣṇor vāyus tāñ jaladāṃs tataḥ <br />
            nāśaṃ nayati bho viprā varṣāṇām adhikaṃ śatam //
             <span class="ref">BrP_233.2</span></p>
         
         
         <p id="BrP_233.3">
            sarvabhūtamayo 'cintyo bhagavān bhūtabhāvanaḥ <br />
            anādir ādir viśvasya pītvā vāyum aśeṣataḥ //
             <span class="ref">BrP_233.3</span></p>
         
         
         <p id="BrP_233.4">
            ekārṇave tatas tasmiñ śeṣaśayyāsthitaḥ prabhuḥ <br />
            brahmarūpadharaḥ śete bhagavān ādikṛd dhariḥ //
             <span class="ref">BrP_233.4</span></p>
         
         
         <p id="BrP_233.5">
            janalokagataiḥ siddhaiḥ sanakādyair abhiṣṭutaḥ <br />
            brahmalokagataiś caiva cintyamāno mumukṣubhiḥ //
             <span class="ref">BrP_233.5</span></p>
         
         
         <p id="BrP_233.6">
            ātmamāyāmayīṃ divyāṃ yoganidrāṃ samāsthitaḥ <br />
            ātmānaṃ vāsudevākhyaṃ cintayan parameśvaraḥ //
             <span class="ref">BrP_233.6</span></p>
         
         
         <p id="BrP_233.7">
            eṣa naimittiko nāma viprendrāḥ pratisaṃcaraḥ <br />
            nimittaṃ tatra yac chete brahmarūpadharo hariḥ //
             <span class="ref">BrP_233.7</span></p>
         
         
         <p id="BrP_233.8">
            yadā jāgarti sarvātmā sa tadā ceṣṭate jagat <br />
            nimīlaty etad akhilaṃ māyāśayyāśaye 'cyute //
             <span class="ref">BrP_233.8</span></p>
         
         
         <p id="BrP_233.9">
            padmayoner dinaṃ yat tu caturyugasahasravat <br />
            ekārṇavakṛte loke tāvatī rātrir ucyate //
             <span class="ref">BrP_233.9</span></p>
         
         
         <p id="BrP_233.10">
            tataḥ prabuddho rātryante punaḥ sṛṣṭiṃ karoty ajaḥ <br />
            brahmasvarūpadhṛg viṣṇur yathā vaḥ kathitaṃ purā //
             <span class="ref">BrP_233.10</span></p>
         
         
         <p id="BrP_233.11">
            ity eṣa kalpasaṃhāro antarapralayo dvijāḥ <br />
            naimittiko vaḥ kathitaḥ śṛṇudhvaṃ prākṛtaṃ param //
             <span class="ref">BrP_233.11</span></p>
         
         
         <p id="BrP_233.12">
            avṛṣṭyagnyādibhiḥ samyak kṛte śayyālaye dvijāḥ <br />
            samasteṣv eva lokeṣu pātāleṣv akhileṣu ca //
             <span class="ref">BrP_233.12</span></p>
         
         
         <p id="BrP_233.13">
            mahadāder vikārasya viśeṣāt tatra saṃkṣaye <br />
            kṛṣṇecchākārite tasmin pravṛtte pratisaṃcare //
             <span class="ref">BrP_233.13</span></p>
         
         
         <p id="BrP_233.14">
            āpo grasanti vai pūrvaṃ bhūmer gandhādikaṃ guṇam <br />
            āttagandhā tato bhūmiḥ pralayāya prakalpate //
             <span class="ref">BrP_233.14</span></p>
         
         
         <p id="BrP_233.15">
            pranaṣṭe gandhatanmātre bhavaty urvī jalātmikā <br />
            āpas tadā pravṛttās tu vegavatyo mahāsvanāḥ //
             <span class="ref">BrP_233.15</span></p>
         
         
         <p id="BrP_233.16">
            sarvam āpūrayantīdaṃ tiṣṭhanti vicaranti ca <br />
            salilenaivormimatā lokālokaḥ samantataḥ //
             <span class="ref">BrP_233.16</span></p>
         
         
         <p id="BrP_233.17">
            apām api guṇo yas tu jyotiṣā pīyate tu saḥ <br />
            naśyanty āpaḥ sutaptāś ca rasatanmātrasaṃkṣayāt //
             <span class="ref">BrP_233.17</span></p>
         
         
         <p id="BrP_233.18">
            tataś cāpo 'mṛtarasā jyotiṣṭvaṃ prāpnuvanti vai <br />
            agnyavasthe tu salile tejasā sarvato vṛte //
             <span class="ref">BrP_233.18</span></p>
         
         
         <p id="BrP_233.19">
            sa cāgniḥ sarvato vyāpya ādatte taj jalaṃ tadā <br />
            sarvam āpūryato cābhis tadā jagad idaṃ śanaiḥ //
             <span class="ref">BrP_233.19</span></p>
         
         
         <p id="BrP_233.20">
            arcibhiḥ saṃtate tasmiṃs tiryag ūrdhvam adhas tathā <br />
            jyotiṣo 'pi paraṃ rūpaṃ vāyur atti prabhākaram //
             <span class="ref">BrP_233.20</span></p>
         
         
         <p id="BrP_233.21">
            pralīne ca tatas tasmin vāyubhūte 'khilātmake <br />
            pranaṣṭe rūpatanmātre kṛtarūpo vibhāvasuḥ //
             <span class="ref">BrP_233.21</span></p>
         
         
         <p id="BrP_233.22">
            praśāmyati tadā jyotir vāyur dodhūyate mahān <br />
            nirāloke tadā loke vāyusaṃsthe ca tejasi //
             <span class="ref">BrP_233.22</span></p>
         
         
         <p id="BrP_233.23">
            tataḥ pralayam āsādya vāyusaṃbhavam ātmanaḥ <br />
            ūrdhvaṃ ca vāyus tiryak ca dodhavīti diśo daśa //
             <span class="ref">BrP_233.23</span></p>
         
         
         <p id="BrP_233.24">
            vāyos tv api guṇaṃ sparśam ākāśaṃ grasate tataḥ <br />
            praśāmyati tadā vāyuḥ khaṃ tu tiṣṭhaty anāvṛtam //
             <span class="ref">BrP_233.24</span></p>
         
         
         <p id="BrP_233.25">
            arūpam arasasparśam agandhavad amūrtimat <br />
            sarvam āpūrayac caiva sumahat tat prakāśate //
             <span class="ref">BrP_233.25</span></p>
         
         
         <p id="BrP_233.26">
            parimaṇḍalatas tat tu ākāśaṃ śabdalakṣaṇam <br />
            śabdamātraṃ tathākāśaṃ sarvam āvṛtya tiṣṭhati //
             <span class="ref">BrP_233.26</span></p>
         
         
         <p id="BrP_233.27">
            tataḥ śabdaguṇaṃ tasya bhūtādir grasate punaḥ <br />
            bhūtendriyeṣu yugapad bhūtādau saṃsthiteṣu vai //
             <span class="ref">BrP_233.27</span></p>
         
         
         <p id="BrP_233.28">
            abhimānātmako hy eṣa bhūtādis tāmasaḥ smṛtaḥ <br />
            bhūtādiṃ grasate cāpi mahābuddhir vicakṣaṇā //
             <span class="ref">BrP_233.28</span></p>
         
         
         <p id="BrP_233.29">
            urvī mahāṃś ca jagataḥ prānte 'ntar bāhyatas tathā <br />
            evaṃ sapta mahābuddhiḥ kramāt prakṛtayas tathā //
             <span class="ref">BrP_233.29</span></p>
         
         
         <p id="BrP_233.30">
            pratyāhārais tu tāḥ sarvāḥ praviśanti parasparam <br />
            yenedam āvṛtaṃ sarvam aṇḍam apsu pralīyate //
             <span class="ref">BrP_233.30</span></p>
         
         
         <p id="BrP_233.31">
            saptadvīpasamudrāntaṃ saptalokaṃ saparvatam <br />
            udakāvaraṇaṃ hy atra jyotiṣā pīyate tu tat //
             <span class="ref">BrP_233.31</span></p>
         
         
         <p id="BrP_233.32">
            jyotir vāyau layaṃ yāti yāty ākāśe samīraṇaḥ <br />
            ākāśaṃ caiva bhūtādir grasate taṃ tathā mahān //
             <span class="ref">BrP_233.32</span></p>
         
         
         <p id="BrP_233.33">
            mahāntam ebhiḥ sahitaṃ prakṛtir grasate dvijāḥ <br />
            guṇasāmyam anudriktam anyūnaṃ ca dvijottamāḥ //
             <span class="ref">BrP_233.33</span></p>
         
         
         <p id="BrP_233.34">
            procyate prakṛtir hetuḥ pradhānaṃ kāraṇaṃ param <br />
            ity eṣā prakṛtiḥ sarvā vyaktāvyaktasvarūpiṇī //
             <span class="ref">BrP_233.34</span></p>
         
         
         <p id="BrP_233.35">
            vyaktasvarūpam avyakte tasyāṃ viprāḥ pralīyate <br />
            ekaḥ śuddho 'kṣaro nityaḥ sarvavyāpī tathā punaḥ //
             <span class="ref">BrP_233.35</span></p>
         
         
         <p id="BrP_233.36">
            so 'py aṃśaḥ sarvabhūtasya dvijendrāḥ paramātmanaḥ <br />
            naśyanti sarvā yatrāpi nāmajātyādikalpanāḥ //
             <span class="ref">BrP_233.36</span></p>
         
         
         <p id="BrP_233.37">
            sattāmātrātmake jñeye jñānātmany ātmanaḥ pare <br />
            sa brahma tat paraṃ dhāma paramātmā pareśvaraḥ //
             <span class="ref">BrP_233.37</span></p>
         
         
         <p id="BrP_233.38">
            sa viṣṇuḥ sarvam evedaṃ yato nāvartate punaḥ <br />
            prakṛtir yā mayākhyātā vyaktāvyaktasvarūpiṇī //
             <span class="ref">BrP_233.38</span></p>
         
         
         <p id="BrP_233.39">
            puruṣaś cāpy ubhāv etau līyete paramātmani <br />
            paramātmā ca sarveṣām ādhāraḥ parameśvaraḥ //
             <span class="ref">BrP_233.39</span></p>
         
         
         <p id="BrP_233.40">
            viṣṇunāmnā sa vedeṣu vedānteṣu ca gīyate <br />
            pravṛttaṃ ca nivṛttaṃ ca dvividhaṃ karma vaidikam //
             <span class="ref">BrP_233.40</span></p>
         
         
         <p id="BrP_233.41">
            tābhyām ubhābhyāṃ puruṣair yajñamūrtiḥ sa ijyate <br />
            ṛgyajuḥsāmabhir mārgaiḥ pravṛttair ijyate hy asau //
             <span class="ref">BrP_233.41</span></p>
         
         
         <p id="BrP_233.42">
            yajñeśvaro yajñapumān puruṣaiḥ puruṣottamaḥ <br />
            jñānātmā jñānayogena jñānamūrtiḥ sa ijyate //
             <span class="ref">BrP_233.42</span></p>
         
         
         <p id="BrP_233.43">
            nivṛttair yogamārgaiś ca viṣṇur muktiphalapradaḥ <br />
            hrasvadīrghaplutair yat tu kiṃcid vastv abhidhīyate //
             <span class="ref">BrP_233.43</span></p>
         
         
         <p id="BrP_233.44">
            yac ca vācām aviṣayas tat sarvaṃ viṣṇur avyayaḥ <br />
            vyaktaḥ sa evam avyaktaḥ sa eva puruṣo 'vyayaḥ //
             <span class="ref">BrP_233.44</span></p>
         
         
         <p id="BrP_233.45">
            paramātmā ca viśvātmā viśvarūpadharo hariḥ <br />
            vyaktāvyaktātmikā tasmin prakṛtiḥ sā vilīyate //
             <span class="ref">BrP_233.45</span></p>
         
         
         <p id="BrP_233.46">
            puruṣaś cāpi bho viprā yas tad avyākṛtātmani <br />
            dviparārdhātmakaḥ kālaḥ kathito yo mayā dvijāḥ //
             <span class="ref">BrP_233.46</span></p>
         
         
         <p id="BrP_233.47">
            tad ahas tasya viprendrā viṣṇor īśasya kathyate <br />
            vyakte tu prakṛtau līne prakṛtyāṃ puruṣe tathā //
             <span class="ref">BrP_233.47</span></p>
         
         
         <p id="BrP_233.48">
            tatrāsthite niśā tasya tatpramāṇā tapodhanāḥ <br />
            naivāhas tasya ca niśā nityasya paramātmanaḥ //
             <span class="ref">BrP_233.48</span></p>
         
         
         <p id="BrP_233.49">
            upacārāt tathāpy etat tasyeśasya tu kathyate <br />
            ity eṣa muniśārdūlāḥ kathitaḥ prākṛto layaḥ //
             <span class="ref">BrP_233.49</span></p>
         
         vyāsa uvāca
         
         
         <p id="BrP_234.1">
            ādhyātmikādi bho viprā jñātvā tāpatrayaṃ budhaḥ <br />
            utpannajñānavairāgyaḥ prāpnoty ātyantikaṃ layam //
             <span class="ref">BrP_234.1</span></p>
         
         
         <p id="BrP_234.2">
            ādhyātmiko 'pi dvividhaḥ śārīro mānasas tathā <br />
            śārīro bahubhir bhedair bhidyate śrūyatāṃ ca saḥ //
             <span class="ref">BrP_234.2</span></p>
         
         
         <p id="BrP_234.3">
            śirorogapratiśyāyajvaraśūlabhagaṃdaraiḥ <br />
            gulmārśaḥśvayathuśvāsacchardyādibhir anekadhā //
             <span class="ref">BrP_234.3</span></p>
         
         
         <p id="BrP_234.4">
            tathākṣirogātīsārakuṣṭhāṅgāmayasaṃjñakaiḥ <br />
            bhidyate dehajas tāpo mānasaṃ śrotum arhatha //
             <span class="ref">BrP_234.4</span></p>
         
         
         <p id="BrP_234.5">
            kāmakrodhabhayadveṣalobhamohaviṣādajaḥ <br />
            śokāsūyāvamānerṣyāmātsaryābhibhavas tathā //
             <span class="ref">BrP_234.5</span></p>
         
         
         <p id="BrP_234.6">
            mānaso 'pi dvijaśreṣṭhās tāpo bhavati naikadhā <br />
            ity evamādibhir bhedais tāpo hy ādhyātmikaḥ smṛtaḥ //
             <span class="ref">BrP_234.6</span></p>
         
         
         <p id="BrP_234.7">
            mṛgapakṣimanuṣyādyaiḥ piśācoragarākṣasaiḥ <br />
            sarīsṛpādyaiś ca nṛṇāṃ janyate cādhibhautikaḥ //
             <span class="ref">BrP_234.7</span></p>
         
         
         <p id="BrP_234.8">
            śītoṣṇavātavarṣāmbuvaidyutādisamudbhavaḥ <br />
            tāpo dvijavaraśreṣṭhāḥ kathyate cādhidaivikaḥ //
             <span class="ref">BrP_234.8</span></p>
         
         
         <p id="BrP_234.9">
            garbhajanmajarājñānamṛtyunārakajaṃ tathā <br />
            duḥkhaṃ sahasraśo bhedair bhidyate munisattamāḥ //
             <span class="ref">BrP_234.9</span></p>
         
         
         <p id="BrP_234.10">
            sukumāratanur garbhe jantur bahumalāvṛte <br />
            ulbasaṃveṣṭito bhagnapṛṣṭhagrīvāsthisaṃhatiḥ //
             <span class="ref">BrP_234.10</span></p>
         
         
         <p id="BrP_234.11">
            atyamlakaṭutīkṣṇoṣṇalavaṇair mātṛbhojanaiḥ <br />
            atitāpibhir atyarthaṃ bādhyamāno 'tivedanaḥ //
             <span class="ref">BrP_234.11</span></p>
         
         
         <p id="BrP_234.12">
            prasāraṇākuñcanādau nāgānāṃ prabhur ātmanaḥ <br />
            śakṛnmūtramahāpaṅkaśāyī sarvatra pīḍitaḥ //
             <span class="ref">BrP_234.12</span></p>
         
         
         <p id="BrP_234.13">
            nirucchvāsaḥ sacaitanyaḥ smarañ janmaśatāny atha <br />
            āste garbhe 'tiduḥkhena nijakarmanibandhanaḥ //
             <span class="ref">BrP_234.13</span></p>
         
         
         <p id="BrP_234.14">
            jāyamānaḥ purīṣāsṛṅmūtraśukrāvilānanaḥ <br />
            prājāpatyena vātena pīḍyamānāsthibandhanaḥ //
             <span class="ref">BrP_234.14</span></p>
         
         
         <p id="BrP_234.15">
            adhomukhas taiḥ kriyate prabalaiḥ sūtimārutaiḥ <br />
            kleśair niṣkrāntim āpnoti jaṭharān mātur āturaḥ //
             <span class="ref">BrP_234.15</span></p>
         
         
         <p id="BrP_234.16">
            mūrchām avāpya mahatīṃ saṃspṛṣṭo bāhyavāyunā <br />
            vijñānabhraṃśam āpnoti jātas tu munisattamāḥ //
             <span class="ref">BrP_234.16</span></p>
         
         
         <p id="BrP_234.17">
            kaṇṭakair iva tunnāṅgaḥ krakacair iva dāritaḥ <br />
            pūtivraṇān nipatito dharaṇyāṃ krimiko yathā //
             <span class="ref">BrP_234.17</span></p>
         
         
         <p id="BrP_234.18">
            kaṇḍūyane 'pi cāśaktaḥ parivarte 'py anīśvaraḥ <br />
            stanapānādikāhāram avāpnoti parecchayā //
             <span class="ref">BrP_234.18</span></p>
         
         
         <p id="BrP_234.19">
            aśucisrastare suptaḥ kīṭadaṃśādibhis tathā <br />
            bhakṣyamāṇo 'pi naivaiṣāṃ samartho vinivāraṇe //
             <span class="ref">BrP_234.19</span></p>
         
         
         <p id="BrP_234.20">
            janmaduḥkhāny anekāni janmano 'nantarāṇi ca <br />
            bālabhāve yadāpnoti ādhibhūtādikāni ca //
             <span class="ref">BrP_234.20</span></p>
         
         
         <p id="BrP_234.21">
            ajñānatamasā channo mūḍhāntaḥkaraṇo naraḥ <br />
            na jānāti kutaḥ ko 'haṃ kutra gantā kimātmakaḥ //
             <span class="ref">BrP_234.21</span></p>
         
         
         <p id="BrP_234.22">
            kena bandhena baddho 'haṃ kāraṇaṃ kim akāraṇam <br />
            kiṃ kāryaṃ kim akāryaṃ vā kiṃ vācyaṃ kiṃ na cocyate //
             <span class="ref">BrP_234.22</span></p>
         
         
         <p id="BrP_234.23">
            ko dharmaḥ kaś ca vādharmaḥ kasmin varteta vai katham <br />
            kiṃ kartavyam akartavyaṃ kiṃ vā kiṃ guṇadoṣavat //
             <span class="ref">BrP_234.23</span></p>
         
         
         <p id="BrP_234.24">
            evaṃ paśusamair mūḍhair ajñānaprabhavaṃ mahat <br />
            avāpyate narair duḥkhaṃ śiśnodaraparāyaṇaiḥ //
             <span class="ref">BrP_234.24</span></p>
         
         
         <p id="BrP_234.25">
            ajñānaṃ tāmaso bhāvaḥ kāryārambhapravṛttayaḥ <br />
            ajñānināṃ pravartante karmalopas tato dvijāḥ //
             <span class="ref">BrP_234.25</span></p>
         
         
         <p id="BrP_234.26">
            narakaṃ karmaṇāṃ lopāt phalam āhur maharṣayaḥ <br />
            tasmād ajñānināṃ duḥkham iha cāmutra cottamam //
             <span class="ref">BrP_234.26</span></p>
         
         
         <p id="BrP_234.27">
            jarājarjaradehaś ca śithilāvayavaḥ pumān <br />
            vicalacchīrṇadaśano valisnāyuśirāvṛtaḥ //
             <span class="ref">BrP_234.27</span></p>
         
         
         <p id="BrP_234.28">
            dūrapranaṣṭanayano vyomāntargatatārakaḥ <br />
            nāsāvivaraniryātaromapuñjaś caladvapuḥ //
             <span class="ref">BrP_234.28</span></p>
         
         
         <p id="BrP_234.29">
            prakaṭībhūtasarvāsthir natapṛṣṭhāsthisaṃhatiḥ <br />
            utsannajaṭharāgnitvād alpāhāro 'lpaceṣṭitaḥ //
             <span class="ref">BrP_234.29</span></p>
         
         
         <p id="BrP_234.30">
            kṛcchracaṅkramaṇotthānaśayanāsanaceṣṭitaḥ <br />
            mandībhavacchrotranetragalallālāvilānanaḥ //
             <span class="ref">BrP_234.30</span></p>
         
         
         <p id="BrP_234.31">
            anāyattaiḥ samastaiś ca karaṇair maraṇonmukhaḥ <br />
            tatkṣaṇe 'py anubhūtānām asmartākhilavastunām //
             <span class="ref">BrP_234.31</span></p>
         
         
         <p id="BrP_234.32">
            sakṛd uccārite vākye samudbhūtamahāśramaḥ <br />
            śvāsakāsāmayāyāsasamudbhūtaprajāgaraḥ //
             <span class="ref">BrP_234.32</span></p>
         
         
         <p id="BrP_234.33">
            anyenotthāpyate 'nyena tathā saṃveśyate jarī <br />
            bhṛtyātmaputradārāṇām apamānaparākṛtaḥ //
             <span class="ref">BrP_234.33</span></p>
         
         
         <p id="BrP_234.34">
            prakṣīṇākhilaśaucaś ca vihārāhārasaṃspṛhaḥ <br />
            hāsyaḥ parijanasyāpi nirviṇṇāśeṣabāndhavaḥ //
             <span class="ref">BrP_234.34</span></p>
         
         
         <p id="BrP_234.35">
            anubhūtam ivānyasmiñ janmany ātmaviceṣṭitam <br />
            saṃsmaran yauvane dīrghaṃ niśvasity atitāpitaḥ //
             <span class="ref">BrP_234.35</span></p>
         
         
         <p id="BrP_234.36">
            evamādīni duḥkhāni jarāyām anubhūya ca <br />
            maraṇe yāni duḥkhāni prāpnoti śṛṇu tāny api //
             <span class="ref">BrP_234.36</span></p>
         
         
         <p id="BrP_234.37">
            ślathagrīvāṅghrihasto 'tha prāpto vepathunā naraḥ <br />
            muhur glāniparaś cāsau muhur jñānabalānvitaḥ //
             <span class="ref">BrP_234.37</span></p>
         
         
         <p id="BrP_234.38">
            hiraṇyadhānyatanayabhāryābhṛtyagṛhādiṣu <br />
            ete kathaṃ bhaviṣyantīty atīva mamatākulaḥ //
             <span class="ref">BrP_234.38</span></p>
         
         
         <p id="BrP_234.39">
            marmavidbhir mahārogaiḥ krakacair iva dāruṇaiḥ <br />
            śarair ivāntakasyograiś chidyamānāsthibandhanaḥ //
             <span class="ref">BrP_234.39</span></p>
         
         
         <p id="BrP_234.40">
            parivartamānatārākṣi hastapādaṃ muhuḥ kṣipan <br />
            saṃśuṣyamāṇatālvoṣṭhakaṇṭho ghuraghurāyate //
             <span class="ref">BrP_234.40</span></p>
         
         
         <p id="BrP_234.41">
            niruddhakaṇṭhadeśo 'pi udānaśvāsapīḍitaḥ <br />
            tāpena mahatā vyāptas tṛṣā vyāptas tathā kṣudhā //
             <span class="ref">BrP_234.41</span></p>
         
         
         <p id="BrP_234.42">
            kleśād utkrāntim āpnoti yāmyakiṃkarapīḍitaḥ <br />
            tataś ca yātanādehaṃ kleśena pratipadyate //
             <span class="ref">BrP_234.42</span></p>
         
         
         <p id="BrP_234.43">
            etāny anyāni cogrāṇi duḥkhāni maraṇe nṛṇām <br />
            śṛṇudhvaṃ narake yāni prāpyante puruṣair mṛtaiḥ //
             <span class="ref">BrP_234.43</span></p>
         
         
         <p id="BrP_234.44">
            yāmyakiṃkarapāśādigrahaṇaṃ daṇḍatāḍanam <br />
            yamasya darśanaṃ cogram ugramārgavilokanam //
             <span class="ref">BrP_234.44</span></p>
         
         
         <p id="BrP_234.45">
            karambhavālukāvahniyantraśastrādibhīṣaṇe <br />
            pratyekaṃ yātanāyāś ca yātanādi dvijottamāḥ //
             <span class="ref">BrP_234.45</span></p>
         
         
         <p id="BrP_234.46">
            krakacaiḥ pīḍyamānānāṃ mṛṣāyāṃ cāpi dhmāpyatām <br />
            kuṭhāraiḥ pāṭyamānānāṃ bhūmau cāpi nikhanyatām //
             <span class="ref">BrP_234.46</span></p>
         
         
         <p id="BrP_234.47">
            śūleṣv āropyamāṇānāṃ vyāghravaktre praveśyatām <br />
            gṛdhraiḥ saṃbhakṣyamāṇānāṃ dvīpibhiś copabhujyatām //
             <span class="ref">BrP_234.47</span></p>
         
         
         <p id="BrP_234.48">
            kvathyatāṃ tailamadhye ca klidyatāṃ kṣārakardame <br />
            uccān nipātyamānānāṃ kṣipyatāṃ kṣepayantrakaiḥ //
             <span class="ref">BrP_234.48</span></p>
         
         
         <p id="BrP_234.49">
            narake yāni duḥkhāni pāpahetūdbhavāni vai <br />
            prāpyante nārakair viprās teṣāṃ saṃkhyā na vidyate //
             <span class="ref">BrP_234.49</span></p>
         
         
         <p id="BrP_234.50">
            na kevalaṃ dvijaśreṣṭhā narake duḥkhapaddhatiḥ <br />
            svarge 'pi pātabhītasya kṣayiṣṇor nāsti nirvṛtiḥ //
             <span class="ref">BrP_234.50</span></p>
         
         
         <p id="BrP_234.51">
            punaś ca garbho bhavati jāyate ca punar naraḥ <br />
            garbhe vilīyate bhūyo jāyamāno 'stam eti ca //
             <span class="ref">BrP_234.51</span></p>
         
         
         <p id="BrP_234.52">
            jātamātraś ca mriyate bālabhāve ca yauvane <br />
            yad yat prītikaraṃ puṃsāṃ vastu viprāḥ prajāyate //
             <span class="ref">BrP_234.52</span></p>
         
         
         <p id="BrP_234.53">
            tad eva duḥkhavṛkṣasya bījatvam upagacchati <br />
            kalatraputramitrādigṛhakṣetradhanādikaiḥ //
             <span class="ref">BrP_234.53</span></p>
         
         
         <p id="BrP_234.54">
            kriyate na tathā bhūri sukhaṃ puṃsāṃ yathāsukham <br />
            iti saṃsāraduḥkhārkatāpatāpitacetasām //
             <span class="ref">BrP_234.54</span></p>
         
         
         <p id="BrP_234.55">
            vimuktipādapacchāyām ṛte kutra sukhaṃ nṛṇām <br />
            tad asya trividhasyāpi duḥkhajātasya paṇḍitaiḥ //
             <span class="ref">BrP_234.55</span></p>
         
         
         <p id="BrP_234.56">
            garbhajanmajarādyeṣu sthāneṣu prabhaviṣyataḥ <br />
            nirastātiśayāhlādaṃ sukhabhāvaikalakṣaṇam //
             <span class="ref">BrP_234.56</span></p>
         
         
         <p id="BrP_234.57">
            bheṣajaṃ bhagavatprāptir ekā cātyantikī matā <br />
            tasmāt tatprāptaye yatnaḥ kartavyaḥ paṇḍitair naraiḥ //
             <span class="ref">BrP_234.57</span></p>
         
         
         <p id="BrP_234.58">
            tatprāptihetur jñānaṃ ca karma coktaṃ dvijottamāḥ <br />
            āgamotthaṃ vivekāc ca dvidhā jñānaṃ tathocyate //
             <span class="ref">BrP_234.58</span></p>
         
         
         <p id="BrP_234.59">
            śabdabrahmāgamamayaṃ paraṃ brahma vivekajam <br />
            andhaṃ tama ivājñānaṃ dīpavac cendriyodbhavam //
             <span class="ref">BrP_234.59</span></p>
         
         
         <p id="BrP_234.60">
            yathā sūryas tathā jñānaṃ yad vai viprā vivekajam <br />
            manur apy āha vedārthaṃ smṛtvā yan munisattamāḥ //
             <span class="ref">BrP_234.60</span></p>
         
         
         <p id="BrP_234.61">
            tad etac chrūyatām atra saṃbandhe gadato mama <br />
            dve brahmaṇī veditavye śabdabrahma paraṃ ca yat //
             <span class="ref">BrP_234.61</span></p>
         
         
         <p id="BrP_234.62">
            śabdabrahmaṇi niṣṇātaḥ paraṃ brahmādhigacchati <br />
            dve vidye vai veditavye iti cātharvaṇī śrutiḥ //
             <span class="ref">BrP_234.62</span></p>
         
         
         <p id="BrP_234.63">
            parayā hy akṣaraprāptir ṛgvedādimayāparā <br />
            yat tad avyaktam ajaram acintyam ajam avyayam //
             <span class="ref">BrP_234.63</span></p>
         
         
         <p id="BrP_234.64">
            anirdeśyam arūpaṃ ca pāṇipādādyasaṃyutam <br />
            vittaṃ sarvagataṃ nityaṃ bhūtayonim akāraṇam //
             <span class="ref">BrP_234.64</span></p>
         
         
         <p id="BrP_234.65">
            vyāpyaṃ vyāptaṃ yataḥ sarvaṃ tad vai paśyanti sūrayaḥ <br />
            tad brahma paramaṃ dhāma tad dheyaṃ mokṣakāṅkṣibhiḥ //
             <span class="ref">BrP_234.65</span></p>
         
         
         <p id="BrP_234.66">
            śrutivākyoditaṃ sūkṣmaṃ tad viṣṇoḥ paramaṃ padam <br />
            utpattiṃ pralayaṃ caiva bhūtānām āgatiṃ gatim //
             <span class="ref">BrP_234.66</span></p>
         
         
         <p id="BrP_234.67">
            vetti vidyām avidyāṃ ca sa vācyo bhagavān iti <br />
            jñānaśaktibalaiśvaryavīryatejāṃsy aśeṣataḥ //
             <span class="ref">BrP_234.67</span></p>
         
         
         <p id="BrP_234.68">
            bhagavacchabdavācyāni vinā heyair guṇādibhiḥ <br />
            sarvāṇi tatra bhūtāni nivasanti parātmani //
             <span class="ref">BrP_234.68</span></p>
         
         
         <p id="BrP_234.69">
            bhūteṣu ca sa sarvātmā vāsudevas tataḥ smṛtaḥ <br />
            uvācedaṃ maharṣibhyaḥ purā pṛṣṭaḥ prajāpatiḥ //
             <span class="ref">BrP_234.69</span></p>
         
         
         <p id="BrP_234.70">
            nāmavyākhyām anantasya vāsudevasya tattvataḥ <br />
            bhūteṣu vasate yo 'ntar vasanty atra ca tāni yat <br />
            dhātā vidhātā jagatāṃ vāsudevas tataḥ prabhuḥ //
             <span class="ref">BrP_234.70</span></p>
         
         
         <p id="BrP_234.71">
            sa sarvabhūtaprakṛtir guṇāṃś ca <br />doṣāṃś ca sarvān saguṇo hy atītaḥ<br />
            atītasarvāvaraṇo 'khilātmā <br />tenāvṛtaṃ yad bhuvanāntarālam
             <span class="ref">BrP_234.71</span></p>
         
         
         <p id="BrP_234.72">
            samastakalyāṇaguṇātmako hi <br />svaśaktileśādṛtabhūtasargaḥ<br />
            icchāgṛhītābhimatorudehaḥ <br />saṃsādhitāśeṣajagaddhito 'sau
             <span class="ref">BrP_234.72</span></p>
         
         
         <p id="BrP_234.73">
            tejobalaiśvaryamahāvarodhaḥ <br />svavīryaśaktyādiguṇaikarāśiḥ<br />
            paraḥ parāṇāṃ sakalā na yatra <br />kleśādayaḥ santi parāpareśe
             <span class="ref">BrP_234.73</span></p>
         
         
         <p id="BrP_234.74">
            sa īśvaro vyaṣṭisamaṣṭirūpo <br />'vyaktasvarūpaḥ prakaṭasvarūpaḥ<br />
            sarveśvaraḥ sarvadṛk sarvavettā <br />samastaśaktiḥ parameśvarākhyaḥ
             <span class="ref">BrP_234.74</span></p>
         
         
         <p id="BrP_234.75">
            saṃjñāyate yena tad astadoṣaṃ <br />śuddhaṃ paraṃ nirmalam ekarūpam<br />
            saṃdṛśyate vāpy atha gamyate vā <br />taj jñānam ajñānam ato 'nyad uktam
             <span class="ref">BrP_234.75</span></p>
         
         munaya ūcuḥ
         
         
         <p id="BrP_235.1">
            idānīṃ brūhi yogaṃ ca duḥkhasaṃyogabheṣajam <br />
            yaṃ viditvāvyayaṃ tatra yuñjāmaḥ puruṣottamam //
             <span class="ref">BrP_235.1</span></p>
         
         
         <p id="BrP_235.2">
            śrutvā sa vacanaṃ teṣāṃ kṛṣṇadvaipāyanas tadā <br />
            abravīt paramaprīto yogī yogavidāṃ varaḥ //
             <span class="ref">BrP_235.2</span></p>
         
         vyāsa uvāca
         
         
         <p id="BrP_235.3">
            yogaṃ vakṣyāmi bho viprāḥ śṛṇudhvaṃ bhavanāśanam <br />
            yam abhyasyāpnuyād yogī mokṣaṃ paramadurlabham //
             <span class="ref">BrP_235.3</span></p>
         
         
         <p id="BrP_235.4">
            śrutvādau yogaśāstrāṇi gurum ārādhya bhaktitaḥ <br />
            itihāsaṃ purāṇaṃ ca vedāṃś caiva vicakṣaṇaḥ //
             <span class="ref">BrP_235.4</span></p>
         
         
         <p id="BrP_235.5">
            āhāraṃ yogadoṣāṃś ca deśakālaṃ ca buddhimān <br />
            jñātvā samabhyased yogaṃ nirdvaṃdvo niṣparigrahaḥ //
             <span class="ref">BrP_235.5</span></p>
         
         
         <p id="BrP_235.6">
            bhuñjan saktuṃ yavāgūṃ ca takramūlaphalaṃ payaḥ <br />
            yāvakaṃ kaṇapiṇyākam āhāraṃ yogasādhanam //
             <span class="ref">BrP_235.6</span></p>
         
         
         <p id="BrP_235.7">
            na manovikale dhmāte na śrānte kṣudhite tathā <br />
            na dvaṃdve na ca śīte ca na coṣṇe nānilātmake //
             <span class="ref">BrP_235.7</span></p>
         
         
         <p id="BrP_235.8">
            saśabde na jalābhyāse jīrṇagoṣṭhe catuṣpathe <br />
            sarīsṛpe śmaśāne ca na nadyante 'gnisaṃnidhau //
             <span class="ref">BrP_235.8</span></p>
         
         
         <p id="BrP_235.9">
            na caitye na ca valmīke sabhaye kūpasaṃnidhau <br />
            na śuṣkaparṇanicaye yogaṃ yuñjīta karhicit //
             <span class="ref">BrP_235.9</span></p>
         
         
         <p id="BrP_235.10">
            deśān etān anādṛtya mūḍhatvād yo yunakti vai <br />
            pravakṣye tasya ye doṣā jāyante vighnakārakāḥ //
             <span class="ref">BrP_235.10</span></p>
         
         
         <p id="BrP_235.11">
            bādhiryaṃ jaḍatā lopaḥ smṛter mūkatvam andhatā <br />
            jvaraś ca jāyate sadyas tadvad ajñānasaṃbhavaḥ //
             <span class="ref">BrP_235.11</span></p>
         
         
         <p id="BrP_235.12">
            tasmāt sarvātmanā kāryā rakṣā yogavidā sadā <br />
            dharmārthakāmamokṣāṇāṃ śarīraṃ sādhanaṃ yataḥ //
             <span class="ref">BrP_235.12</span></p>
         
         
         <p id="BrP_235.13">
            āśrame vijane guhye niḥśabde nirbhaye nage <br />
            śūnyāgāre śucau ramye caikānte devatālaye //
             <span class="ref">BrP_235.13</span></p>
         
         
         <p id="BrP_235.14">
            rajanyāḥ paścime yāme pūrve ca susamāhitaḥ <br />
            pūrvāhṇe madhyame cāhni yuktāhāro jitendriyaḥ //
             <span class="ref">BrP_235.14</span></p>
         
         
         <p id="BrP_235.15">
            āsīnaḥ prāṅmukho ramya āsane sukhaniścale <br />
            nātinīce na cocchrite niḥspṛhaḥ satyavāk śuciḥ //
             <span class="ref">BrP_235.15</span></p>
         
         
         <p id="BrP_235.16">
            yuktanidro jitakrodhaḥ sarvabhūtahite rataḥ <br />
            sarvadvaṃdvasaho dhīraḥ samakāyāṅghrimastakaḥ //
             <span class="ref">BrP_235.16</span></p>
         
         
         <p id="BrP_235.17">
            nābhau nidhāya hastau dvau śāntaḥ padmāsane sthitaḥ <br />
            saṃsthāpya dṛṣṭiṃ nāsāgre prāṇān āyamya vāgyataḥ //
             <span class="ref">BrP_235.17</span></p>
         
         
         <p id="BrP_235.18">
            samāhṛtyendriyagrāmaṃ manasā hṛdaye muniḥ <br />
            praṇavaṃ dīrgham udyamya saṃvṛtāsyaḥ suniścalaḥ //
             <span class="ref">BrP_235.18</span></p>
         
         
         <p id="BrP_235.19">
            rajasā tamaso vṛttiṃ sattvena rajasas tathā <br />
            saṃchādya nirmale śānte sthitaḥ saṃvṛtalocanaḥ //
             <span class="ref">BrP_235.19</span></p>
         
         
         <p id="BrP_235.20">
            hṛtpadmakoṭare līnaṃ sarvavyāpi nirañjanam <br />
            yuñjīta satataṃ yogī muktidaṃ puruṣottamam //
             <span class="ref">BrP_235.20</span></p>
         
         
         <p id="BrP_235.21">
            karaṇendriyabhūtāni kṣetrajñe prathamaṃ nyaset <br />
            kṣetrajñaś ca pare yojyas tato yuñjati yogavit //
             <span class="ref">BrP_235.21</span></p>
         
         
         <p id="BrP_235.22">
            mano yasyāntam abhyeti paramātmani cañcalam <br />
            saṃtyajya viṣayāṃs tasya yogasiddhiḥ prakāśitā //
             <span class="ref">BrP_235.22</span></p>
         
         
         <p id="BrP_235.23">
            yadā nirviṣayaṃ cittaṃ pare brahmaṇi līyate <br />
            samādhau yogayuktasya tadābhyeti paraṃ padam //
             <span class="ref">BrP_235.23</span></p>
         
         
         <p id="BrP_235.24">
            asaṃsaktaṃ yadā cittaṃ yoginaḥ sarvakarmasu <br />
            bhavaty ānandam āsādya tadā nirvāṇam ṛcchati //
             <span class="ref">BrP_235.24</span></p>
         
         
         <p id="BrP_235.25">
            śuddhaṃ dhāmatrayātītaṃ turyākhyaṃ puruṣottamam <br />
            prāpya yogabalād yogī mucyate nātra saṃśayaḥ //
             <span class="ref">BrP_235.25</span></p>
         
         
         <p id="BrP_235.26">
            niḥspṛhaḥ sarvakāmebhyaḥ sarvatra priyadarśanaḥ <br />
            sarvatrānityabuddhis tu yogī mucyeta nānyathā //
             <span class="ref">BrP_235.26</span></p>
         
         
         <p id="BrP_235.27">
            indriyāṇi na seveta vairāgyeṇa ca yogavit <br />
            sadā cābhyāsayogena mucyate nātra saṃśayaḥ //
             <span class="ref">BrP_235.27</span></p>
         
         
         <p id="BrP_235.28">
            na ca padmāsanād yogo na nāsāgranirīkṣaṇāt <br />
            manasaś cendriyāṇāṃ ca saṃyogo yoga ucyate //
             <span class="ref">BrP_235.28</span></p>
         
         
         <p id="BrP_235.29">
            evaṃ mayā muniśreṣṭhā yogaḥ prokto vimuktidaḥ <br />
            saṃsāramokṣahetuś ca kim anyac chrotum icchatha //
             <span class="ref">BrP_235.29</span></p>
         
         lomaharṣaṇa uvāca
         
         
         <p id="BrP_235.30">
            śrutvā te vacanaṃ tasya sādhu sādhv iti cābruvan <br />
            vyāsaṃ praśasya saṃpūjya punaḥ praṣṭuṃ samudyatāḥ //
             <span class="ref">BrP_235.30</span></p>
         
         munaya ūcuḥ
         
         
         <p id="BrP_236.1">
            tava vaktrābdhisaṃbhūtam amṛtaṃ vāṅmayaṃ mune <br />
            pibatāṃ no dvijaśreṣṭha na tṛptir iha dṛśyate //
             <span class="ref">BrP_236.1</span></p>
         
         
         <p id="BrP_236.2">
            tasmād yogaṃ mune brūhi vistareṇa vimuktidam <br />
            sāṃkhyaṃ ca dvipadāṃ śreṣṭha śrotum icchāmahe vayam //
             <span class="ref">BrP_236.2</span></p>
         
         
         <p id="BrP_236.3">
            prajñāvāñ śrotriyo yajvā khyātaḥ prājño 'nasūyakaḥ <br />
            satyadharmamatir brahman kathaṃ brahmādhigacchati //
             <span class="ref">BrP_236.3</span></p>
         
         
         <p id="BrP_236.4">
            tapasā brahmacaryeṇa sarvatyāgena medhayā <br />
            sāṃkhye vā yadi vā yoga etat pṛṣṭo vadasva naḥ //
             <span class="ref">BrP_236.4</span></p>
         
         
         <p id="BrP_236.5">
            manasaś cendriyāṇāṃ ca yathaikāgryam avāpyate <br />
            yenopāyena puruṣas tat tvaṃ vyākhyātum arhasi //
             <span class="ref">BrP_236.5</span></p>
         
         vyāsa uvāca
         
         
         <p id="BrP_236.6">
            nānyatra jñānatapasor nānyatrendriyanigrahāt <br />
            nānyatra sarvasaṃtyāgāt siddhiṃ vindati kaścana //
             <span class="ref">BrP_236.6</span></p>
         
         
         <p id="BrP_236.7">
            mahābhūtāni sarvāṇi pūrvasṛṣṭiḥ svayaṃbhuvaḥ <br />
            bhūyiṣṭhaṃ prāṇabhṛdgrāme niviṣṭāni śarīriṣu //
             <span class="ref">BrP_236.7</span></p>
         
         
         <p id="BrP_236.8">
            bhūmer deho jalāt sneho jyotiṣaś cakṣuṣī smṛte <br />
            prāṇāpānāśrayo vāyuḥ koṣṭhāākāśaṃ śarīriṇām //
             <span class="ref">BrP_236.8</span></p>
         
         
         <p id="BrP_236.9">
            krāntau viṣṇur bale śakraḥ koṣṭhe 'gnir bhoktum icchati <br />
            karṇayoḥ pradiśaḥ śrotre jihvāyāṃ vāk sarasvatī //
             <span class="ref">BrP_236.9</span></p>
         
         
         <p id="BrP_236.10">
            karṇau tvak cakṣuṣī jihvā nāsikā caiva pañcamī <br />
            daśa tānīndriyoktāni dvārāṇy āhārasiddhaye //
             <span class="ref">BrP_236.10</span></p>
         
         
         <p id="BrP_236.11">
            śabdasparśau tathā rūpaṃ rasaṃ gandhaṃ ca pañcamam <br />
            indriyārthān pṛthag vidyād indriyebhyas tu nityadā //
             <span class="ref">BrP_236.11</span></p>
         
         
         <p id="BrP_236.12">
            indriyāṇi mano yuṅkte avaśyān iva rājinaḥ <br />
            manaś cāpi sadā yuṅkte bhūtātmā hṛdayāśritaḥ //
             <span class="ref">BrP_236.12</span></p>
         
         
         <p id="BrP_236.13">
            indriyāṇāṃ tathaivaiṣāṃ sarveṣām īśvaraṃ manaḥ <br />
            niyame ca visarge ca bhūtātmā manasas tathā //
             <span class="ref">BrP_236.13</span></p>
         
         
         <p id="BrP_236.14">
            indriyāṇīndriyārthāś ca svabhāvaś cetanā manaḥ <br />
            prāṇāpānau ca jīvaś ca nityaṃ deheṣu dehinām //
             <span class="ref">BrP_236.14</span></p>
         
         
         <p id="BrP_236.15">
            āśrayo nāsti sattvasya guṇaśabdo na cetanāḥ <br />
            sattvaṃ hi tejaḥ sṛjati na guṇān vai kathaṃcana //
             <span class="ref">BrP_236.15</span></p>
         
         
         <p id="BrP_236.16">
            evaṃ saptadaśaṃ dehaṃ vṛtaṃ ṣoḍaśabhir guṇaiḥ <br />
            manīṣī manasā viprāḥ paśyaty ātmānam ātmani //
             <span class="ref">BrP_236.16</span></p>
         
         
         <p id="BrP_236.17">
            na hy ayaṃ cakṣuṣā dṛśyo na ca sarvair apīndriyaiḥ <br />
            manasā tu pradīptena mahān ātmā prakāśate //
             <span class="ref">BrP_236.17</span></p>
         
         
         <p id="BrP_236.18">
            aśabdasparśarūpaṃ tac cārasāgandham avyayam <br />
            aśarīraṃ śarīre sve nirīkṣeta nirindriyam //
             <span class="ref">BrP_236.18</span></p>
         
         
         <p id="BrP_236.19">
            avyaktaṃ sarvadeheṣu martyeṣu paramārcitam <br />
            yo 'nupaśyati sa pretya kalpate brahmabhūyataḥ //
             <span class="ref">BrP_236.19</span></p>
         
         
         <p id="BrP_236.20">
            vidyāvinayasaṃpannabrāhmaṇe gavi hastini <br />
            śuni caiva śvapāke ca paṇḍitāḥ samadarśinaḥ //
             <span class="ref">BrP_236.20</span></p>
         
         
         <p id="BrP_236.21">
            sa hi sarveṣu bhūteṣu jaṅgameṣu dhruveṣu ca <br />
            vasaty eko mahān ātmā yena sarvam idaṃ tatam //
             <span class="ref">BrP_236.21</span></p>
         
         
         <p id="BrP_236.22">
            sarvabhūteṣu cātmānaṃ sarvabhūtāni cātmani <br />
            yadā paśyati bhūtātmā brahma saṃpadyate tadā //
             <span class="ref">BrP_236.22</span></p>
         
         
         <p id="BrP_236.23">
            yāvān ātmani vedātmā tāvān ātmā parātmani <br />
            ya evaṃ satataṃ veda so 'mṛtatvāya kalpate //
             <span class="ref">BrP_236.23</span></p>
         
         
         <p id="BrP_236.24">
            sarvabhūtātmabhūtasya sarvabhūtahitasya ca <br />
            devāpi mārge muhyanti apadasya padaiṣiṇaḥ //
             <span class="ref">BrP_236.24</span></p>
         
         
         <p id="BrP_236.25">
            śakuntānām ivākāśe matsyānām iva codake <br />
            yathā gatir na dṛśyeta tathā jñānavidāṃ gatiḥ //
             <span class="ref">BrP_236.25</span></p>
         
         
         <p id="BrP_236.26">
            kālaḥ pacati bhūtāni sarvāṇy evātmanātmani <br />
            yasmiṃs tu pacyate kālas tan na vedeha kaścana //
             <span class="ref">BrP_236.26</span></p>
         
         
         <p id="BrP_236.27">
            na tad ūrdhvaṃ na tiryak ca nādho na ca punaḥ punaḥ <br />
            na madhye pratigṛhṇīte naiva kiṃcin na kaścana //
             <span class="ref">BrP_236.27</span></p>
         
         
         <p id="BrP_236.28">
            sarve tatsthā ime lokā bāhyam eṣāṃ na kiṃcana <br />
            yady apy agre samāgacched yathā bāṇo guṇacyutaḥ //
             <span class="ref">BrP_236.28</span></p>
         
         
         <p id="BrP_236.29">
            naivāntaṃ kāraṇasyeyād yady api syān manojavaḥ <br />
            tasmāt sūkṣmataraṃ nāsti nāsti sthūlataraṃ tathā //
             <span class="ref">BrP_236.29</span></p>
         
         
         <p id="BrP_236.30">
            sarvataḥpāṇipādaṃ tat sarvatokṣiśiromukham <br />
            sarvataḥśrutimal loke sarvam āvṛtya tiṣṭhati //
             <span class="ref">BrP_236.30</span></p>
         
         
         <p id="BrP_236.31">
            tad evāṇor aṇutaraṃ tan mahadbhyo mahattaram <br />
            tad antaḥ sarvabhūtānāṃ dhruvaṃ tiṣṭhan na dṛśyate //
             <span class="ref">BrP_236.31</span></p>
         
         
         <p id="BrP_236.32">
            akṣaraṃ ca kṣaraṃ caiva dvedhā bhāvo 'yam ātmanaḥ <br />
            kṣaraḥ sarveṣu bhūteṣu divyaṃ tv amṛtam akṣaram //
             <span class="ref">BrP_236.32</span></p>
         
         
         <p id="BrP_236.33">
            navadvāraṃ puraṃ kṛtvā haṃso hi niyato vaśī <br />
            īdṛśaḥ sarvabhūtasya sthāvarasya carasya ca //
             <span class="ref">BrP_236.33</span></p>
         
         
         <p id="BrP_236.34">
            hānenābhivikalpānāṃ narāṇāṃ saṃcayena ca <br />
            śarīrāṇām ajasyāhur haṃsatvaṃ pāradarśinaḥ //
             <span class="ref">BrP_236.34</span></p>
         
         
         <p id="BrP_236.35">
            haṃsoktaṃ ca kṣaraṃ caiva kūṭasthaṃ yat tad akṣaram <br />
            tad vidvān akṣaraṃ prāpya jahāti prāṇajanmanī //
             <span class="ref">BrP_236.35</span></p>
         
         vyāsa uvāca
         
         
         <p id="BrP_236.36">
            bhavatāṃ pṛcchatāṃ viprā yathāvad iha tattvataḥ <br />
            sāṃkhyaṃ jñānena saṃyuktaṃ yad etat kīrtitaṃ mayā //
             <span class="ref">BrP_236.36</span></p>
         
         
         <p id="BrP_236.37">
            yogakṛtyaṃ tu bho viprāḥ kīrtayiṣyāmy ataḥ param <br />
            ekatvaṃ buddhimanasor indriyāṇāṃ ca sarvaśaḥ //
             <span class="ref">BrP_236.37</span></p>
         
         
         <p id="BrP_236.38">
            ātmano vyāpino jñānaṃ jñānam etad anuttamam <br />
            tad etad upaśāntena dāntenādhyātmaśīlinā //
             <span class="ref">BrP_236.38</span></p>
         
         
         <p id="BrP_236.39">
            ātmārāmeṇa buddhena boddhavyaṃ śucikarmaṇā <br />
            yogadoṣān samucchidya pañca yān kavayo viduḥ //
             <span class="ref">BrP_236.39</span></p>
         
         
         <p id="BrP_236.40">
            kāmaṃ krodhaṃ ca lobhaṃ ca bhayaṃ svapnaṃ ca pañcamam <br />
            krodhaṃ śamena jayati kāmaṃ saṃkalpavarjanāt //
             <span class="ref">BrP_236.40</span></p>
         
         
         <p id="BrP_236.41">
            sattvasaṃsevanād dhīro nidrām ucchettum arhati <br />
            dhṛtyā śiśnodaraṃ rakṣet pāṇipādaṃ ca cakṣuṣā //
             <span class="ref">BrP_236.41</span></p>
         
         
         <p id="BrP_236.42">
            cakṣuḥ śrotraṃ ca manasā mano vācaṃ ca karmaṇā <br />
            apramādād bhayaṃ jahyād dambhaṃ prājñopasevanāt //
             <span class="ref">BrP_236.42</span></p>
         
         
         <p id="BrP_236.43">
            evam etān yogadoṣāñ jayen nityam atandritaḥ <br />
            agnīṃś ca brāhmaṇāṃś cātha devatāḥ praṇamet sadā //
             <span class="ref">BrP_236.43</span></p>
         
         
         <p id="BrP_236.44">
            varjayed uddhatāṃ vācaṃ hiṃsāyuktāṃ manonugām <br />
            brahmatejomayaṃ śukraṃ yasya sarvam idaṃ jagat //
             <span class="ref">BrP_236.44</span></p>
         
         
         <p id="BrP_236.45">
            etasya bhūtabhūtasya dṛṣṭaṃ sthāvarajaṅgamam <br />
            dhyānam adhyayanaṃ dānaṃ satyaṃ hrīr ārjavaṃ kṣamā //
             <span class="ref">BrP_236.45</span></p>
         
         
         <p id="BrP_236.46">
            śaucaṃ caivātmanaḥ śuddhir indriyāṇāṃ ca nigrahaḥ <br />
            etair vivardhate tejaḥ pāpmānaṃ cāpakarṣati //
             <span class="ref">BrP_236.46</span></p>
         
         
         <p id="BrP_236.47">
            samaḥ sarveṣu bhūteṣu labhyālabhyena vartayan <br />
            dhūtapāpmā tu tejasvī laghvāhāro jitendriyaḥ //
             <span class="ref">BrP_236.47</span></p>
         
         
         <p id="BrP_236.48">
            kāmakrodhau vaśe kṛtvā niṣeved brahmaṇaḥ padam <br />
            manasaś cendriyāṇāṃ ca kṛtvaikāgryaṃ samāhitaḥ //
             <span class="ref">BrP_236.48</span></p>
         
         
         <p id="BrP_236.49">
            pūrvarātre parārdhe ca dhārayen mana ātmanaḥ <br />
            jantoḥ pañcendriyasyāsya yady ekaṃ klinnam indriyam //
             <span class="ref">BrP_236.49</span></p>
         
         
         <p id="BrP_236.50">
            tato 'sya sravati prajñā gireḥ pādād ivodakam <br />
            manasaḥ pūrvam ādadyāt kūrmāṇām iva matsyahā //
             <span class="ref">BrP_236.50</span></p>
         
         
         <p id="BrP_236.51">
            tataḥ śrotraṃ tataś cakṣur jihvā ghrāṇaṃ ca yogavit <br />
            tata etāni saṃyamya manasi sthāpayed yadi //
             <span class="ref">BrP_236.51</span></p>
         
         
         <p id="BrP_236.52">
            tathaivāpohya saṃkalpān mano hy ātmani dhārayet <br />
            pañcendriyāṇi manasi hṛdi saṃsthāpayed yadi //
             <span class="ref">BrP_236.52</span></p>
         
         
         <p id="BrP_236.53">
            yadaitāny avatiṣṭhante manaḥṣaṣṭhāni cātmani <br />
            prasīdanti ca saṃsthāyāṃ tadā brahma prakāśate //
             <span class="ref">BrP_236.53</span></p>
         
         
         <p id="BrP_236.54">
            vidhūma iva dīptārcir āditya iva dīptimān <br />
            vaidyuto 'gnir ivākāśe paśyanty ātmānam ātmani //
             <span class="ref">BrP_236.54</span></p>
         
         
         <p id="BrP_236.55">
            sarvaṃ tatra tu sarvatra vyāpakatvāc ca dṛśyate <br />
            taṃ paśyanti mahātmāno brāhmaṇā ye manīṣiṇaḥ //
             <span class="ref">BrP_236.55</span></p>
         
         
         <p id="BrP_236.56">
            dhṛtimanto mahāprājñāḥ sarvabhūtahite ratāḥ <br />
            evaṃ parimitaṃ kālam ācaran saṃśitavrataḥ //
             <span class="ref">BrP_236.56</span></p>
         
         
         <p id="BrP_236.57">
            āsīno hi rahasy eko gacched akṣarasāmyatām <br />
            pramoho bhrama āvarto ghrāṇaṃ śravaṇadarśane //
             <span class="ref">BrP_236.57</span></p>
         
         
         <p id="BrP_236.58">
            adbhutāni rasaḥ sparśaḥ śītoṣṇamārutākṛtiḥ <br />
            pratibhān upasargāś ca pratisaṃgṛhya yogataḥ //
             <span class="ref">BrP_236.58</span></p>
         
         
         <p id="BrP_236.59">
            tāṃs tattvavid anādṛtya sāmyenaiva nivartayet <br />
            kuryāt paricayaṃ yoge trailokye niyato muniḥ //
             <span class="ref">BrP_236.59</span></p>
         
         
         <p id="BrP_236.60">
            giriśṛṅge tathā caitye vṛkṣamūleṣu yojayet <br />
            saṃniyamyendriyagrāmaṃ koṣṭhe bhāṇḍamanā iva //
             <span class="ref">BrP_236.60</span></p>
         
         
         <p id="BrP_236.61">
            ekāgraṃ cintayen nityaṃ yogān nodvijate manaḥ <br />
            yenopāyena śakyeta niyantuṃ cañcalaṃ manaḥ //
             <span class="ref">BrP_236.61</span></p>
         
         
         <p id="BrP_236.62">
            tatra yukto niṣeveta na caiva vicalet tataḥ <br />
            śūnyāgārāṇi caikāgro nivāsārtham upakramet //
             <span class="ref">BrP_236.62</span></p>
         
         
         <p id="BrP_236.63">
            nātivrajet paraṃ vācā karmaṇā manasāpi vā <br />
            upekṣako yatāhāro labdhālabdhasamo bhavet //
             <span class="ref">BrP_236.63</span></p>
         
         
         <p id="BrP_236.64">
            yaś cainam abhinandeta yaś cainam abhivādayet <br />
            samas tayoś cāpy ubhayor nābhidhyāyec chubhāśubham //
             <span class="ref">BrP_236.64</span></p>
         
         
         <p id="BrP_236.65">
            na prahṛṣyeta lābheṣu nālābheṣu ca cintayet <br />
            samaḥ sarveṣu bhūteṣu sadharmā mātariśvanaḥ //
             <span class="ref">BrP_236.65</span></p>
         
         
         <p id="BrP_236.66">
            evaṃ svasthātmanaḥ sādhoḥ sarvatra samadarśinaḥ <br />
            ṣaṇ māsān nityayuktasya śabdabrahmābhivartate //
             <span class="ref">BrP_236.66</span></p>
         
         
         <p id="BrP_236.67">
            vedanārtān parān dṛṣṭvā samaloṣṭāśmakāñcanaḥ <br />
            evaṃ tu nirato mārgaṃ viramen na vimohitaḥ //
             <span class="ref">BrP_236.67</span></p>
         
         
         <p id="BrP_236.68">
            api varṇāvakṛṣṭas tu nārī vā dharmakāṅkṣiṇī <br />
            tāv apy etena mārgeṇa gacchetāṃ paramāṃ gatim //
             <span class="ref">BrP_236.68</span></p>
         
         
         <p id="BrP_236.69">
            ajaṃ purāṇam ajaraṃ sanātanaṃ <br />yam indriyātigam agocaraṃ dvijāḥ<br />
            avekṣya cemāṃ parameṣṭhisāmyatāṃ <br />prayānty anāvṛttigatiṃ manīṣiṇaḥ
             <span class="ref">BrP_236.69</span></p>
         
         munaya ūcuḥ
         
         
         <p id="BrP_237.1">
            yady evaṃ vedavacanaṃ kuru karma tyajeti ca <br />
            kāṃ diśaṃ vidyayā yānti kāṃ ca gacchanti karmaṇā //
             <span class="ref">BrP_237.1</span></p>
         
         
         <p id="BrP_237.2">
            etad vai śrotum icchāmas tad bhavān prabravītu naḥ <br />
            etad anyonyavairūpyaṃ vartate pratikūlataḥ //
             <span class="ref">BrP_237.2</span></p>
         
         vyāsa uvāca
         
         
         <p id="BrP_237.3">
            śṛṇudhvaṃ muniśārdūlā yat pṛcchadhvaṃ samāsataḥ <br />
            karmavidyāmayau cobhau vyākhyāsyāmi kṣarākṣarau //
             <span class="ref">BrP_237.3</span></p>
         
         
         <p id="BrP_237.4">
            yāṃ diśaṃ vidyayā yānti yāṃ gacchanti ca karmaṇā <br />
            śṛṇudhvaṃ sāṃprataṃ viprā gahanaṃ hy etad uttaram //
             <span class="ref">BrP_237.4</span></p>
         
         
         <p id="BrP_237.5">
            asti dharma iti yuktaṃ nāsti tatraiva yo vadet <br />
            yakṣasya sādṛśyam idaṃ yakṣasyedaṃ bhaved atha //
             <span class="ref">BrP_237.5</span></p>
         
         
         <p id="BrP_237.6">
            dvāv imāv atha panthānau yatra vedāḥ pratiṣṭhitāḥ <br />
            pravṛttilakṣaṇo dharmo nivṛtto vā vibhāṣitaḥ //
             <span class="ref">BrP_237.6</span></p>
         
         
         <p id="BrP_237.7">
            karmaṇā badhyate jantur vidyayā ca vimucyate <br />
            tasmāt karma na kurvanti yatayaḥ pāradarśinaḥ //
             <span class="ref">BrP_237.7</span></p>
         
         
         <p id="BrP_237.8">
            karmaṇā jāyate pretya mūrtimān ṣoḍaśātmakaḥ <br />
            vidyayā jāyate nityam avyaktaṃ hy akṣarātmakam //
             <span class="ref">BrP_237.8</span></p>
         
         
         <p id="BrP_237.9">
            karma tv eke praśaṃsanti svalpabuddhiratā narāḥ <br />
            tena te dehajālena ramayanta upāsate //
             <span class="ref">BrP_237.9</span></p>
         
         
         <p id="BrP_237.10">
            ye tu buddhiṃ parāṃ prāptā dharmanaipuṇyadarśinaḥ <br />
            na te karma praśaṃsanti kūpaṃ nadyāṃ pibann iva //
             <span class="ref">BrP_237.10</span></p>
         
         
         <p id="BrP_237.11">
            karmaṇāṃ phalam āpnoti sukhaduḥkhe bhavābhavau <br />
            vidyayā tad avāpnoti yatra gatvā na śocati //
             <span class="ref">BrP_237.11</span></p>
         
         
         <p id="BrP_237.12">
            na mriyate yatra gatvā yatra gatvā na jāyate <br />
            na jīryate yatra gatvā yatra gatvā na vardhate //
             <span class="ref">BrP_237.12</span></p>
         
         
         <p id="BrP_237.13">
            yatra tad brahma paramam avyaktam acalaṃ dhruvam <br />
            avyākṛtam anāyāmam amṛtaṃ cādhiyogavit //
             <span class="ref">BrP_237.13</span></p>
         
         
         <p id="BrP_237.14">
            dvaṃdvair na yatra bādhyante mānasena ca karmaṇā <br />
            samāḥ sarvatra maitrāś ca sarvabhūtahite ratāḥ //
             <span class="ref">BrP_237.14</span></p>
         
         
         <p id="BrP_237.15">
            vidyāmayo 'nyaḥ puruṣo dvijāḥ karmamayo 'paraḥ <br />
            viprāś candrasamasparśaḥ sūkṣmayā kalayā sthitaḥ //
             <span class="ref">BrP_237.15</span></p>
         
         
         <p id="BrP_237.16">
            tad etad ṛṣiṇā proktaṃ vistareṇānugīyate <br />
            na vaktuṃ śakyate draṣṭuṃ cakratantum ivāmbare //
             <span class="ref">BrP_237.16</span></p>
         
         
         <p id="BrP_237.17">
            ekādaśavikārātmā kalāsaṃbhārasaṃbhṛtaḥ <br />
            mūrtimān iti taṃ vidyād viprāḥ karmaguṇātmakam //
             <span class="ref">BrP_237.17</span></p>
         
         
         <p id="BrP_237.18">
            devo yaḥ saṃśritas tasmin buddhīndur iva puṣkare <br />
            kṣetrajñaṃ taṃ vijānīyān nityaṃ yogajitātmakam //
             <span class="ref">BrP_237.18</span></p>
         
         
         <p id="BrP_237.19">
            tamo rajaś ca sattvaṃ ca jñeyaṃ jīvaguṇātmakam <br />
            jīvam ātmaguṇaṃ vidyād ātmānaṃ paramātmanaḥ //
             <span class="ref">BrP_237.19</span></p>
         
         
         <p id="BrP_237.20">
            sacetanaṃ jīvaguṇaṃ vadanti <br />sa ceṣṭate jīvaguṇaṃ ca sarvam<br />
            tataḥ paraṃ kṣetravido vadanti <br />prakalpayanto bhuvanāni sapta
             <span class="ref">BrP_237.20</span></p>
         
         vyāsa uvāca
         
         
         <p id="BrP_237.21">
            prakṛtyās tu vikārā ye kṣetrajñās te pariśrutāḥ <br />
            te cainaṃ na prajānanti na jānāti sa tān api //
             <span class="ref">BrP_237.21</span></p>
         
         
         <p id="BrP_237.22">
            taiś caiva kurute kāryaṃ manaḥṣaṣṭhair ihendriyaiḥ <br />
            sudāntair iva saṃyantā dṛḍhaḥ paramavājibhiḥ //
             <span class="ref">BrP_237.22</span></p>
         
         
         <p id="BrP_237.23">
            indriyebhyaḥ parā hy arthā arthebhyaḥ paramaṃ manaḥ <br />
            manasas tu parā buddhir buddher ātmā mahān paraḥ //
             <span class="ref">BrP_237.23</span></p>
         
         
         <p id="BrP_237.24">
            mahataḥ param avyaktam avyaktāt parato 'mṛtam <br />
            amṛtān na paraṃ kiṃcit sā kāṣṭhā paramā gatiḥ //
             <span class="ref">BrP_237.24</span></p>
         
         
         <p id="BrP_237.25">
            evaṃ sarveṣu bhūteṣu gūḍhātmā na prakāśate <br />
            dṛśyate tv agryayā buddhyā sūkṣmayā sūkṣmadarśibhiḥ //
             <span class="ref">BrP_237.25</span></p>
         
         
         <p id="BrP_237.26">
            antarātmani saṃlīya manaḥṣaṣṭhāni medhayā <br />
            indriyair indriyārthāṃś ca bahucittam acintayan //
             <span class="ref">BrP_237.26</span></p>
         
         
         <p id="BrP_237.27">
            dhyāne 'pi paramaṃ kṛtvā vidyāsaṃpāditaṃ manaḥ <br />
            anīśvaraḥ praśāntātmā tato gacchet paraṃ padam //
             <span class="ref">BrP_237.27</span></p>
         
         
         <p id="BrP_237.28">
            indriyāṇāṃ tu sarveṣāṃ vaśyātmā calitasmṛtiḥ <br />
            ātmanaḥ saṃpradānena martyo mṛtyum upāśnute //
             <span class="ref">BrP_237.28</span></p>
         
         
         <p id="BrP_237.29">
            vihatya sarvasaṃkalpān sattve cittaṃ niveśayet <br />
            sattve cittaṃ samāveśya tataḥ kālañjaro bhavet //
             <span class="ref">BrP_237.29</span></p>
         
         
         <p id="BrP_237.30">
            cittaprasādena yatir jahātīha śubhāśubham <br />
            prasannātmātmani sthitvā sukham atyantam aśnute //
             <span class="ref">BrP_237.30</span></p>
         
         
         <p id="BrP_237.31">
            lakṣaṇaṃ tu prasādasya yathā svapne sukhaṃ bhavet <br />
            nirvāte vā yathā dīpo dīpyamāno na kampate //
             <span class="ref">BrP_237.31</span></p>
         
         
         <p id="BrP_237.32">
            evaṃ pūrvāpare rātre yuñjann ātmānam ātmanā <br />
            laghvāhāro viśuddhātmā paśyaty ātmānam ātmani //
             <span class="ref">BrP_237.32</span></p>
         
         
         <p id="BrP_237.33">
            rahasyaṃ sarvavedānām anaitihyam anāgamam <br />
            ātmapratyāyakaṃ śāstram idaṃ putrānuśāsanam //
             <span class="ref">BrP_237.33</span></p>
         
         
         <p id="BrP_237.34">
            dharmākhyāneṣu sarveṣu satyākhyāneṣu yad vasu <br />
            daśavarṣasahasrāṇi nirmathyāmṛtam uddhṛtam //
             <span class="ref">BrP_237.34</span></p>
         
         
         <p id="BrP_237.35">
            navanītaṃ yathā dadhnaḥ kāṣṭhād agnir yathaiva ca <br />
            tathaiva viduṣāṃ jñānaṃ muktihetoḥ samuddhṛtam //
             <span class="ref">BrP_237.35</span></p>
         
         
         <p id="BrP_237.36">
            snātakānām idaṃ śāstraṃ vācyaṃ putrānuśāsanam <br />
            tad idaṃ nāpraśāntāya nādāntāya tapasvine //
             <span class="ref">BrP_237.36</span></p>
         
         
         <p id="BrP_237.37">
            nāvedaviduṣe vācyaṃ tathā nānugatāya ca <br />
            nāsūyakāyānṛjave na cānirdiṣṭakāriṇe //
             <span class="ref">BrP_237.37</span></p>
         
         
         <p id="BrP_237.38">
            na tarkaśāstradagdhāya tathaiva piśunāya ca <br />
            ślāghine ślāghanīyāya praśāntāya tapasvine //
             <span class="ref">BrP_237.38</span></p>
         
         
         <p id="BrP_237.39">
            idaṃ priyāya putrāya śiṣyāyānugatāya tu <br />
            rahasyadharmaṃ vaktavyaṃ nānyasmai tu kathaṃcana //
             <span class="ref">BrP_237.39</span></p>
         
         
         <p id="BrP_237.40">
            yad apy asya mahīṃ dadyād ratnapūrṇām imāṃ naraḥ <br />
            idam eva tataḥ śreya iti manyeta tattvavit //
             <span class="ref">BrP_237.40</span></p>
         
         
         <p id="BrP_237.41">
            ato guhyatarārthaṃ tad adhyātmam atimānuṣam <br />
            yat tan maharṣibhir dṛṣṭaṃ vedānteṣu ca gīyate //
             <span class="ref">BrP_237.41</span></p>
         
         
         <p id="BrP_237.42">
            tad yuṣmabhyaṃ prayacchāmi yan māṃ pṛcchata sattamāḥ <br />
            yan me manasi varteta yas tu vo hṛdi saṃśayaḥ <br />
            śrutaṃ bhavadbhis tat sarvaṃ kim anyat kathayāmi vaḥ //
             <span class="ref">BrP_237.42</span></p>
         
         munaya ūcuḥ
         
         
         <p id="BrP_237.43">
            adhyātmaṃ vistareṇeha punar eva vadasva naḥ <br />
            yad adhyātmaṃ yathā vidmo bhagavann ṛṣisattama //
             <span class="ref">BrP_237.43</span></p>
         
         vyāsa uvāca
         
         
         <p id="BrP_237.44">
            adhyātmaṃ yad idaṃ viprāḥ puruṣasyeha paṭhyate <br />
            yuṣmabhyaṃ kathayiṣyāmi tasya vyākhyāvadhāryatām //
             <span class="ref">BrP_237.44</span></p>
         
         
         <p id="BrP_237.45">
            bhūmir āpas tathā jyotir vāyur ākāśam eva ca <br />
            mahābhūtāni yaś caiva sarvabhūteṣu bhūtakṛt //
             <span class="ref">BrP_237.45</span></p>
         
         munaya ūcuḥ
         
         
         <p id="BrP_237.46">
            ākāraṃ tu bhaved yasya yasmin dehaṃ na paśyati <br />
            ākāśādyaṃ śarīreṣu kathaṃ tad upavarṇayet <br />
            indriyāṇāṃ guṇāḥ kecit kathaṃ tān upalakṣayet //
             <span class="ref">BrP_237.46</span></p>
         
         vyāsa uvāca
         
         
         <p id="BrP_237.47">
            etad vo varṇayiṣyāmi yathāvad anudarśanam <br />
            śṛṇudhvaṃ tad ihaikāgryā yathātattvaṃ yathā ca tat //
             <span class="ref">BrP_237.47</span></p>
         
         
         <p id="BrP_237.48">
            śabdaḥ śrotraṃ tathā khāni trayam ākāśalakṣaṇam <br />
            prāṇaś ceṣṭā tathā sparśa ete vāyuguṇās trayaḥ //
             <span class="ref">BrP_237.48</span></p>
         
         
         <p id="BrP_237.49">
            rūpaṃ cakṣur vipākaś ca tridhā jyotir vidhīyate <br />
            raso 'tha rasanaṃ svedo guṇās tv ete trayo 'mbhasām //
             <span class="ref">BrP_237.49</span></p>
         
         
         <p id="BrP_237.50">
            ghreyaṃ ghrāṇaṃ śarīraṃ ca bhūmer ete guṇās trayaḥ <br />
            etāvān indriyagrāmo vyākhyātaḥ pāñcabhautikaḥ //
             <span class="ref">BrP_237.50</span></p>
         
         
         <p id="BrP_237.51">
            vāyoḥ sparśo raso 'dbhyaś ca jyotiṣo rūpam ucyate <br />
            ākāśaprabhavaḥ śabdo gandho bhūmiguṇaḥ smṛtaḥ //
             <span class="ref">BrP_237.51</span></p>
         
         
         <p id="BrP_237.52">
            mano buddhiḥ svabhāvaś ca guṇā ete svayonijāḥ <br />
            te guṇān ativartante guṇebhyaḥ paramā matāḥ //
             <span class="ref">BrP_237.52</span></p>
         
         
         <p id="BrP_237.53">
            yathā kūrma ivāṅgāni prasārya saṃniyacchati <br />
            evam evendriyagrāmaṃ buddhiśreṣṭho niyacchati //
             <span class="ref">BrP_237.53</span></p>
         
         
         <p id="BrP_237.54">
            yad ūrdhvaṃ pādatalayor avārkordhvaṃ ca paśyati <br />
            etasminn eva kṛtye sā vartate buddhir uttamā //
             <span class="ref">BrP_237.54</span></p>
         
         
         <p id="BrP_237.55">
            guṇais tu nīyate buddhir buddhir evendriyāṇy api <br />
            manaḥṣaṣṭhāni sarvāṇi buddhyā bhāvāt kuto guṇāḥ //
             <span class="ref">BrP_237.55</span></p>
         
         
         <p id="BrP_237.56">
            indriyāṇi naraiḥ pañca ṣaṣṭhaṃ tan mana ucyate <br />
            saptamīṃ buddhim evāhuḥ kṣetrajñaṃ viddhi cāṣṭamam //
             <span class="ref">BrP_237.56</span></p>
         
         
         <p id="BrP_237.57">
            cakṣur ālokanāyaiva saṃśayaṃ kurute manaḥ <br />
            buddhir adhyavasānāya sākṣī kṣetrajña ucyate //
             <span class="ref">BrP_237.57</span></p>
         
         
         <p id="BrP_237.58">
            rajas tamaś ca sattvaṃ ca traya ete svayonijāḥ <br />
            samāḥ sarveṣu bhūteṣu tān guṇān upalakṣayet //
             <span class="ref">BrP_237.58</span></p>
         
         
         <p id="BrP_237.59">
            tatra yat prītisaṃyuktaṃ kiṃcid ātmani lakṣayet <br />
            praśāntam iva saṃyuktaṃ sattvaṃ tad upadhārayet //
             <span class="ref">BrP_237.59</span></p>
         
         
         <p id="BrP_237.60">
            yat tu saṃtāpasaṃyuktaṃ kāye manasi vā bhavet <br />
            pravṛttaṃ raja ity evaṃ tatra cāpy upalakṣayet //
             <span class="ref">BrP_237.60</span></p>
         
         
         <p id="BrP_237.61">
            yat tu saṃmohasaṃyuktam avyaktaṃ viṣamaṃ bhavet <br />
            apratarkyam avijñeyaṃ tamas tad upadhārayet //
             <span class="ref">BrP_237.61</span></p>
         
         
         <p id="BrP_237.62">
            praharṣaḥ prītir ānandaṃ svāmyaṃ svasthātmacittatā <br />
            akasmād yadi vā kasmād vadanti sāttvikān guṇān //
             <span class="ref">BrP_237.62</span></p>
         
         
         <p id="BrP_237.63">
            abhimāno mṛṣāvādo lobho mohas tathākṣamā <br />
            liṅgāni rajasas tāni vartante hetutattvataḥ //
             <span class="ref">BrP_237.63</span></p>
         
         
         <p id="BrP_237.64">
            tathā mohaḥ pramādaś ca tandrī nidrāprabodhitā <br />
            kathaṃcid abhivartante vijñeyās tāmasā guṇāḥ //
             <span class="ref">BrP_237.64</span></p>
         
         
         <p id="BrP_237.65">
            manaḥ prasṛjate bhāvaṃ buddhir adhyavasāyinī <br />
            hṛdayaṃ priyam eveha trividhā karmacodanā //
             <span class="ref">BrP_237.65</span></p>
         
         
         <p id="BrP_237.66">
            indriyebhyaḥ parā hy arthā arthebhyaś ca paraṃ manaḥ <br />
            manasas tu parā buddhir buddher ātmā paraḥ smṛtaḥ //
             <span class="ref">BrP_237.66</span></p>
         
         
         <p id="BrP_237.67">
            buddhir ātmā manuṣyasya buddhir evātmanāyikā <br />
            yadā vikurute bhāvaṃ tadā bhavati sā manaḥ //
             <span class="ref">BrP_237.67</span></p>
         
         
         <p id="BrP_237.68">
            indriyāṇāṃ pṛthagbhāvād buddhir vikurute hy anu <br />
            śṛṇvatī bhavati śrotraṃ spṛśatī sparśa ucyate //
             <span class="ref">BrP_237.68</span></p>
         
         
         <p id="BrP_237.69">
            paśyantī ca bhaved dṛṣṭī rasantī rasanā bhavet <br />
            jighrantī bhavati ghrāṇaṃ buddhir vikurute pṛthak //
             <span class="ref">BrP_237.69</span></p>
         
         
         <p id="BrP_237.70">
            indriyāṇi tu tāny āhus teṣāṃ vṛttyā vitiṣṭhati <br />
            tiṣṭhati puruṣe buddhir buddhibhāvavyavasthitā //
             <span class="ref">BrP_237.70</span></p>
         
         
         <p id="BrP_237.71">
            kadācil labhate prītiṃ kadācid api śocati <br />
            na sukhena ca duḥkhena kadācid iha muhyate //
             <span class="ref">BrP_237.71</span></p>
         
         
         <p id="BrP_237.72">
            svayaṃ bhāvātmikā bhāvāṃs trīn etān ativartate <br />
            saritāṃ sāgaro bhartā mahāvelām ivormimān //
             <span class="ref">BrP_237.72</span></p>
         
         
         <p id="BrP_237.73">
            yadā prārthayate kiṃcit tadā bhavati sā manaḥ <br />
            adhiṣṭhāne ca vai buddhyā pṛthag etāni saṃsmaret //
             <span class="ref">BrP_237.73</span></p>
         
         
         <p id="BrP_237.74">
            indriyāṇi ca medhyāni vicetavyāni kṛtsnaśaḥ <br />
            sarvāṇy evānupūrveṇa yad yadā ca vidhīyate //
             <span class="ref">BrP_237.74</span></p>
         
         
         <p id="BrP_237.75">
            avibhāgamanā buddhir bhāvo manasi vartate <br />
            pravartamānas tu rajaḥ sattvam apy ativartate //
             <span class="ref">BrP_237.75</span></p>
         
         
         <p id="BrP_237.76">
            ye vai bhāvena vartante sarveṣv eteṣu te triṣu <br />
            anv arthān saṃpravartante rathanemim arā iva //
             <span class="ref">BrP_237.76</span></p>
         
         
         <p id="BrP_237.77">
            pradīpārthaṃ manaḥ kuryād indriyair buddhisattamaiḥ <br />
            niścaradbhir yathāyogam udāsīnair yadṛcchayā //
             <span class="ref">BrP_237.77</span></p>
         
         
         <p id="BrP_237.78">
            evaṃsvabhāvam evedam iti buddhvā na muhyati <br />
            aśocan saṃprahṛṣyaṃś ca nityaṃ vigatamatsaraḥ //
             <span class="ref">BrP_237.78</span></p>
         
         
         <p id="BrP_237.79">
            na hy ātmā śakyate draṣṭum indriyaiḥ kāmagocaraiḥ <br />
            pravartamānair anekair durdharair akṛtātmabhiḥ //
             <span class="ref">BrP_237.79</span></p>
         
         
         <p id="BrP_237.80">
            teṣāṃ tu manasā raśmīn yadā samyaṅ niyacchati <br />
            tadā prakāśate śyātmā dīpadīptā yathākṛtiḥ //
             <span class="ref">BrP_237.80</span></p>
         
         
         <p id="BrP_237.81">
            sarveṣām eva bhūtānāṃ tamasy upagate yathā <br />
            prakāśaṃ bhavate sarvaṃ tathaivam upadhāryatām //
             <span class="ref">BrP_237.81</span></p>
         
         
         <p id="BrP_237.82">
            yathā vāricaraḥ pakṣī na lipyati jale caran <br />
            vimuktātmā tathā yogī guṇadoṣair na lipyate //
             <span class="ref">BrP_237.82</span></p>
         
         
         <p id="BrP_237.83">
            evam eva kṛtaprajño na doṣair viṣayāṃś caran <br />
            asajjamānaḥ sarveṣu na kathaṃcit pralipyate //
             <span class="ref">BrP_237.83</span></p>
         
         
         <p id="BrP_237.84">
            tyaktvā pūrvakṛtaṃ karma ratir yasya sadātmani <br />
            sarvabhūtātmabhūtasya guṇasaṅgena sajjataḥ //
             <span class="ref">BrP_237.84</span></p>
         
         
         <p id="BrP_237.85">
            svayam ātmā prasavati guṇeṣv api kadācana <br />
            na guṇā vidur ātmānaṃ guṇān veda sa sarvadā //
             <span class="ref">BrP_237.85</span></p>
         
         
         <p id="BrP_237.86">
            paridadhyād guṇānāṃ sa draṣṭā caiva yathātatham <br />
            sattvakṣetrajñayor evam antaraṃ lakṣayen naraḥ //
             <span class="ref">BrP_237.86</span></p>
         
         
         <p id="BrP_237.87">
            sṛjate tu guṇān eka eko na sṛjate guṇān <br />
            pṛthagbhūtau prakṛtyaitau saṃprayuktau ca sarvadā //
             <span class="ref">BrP_237.87</span></p>
         
         
         <p id="BrP_237.88">
            yathāśmanā hiraṇyasya saṃprayuktau tathaiva tau <br />
            maśakodumbarau vāpi saṃprayuktau yathā saha //
             <span class="ref">BrP_237.88</span></p>
         
         
         <p id="BrP_237.89">
            iṣikā vā yathā muñje pṛthak ca saha caiva ha <br />
            tathaiva sahitāv etau anyonyasmin pratiṣṭhitau //
             <span class="ref">BrP_237.89</span></p>
         
         vyāsa uvāca
         
         
         <p id="BrP_238.1">
            sṛjate tu guṇān sattvaṃ kṣetrajñas tv adhitiṣṭhati <br />
            guṇān vikriyataḥ sarvān udāsīnavad īśvaraḥ //
             <span class="ref">BrP_238.1</span></p>
         
         
         <p id="BrP_238.2">
            svabhāvayuktaṃ tat sarvaṃ yad imān sṛjate guṇān <br />
            ūrṇanābhir yathā sūtraṃ sṛjate tad guṇāṃs tathā //
             <span class="ref">BrP_238.2</span></p>
         
         
         <p id="BrP_238.3">
            pravṛttā na nivartante pravṛttir nopalabhyate <br />
            evam eke vyavasyanti nivṛttim iti cāpare //
             <span class="ref">BrP_238.3</span></p>
         
         
         <p id="BrP_238.4">
            ubhayaṃ saṃpradhāryaitad adhyavasyed yathāmati <br />
            anenaiva vidhānena bhaved vai saṃśayo mahān //
             <span class="ref">BrP_238.4</span></p>
         
         
         <p id="BrP_238.5">
            anādinidhano hy ātmā taṃ buddhvā viharen naraḥ <br />
            akrudhyann aprahṛṣyaṃś ca nityaṃ vigatamatsaraḥ //
             <span class="ref">BrP_238.5</span></p>
         
         
         <p id="BrP_238.6">
            ity evaṃ hṛdaye sarvo buddhicintāmayaṃ dṛḍham <br />
            anityaṃ sukham āsīnam aśocyaṃ chinnasaṃśayaḥ //
             <span class="ref">BrP_238.6</span></p>
         
         
         <p id="BrP_238.7">
            tarayet pracyutāṃ pṛthvīṃ yathā pūrṇāṃ nadīṃ narāḥ <br />
            avagāhya ca vidvāṃso viprā lolam imaṃ tathā //
             <span class="ref">BrP_238.7</span></p>
         
         
         <p id="BrP_238.8">
            na tu tapyati vai vidvān sthale carati tattvavit <br />
            evaṃ vicintya cātmānaṃ kevalaṃ jñānam ātmanaḥ //
             <span class="ref">BrP_238.8</span></p>
         
         
         <p id="BrP_238.9">
            tāṃ tu buddhvā naraḥ sargaṃ bhūtānām āgatiṃ gatim <br />
            samaceṣṭaś ca vai samyag labhate śamam uttamam //
             <span class="ref">BrP_238.9</span></p>
         
         
         <p id="BrP_238.10">
            etad dvijanmasāmagryaṃ brāhmaṇasya viśeṣataḥ <br />
            ātmajñānasamasnehaparyāptaṃ tatparāyaṇam //
             <span class="ref">BrP_238.10</span></p>
         
         
         <p id="BrP_238.11">
            tattvaṃ buddhvā bhaved buddhaḥ kim anyad buddhalakṣaṇam <br />
            vijñāyaitad vimucyante kṛtakṛtyā manīṣiṇaḥ //
             <span class="ref">BrP_238.11</span></p>
         
         
         <p id="BrP_238.12">
            na bhavati viduṣāṃ mahad bhayaṃ <br />yad aviduṣāṃ sumahad bhayaṃ paratra<br />
            nahi gatir adhikāsti kasyacid <br />bhavati hi yā viduṣaḥ sanātanī
             <span class="ref">BrP_238.12</span></p>
         
         
         <p id="BrP_238.13">
            loke mātaram asūyate naras <br />tatra devam anirīkṣya śocate<br />
            tatra cet kuśalo na śocate <br />ye vidus tad ubhayaṃ kṛtākṛtam
             <span class="ref">BrP_238.13</span></p>
         
         
         <p id="BrP_238.14">
            yat karoty anabhisaṃdhipūrvakaṃ <br />tac ca nindayati yat purā kṛtam<br />
            yat priyaṃ tad ubhayaṃ na vāpriyaṃ <br />tasya taj janayatīha kurvataḥ
             <span class="ref">BrP_238.14</span></p>
         
         munaya ūcuḥ
         
         
         <p id="BrP_238.15">
            yasmād dharmāt paro dharmo vidyate neha kaścana <br />
            yo viśiṣṭaś ca bhūtebhyas tad bhavān prabravītu naḥ //
             <span class="ref">BrP_238.15</span></p>
         
         vyāsa uvāca
         
         
         <p id="BrP_238.16">
            dharmaṃ ca saṃpravakṣyāmi purāṇam ṛṣibhiḥ stutam <br />
            viśiṣṭaṃ sarvadharmebhyaḥ śṛṇudhvaṃ munisattamāḥ //
             <span class="ref">BrP_238.16</span></p>
         
         
         <p id="BrP_238.17">
            indriyāṇi pramāthīni buddhyā saṃyamya tattvataḥ <br />
            sarvataḥ prasṛtānīha pitā bālān ivātmajān //
             <span class="ref">BrP_238.17</span></p>
         
         
         <p id="BrP_238.18">
            manasaś cendriyāṇāṃ cāpy aikāgryaṃ paramaṃ tapaḥ <br />
            vijñeyaḥ sarvadharmebhyaḥ sa dharmaḥ para ucyate //
             <span class="ref">BrP_238.18</span></p>
         
         
         <p id="BrP_238.19">
            tāni sarvāṇi saṃdhāya manaḥṣaṣṭhāni medhayā <br />
            ātmatṛptaḥ sa evāsīd bahucintyam acintayan //
             <span class="ref">BrP_238.19</span></p>
         
         
         <p id="BrP_238.20">
            gocarebhyo nivṛttāni yadā sthāsyanti veśmani <br />
            tadā caivātmanātmānaṃ paraṃ drakṣyatha śāśvatam //
             <span class="ref">BrP_238.20</span></p>
         
         
         <p id="BrP_238.21">
            sarvātmānaṃ mahātmānaṃ vidhūmam iva pāvakam <br />
            prapaśyanti mahātmānaṃ brāhmaṇā ye manīṣiṇaḥ //
             <span class="ref">BrP_238.21</span></p>
         
         
         <p id="BrP_238.22">
            yathā puṣpaphalopeto bahuśākho mahādrumaḥ <br />
            ātmano nābhijānīte kva me puṣpaṃ kva me phalam //
             <span class="ref">BrP_238.22</span></p>
         
         
         <p id="BrP_238.23">
            evam ātmā na jānīte kva gamiṣye kuto 'nv aham <br />
            anyo hy asyāntarātmāsti yaḥ sarvam anupaśyati //
             <span class="ref">BrP_238.23</span></p>
         
         
         <p id="BrP_238.24">
            jñānadīpena dīptena paśyaty ātmānam ātmanā <br />
            dṛṣṭvātmānaṃ tathā yūyaṃ virāgā bhavata dvijāḥ //
             <span class="ref">BrP_238.24</span></p>
         
         
         <p id="BrP_238.25">
            vimuktāḥ sarvapāpebhyo muktatvaca ivoragāḥ <br />
            parāṃ buddhim avāpyehāpy acintā vigatajvarāḥ //
             <span class="ref">BrP_238.25</span></p>
         
         
         <p id="BrP_238.26">
            sarvataḥsrotasaṃ ghorāṃ nadīṃ lokapravāhiṇīm <br />
            pañcendriyagrāhavatīṃ manaḥsaṃkalparodhasam //
             <span class="ref">BrP_238.26</span></p>
         
         
         <p id="BrP_238.27">
            lobhamohatṛṇacchannāṃ kāmakrodhasarīsṛpām <br />
            satyatīrthānṛtakṣobhāṃ krodhapaṅkāṃ saridvarām //
             <span class="ref">BrP_238.27</span></p>
         
         
         <p id="BrP_238.28">
            avyaktaprabhavāṃ śīghrāṃ kāmakrodhasamākulām <br />
            prataradhvaṃ nadīṃ buddhyā dustarām akṛtātmabhiḥ //
             <span class="ref">BrP_238.28</span></p>
         
         
         <p id="BrP_238.29">
            saṃsārasāgaragamāṃ yonipātāladustarām <br />
            ātmajanmodbhavāṃ tāṃ tu jihvāvartadurāsadām //
             <span class="ref">BrP_238.29</span></p>
         
         
         <p id="BrP_238.30">
            yāṃ taranti kṛtaprajñā dhṛtimanto manīṣiṇaḥ <br />
            tāṃ tīrṇaḥ sarvato mukto vidhūtātmātmavāñ śuciḥ //
             <span class="ref">BrP_238.30</span></p>
         
         
         <p id="BrP_238.31">
            uttamāṃ buddhim āsthāya brahmabhūyāya kalpate <br />
            uttīrṇaḥ sarvasaṃkleśān prasannātmā vikalmaṣaḥ //
             <span class="ref">BrP_238.31</span></p>
         
         
         <p id="BrP_238.32">
            bhūyiṣṭhānīva bhūtāni sarvasthānān nirīkṣya ca <br />
            akrudhyann aprasīdaṃś ca nanṛśaṃsamatis tathā //
             <span class="ref">BrP_238.32</span></p>
         
         
         <p id="BrP_238.33">
            tato drakṣyatha sarveṣāṃ bhūtānāṃ prabhavāpyayam <br />
            etad dhi sarvadharmebhyo viśiṣṭaṃ menire budhāḥ //
             <span class="ref">BrP_238.33</span></p>
         
         
         <p id="BrP_238.34">
            dharmaṃ dharmabhṛtāṃ śreṣṭhā munayaḥ satyadarśinaḥ <br />
            ātmāno vyāpino viprā iti putrānuśāsanam //
             <span class="ref">BrP_238.34</span></p>
         
         
         <p id="BrP_238.35">
            prayatāya pravaktavyaṃ hitāyānugatāya ca <br />
            ātmajñānam idaṃ guhyaṃ sarvaguhyatamaṃ mahat //
             <span class="ref">BrP_238.35</span></p>
         
         
         <p id="BrP_238.36">
            abravaṃ yad ahaṃ viprā ātmasākṣikam añjasā <br />
            naiva strī na pumān evaṃ na caivedaṃ napuṃsakam //
             <span class="ref">BrP_238.36</span></p>
         
         
         <p id="BrP_238.37">
            aduḥkham asukhaṃ brahma bhūtabhavyabhavātmakam <br />
            naitaj jñātvā pumān strī vā punarbhavam avāpnuyāt //
             <span class="ref">BrP_238.37</span></p>
         
         
         <p id="BrP_238.38">
            yathā matāni sarvāṇi tathaitāni yathā tathā <br />
            kathitāni mayā viprā bhavanti na bhavanti ca //
             <span class="ref">BrP_238.38</span></p>
         
         
         <p id="BrP_238.39">
            tatprītiyuktena guṇānvitena <br />putreṇa satputradayānvitena<br />
            dṛṣṭvā hitaṃ prītamanā yadarthaṃ <br />brūyāt sutasyeha yad uktam etat
             <span class="ref">BrP_238.39</span></p>
         
         munaya ūcuḥ
         
         
         <p id="BrP_238.40">
            mokṣaḥ pitāmahenokta upāyān nānupāyataḥ <br />
            tam upāyaṃ yathānyāyaṃ śrotum icchāmahe mune //
             <span class="ref">BrP_238.40</span></p>
         
         vyāsa uvāca
         
         
         <p id="BrP_238.41">
            asmāsu tan mahāprājñā yuktaṃ nipuṇadarśanam <br />
            yadupāyena sarvārthān mṛgayadhvaṃ sadānaghāḥ //
             <span class="ref">BrP_238.41</span></p>
         
         
         <p id="BrP_238.42">
            ghaṭopakaraṇe buddhir ghaṭotpattau na sā matā <br />
            evaṃ dharmādyupāyārthe nānyadharmeṣu kāraṇam //
             <span class="ref">BrP_238.42</span></p>
         
         
         <p id="BrP_238.43">
            pūrve samudre yaḥ panthā na sa gacchati paścimam <br />
            ekaḥ panthā hi mokṣasya tac chṛṇudhvaṃ mamānaghāḥ //
             <span class="ref">BrP_238.43</span></p>
         
         
         <p id="BrP_238.44">
            kṣamayā krodham ucchindyāt kāmaṃ saṃkalpavarjanāt <br />
            sattvasaṃsevanād dhīro nidrām ucchettum arhati //
             <span class="ref">BrP_238.44</span></p>
         
         
         <p id="BrP_238.45">
            apramādād bhayaṃ rakṣed rakṣet kṣetraṃ ca saṃvidam <br />
            icchāṃ dveṣaṃ ca kāmaṃ ca dhairyeṇa vinivartayet //
             <span class="ref">BrP_238.45</span></p>
         
         
         <p id="BrP_238.46">
            nidrāṃ ca pratibhāṃ caiva jñānābhyāsena tattvavit <br />
            upadravāṃs tathā yogī hitajīrṇamitāśanāt //
             <span class="ref">BrP_238.46</span></p>
         
         
         <p id="BrP_238.47">
            lobhaṃ mohaṃ ca saṃtoṣād viṣayāṃs tattvadarśanāt <br />
            anukrośād adharmaṃ ca jayed dharmam upekṣayā //
             <span class="ref">BrP_238.47</span></p>
         
         
         <p id="BrP_238.48">
            āyatyā ca jayed āśāṃ sāmarthyaṃ saṅgavarjanāt <br />
            anityatvena ca snehaṃ kṣudhāṃ yogena paṇḍitaḥ //
             <span class="ref">BrP_238.48</span></p>
         
         
         <p id="BrP_238.49">
            kāruṇyenātmanātmānaṃ tṛṣṇāṃ ca paritoṣataḥ <br />
            utthānena jayet tandrāṃ vitarkaṃ niścayāj jayet //
             <span class="ref">BrP_238.49</span></p>
         
         
         <p id="BrP_238.50">
            maunena bahubhāṣāṃ ca śauryeṇa ca bhayaṃ jayet <br />
            yacched vāṅmanasī buddhyā tāṃ yacchej jñānacakṣuṣā //
             <span class="ref">BrP_238.50</span></p>
         
         
         <p id="BrP_238.51">
            jñānam ātmā mahān yacchet taṃ yacchec chāntir ātmanaḥ <br />
            tad etad upaśāntena boddhavyaṃ śucikarmaṇā //
             <span class="ref">BrP_238.51</span></p>
         
         
         <p id="BrP_238.52">
            yogadoṣān samucchidya pañca yān kavayo viduḥ <br />
            kāmaṃ krodhaṃ ca lobhaṃ ca bhayaṃ svapnaṃ ca pañcamam //
             <span class="ref">BrP_238.52</span></p>
         
         
         <p id="BrP_238.53">
            parityajya niṣeveta yathāvad yogasādhanāt <br />
            dhyānam adhyayanaṃ dānaṃ satyaṃ hrīr ārjavaṃ kṣamā //
             <span class="ref">BrP_238.53</span></p>
         
         
         <p id="BrP_238.54">
            śaucam ācārataḥ śuddhir indriyāṇāṃ ca saṃyamaḥ <br />
            etair vivardhate tejaḥ pāpmānam upahanti ca //
             <span class="ref">BrP_238.54</span></p>
         
         
         <p id="BrP_238.55">
            sidhyanti cāsya saṃkalpā vijñānaṃ ca pravartate <br />
            dhūtapāpaḥ sa tejasvī laghvāhāro jitendriyaḥ //
             <span class="ref">BrP_238.55</span></p>
         
         
         <p id="BrP_238.56">
            kāmakrodhau vaśe kṛtvā nirviśed brahmaṇaḥ padam <br />
            amūḍhatvam asaṅgitvaṃ kāmakrodhavivarjanam //
             <span class="ref">BrP_238.56</span></p>
         
         
         <p id="BrP_238.57">
            adainyam anudīrṇatvam anudvego hy avasthitiḥ <br />
            eṣa mārgo hi mokṣasya prasanno vimalaḥ śuciḥ <br />
            tathā vākkāyamanasāṃ niyamāḥ kāmato 'vyayāḥ //
             <span class="ref">BrP_238.57</span></p>
         
         munaya ūcuḥ
         
         
         <p id="BrP_239.1">
            sāṃkhyaṃ yogasya no vipra viśeṣaṃ vaktum arhasi <br />
            tava dharmajña sarvaṃ hi viditaṃ munisattama //
             <span class="ref">BrP_239.1</span></p>
         
         vyāsa uvāca
         
         
         <p id="BrP_239.2">
            sāṃkhyāḥ sāṃkhyaṃ praśaṃsanti yogān yogaviduttamāḥ <br />
            vadanti kāraṇaiḥ śreṣṭhaiḥ svapakṣodbhavanāya vai //
             <span class="ref">BrP_239.2</span></p>
         
         
         <p id="BrP_239.3">
            anīśvaraḥ kathaṃ mucyed ity evaṃ munisattamāḥ <br />
            vadanti kāraṇaiḥ śreṣṭhaṃ yogaṃ samyaṅ manīṣiṇaḥ //
             <span class="ref">BrP_239.3</span></p>
         
         
         <p id="BrP_239.4">
            vadanti kāraṇaṃ vedaṃ sāṃkhyaṃ samyag dvijātayaḥ <br />
            vijñāyeha gatīḥ sarvā virakto viṣayeṣu yaḥ //
             <span class="ref">BrP_239.4</span></p>
         
         
         <p id="BrP_239.5">
            ūrdhvaṃ sa dehāt suvyaktaṃ vimucyed iti nānyathā <br />
            etad āhur mahāprājñāḥ sāṃkhyaṃ vai mokṣadarśanam //
             <span class="ref">BrP_239.5</span></p>
         
         
         <p id="BrP_239.6">
            svapakṣe kāraṇaṃ grāhyaṃ samarthaṃ vacanaṃ hitam <br />
            śiṣṭānāṃ hi mataṃ grāhyaṃ bhavadbhiḥ śiṣṭasaṃmataiḥ //
             <span class="ref">BrP_239.6</span></p>
         
         
         <p id="BrP_239.7">
            pratyakṣaṃ hetavo yogāḥ sāṃkhyāḥ śāstraviniścayāḥ <br />
            ubhe caite mate tattve samavete dvijottamāḥ //
             <span class="ref">BrP_239.7</span></p>
         
         
         <p id="BrP_239.8">
            ubhe caite mate jñāte munīndrāḥ śiṣṭasaṃmate <br />
            anuṣṭhite yathāśāstraṃ nayetāṃ paramāṃ gatim //
             <span class="ref">BrP_239.8</span></p>
         
         
         <p id="BrP_239.9">
            tulyaṃ śaucaṃ tayor yuktaṃ dayā bhūteṣu cānaghāḥ <br />
            vratānāṃ dhāraṇaṃ tulyaṃ darśanaṃ tv asamaṃ tayoḥ //
             <span class="ref">BrP_239.9</span></p>
         
         munaya ūcuḥ
         
         
         <p id="BrP_239.10">
            yadi tulyaṃ vrataṃ śaucaṃ dayā cātra mahāmune <br />
            tulyaṃ taddarśanaṃ kasmāt tan no brūhi dvijottama //
             <span class="ref">BrP_239.10</span></p>
         
         vyāsa uvāca
         
         
         <p id="BrP_239.11">
            rāgaṃ mohaṃ tathā snehaṃ kāmaṃ krodhaṃ ca kevalam <br />
            yogāsthiroditān doṣān pañcaitān prāpnuvanti tān //
             <span class="ref">BrP_239.11</span></p>
         
         
         <p id="BrP_239.12">
            yathā vānimiṣāḥ sthūlaṃ jālaṃ chittvā punar jalam <br />
            prāpnuvanti tathā yogāt tat padaṃ vītakalmaṣāḥ //
             <span class="ref">BrP_239.12</span></p>
         
         
         <p id="BrP_239.13">
            tathaiva vāgurāṃ chittvā balavanto yathā mṛgāḥ <br />
            prāpnuyur vimalaṃ mārgaṃ vimuktāḥ sarvabandhanaiḥ //
             <span class="ref">BrP_239.13</span></p>
         
         
         <p id="BrP_239.14">
            lobhajāni tathā viprā bandhanāni balānvitaḥ <br />
            chittvā yogāt paraṃ mārgaṃ gacchanti vimalaṃ śubham //
             <span class="ref">BrP_239.14</span></p>
         
         
         <p id="BrP_239.15">
            acalās tv āvilā viprā vāgurāsu tathāpare <br />
            vinaśyanti na saṃdehas tadvad yogabalād ṛte //
             <span class="ref">BrP_239.15</span></p>
         
         
         <p id="BrP_239.16">
            balahīnāś ca viprendrā yathā jālaṃ gatā dvijāḥ <br />
            bandhaṃ na gacchanty anaghā yogās te tu sudurlabhāḥ //
             <span class="ref">BrP_239.16</span></p>
         
         
         <p id="BrP_239.17">
            yathā ca śakunāḥ sūkṣmaṃ prāpya jālam ariṃdamāḥ <br />
            tatrāśaktā vipadyante mucyante tu balānvitāḥ //
             <span class="ref">BrP_239.17</span></p>
         
         
         <p id="BrP_239.18">
            karmajair bandhanair baddhās tadvad yogaparā dvijāḥ <br />
            abalā na vimucyante mucyante ca balānvitāḥ //
             <span class="ref">BrP_239.18</span></p>
         
         
         <p id="BrP_239.19">
            alpakaś ca yathā viprā vahniḥ śāmyati durbalaḥ <br />
            ākrānta indhanaiḥ sthūlais tadvad yogabalaḥ smṛtaḥ //
             <span class="ref">BrP_239.19</span></p>
         
         
         <p id="BrP_239.20">
            sa eva ca tadā viprā vahnir jātabalaḥ punaḥ <br />
            samīraṇagataḥ kṛtsnāṃ dahet kṣipraṃ mahīm imām //
             <span class="ref">BrP_239.20</span></p>
         
         
         <p id="BrP_239.21">
            tattvajñānabalo yogī dīptatejā mahābalaḥ <br />
            antakāla ivādityaḥ kṛtsnaṃ saṃśoṣayej jagat //
             <span class="ref">BrP_239.21</span></p>
         
         
         <p id="BrP_239.22">
            durbalaś ca yathā viprāḥ srotasā hriyate naraḥ <br />
            balahīnas tathā yogī viṣayair hriyate ca saḥ //
             <span class="ref">BrP_239.22</span></p>
         
         
         <p id="BrP_239.23">
            tad eva tu yathā sroto viṣkambhayati vāraṇaḥ <br />
            tadvad yogabalaṃ labdhvā na bhaved viṣayair hṛtaḥ //
             <span class="ref">BrP_239.23</span></p>
         
         
         <p id="BrP_239.24">
            viśanti vā vaśād vātha yogād yogabalānvitāḥ <br />
            prajāpatīn manūn sarvān mahābhūtāni ceśvarāḥ //
             <span class="ref">BrP_239.24</span></p>
         
         
         <p id="BrP_239.25">
            na yamo nāntakaḥ kruddho na mṛtyur bhīmavikramaḥ <br />
            viśante tad dvijāḥ sarve yogasyāmitatejasaḥ //
             <span class="ref">BrP_239.25</span></p>
         
         
         <p id="BrP_239.26">
            ātmanāṃ ca sahasrāṇi bahūni dvijasattamāḥ <br />
            yogaṃ kuryād balaṃ prāpya taiś ca sarvair mahīṃ caret //
             <span class="ref">BrP_239.26</span></p>
         
         
         <p id="BrP_239.27">
            prāpnuyād viṣayān kaścit punaś cograṃ tapaś caret <br />
            saṃkṣipyec ca punar viprāḥ sūryas tejoguṇān iva //
             <span class="ref">BrP_239.27</span></p>
         
         
         <p id="BrP_239.28">
            balasthasya hi yogasya balārthaṃ munisattamāḥ <br />
            vimokṣaprabhavaṃ viṣṇum upapannam asaṃśayam //
             <span class="ref">BrP_239.28</span></p>
         
         
         <p id="BrP_239.29">
            balāni yogaproktāni mayaitāni dvijottamāḥ <br />
            nidarśanārthaṃ sūkṣmāṇi vakṣyāmi ca punar dvijāḥ //
             <span class="ref">BrP_239.29</span></p>
         
         
         <p id="BrP_239.30">
            ātmanaś ca samādhāne dhāraṇāṃ prati vā dvijāḥ <br />
            nidarśanāni sūkṣmāṇi śṛṇudhvaṃ munisattamāḥ //
             <span class="ref">BrP_239.30</span></p>
         
         
         <p id="BrP_239.31">
            apramatto yathā dhanvī lakṣyaṃ hanti samāhitaḥ <br />
            yuktaḥ samyak tathā yogī mokṣaṃ prāpnoty asaṃśayam //
             <span class="ref">BrP_239.31</span></p>
         
         
         <p id="BrP_239.32">
            snehapātre yathā pūrṇe mana ādhāya niścalam <br />
            puruṣo yukta ārohet sopānaṃ yuktamānasaḥ //
             <span class="ref">BrP_239.32</span></p>
         
         
         <p id="BrP_239.33">
            muktas tathāyam ātmānaṃ yogaṃ tadvat suniścalam <br />
            karoty amalam ātmānaṃ bhāskaropamadarśane //
             <span class="ref">BrP_239.33</span></p>
         
         
         <p id="BrP_239.34">
            yathā ca nāvaṃ viprendrāḥ karṇadhāraḥ samāhitaḥ <br />
            mahārṇavagatāṃ śīghraṃ nayed viprāṃs tu pattanam //
             <span class="ref">BrP_239.34</span></p>
         
         
         <p id="BrP_239.35">
            tadvad ātmasamādhānaṃ yukto yogena yogavit <br />
            durgamaṃ sthānam āpnoti hitvā deham imaṃ dvijāḥ //
             <span class="ref">BrP_239.35</span></p>
         
         
         <p id="BrP_239.36">
            sārathiś ca yathā yuktaḥ sadaśvān susamāhitaḥ <br />
            deśam iṣṭaṃ nayaty āśu dhanvinaṃ puruṣarṣabham //
             <span class="ref">BrP_239.36</span></p>
         
         
         <p id="BrP_239.37">
            tathaiva ca dvijā yogī dhāraṇāsu samāhitaḥ <br />
            prāpnoty āśu paraṃ sthānaṃ lakṣyamukta ivāśugaḥ //
             <span class="ref">BrP_239.37</span></p>
         
         
         <p id="BrP_239.38">
            āviśyātmani cātmānaṃ yo 'vatiṣṭhati so 'calaḥ <br />
            pāśaṃ hatveva mīnānāṃ padam āpnoti so 'jaram //
             <span class="ref">BrP_239.38</span></p>
         
         
         <p id="BrP_239.39">
            nābhyāṃ śīrṣe ca kukṣau ca hṛdi vakṣasi pārśvayoḥ <br />
            darśane śravaṇe vāpi ghrāṇe cāmitavikramaḥ //
             <span class="ref">BrP_239.39</span></p>
         
         
         <p id="BrP_239.40">
            sthāneṣv eteṣu yo yogī mahāvratasamāhitaḥ <br />
            ātmanā sūkṣmam ātmānaṃ yuṅkte samyag dvijottamāḥ //
             <span class="ref">BrP_239.40</span></p>
         
         
         <p id="BrP_239.41">
            suśīghram acalaprakhyaṃ karma dagdhvā śubhāśubham <br />
            uttamaṃ yogam āsthāya yadīcchati vimucyate //
             <span class="ref">BrP_239.41</span></p>
         
         munaya ūcuḥ
         
         
         <p id="BrP_239.42">
            āhārān kīdṛśān kṛtvā kāni jitvā ca sattama <br />
            yogī balam avāpnoti tad bhavān vaktum arhati //
             <span class="ref">BrP_239.42</span></p>
         
         vyāsa uvāca
         
         
         <p id="BrP_239.43">
            kaṇānāṃ bhakṣaṇe yuktaḥ piṇyākasya ca bho dvijāḥ <br />
            snehānāṃ varjane yukto yogī balam avāpnuyāt //
             <span class="ref">BrP_239.43</span></p>
         
         
         <p id="BrP_239.44">
            bhuñjāno yāvakaṃ rūkṣaṃ dīrghakālaṃ dvijottamāḥ <br />
            ekāhārī viśuddhātmā yogī balam avāpnuyāt //
             <span class="ref">BrP_239.44</span></p>
         
         
         <p id="BrP_239.45">
            pakṣān māsān ṛtūṃś citrān saṃcaraṃś ca guhās tathā <br />
            apaḥ pītvā payomiśrā yogī balam avāpnuyāt //
             <span class="ref">BrP_239.45</span></p>
         
         
         <p id="BrP_239.46">
            akhaṇḍam api vā māsaṃ satataṃ munisattamāḥ <br />
            upoṣya samyak śuddhātmā yogī balam avāpnuyāt //
             <span class="ref">BrP_239.46</span></p>
         
         
         <p id="BrP_239.47">
            kāmaṃ jitvā tathā krodhaṃ śītoṣṇaṃ varṣam eva ca <br />
            bhayaṃ śokaṃ tathā svāpaṃ pauruṣān viṣayāṃs tathā //
             <span class="ref">BrP_239.47</span></p>
         
         
         <p id="BrP_239.48">
            aratiṃ durjayāṃ caiva ghorāṃ dṛṣṭvā ca bho dvijāḥ <br />
            sparśaṃ nidrāṃ tathā tandrāṃ durjayāṃ munisattamāḥ //
             <span class="ref">BrP_239.48</span></p>
         
         
         <p id="BrP_239.49">
            dīpayanti mahātmānaṃ sūkṣmam ātmānam ātmanā <br />
            vītarāgā mahāprājñā dhyānādhyayanasaṃpadā //
             <span class="ref">BrP_239.49</span></p>
         
         
         <p id="BrP_239.50">
            durgas tv eṣa mataḥ panthā brāhmaṇānāṃ vipaścitām <br />
            yaḥ kaścid vrajati kṣipraṃ kṣemeṇa munipuṃgavāḥ //
             <span class="ref">BrP_239.50</span></p>
         
         
         <p id="BrP_239.51">
            yathā kaścid vanaṃ ghoraṃ bahusarpasarīsṛpam <br />
            śvabhravat toyahīnaṃ ca durgamaṃ bahukaṇṭakam //
             <span class="ref">BrP_239.51</span></p>
         
         
         <p id="BrP_239.52">
            abhaktam aṭavīprāyaṃ dāvadagdhamahīruham <br />
            panthānaṃ taskarākīrṇaṃ kṣemeṇābhipatet tathā //
             <span class="ref">BrP_239.52</span></p>
         
         
         <p id="BrP_239.53">
            yogamārgaṃ samāsādya yaḥ kaścid vrajate dvijaḥ <br />
            kṣemeṇoparamen mārgād bahudoṣo 'pi saṃmataḥ //
             <span class="ref">BrP_239.53</span></p>
         
         
         <p id="BrP_239.54">
            āstheyaṃ kṣuradhārāsu niśitāsu dvijottamāḥ <br />
            dhāraṇā sā tu yogasya durgeyam akṛtātmabhiḥ //
             <span class="ref">BrP_239.54</span></p>
         
         
         <p id="BrP_239.55">
            viṣamā dhāraṇā viprā yānti vai na śubhāṃ gatim <br />
            netṛhīnā yathā nāvaḥ puruṣāṇāṃ tu vai dvijāḥ //
             <span class="ref">BrP_239.55</span></p>
         
         
         <p id="BrP_239.56">
            yas tu tiṣṭhati yogādhau dhāraṇāsu yathāvidhi <br />
            maraṇaṃ janmaduḥkhitvaṃ sukhitvaṃ sa viśiṣyate //
             <span class="ref">BrP_239.56</span></p>
         
         
         <p id="BrP_239.57">
            nānāśāstreṣu niyataṃ nānāmuniniṣevitam <br />
            paraṃ yogasya panthānaṃ niścitaṃ taṃ dvijātiṣu //
             <span class="ref">BrP_239.57</span></p>
         
         
         <p id="BrP_239.58">
            paraṃ hi tad brahmamayaṃ munīndrā <br />brahmāṇam īśaṃ varadaṃ ca viṣṇum<br />
            bhavaṃ ca dharmaṃ ca mahānubhāvaṃ <br />yad brahmaputrān sumahānubhāvān
             <span class="ref">BrP_239.58</span></p>
         
         
         <p id="BrP_239.59">
            tamaś ca kaṣṭaṃ sumahad rajaś ca <br />sattvaṃ ca śuddhaṃ prakṛtiṃ parāṃ ca<br />
            siddhiṃ ca devīṃ varuṇasya patnīṃ <br />tejaś ca kṛtsnaṃ sumahac ca dhairyam
             <span class="ref">BrP_239.59</span></p>
         
         
         <p id="BrP_239.60">
            tārādhipaṃ khe vimalaṃ sutāraṃ <br />viśvāṃś ca devān uragān pitṝṃś ca<br />
            śailāṃś ca kṛtsnān udadhīṃś ca vācalān <br />nadīś ca sarvāḥ sanagāṃś ca nāgān
             <span class="ref">BrP_239.60</span></p>
         
         
         <p id="BrP_239.61">
            sādhyāṃs tathā yakṣagaṇān diśaś ca <br />gandharvasiddhān puruṣān striyaś ca<br />
            parasparaṃ prāpya mahān mahātmā <br />viśeta yogī nacirād vimuktaḥ
             <span class="ref">BrP_239.61</span></p>
         
         
         <p id="BrP_239.62">
            kathā ca yā vipravarāḥ prasaktā <br />daive mahāvīryamatau śubheyam<br />
            yogān sa sarvān anubhūya martyā <br />nārāyaṇaṃ taṃ drutam āpnuvanti
             <span class="ref">BrP_239.62</span></p>
         
         munaya ūcuḥ
         
         
         <p id="BrP_240.1">
            samyak kriyeyaṃ viprendra varṇitā śiṣṭasaṃmatā <br />
            yogamārgo yathānyāyaṃ śiṣyāyeha hitaiṣiṇā //
             <span class="ref">BrP_240.1</span></p>
         
         
         <p id="BrP_240.2">
            sāṃkhye tv idānīṃ dharmasya vidhiṃ prabrūhi tattvataḥ <br />
            triṣu lokeṣu yaj jñānaṃ sarvaṃ tad viditaṃ hi te //
             <span class="ref">BrP_240.2</span></p>
         
         vyāsa uvāca
         
         
         <p id="BrP_240.3">
            śṛṇudhvaṃ munayaḥ sarvam ākhyānaṃ viditātmanām <br />
            vihitaṃ yatibhir vṛddhaiḥ kapilādibhir īśvaraiḥ //
             <span class="ref">BrP_240.3</span></p>
         
         
         <p id="BrP_240.4">
            yasmin suvibhramāḥ kecid dṛśyante munisattamāḥ <br />
            guṇāś ca yasmin bahavo doṣahāniś ca kevalā //
             <span class="ref">BrP_240.4</span></p>
         
         
         <p id="BrP_240.5">
            jñānena parisaṃkhyāya sadoṣān viṣayān dvijāḥ <br />
            mānuṣān durjayān kṛtsnān paiśācān viṣayāṃs tathā //
             <span class="ref">BrP_240.5</span></p>
         
         
         <p id="BrP_240.6">
            viṣayān auragāñ jñātvā gandharvaviṣayāṃs tathā <br />
            pitṝṇāṃ viṣayāñ jñātvā tiryaktvaṃ caratāṃ dvijāḥ //
             <span class="ref">BrP_240.6</span></p>
         
         
         <p id="BrP_240.7">
            suparṇaviṣayāñ jñātvā marutāṃ viṣayāṃs tathā <br />
            maharṣiviṣayāṃś caiva rājarṣiviṣayāṃs tathā //
             <span class="ref">BrP_240.7</span></p>
         
         
         <p id="BrP_240.8">
            āsurān viṣayāñ jñātvā vaiśvadevāṃs tathaiva ca <br />
            devarṣiviṣayāñ jñātvā yogānām api vai parān //
             <span class="ref">BrP_240.8</span></p>
         
         
         <p id="BrP_240.9">
            viṣayāṃś ca pramāṇasya brahmaṇo viṣayāṃs tathā <br />
            āyuṣaś ca paraṃ kālaṃ lokair vijñāya tattvataḥ //
             <span class="ref">BrP_240.9</span></p>
         
         
         <p id="BrP_240.10">
            sukhasya ca paraṃ kālaṃ vijñāya munisattamāḥ <br />
            prāptakāle ca yad duḥkhaṃ patatāṃ viṣayaiṣiṇām //
             <span class="ref">BrP_240.10</span></p>
         
         
         <p id="BrP_240.11">
            tiryaktve patatāṃ viprās tathaiva narakeṣu yat <br />
            svargasya ca guṇāñ jñātvā doṣān sarvāṃś ca bho dvijāḥ //
             <span class="ref">BrP_240.11</span></p>
         
         
         <p id="BrP_240.12">
            vedavāde ca ye doṣā guṇā ye cāpi vaidikāḥ <br />
            jñānayoge ca ye doṣā jñānayoge ca ye guṇāḥ //
             <span class="ref">BrP_240.12</span></p>
         
         
         <p id="BrP_240.13">
            sāṃkhyajñāne ca ye doṣāṃs tathaiva ca guṇā dvijāḥ <br />
            sattvaṃ daśaguṇaṃ jñātvā rajo navaguṇaṃ tathā //
             <span class="ref">BrP_240.13</span></p>
         
         
         <p id="BrP_240.14">
            tamaś cāṣṭaguṇaṃ jñātvā buddhiṃ saptaguṇāṃ tathā <br />
            ṣaḍguṇaṃ ca nabho jñātvā tamaś ca triguṇaṃ mahat //
             <span class="ref">BrP_240.14</span></p>
         
         
         <p id="BrP_240.15">
            dviguṇaṃ ca rajo jñātvā sattvaṃ caikaguṇaṃ punaḥ <br />
            mārgaṃ vijñāya tattvena pralayaprekṣaṇena tu //
             <span class="ref">BrP_240.15</span></p>
         
         
         <p id="BrP_240.16">
            jñānavijñānasaṃpannāḥ kāraṇair bhāvitātmabhiḥ <br />
            prāpnuvanti śubhaṃ mokṣaṃ sūkṣmā iva nabhaḥ param //
             <span class="ref">BrP_240.16</span></p>
         
         
         <p id="BrP_240.17">
            rūpeṇa dṛṣṭiṃ saṃyuktāṃ ghrāṇaṃ gandhaguṇena ca <br />
            śabdagrāhyaṃ tathā śrotraṃ jihvāṃ rasaguṇena ca //
             <span class="ref">BrP_240.17</span></p>
         
         
         <p id="BrP_240.18">
            tvacaṃ sparśaṃ tathā śakyaṃ vāyuṃ caiva tadāśritam <br />
            mohaṃ tamasi saṃyuktaṃ lobhaṃ moheṣu saṃśritam //
             <span class="ref">BrP_240.18</span></p>
         
         
         <p id="BrP_240.19">
            viṣṇuṃ krānte bale śakraṃ koṣṭhe saktaṃ tathānalam <br />
            apsu devīṃ samāyuktām āpas tejasi saṃśritāḥ //
             <span class="ref">BrP_240.19</span></p>
         
         
         <p id="BrP_240.20">
            tejo vāyau tu saṃyuktaṃ vāyuṃ nabhasi cāśritam <br />
            nabho mahati saṃyuktaṃ tamo mahasi saṃsthitam //
             <span class="ref">BrP_240.20</span></p>
         
         
         <p id="BrP_240.21">
            rajaḥ sattvaṃ tathā saktaṃ sattvaṃ saktaṃ tathātmani <br />
            saktam ātmānam īśe ca deve nārāyaṇe tathā //
             <span class="ref">BrP_240.21</span></p>
         
         
         <p id="BrP_240.22">
            devaṃ mokṣe ca saṃyuktaṃ tato mokṣaṃ ca na kvacit <br />
            jñātvā sattvaguṇaṃ dehaṃ vṛtaṃ ṣoḍaśabhir guṇaiḥ //
             <span class="ref">BrP_240.22</span></p>
         
         
         <p id="BrP_240.23">
            svabhāvaṃ bhāvanāṃ caiva jñātvā dehasamāśritām <br />
            madhyastham iva cātmānaṃ pāpaṃ yasmin na vidyate //
             <span class="ref">BrP_240.23</span></p>
         
         
         <p id="BrP_240.24">
            dvitīyaṃ karma vai jñātvā viprendrā viṣayaiṣiṇām <br />
            indriyāṇīndriyārthāṃś ca sarvān ātmani saṃśritān //
             <span class="ref">BrP_240.24</span></p>
         
         
         <p id="BrP_240.25">
            durlabhatvaṃ ca mokṣasya vijñāya śrutipūrvakam <br />
            prāṇāpānau samānaṃ ca vyānodānau ca tattvataḥ //
             <span class="ref">BrP_240.25</span></p>
         
         
         <p id="BrP_240.26">
            ādyaṃ caivānilaṃ jñātvā prabhavaṃ cānilaṃ punaḥ <br />
            saptadhā tāṃs tathā śeṣān saptadhā vidhivat punaḥ //
             <span class="ref">BrP_240.26</span></p>
         
         
         <p id="BrP_240.27">
            prajāpatīn ṛṣīṃś caiva sargāṃś ca subahūn varān <br />
            saptarṣīṃś ca bahūñ jñātvā rājarṣīṃś ca paraṃtapān //
             <span class="ref">BrP_240.27</span></p>
         
         
         <p id="BrP_240.28">
            surarṣīn marutaś cānyān brahmarṣīn sūryasaṃnibhān <br />
            aiśvaryāc cyāvitān dṛṣṭvā kālena mahatā dvijāḥ //
             <span class="ref">BrP_240.28</span></p>
         
         
         <p id="BrP_240.29">
            mahatāṃ bhūtasaṃghānāṃ śrutvā nāśaṃ ca bho dvijāḥ <br />
            gatiṃ vācāṃ śubhāṃ jñātvā arcārhāḥ pāpakarmaṇām //
             <span class="ref">BrP_240.29</span></p>
         
         
         <p id="BrP_240.30">
            vaitaraṇyāṃ ca yad duḥkhaṃ patitānāṃ yamakṣaye <br />
            yoniṣu ca vicitrāsu saṃcārān aśubhāṃs tathā //
             <span class="ref">BrP_240.30</span></p>
         
         
         <p id="BrP_240.31">
            jaṭhare cāśubhe vāsaṃ śoṇitodakabhājane <br />
            śleṣmamūtrapurīṣe ca tīvragandhasamanvite //
             <span class="ref">BrP_240.31</span></p>
         
         
         <p id="BrP_240.32">
            śukraśoṇitasaṃghāte majjāsnāyuparigrahe <br />
            śirāśatasamākīrṇe navadvāre pure 'tha vai //
             <span class="ref">BrP_240.32</span></p>
         
         
         <p id="BrP_240.33">
            vijñāya hitam ātmānaṃ yogāṃś ca vividhān dvijāḥ <br />
            tāmasānāṃ ca jantūnāṃ ramaṇīyānṛtātmanām //
             <span class="ref">BrP_240.33</span></p>
         
         
         <p id="BrP_240.34">
            sāttvikānāṃ ca jantūnāṃ kutsitaṃ munisattamāḥ <br />
            garhitaṃ mahatām arthe sāṃkhyānāṃ viditātmanām //
             <span class="ref">BrP_240.34</span></p>
         
         
         <p id="BrP_240.35">
            upaplavāṃs tathā ghorāñ śaśinas tejasas tathā <br />
            tārāṇāṃ patanaṃ dṛṣṭvā nakṣatrāṇāṃ ca paryayam //
             <span class="ref">BrP_240.35</span></p>
         
         
         <p id="BrP_240.36">
            dvaṃdvānāṃ viprayogaṃ ca vijñāya kṛpaṇaṃ dvijāḥ <br />
            anyonyabhakṣaṇaṃ dṛṣṭvā bhūtānām api cāśubham //
             <span class="ref">BrP_240.36</span></p>
         
         
         <p id="BrP_240.37">
            bālye mohaṃ ca vijñāya pakṣadehasya cāśubham <br />
            rāgaṃ mohaṃ ca saṃprāptaṃ kvacit sattvaṃ samāśritam //
             <span class="ref">BrP_240.37</span></p>
         
         
         <p id="BrP_240.38">
            sahasreṣu naraḥ kaścin mokṣabuddhiṃ samāśritaḥ <br />
            durlabhatvaṃ ca mokṣasya vijñānaṃ śrutipūrvakam //
             <span class="ref">BrP_240.38</span></p>
         
         
         <p id="BrP_240.39">
            bahumānam alabdheṣu labdhe madhyasthatāṃ punaḥ <br />
            viṣayāṇāṃ ca daurātmyaṃ vijñāya ca punar dvijāḥ //
             <span class="ref">BrP_240.39</span></p>
         
         
         <p id="BrP_240.40">
            gatāsūnāṃ ca sattvānāṃ dehān bhittvā tathā śubhān <br />
            vāsaṃ kuleṣu jantūnāṃ maraṇāya dhṛtātmanām //
             <span class="ref">BrP_240.40</span></p>
         
         
         <p id="BrP_240.41">
            sāttvikānāṃ ca jantūnāṃ duḥkhaṃ vijñāya bho dvijāḥ <br />
            brahmaghnānāṃ gatiṃ jñātvā patitānāṃ sudāruṇām //
             <span class="ref">BrP_240.41</span></p>
         
         
         <p id="BrP_240.42">
            surāpāne ca saktānāṃ brāhmaṇānāṃ durātmanām <br />
            gurudāraprasaktānāṃ gatiṃ vijñāya cāśubhām //
             <span class="ref">BrP_240.42</span></p>
         
         
         <p id="BrP_240.43">
            jananīṣu ca vartante yena samyag dvijottamāḥ <br />
            sadevakeṣu lokeṣu yena vartanti mānavāḥ //
             <span class="ref">BrP_240.43</span></p>
         
         
         <p id="BrP_240.44">
            tena jñānena vijñāya gatiṃ cāśubhakarmaṇām <br />
            tiryagyonigatānāṃ ca vijñāya ca gatīḥ pṛthak //
             <span class="ref">BrP_240.44</span></p>
         
         
         <p id="BrP_240.45">
            vedavādāṃs tathā citrān ṛtūnāṃ paryayāṃs tathā <br />
            kṣayaṃ saṃvatsarāṇāṃ ca māsānāṃ ca kṣayaṃ tathā //
             <span class="ref">BrP_240.45</span></p>
         
         
         <p id="BrP_240.46">
            pakṣakṣayaṃ tathā dṛṣṭvā divasānāṃ ca saṃkṣayam <br />
            kṣayaṃ vṛddhiṃ ca candrasya dṛṣṭvā pratyakṣatas tathā //
             <span class="ref">BrP_240.46</span></p>
         
         
         <p id="BrP_240.47">
            vṛddhiṃ dṛṣṭvā samudrāṇāṃ kṣayaṃ teṣāṃ tathā punaḥ <br />
            kṣayaṃ dhanānāṃ dṛṣṭvā ca punar vṛddhiṃ tathaiva ca //
             <span class="ref">BrP_240.47</span></p>
         
         
         <p id="BrP_240.48">
            saṃyogānāṃ tathā dṛṣṭvā yugānāṃ ca viśeṣataḥ <br />
            dehavaiklavyatāṃ caiva samyag vijñāya tattvataḥ //
             <span class="ref">BrP_240.48</span></p>
         
         
         <p id="BrP_240.49">
            ātmadoṣāṃś ca vijñāya sarvān ātmani saṃsthitān <br />
            svadehād utthitān gandhāṃs tathā vijñāya cāśubhān //
             <span class="ref">BrP_240.49</span></p>
         
         munaya ūcuḥ
         
         
         <p id="BrP_240.50">
            kān utpātabhavān doṣān paśyasi brahmavittama <br />
            etaṃ naḥ saṃśayaṃ kṛtsnaṃ vaktum arhasy aśeṣataḥ //
             <span class="ref">BrP_240.50</span></p>
         
         vyāsa uvāca
         
         
         <p id="BrP_240.51">
            pañca doṣān dvijā dehe pravadanti manīṣiṇaḥ <br />
            mārgajñāḥ kāpilāḥ sāṃkhyāḥ śṛṇudhvaṃ munisattamāḥ //
             <span class="ref">BrP_240.51</span></p>
         
         
         <p id="BrP_240.52">
            kāmakrodhau bhayaṃ nidrā pañcamaḥ śvāsa ucyate <br />
            ete doṣāḥ śarīreṣu dṛśyante sarvadehinām //
             <span class="ref">BrP_240.52</span></p>
         
         
         <p id="BrP_240.53">
            chindanti kṣamayā krodhaṃ kāmaṃ saṃkalpavarjanāt <br />
            sattvasaṃsevanān nidrām apramādād bhayaṃ tathā //
             <span class="ref">BrP_240.53</span></p>
         
         
         <p id="BrP_240.54">
            chindanti pañcamaṃ śvāsam alpāhāratayā dvijāḥ <br />
            guṇān guṇaśatair jñātvā doṣān doṣaśatair api //
             <span class="ref">BrP_240.54</span></p>
         
         
         <p id="BrP_240.55">
            hetūn hetuśataiś citraiś citrān vijñāya tattvataḥ <br />
            apāṃ phenopamaṃ lokaṃ viṣṇor māyāśataiḥ kṛtam //
             <span class="ref">BrP_240.55</span></p>
         
         
         <p id="BrP_240.56">
            citrabhittipratīkāśaṃ nalasāram anarthakam <br />
            tamaḥsaṃbhramitaṃ dṛṣṭvā varṣabudbudasaṃnibham //
             <span class="ref">BrP_240.56</span></p>
         
         
         <p id="BrP_240.57">
            nāśaprāyaṃ sukhādhānaṃ nāśottaramahābhayam <br />
            rajas tamasi saṃmagnaṃ paṅke dvipam ivāvaśam //
             <span class="ref">BrP_240.57</span></p>
         
         
         <p id="BrP_240.58">
            sāṃkhyā viprā mahāprājñās tyaktvā snehaṃ prajākṛtam <br />
            jñānajñeyena sāṃkhyena vyāpinā mahatā dvijāḥ //
             <span class="ref">BrP_240.58</span></p>
         
         
         <p id="BrP_240.59">
            rājasān aśubhān gandhāṃs tāmasāṃś ca tathāvidhān <br />
            puṇyāṃś ca sāttvikān gandhān sparśajān dehasaṃśritān //
             <span class="ref">BrP_240.59</span></p>
         
         
         <p id="BrP_240.60">
            chittvātmajñānaśastreṇa tapodaṇḍena sattamāḥ <br />
            tato duḥkhādikaṃ ghoraṃ cintāśokamahāhradam //
             <span class="ref">BrP_240.60</span></p>
         
         
         <p id="BrP_240.61">
            vyādhimṛtyumahāghoraṃ mahābhayamahoragam <br />
            tamaḥkūrmaṃ rajomīnaṃ prajñayā saṃtaranty uta //
             <span class="ref">BrP_240.61</span></p>
         
         
         <p id="BrP_240.62">
            snehapaṅkaṃ jarādurgaṃ sparśadvīpaṃ dvijottamāḥ <br />
            karmāgādhaṃ satyatīraṃ sthitaṃ vratamanīṣiṇaḥ //
             <span class="ref">BrP_240.62</span></p>
         
         
         <p id="BrP_240.63">
            harṣasaṃghamahāvegaṃ nānārasasamākulam <br />
            nānāprītimahāratnaṃ duḥkhajvarasamīritam //
             <span class="ref">BrP_240.63</span></p>
         
         
         <p id="BrP_240.64">
            śokatṛṣṇāmahāvartaṃ tīkṣṇavyādhimahārujam <br />
            asthisaṃghātasaṃghaṭṭaṃ śleṣmayogaṃ dvijottamāḥ //
             <span class="ref">BrP_240.64</span></p>
         
         
         <p id="BrP_240.65">
            dānamuktākaraṃ ghoraṃ śoṇitodgāravidrumam <br />
            hasitotkruṣṭanirghoṣaṃ nānājñānasuduṣkaram //
             <span class="ref">BrP_240.65</span></p>
         
         
         <p id="BrP_240.66">
            rodanāśrumalakṣāraṃ saṅgayogaparāyaṇam <br />
            pralabdhvā janmaloko yaṃ putrabāndhavapattanam //
             <span class="ref">BrP_240.66</span></p>
         
         
         <p id="BrP_240.67">
            ahiṃsāsatyamaryādaṃ prāṇayogamayormilam <br />
            vṛndānugāminaṃ kṣīraṃ sarvabhūtapayodadhim //
             <span class="ref">BrP_240.67</span></p>
         
         
         <p id="BrP_240.68">
            mokṣadurlabhaviṣayaṃ vāḍavāsukhasāgaram <br />
            taranti yatayaḥ siddhā jñānayogena cānaghāḥ //
             <span class="ref">BrP_240.68</span></p>
         
         
         <p id="BrP_240.69">
            tīrtvā ca dustaraṃ janma viśanti vimalaṃ nabhaḥ <br />
            tatas tān sukṛtīñ jñātvā sūryo vahati raśmibhiḥ //
             <span class="ref">BrP_240.69</span></p>
         
         
         <p id="BrP_240.70">
            padmatantuvad āviśya pravahan viṣayān dvijāḥ <br />
            tatra tān pravaho vāyuḥ pratigṛhṇāti cānaghāḥ //
             <span class="ref">BrP_240.70</span></p>
         
         
         <p id="BrP_240.71">
            vītarāgān yatīn siddhān vīryayuktāṃs tapodhanān <br />
            sūkṣmaḥ śītaḥ sugandhaś ca sukhasparśaś ca bho dvijāḥ //
             <span class="ref">BrP_240.71</span></p>
         
         
         <p id="BrP_240.72">
            saptānāṃ marutāṃ śreṣṭho lokān gacchati yaḥ śubhān <br />
            sa tān vahati viprendrā nabhasaḥ paramāṃ gatim //
             <span class="ref">BrP_240.72</span></p>
         
         
         <p id="BrP_240.73">
            nabho vahati lokeśān rajasaḥ paramāṃ gatim <br />
            rajo vahati viprendrāḥ sattvasya paramāṃ gatim //
             <span class="ref">BrP_240.73</span></p>
         
         
         <p id="BrP_240.74">
            sattvaṃ vahati śuddhātmā paraṃ nārāyaṇaṃ prabhum <br />
            prabhur vahati śuddhātmā paramātmānam ātmanā //
             <span class="ref">BrP_240.74</span></p>
         
         
         <p id="BrP_240.75">
            paramātmānam āsādya tadbhūtā yatayo 'malāḥ <br />
            amṛtatvāya kalpante na nivartanti ca dvijāḥ //
             <span class="ref">BrP_240.75</span></p>
         
         
         <p id="BrP_240.76">
            paramā sā gatir viprā nirdvaṃdvānāṃ mahātmanām <br />
            satyārjavaratānāṃ vai sarvabhūtadayāvatām //
             <span class="ref">BrP_240.76</span></p>
         
         munaya ūcuḥ
         
         
         <p id="BrP_240.77">
            sthānam uttamam āsādya bhagavantaṃ sthiravratāḥ <br />
            ājanmamaraṇaṃ vā te ramante tatra vā na vā //
             <span class="ref">BrP_240.77</span></p>
         
         
         <p id="BrP_240.78">
            yad atra tathyaṃ tattvaṃ no yathāvad vaktum arhasi <br />
            tvadṛte mānavaṃ nānyaṃ praṣṭum arhāma sattama //
             <span class="ref">BrP_240.78</span></p>
         
         
         <p id="BrP_240.79">
            mokṣadoṣo mahān eṣa prāpya siddhiṃ gatān ṛṣīn <br />
            yadi tatraiva vijñāne vartante yatayaḥ pare //
             <span class="ref">BrP_240.79</span></p>
         
         
         <p id="BrP_240.80">
            pravṛttilakṣaṇaṃ dharmaṃ paśyāma paramaṃ dvija <br />
            magnasya hi pare jñāne kiṃtu duḥkhāntaraṃ bhavet //
             <span class="ref">BrP_240.80</span></p>
         
         vyāsa uvāca
         
         
         <p id="BrP_240.81">
            yathānyāyaṃ muniśreṣṭhāḥ praśnaḥ pṛṣṭaś ca saṃkaṭaḥ <br />
            budhānām api saṃmohaḥ praśne 'smin munisattamāḥ //
             <span class="ref">BrP_240.81</span></p>
         
         
         <p id="BrP_240.82">
            atrāpi tattvaṃ paramaṃ śṛṇudhvaṃ vacanaṃ mama <br />
            buddhiś ca paramā yatra kapilānāṃ mahātmanām //
             <span class="ref">BrP_240.82</span></p>
         
         
         <p id="BrP_240.83">
            indriyāṇy api budhyante svadehaṃ dehināṃ dvijāḥ <br />
            karaṇāny ātmanas tāni sūkṣmaṃ paśyanti tais tu saḥ //
             <span class="ref">BrP_240.83</span></p>
         
         
         <p id="BrP_240.84">
            ātmanā viprahīṇāni kāṣṭhakuḍyasamāni tu <br />
            vinaśyanti na saṃdeho velā iva mahārṇave //
             <span class="ref">BrP_240.84</span></p>
         
         
         <p id="BrP_240.85">
            indriyaiḥ saha suptasya dehino dvijasattamāḥ <br />
            sūkṣmaś carati sarvatra nabhasīva samīraṇaḥ //
             <span class="ref">BrP_240.85</span></p>
         
         
         <p id="BrP_240.86">
            sa paśyati yathānyāyaṃ smṛtvā spṛśati cānaghāḥ <br />
            budhyamāno yathāpūrvam akhileneha bho dvijāḥ //
             <span class="ref">BrP_240.86</span></p>
         
         
         <p id="BrP_240.87">
            indriyāṇi ha sarvāṇi sve sve sthāne yathāvidhi <br />
            anīśatvāt pralīyante sarpā viṣahatā iva //
             <span class="ref">BrP_240.87</span></p>
         
         
         <p id="BrP_240.88">
            indriyāṇāṃ tu sarveṣāṃ svasthāneṣv eva sarvaśaḥ <br />
            ākramya gatayaḥ sūkṣmā varaty ātmā na saṃśayaḥ //
             <span class="ref">BrP_240.88</span></p>
         
         
         <p id="BrP_240.89">
            sattvasya ca guṇān kṛtsnān rajasaś ca guṇān punaḥ <br />
            guṇāṃś ca tamasaḥ sarvān guṇān buddheś ca sattamāḥ //
             <span class="ref">BrP_240.89</span></p>
         
         
         <p id="BrP_240.90">
            guṇāṃś ca manasaś cāpi nabhasaś ca guṇāṃs tathā <br />
            guṇān vāyoś ca sarvajñāḥ snehajāṃś ca guṇān punaḥ //
             <span class="ref">BrP_240.90</span></p>
         
         
         <p id="BrP_240.91">
            apāṃ guṇās tathā viprāḥ pārthivāṃś ca guṇān api <br />
            sarvān eva guṇair vyāpya kṣetrajñeṣu dvijottamāḥ //
             <span class="ref">BrP_240.91</span></p>
         
         
         <p id="BrP_240.92">
            ātmā carati kṣetrajñaḥ karmaṇā ca śubhāśubhe <br />
            śiṣyā iva mahātmānam indriyāṇi ca taṃ dvijāḥ //
             <span class="ref">BrP_240.92</span></p>
         
         
         <p id="BrP_240.93">
            prakṛtiṃ cāpy atikramya śuddhaṃ sūkṣmaṃ parāt param <br />
            nārāyaṇaṃ mahātmānaṃ nirvikāraṃ parāt param //
             <span class="ref">BrP_240.93</span></p>
         
         
         <p id="BrP_240.94">
            vimuktaṃ sarvapāpebhyaḥ praviṣṭaṃ ca hy anāmayam <br />
            paramātmānam aguṇaṃ nirvṛtaṃ taṃ ca sattamāḥ //
             <span class="ref">BrP_240.94</span></p>
         
         
         <p id="BrP_240.95">
            śreṣṭhaṃ tatra mano viprā indriyāṇi ca bho dvijāḥ <br />
            āgacchanti yathākālaṃ guroḥ saṃdeśakāriṇaḥ //
             <span class="ref">BrP_240.95</span></p>
         
         
         <p id="BrP_240.96">
            śakyaṃ vālpena kālena śāntiṃ prāptuṃ guṇāṃs tathā <br />
            evam uktena viprendrāḥ sāṃkhyayogena mokṣiṇīm //
             <span class="ref">BrP_240.96</span></p>
         
         
         <p id="BrP_240.97">
            sāṃkhyā viprā mahāprājñā gacchanti paramāṃ gatim <br />
            jñānenānena viprendrās tulyaṃ jñānaṃ na vidyate //
             <span class="ref">BrP_240.97</span></p>
         
         
         <p id="BrP_240.98">
            atra vaḥ saṃśayo mā bhūj jñānaṃ sāṃkhyaṃ paraṃ matam <br />
            akṣaraṃ dhruvam evoktaṃ pūrvaṃ brahma sanātanam //
             <span class="ref">BrP_240.98</span></p>
         
         
         <p id="BrP_240.99">
            anādimadhyanidhanaṃ nirdvaṃdvaṃ kartṛ śāśvatam <br />
            kūṭasthaṃ caiva nityaṃ ca yad vadanti śamātmakāḥ //
             <span class="ref">BrP_240.99</span></p>
         
         
         <p id="BrP_240.100">
            yataḥ sarvāḥ pravartante sargapralayavikriyāḥ <br />
            evaṃ śaṃsanti śāstreṣu pravaktāro maharṣayaḥ //
             <span class="ref">BrP_240.100</span></p>
         
         
         <p id="BrP_240.101">
            sarve viprāś ca vedāś ca tathā sāmavido janāḥ <br />
            brahmaṇyaṃ paramaṃ devam anantaṃ paramācyutam //
             <span class="ref">BrP_240.101</span></p>
         
         
         <p id="BrP_240.102">
            prārthayantaś ca taṃ viprā vadanti guṇabuddhayaḥ <br />
            samyag uktās tathā yogāḥ sāṃkhyāś cāmitadarśanāḥ //
             <span class="ref">BrP_240.102</span></p>
         
         
         <p id="BrP_240.103">
            amūrtis tasya viprendrāḥ sāṃkhyaṃ mūrtir iti śrutiḥ <br />
            abhijñānāni tasyāhur mahānti munisattamāḥ //
             <span class="ref">BrP_240.103</span></p>
         
         
         <p id="BrP_240.104">
            dvividhāni hi bhūtāni pṛthivyāṃ dvijasattamāḥ <br />
            agamyagamyasaṃjñāni gamyaṃ tatra viśiṣyate //
             <span class="ref">BrP_240.104</span></p>
         
         
         <p id="BrP_240.105">
            jñānaṃ mahad vai mahataś ca viprā <br />vedeṣu sāṃkhyeṣu tathaiva yoge<br />
            yac cāpi dṛṣṭaṃ vidhivat purāṇe <br />sāṃkhyāgataṃ tan nikhilaṃ munīndrāḥ
             <span class="ref">BrP_240.105</span></p>
         
         
         <p id="BrP_240.106">
            yac cetihāseṣu mahatsu dṛṣṭaṃ <br />yathārthaśāstreṣu viśiṣṭadṛṣṭam<br />
            jñānaṃ ca loke yad ihāsti kiṃcit <br />sāṃkhyāgataṃ tac ca mahāmunīndrāḥ
             <span class="ref">BrP_240.106</span></p>
         
         
         <p id="BrP_240.107">
            samastadṛṣṭaṃ paramaṃ balaṃ ca <br />jñānaṃ ca mokṣaś ca yathāvad uktam<br />
            tapāṃsi sūkṣmāṇi ca yāni caiva <br />sāṃkhye yathāvad vihitāni viprāḥ
             <span class="ref">BrP_240.107</span></p>
         
         
         <p id="BrP_240.108">
            viparyayaṃ tasya hitaṃ sadaiva <br />gacchanti sāṃkhyāḥ satataṃ sukhena<br />
            tāṃś cāpi saṃdhārya tataḥ kṛtārthāḥ <br />patanti viprāyataneṣu bhūyaḥ
             <span class="ref">BrP_240.108</span></p>
         
         
         <p id="BrP_240.109">
            hitvā ca dehaṃ praviśanti mokṣaṃ <br />divaukasaś cāpi ca yogasāṃkhyāḥ<br />
            ato 'dhikaṃ te 'bhiratā mahārhe <br />sāṃkhye dvijā bho iha śiṣṭajuṣṭe
             <span class="ref">BrP_240.109</span></p>
         
         
         <p id="BrP_240.110">
            teṣāṃ tu tiryaggamanaṃ hi dṛṣṭaṃ <br />nādho gatiḥ pāpakṛtāṃ nivāsaḥ<br />
            na vā pradhānā api te dvijātayo <br />ye jñānam etan munayo na saktāḥ
             <span class="ref">BrP_240.110</span></p>
         
         
         <p id="BrP_240.111">
            sāṃkhyaṃ viśālaṃ paramaṃ purāṇaṃ <br />mahārṇavaṃ vimalam udārakāntam<br />
            kṛtsnaṃ hi sāṃkhyā munayo mahātma <br />nārāyaṇe dhārayatāprameyam
             <span class="ref">BrP_240.111</span></p>
         
         
         <p id="BrP_240.112">
            etan mayoktaṃ paramaṃ hi tattvaṃ <br />nārāyaṇād viśvam idaṃ purāṇam<br />
            sa sargakāle ca karoti sargaṃ <br />saṃhārakāle ca hareta bhūyaḥ
             <span class="ref">BrP_240.112</span></p>
         
         munaya ūcuḥ
         
         
         <p id="BrP_241.1">
            kiṃ tad akṣaram ity uktaṃ yasmān nāvartate punaḥ <br />
            kiṃsvit tat kṣaram ity uktaṃ yasmād āvartate punaḥ //
             <span class="ref">BrP_241.1</span></p>
         
         
         <p id="BrP_241.2">
            akṣarākṣarayor vyaktiṃ pṛcchāmas tvāṃ mahāmune <br />
            upalabdhuṃ muniśreṣṭha tattvena munipuṃgava //
             <span class="ref">BrP_241.2</span></p>
         
         
         <p id="BrP_241.3">
            tvaṃ hi jñānavidāṃ śreṣṭhaḥ procyase vedapāragaiḥ <br />
            ṛṣibhiś ca mahābhāgair yatibhiś ca mahātmabhiḥ //
             <span class="ref">BrP_241.3</span></p>
         
         
         <p id="BrP_241.4">
            tad etac chrotum icchāmas tvattaḥ sarvaṃ mahāmate <br />
            na tṛptim adhigacchāmaḥ śṛṇvanto 'mṛtam uttamam //
             <span class="ref">BrP_241.4</span></p>
         
         vyāsa uvāca
         
         
         <p id="BrP_241.5">
            atra vo varṇayiṣyāmi itihāsaṃ purātanam <br />
            vasiṣṭhasya ca saṃvādaṃ karālajanakasya ca //
             <span class="ref">BrP_241.5</span></p>
         
         
         <p id="BrP_241.6">
            vasiṣṭhaṃ śreṣṭham āsīnam ṛṣīṇāṃ bhāskaradyutim <br />
            papraccha janako rājā jñānaṃ naiḥśreyasaṃ param //
             <span class="ref">BrP_241.6</span></p>
         
         
         <p id="BrP_241.7">
            paramātmani kuśalam adhyātmagatiniścayam <br />
            maitrāvaruṇim āsīnam abhivādya kṛtāñjaliḥ //
             <span class="ref">BrP_241.7</span></p>
         
         
         <p id="BrP_241.8">
            svacchandaṃ sukṛtaṃ caiva madhuraṃ cāpy anulbaṇam <br />
            papraccharṣivaraṃ rājā karālajanakaḥ purā //
             <span class="ref">BrP_241.8</span></p>
         
         karālajanaka uvāca
         
         
         <p id="BrP_241.9">
            bhagavañ śrotum icchāmi paraṃ brahma sanātanam <br />
            yasmin na punarāvṛttiṃ prāpnuvanti manīṣiṇaḥ //
             <span class="ref">BrP_241.9</span></p>
         
         
         <p id="BrP_241.10">
            yac ca tat kṣaram ity uktaṃ yatredaṃ kṣarate jagat <br />
            yac cākṣaram iti proktaṃ śivaṃ kṣemam anāmayam //
             <span class="ref">BrP_241.10</span></p>
         
         vasiṣṭha uvāca
         
         
         <p id="BrP_241.11">
            śrūyatāṃ pṛthivīpāla kṣaratīdaṃ yathā jagat <br />
            yatra kṣarati pūrveṇa yāvatkālena cāpy atha //
             <span class="ref">BrP_241.11</span></p>
         
         
         <p id="BrP_241.12">
            yugaṃ dvādaśasāhasryaṃ kalpaṃ viddhi caturyugam <br />
            daśakalpaśatāvartam ahas tad brāhmam ucyate //
             <span class="ref">BrP_241.12</span></p>
         
         
         <p id="BrP_241.13">
            rātriś caitāvatī rājan yasyānte pratibudhyate <br />
            sṛjaty anantakarmāṇi mahāntaṃ bhūtam agrajam //
             <span class="ref">BrP_241.13</span></p>
         
         
         <p id="BrP_241.14">
            mūrtimantam amūrtātmā viśvaṃ śaṃbhuḥ svayaṃbhuvaḥ <br />
            yatrotpattiṃ pravakṣyāmi mūlato nṛpasattama //
             <span class="ref">BrP_241.14</span></p>
         
         
         <p id="BrP_241.15">
            aṇimā laghimā prāptir īśānaṃ jyotir avyayam <br />
            sarvataḥpāṇipādāntaṃ sarvatokṣiśiromukham //
             <span class="ref">BrP_241.15</span></p>
         
         
         <p id="BrP_241.16">
            sarvataḥśrutimal loke sarvam āvṛtya tiṣṭhati <br />
            hiraṇyagarbho bhagavān eṣa buddhir iti smṛtiḥ //
             <span class="ref">BrP_241.16</span></p>
         
         
         <p id="BrP_241.17">
            mahān iti ca yogeṣu viriñcir iti cāpy atha <br />
            sāṃkhye ca paṭhyate śāstre nāmabhir bahudhātmakaḥ //
             <span class="ref">BrP_241.17</span></p>
         
         
         <p id="BrP_241.18">
            vicitrarūpo viśvātmā ekākṣara iti smṛtaḥ <br />
            dhṛtam ekātmakaṃ yena kṛtsnaṃ trailokyam ātmanā //
             <span class="ref">BrP_241.18</span></p>
         
         
         <p id="BrP_241.19">
            tathaiva bahurūpatvād viśvarūpa iti śrutaḥ <br />
            eṣa vai vikriyāpannaḥ sṛjaty ātmānam ātmanā //
             <span class="ref">BrP_241.19</span></p>
         
         
         <p id="BrP_241.20">
            pradhānaṃ tasya saṃyogād utpannaṃ sumahat puram <br />
            ahaṃkāraṃ mahātejāḥ prajāpatinamaskṛtam //
             <span class="ref">BrP_241.20</span></p>
         
         
         <p id="BrP_241.21">
            avyaktād vyaktim āpannaṃ vidyāsargaṃ vadanti tam <br />
            mahāntaṃ cāpy ahaṃkāram avidyāsarga eva ca //
             <span class="ref">BrP_241.21</span></p>
         
         
         <p id="BrP_241.22">
            acaraś ca caraś caiva samutpannau tathaikataḥ <br />
            vidyāvidyeti vikhyāte śrutiśāstrānucintakaiḥ //
             <span class="ref">BrP_241.22</span></p>
         
         
         <p id="BrP_241.23">
            bhūtasargam ahaṃkārāt tṛtīyaṃ viddhi pārthiva <br />
            ahaṃkāreṣu nṛpate caturthaṃ viddhi vaikṛtam //
             <span class="ref">BrP_241.23</span></p>
         
         
         <p id="BrP_241.24">
            vāyur jyotir athākāśam āpo 'tha pṛthivī tathā <br />
            śabdasparśau ca rūpaṃ ca raso gandhas tathaiva ca //
             <span class="ref">BrP_241.24</span></p>
         
         
         <p id="BrP_241.25">
            evaṃ yugapad utpannaṃ daśavargam asaṃśayam <br />
            pañcamaṃ viddhi rājendra bhautikaṃ sargam arthakṛt //
             <span class="ref">BrP_241.25</span></p>
         
         
         <p id="BrP_241.26">
            śrotraṃ tvak cakṣuṣī jihvā ghrāṇam eva ca pañcamam <br />
            vāg hastau caiva pādau ca pāyur meḍhraṃ tathaiva ca //
             <span class="ref">BrP_241.26</span></p>
         
         
         <p id="BrP_241.27">
            buddhīndriyāṇi caitāni tathā karmendriyāṇi ca <br />
            saṃbhūtānīha yugapan manasā saha pārthiva //
             <span class="ref">BrP_241.27</span></p>
         
         
         <p id="BrP_241.28">
            eṣā tattvacaturviṃśā sarvākṛtiḥ pravartate <br />
            yāṃ jñātvā nābhiśocanti brāhmaṇās tattvadarśinaḥ //
             <span class="ref">BrP_241.28</span></p>
         
         
         <p id="BrP_241.29">
            evam etat samutpannaṃ trailokyam idam uttamam <br />
            veditavyaṃ naraśreṣṭha sadaiva narakārṇave //
             <span class="ref">BrP_241.29</span></p>
         
         
         <p id="BrP_241.30">
            sayakṣabhūtagandharve sakiṃnaramahorage <br />
            sacāraṇapiśāce vai sadevarṣiniśācare //
             <span class="ref">BrP_241.30</span></p>
         
         
         <p id="BrP_241.31">
            sadaṃśakīṭamaśake sapūtikṛmimūṣake <br />
            śuni śvapāke caiṇeye sacāṇḍāle sapulkase //
             <span class="ref">BrP_241.31</span></p>
         
         
         <p id="BrP_241.32">
            hastyaśvakharaśārdūle savṛke gavi caiva ha <br />
            yā ca mūrtiś ca yat kiṃcit sarvatraitan nidarśanam //
             <span class="ref">BrP_241.32</span></p>
         
         
         <p id="BrP_241.33">
            jale bhuvi tathākāśe nānyatreti viniścayaḥ <br />
            sthānaṃ dehavatām āsīd ity evam anuśuśruma //
             <span class="ref">BrP_241.33</span></p>
         
         
         <p id="BrP_241.34">
            kṛtsnam etāvatas tāta kṣarate vyaktasaṃjñakaḥ <br />
            ahany ahani bhūtātmā yac cākṣara iti smṛtam //
             <span class="ref">BrP_241.34</span></p>
         
         
         <p id="BrP_241.35">
            tatas tat kṣaram ity uktaṃ kṣaratīdaṃ yathā jagat <br />
            jagan mohātmakaṃ cāhur avyaktād vyaktasaṃjñakam //
             <span class="ref">BrP_241.35</span></p>
         
         
         <p id="BrP_241.36">
            mahāṃś caivākṣaro nityam etat kṣaravivarjanam <br />
            kathitaṃ te mahārāja yasmān nāvartate punaḥ //
             <span class="ref">BrP_241.36</span></p>
         
         
         <p id="BrP_241.37">
            pañcaviṃśatiko 'mūrtaḥ sa nityas tattvasaṃjñakaḥ <br />
            sattvasaṃśrayaṇāt tattvaṃ sattvam āhur manīṣiṇaḥ //
             <span class="ref">BrP_241.37</span></p>
         
         
         <p id="BrP_241.38">
            yad amūrtiḥ sṛjad vyaktaṃ tan mūrtim adhitiṣṭhati <br />
            caturviṃśatimo vyakto hy amūrtiḥ pañcaviṃśakaḥ //
             <span class="ref">BrP_241.38</span></p>
         
         
         <p id="BrP_241.39">
            sa eva hṛdi sarvāsu mūrtiṣv ātiṣṭhatātmavān <br />
            cetayaṃś cetano nityaṃ sarvamūrtir amūrtimān //
             <span class="ref">BrP_241.39</span></p>
         
         
         <p id="BrP_241.40">
            sargapralayadharmeṇa sa sargapralayātmakaḥ <br />
            gocare vartate nityaṃ nirguṇo guṇasaṃjñitaḥ //
             <span class="ref">BrP_241.40</span></p>
         
         
         <p id="BrP_241.41">
            evam eṣa mahātmā ca sargapralayakoṭiśaḥ <br />
            vikurvāṇaḥ prakṛtimān nābhimanyeta buddhimān //
             <span class="ref">BrP_241.41</span></p>
         
         
         <p id="BrP_241.42">
            tamaḥsattvarajoyuktas tāsu tāsv iha yoniṣu <br />
            līyate pratibuddhatvād abuddhajanasevanāt //
             <span class="ref">BrP_241.42</span></p>
         
         
         <p id="BrP_241.43">
            sahavāsanivāsatvād bālo 'ham iti manyate <br />
            yo 'haṃ na so 'ham ity ukto guṇān evānuvartate //
             <span class="ref">BrP_241.43</span></p>
         
         
         <p id="BrP_241.44">
            tamasā tāmasān bhāvān vividhān pratipadyate <br />
            rajasā rājasāṃś caiva sāttvikān sattvasaṃśrayāt //
             <span class="ref">BrP_241.44</span></p>
         
         
         <p id="BrP_241.45">
            śuklalohitakṛṣṇāni rūpāṇy etāni trīṇi tu <br />
            sarvāṇy etāni rūpāṇi jānīhi prākṛtāni tu //
             <span class="ref">BrP_241.45</span></p>
         
         
         <p id="BrP_241.46">
            tāmasā nirayaṃ yānti rājasā mānuṣān atha <br />
            sāttvikā devalokāya gacchanti sukhabhāginaḥ //
             <span class="ref">BrP_241.46</span></p>
         
         
         <p id="BrP_241.47">
            niṣkevalena pāpena tiryagyonim avāpnuyāt <br />
            puṇyapāpeṣu mānuṣyaṃ puṇyamātreṇa devatāḥ //
             <span class="ref">BrP_241.47</span></p>
         
         
         <p id="BrP_241.48">
            evam avyaktaviṣayaṃ mokṣam āhur manīṣiṇaḥ <br />
            pañcaviṃśatimo yo 'yaṃ jñānād eva pravartate //
             <span class="ref">BrP_241.48</span></p>
         
         vasiṣṭha uvāca
         
         
         <p id="BrP_242.1">
            evam apratibuddhatvād abuddham anuvartate <br />
            dehād dehasahasrāṇi tathā ca na sa bhidyate //
             <span class="ref">BrP_242.1</span></p>
         
         
         <p id="BrP_242.2">
            tiryagyonisahasreṣu kadācid devatāsv api <br />
            utpadyati tapoyogād guṇaiḥ saha guṇakṣayāt //
             <span class="ref">BrP_242.2</span></p>
         
         
         <p id="BrP_242.3">
            manuṣyatvād divaṃ yāti devo mānuṣyam eti ca <br />
            mānuṣyān nirayasthānam ālayaṃ pratipadyate //
             <span class="ref">BrP_242.3</span></p>
         
         
         <p id="BrP_242.4">
            koṣakāro yathātmānaṃ kīṭaḥ samabhirundhati <br />
            sūtratantuguṇair nityaṃ tathāyam aguṇo guṇaiḥ //
             <span class="ref">BrP_242.4</span></p>
         
         
         <p id="BrP_242.5">
            dvaṃdvam eti ca nirdvaṃdvas tāsu tāsv iha yoniṣu <br />
            śīrṣaroge 'kṣiroge ca dantaśūle galagrahe //
             <span class="ref">BrP_242.5</span></p>
         
         
         <p id="BrP_242.6">
            jalodare 'tisāre ca gaṇḍamālāvicarcike <br />
            śvitrakuṣṭhe 'gnidagdhe ca sidhmāpasmārayor api //
             <span class="ref">BrP_242.6</span></p>
         
         
         <p id="BrP_242.7">
            yāni cānyāni dvaṃdvāni prākṛtāni śarīriṇām <br />
            utpadyante vicitrāṇi tāny evātmābhimanyate //
             <span class="ref">BrP_242.7</span></p>
         
         
         <p id="BrP_242.8">
            abhimānātimānānāṃ tathaiva sukṛtāny api <br />
            ekavāsāś caturvāsāḥ śāyī nityam adhas tathā //
             <span class="ref">BrP_242.8</span></p>
         
         
         <p id="BrP_242.9">
            maṇḍūkaśāyī ca tathā vīrāsanagatas tathā <br />
            vīram āsanam ākāśe tathā śayanam eva ca //
             <span class="ref">BrP_242.9</span></p>
         
         
         <p id="BrP_242.10">
            iṣṭakāprastare caiva cakrakaprastare tathā <br />
            bhasmaprastaraśāyī ca bhūmiśayyānulepanaḥ //
             <span class="ref">BrP_242.10</span></p>
         
         
         <p id="BrP_242.11">
            vīrasthānāmbupāke ca śayanaṃ phalakeṣu ca <br />
            vividhāsu ca śayyāsu phalagṛhyānvitāsu ca //
             <span class="ref">BrP_242.11</span></p>
         
         
         <p id="BrP_242.12">
            udyāne khalalagne tu kṣaumakṛṣṇājinānvitaḥ <br />
            maṇivālaparīdhāno vyāghracarmaparicchadaḥ //
             <span class="ref">BrP_242.12</span></p>
         
         
         <p id="BrP_242.13">
            siṃhacarmaparīdhānaḥ paṭṭavāsās tathaiva ca <br />
            phalakaṃ paridhānaś ca tathā kaṭakavastradhṛk //
             <span class="ref">BrP_242.13</span></p>
         
         
         <p id="BrP_242.14">
            kaṭaikavasanaś caiva cīravāsās tathaiva ca <br />
            vastrāṇi cānyāni bahūny abhimatya ca buddhimān //
             <span class="ref">BrP_242.14</span></p>
         
         
         <p id="BrP_242.15">
            bhojanāni vicitrāṇi ratnāni vividhāni ca <br />
            ekarātrāntarāśitvam ekakālikabhojanam //
             <span class="ref">BrP_242.15</span></p>
         
         
         <p id="BrP_242.16">
            caturthāṣṭamakālaṃ ca ṣaṣṭhakālikam eva ca <br />
            ṣaḍrātrabhojanaś caiva tathā cāṣṭāhabhojanaḥ //
             <span class="ref">BrP_242.16</span></p>
         
         
         <p id="BrP_242.17">
            māsopavāsī mūlāśī phalāhāras tathaiva ca <br />
            vāyubhakṣaś ca piṇyākadadhigomayabhojanaḥ //
             <span class="ref">BrP_242.17</span></p>
         
         
         <p id="BrP_242.18">
            gomūtrabhojanaś caiva kāśapuṣpāśanas tathā <br />
            śaivālabhojanaś caiva tathā cānyena vartayan //
             <span class="ref">BrP_242.18</span></p>
         
         
         <p id="BrP_242.19">
            vartayañ śīrṇaparṇaiś ca prakīrṇaphalabhojanaḥ <br />
            vividhāni ca kṛcchrāṇi sevate siddhikāṅkṣayā //
             <span class="ref">BrP_242.19</span></p>
         
         
         <p id="BrP_242.20">
            cāndrāyaṇāni vidhival liṅgāni vividhāni ca <br />
            cāturāśramyayuktāni dharmādharmāśrayāṇy api //
             <span class="ref">BrP_242.20</span></p>
         
         
         <p id="BrP_242.21">
            upāśrayān apy aparān pākhaṇḍān vividhān api <br />
            viviktāś ca śilāchāyās tathā prasravaṇāni ca //
             <span class="ref">BrP_242.21</span></p>
         
         
         <p id="BrP_242.22">
            pulināni viviktāni vividhāni vanāni ca <br />
            kānaneṣu viviktāś ca śailānāṃ mahatīr guhāḥ //
             <span class="ref">BrP_242.22</span></p>
         
         
         <p id="BrP_242.23">
            niyamān vividhāṃś cāpi vividhāni tapāṃsi ca <br />
            yajñāṃś ca vividhākārān vidyāś ca vividhās tathā //
             <span class="ref">BrP_242.23</span></p>
         
         
         <p id="BrP_242.24">
            vaṇikpathaṃ dvijakṣatravaiśyaśūdrāṃs tathaiva ca <br />
            dānaṃ ca vividhākāraṃ dīnāndhakṛpaṇādiṣu //
             <span class="ref">BrP_242.24</span></p>
         
         
         <p id="BrP_242.25">
            abhimanyeta saṃdhātuṃ tathaiva vividhān guṇān <br />
            sattvaṃ rajas tamaś caiva dharmārthau kāma eva ca //
             <span class="ref">BrP_242.25</span></p>
         
         
         <p id="BrP_242.26">
            prakṛtyātmānam evātmā evaṃ pravibhajaty uta <br />
            svāhākāravaṣaṭkārau svadhākāranamaskriye //
             <span class="ref">BrP_242.26</span></p>
         
         
         <p id="BrP_242.27">
            yajanādhyayane dānaṃ tathaivāhuḥ pratigraham <br />
            yājanādhyāpane caiva tathānyad api kiṃcana //
             <span class="ref">BrP_242.27</span></p>
         
         
         <p id="BrP_242.28">
            janmamṛtyuvidhānena tathā viśasanena ca <br />
            śubhāśubhabhayaṃ sarvam etad āhuḥ sanātanam //
             <span class="ref">BrP_242.28</span></p>
         
         
         <p id="BrP_242.29">
            prakṛtiḥ kurute devī bhayaṃ pralayam eva ca <br />
            divasānte guṇān etān atītyaiko 'vatiṣṭhate //
             <span class="ref">BrP_242.29</span></p>
         
         
         <p id="BrP_242.30">
            raśmijālam ivādityas tatkālaṃ saṃniyacchati <br />
            evam evaiṣa tat sarvaṃ krīḍārtham abhimanyate //
             <span class="ref">BrP_242.30</span></p>
         
         
         <p id="BrP_242.31">
            ātmarūpaguṇān etān vividhān hṛdayapriyān <br />
            evam etāṃ prakurvāṇaḥ sargapralayadharmiṇīm //
             <span class="ref">BrP_242.31</span></p>
         
         
         <p id="BrP_242.32">
            kriyāṃ kriyāpathe raktas triguṇas triguṇādhipaḥ <br />
            kriyākriyāpathopetas tathā tad iti manyate //
             <span class="ref">BrP_242.32</span></p>
         
         
         <p id="BrP_242.33">
            prakṛtyā sarvam evedaṃ jagad andhīkṛtaṃ vibho <br />
            rajasā tamasā caiva vyāptaṃ sarvam anekadhā //
             <span class="ref">BrP_242.33</span></p>
         
         
         <p id="BrP_242.34">
            evaṃ dvaṃdvāny atītāni mama vartanti nityaśaḥ <br />
            matta etāni jāyante pralaye yānti mām api //
             <span class="ref">BrP_242.34</span></p>
         
         
         <p id="BrP_242.35">
            nistartavyāṇy athaitāni sarvāṇīti narādhipa <br />
            manyate pakṣabuddhitvāt tathaiva sukṛtāny api //
             <span class="ref">BrP_242.35</span></p>
         
         
         <p id="BrP_242.36">
            bhoktavyāni mamaitāni devalokagatena vai <br />
            ihaiva cainaṃ bhokṣyāmi śubhāśubhaphalodayam //
             <span class="ref">BrP_242.36</span></p>
         
         
         <p id="BrP_242.37">
            sukham evaṃ tu kartavyaṃ sakṛt kṛtvā sukhaṃ mama <br />
            yāvad eva tu me saukhyaṃ jātyāṃ jātyāṃ bhaviṣyati //
             <span class="ref">BrP_242.37</span></p>
         
         
         <p id="BrP_242.38">
            bhaviṣyati na me duḥkhaṃ kṛtenehāpy anantakam <br />
            sukhaduḥkhaṃ hi mānuṣyaṃ niraye cāpi majjanam //
             <span class="ref">BrP_242.38</span></p>
         
         
         <p id="BrP_242.39">
            nirayāc cāpi mānuṣyaṃ kālenaiṣyāmy ahaṃ punaḥ <br />
            manuṣyatvāc ca devatvaṃ devatvāt pauruṣaṃ punaḥ //
             <span class="ref">BrP_242.39</span></p>
         
         
         <p id="BrP_242.40">
            manuṣyatvāc ca nirayaṃ paryāyeṇopagacchati <br />
            eṣa evaṃ dvijātīnām ātmā vai sa guṇair vṛtaḥ //
             <span class="ref">BrP_242.40</span></p>
         
         
         <p id="BrP_242.41">
            tena devamanuṣyeṣu nirayaṃ copapadyate <br />
            mamatvenāvṛto nityaṃ tatraiva parivartate //
             <span class="ref">BrP_242.41</span></p>
         
         
         <p id="BrP_242.42">
            sargakoṭisahasrāṇi maraṇāntāsu mūrtiṣu <br />
            ya evaṃ kurute karma śubhāśubhaphalātmakam //
             <span class="ref">BrP_242.42</span></p>
         
         
         <p id="BrP_242.43">
            sa evaṃ phalam āpnoti triṣu lokeṣu mūrtimān <br />
            prakṛtiḥ kurute karma śubhāśubhaphalātmakam //
             <span class="ref">BrP_242.43</span></p>
         
         
         <p id="BrP_242.44">
            prakṛtiś ca tathāpnoti triṣu lokeṣu kāmagā <br />
            tiryagyonimanuṣyatve devaloke tathaiva ca //
             <span class="ref">BrP_242.44</span></p>
         
         
         <p id="BrP_242.45">
            trīṇi sthānāni caitāni jānīyāt prākṛtāni ha <br />
            aliṅgaprakṛtitvāc ca liṅgair apy anumīyate //
             <span class="ref">BrP_242.45</span></p>
         
         
         <p id="BrP_242.46">
            tathaiva pauruṣaṃ liṅgam anumānād dhi manyate <br />
            sa liṅgāntaram āsādya prākṛtaṃ liṅgam avraṇam //
             <span class="ref">BrP_242.46</span></p>
         
         
         <p id="BrP_242.47">
            vraṇadvārāṇy adhiṣṭhāya karmāṇy ātmani manyate <br />
            śrotrādīni tu sarvāṇi pañca karmendriyāṇy atha //
             <span class="ref">BrP_242.47</span></p>
         
         
         <p id="BrP_242.48">
            rāgādīni pravartante guṇeṣv iha guṇaiḥ saha <br />
            aham etāni vai kurvan mamaitānīndriyāṇi ha //
             <span class="ref">BrP_242.48</span></p>
         
         
         <p id="BrP_242.49">
            nirindriyo hi manyeta vraṇavān asmi nirvraṇaḥ <br />
            aliṅgo liṅgam ātmānam akālaṃ kālam ātmanaḥ //
             <span class="ref">BrP_242.49</span></p>
         
         
         <p id="BrP_242.50">
            asattvaṃ sattvam ātmānam amṛtaṃ mṛtam ātmanaḥ <br />
            amṛtyuṃ mṛtyum ātmānam acaraṃ caram ātmanaḥ //
             <span class="ref">BrP_242.50</span></p>
         
         
         <p id="BrP_242.51">
            akṣetraṃ kṣetram ātmānam asaṅgaṃ saṅgam ātmanaḥ <br />
            atattvaṃ tattvam ātmānam abhavaṃ bhavam ātmanaḥ //
             <span class="ref">BrP_242.51</span></p>
         
         
         <p id="BrP_242.52">
            akṣaraṃ kṣaram ātmānam abuddhatvād dhi manyate <br />
            evam apratibuddhatvād abuddhajanasevanāt //
             <span class="ref">BrP_242.52</span></p>
         
         
         <p id="BrP_242.53">
            sargakoṭisahasrāṇi patanāntāni gacchati <br />
            janmāntarasahasrāṇi maraṇāntāni gacchati //
             <span class="ref">BrP_242.53</span></p>
         
         
         <p id="BrP_242.54">
            tiryagyonimanuṣyatve devaloke tathaiva ca <br />
            candramā iva kośānāṃ punas tatra sahasraśaḥ //
             <span class="ref">BrP_242.54</span></p>
         
         
         <p id="BrP_242.55">
            nīyate 'pratibuddhatvād evam eva kubuddhimān <br />
            kalā pañcadaśī yonis tad dhāma iti paṭhyate //
             <span class="ref">BrP_242.55</span></p>
         
         
         <p id="BrP_242.56">
            nityam eva vijānīhi somaṃ vai ṣoḍaśāṃśakaiḥ <br />
            kalayā jāyate 'jasraṃ punaḥ punar abuddhimān //
             <span class="ref">BrP_242.56</span></p>
         
         
         <p id="BrP_242.57">
            dhīmāṃś cāyaṃ na bhavati nṛpa evaṃ hi jāyate <br />
            ṣoḍaśī tu kalā sūkṣmā sa soma upadhāryatām //
             <span class="ref">BrP_242.57</span></p>
         
         
         <p id="BrP_242.58">
            na tūpayujyate devair devān api yunakti saḥ <br />
            mamatvaṃ kṣapayitvā tu jāyate nṛpasattama <br />
            prakṛtes triguṇāyās tu sa eva triguṇo bhavet //
             <span class="ref">BrP_242.58</span></p>
         
         janaka uvāca
         
         
         <p id="BrP_243.1">
            akṣarakṣarayor eṣa dvayoḥ saṃbandha iṣyate <br />
            strīpuṃsayor vā saṃbandhaḥ sa vai puruṣa ucyate //
             <span class="ref">BrP_243.1</span></p>
         
         
         <p id="BrP_243.2">
            ṛte tu puruṣaṃ neha strī garbhān dhārayaty uta <br />
            ṛte striyaṃ na puruṣo rūpaṃ nirvartate tathā //
             <span class="ref">BrP_243.2</span></p>
         
         
         <p id="BrP_243.3">
            anyonyasyābhisaṃbandhād anyonyaguṇasaṃśrayāt <br />
            rūpaṃ nirvartayed etad evaṃ sarvāsu yoniṣu //
             <span class="ref">BrP_243.3</span></p>
         
         
         <p id="BrP_243.4">
            ratyartham atisaṃyogād anyonyaguṇasaṃśrayāt <br />
            ṛtau nirvartate rūpaṃ tad vakṣyāmi nidarśanam //
             <span class="ref">BrP_243.4</span></p>
         
         
         <p id="BrP_243.5">
            ye guṇāḥ puruṣasyeha ye ca mātur guṇās tathā <br />
            asthi snāyu ca majjā ca jānīmaḥ pitṛto dvija //
             <span class="ref">BrP_243.5</span></p>
         
         
         <p id="BrP_243.6">
            tvaṅmāṃsaśoṇitaṃ ceti mātṛjāny anuśuśruma <br />
            evam etad dvijaśreṣṭha vedaśāstreṣu paṭhyate //
             <span class="ref">BrP_243.6</span></p>
         
         
         <p id="BrP_243.7">
            pramāṇaṃ yac ca vedoktaṃ śāstroktaṃ yac ca paṭhyate <br />
            vedaśāstrapramāṇaṃ ca pramāṇaṃ tat sanātanam //
             <span class="ref">BrP_243.7</span></p>
         
         
         <p id="BrP_243.8">
            evam evābhisaṃbandhau nityaṃ prakṛtipūruṣau <br />
            yac cāpi bhagavaṃs tasmān mokṣadharmo na vidyate //
             <span class="ref">BrP_243.8</span></p>
         
         
         <p id="BrP_243.9">
            athavānantarakṛtaṃ kiṃcid eva nidarśanam <br />
            tan mamācakṣva tattvena pratyakṣo hy asi sarvadā //
             <span class="ref">BrP_243.9</span></p>
         
         
         <p id="BrP_243.10">
            mokṣakāmā vayaṃ cāpi kāṅkṣāmo yad anāmayam <br />
            ajeyam ajaraṃ nityam atīndriyam anīśvaram //
             <span class="ref">BrP_243.10</span></p>
         
         vasiṣṭha uvāca
         
         
         <p id="BrP_243.11">
            yad etad uktaṃ bhavatā vedaśāstranidarśanam <br />
            evam etad yathā vakṣye tattvagrāhī yathā bhavān //
             <span class="ref">BrP_243.11</span></p>
         
         
         <p id="BrP_243.12">
            dhāryate hi tvayā grantha ubhayor vedaśāstrayoḥ <br />
            na ca granthasya tattvajño yathātattvaṃ nareśvara //
             <span class="ref">BrP_243.12</span></p>
         
         
         <p id="BrP_243.13">
            yo hi vede ca śāstre ca granthadhāraṇatatparaḥ <br />
            na ca granthārthatattvajñas tasya taddhāraṇaṃ vṛthā //
             <span class="ref">BrP_243.13</span></p>
         
         
         <p id="BrP_243.14">
            bhāraṃ sa vahate tasya granthasyārthaṃ na vetti yaḥ <br />
            yas tu granthārthatattvajño nāsya granthāgamo vṛthā //
             <span class="ref">BrP_243.14</span></p>
         
         
         <p id="BrP_243.15">
            granthasyārthaṃ sa pṛṣṭas tu mādṛśo vaktum arhati <br />
            yathātattvābhigamanād arthaṃ tasya sa vindati //
             <span class="ref">BrP_243.15</span></p>
         
         
         <p id="BrP_243.16">
            na yaḥ samutsukaḥ kaścid granthārthaṃ sthūlabuddhimān <br />
            sa kathaṃ mandavijñāno granthaṃ vakṣyati nirṇayāt //
             <span class="ref">BrP_243.16</span></p>
         
         
         <p id="BrP_243.17">
            ajñātvā granthatattvāni vādaṃ yaḥ kurute naraḥ <br />
            lobhād vāpy athavā dambhāt sa pāpī narakaṃ vrajet //
             <span class="ref">BrP_243.17</span></p>
         
         
         <p id="BrP_243.18">
            nirṇayaṃ cāpi cchidrātmā na tad vakṣyati tattvataḥ <br />
            so 'pīhāsyārthatattvajño yasmān naivātmavān api //
             <span class="ref">BrP_243.18</span></p>
         
         
         <p id="BrP_243.19">
            tasmāt tvaṃ śṛṇu rājendra yathaitad anudṛśyate <br />
            yathā tattvena sāṃkhyeṣu yogeṣu ca mahātmasu //
             <span class="ref">BrP_243.19</span></p>
         
         
         <p id="BrP_243.20">
            yad eva yogāḥ paśyanti sāṃkhyaṃ tad anugamyate <br />
            ekaṃ sāṃkhyaṃ ca yogaṃ ca yaḥ paśyati sa buddhimān //
             <span class="ref">BrP_243.20</span></p>
         
         
         <p id="BrP_243.21">
            tvaṅ māṃsaṃ rudhiraṃ medaḥ pittaṃ majjāsthi snāyu ca <br />
            etad aindriyakaṃ tāta yad bhavān ittham āttha mām //
             <span class="ref">BrP_243.21</span></p>
         
         
         <p id="BrP_243.22">
            dravyād dravyasya nirvṛttir indriyād indriyaṃ tathā <br />
            dehād deham avāpnoti bījād bījaṃ tathaiva ca //
             <span class="ref">BrP_243.22</span></p>
         
         
         <p id="BrP_243.23">
            nirindriyasya bījasya nirdravyasyāpi dehinaḥ <br />
            kathaṃ guṇā bhaviṣyanti nirguṇatvān mahātmanaḥ //
             <span class="ref">BrP_243.23</span></p>
         
         
         <p id="BrP_243.24">
            guṇā guṇeṣu jāyante tatraiva viramanti ca <br />
            evaṃ guṇāḥ prakṛtijā jāyante na ca yānti ca //
             <span class="ref">BrP_243.24</span></p>
         
         
         <p id="BrP_243.25">
            tvaṅ māṃsaṃ rudhiraṃ medaḥ pittaṃ majjāsthi snāyu ca <br />
            aṣṭau tāny atha śukreṇa jānīhi prākṛtena vai //
             <span class="ref">BrP_243.25</span></p>
         
         
         <p id="BrP_243.26">
            pumāṃś caivāpumāṃś caiva strīliṅgaṃ prākṛtaṃ smṛtam <br />
            vāyur eṣa pumāṃś caiva rasa ity abhidhīyate //
             <span class="ref">BrP_243.26</span></p>
         
         
         <p id="BrP_243.27">
            aliṅgā prakṛtir liṅgair upalabhyati sātmajaiḥ <br />
            yathā puṣpaphalair nityaṃ mūrtaṃ cāmūrtayas tathā //
             <span class="ref">BrP_243.27</span></p>
         
         
         <p id="BrP_243.28">
            evam apy anumānena sa liṅgam upalabhyate <br />
            pañcaviṃśatikas tāta liṅgeṣu niyatātmakaḥ //
             <span class="ref">BrP_243.28</span></p>
         
         
         <p id="BrP_243.29">
            anādinidhano 'nantaḥ sarvadarśanakevalaḥ <br />
            kevalaṃ tv abhimānitvād guṇeṣu guṇa ucyate //
             <span class="ref">BrP_243.29</span></p>
         
         
         <p id="BrP_243.30">
            guṇā guṇavataḥ santi nirguṇasya kuto guṇāḥ <br />
            tasmād evaṃ vijānanti ye janā guṇadarśinaḥ //
             <span class="ref">BrP_243.30</span></p>
         
         
         <p id="BrP_243.31">
            yadā tv eṣa guṇān etān prākṛtān abhimanyate <br />
            tadā sa guṇavān eva guṇabhedān prapaśyati //
             <span class="ref">BrP_243.31</span></p>
         
         
         <p id="BrP_243.32">
            yat tad buddheḥ paraṃ prāhuḥ sāṃkhyayogaṃ ca sarvaśaḥ <br />
            budhyamānaṃ mahāprājñāḥ prabuddhaparivarjanāt //
             <span class="ref">BrP_243.32</span></p>
         
         
         <p id="BrP_243.33">
            aprabuddhaṃ yathā vyaktaṃ svaguṇaiḥ prāhur īśvaram <br />
            nirguṇaṃ ceśvaraṃ nityam adhiṣṭhātāram eva ca //
             <span class="ref">BrP_243.33</span></p>
         
         
         <p id="BrP_243.34">
            prakṛteś ca guṇānāṃ ca pañcaviṃśatikaṃ budhāḥ <br />
            sāṃkhyayoge ca kuśalā budhyante paramaiṣiṇaḥ //
             <span class="ref">BrP_243.34</span></p>
         
         
         <p id="BrP_243.35">
            yadā prabuddham avyaktam avasthātananīravaḥ <br />
            budhyamānaṃ na budhyante 'vagacchanti samaṃ tadā //
             <span class="ref">BrP_243.35</span></p>
         
         
         <p id="BrP_243.36">
            etan nidarśanaṃ samyaṅ na samyag anudarśanam <br />
            budhyamānaṃ prabudhyante dvābhyāṃ pṛthag ariṃdama //
             <span class="ref">BrP_243.36</span></p>
         
         
         <p id="BrP_243.37">
            paraspareṇaitad uktaṃ kṣarākṣaranidarśanam <br />
            ekatvam akṣaraṃ prāhur nānātvaṃ kṣaram ucyate //
             <span class="ref">BrP_243.37</span></p>
         
         
         <p id="BrP_243.38">
            pañcaviṃśatiniṣṭho 'yaṃ tadā samyak pracakṣate <br />
            ekatvadarśanaṃ cāsya nānātvaṃ cāsya darśanam //
             <span class="ref">BrP_243.38</span></p>
         
         
         <p id="BrP_243.39">
            tattvavit tattvayor eva pṛthag etan nidarśanam <br />
            pañcaviṃśatibhis tattvaṃ tattvam āhur manīṣiṇaḥ //
             <span class="ref">BrP_243.39</span></p>
         
         
         <p id="BrP_243.40">
            nistattvaṃ pañcaviṃśasya param āhur manīṣiṇaḥ <br />
            varjyasya varjyam ācāraṃ tattvaṃ tattvāt sanātanam //
             <span class="ref">BrP_243.40</span></p>
         
         karālajanaka uvāca
         
         
         <p id="BrP_243.41">
            nānātvaikatvam ity uktaṃ tvayaitad dvijasattama <br />
            paśyatas tad dhi saṃdigdham etayor vai nidarśanam //
             <span class="ref">BrP_243.41</span></p>
         
         
         <p id="BrP_243.42">
            tathā buddhaprabuddhābhyāṃ budhyamānasya cānagha <br />
            sthūlabuddhyā na paśyāmi tattvam etan na saṃśayaḥ //
             <span class="ref">BrP_243.42</span></p>
         
         
         <p id="BrP_243.43">
            akṣarakṣarayor uktaṃ tvayā yad api kāraṇam <br />
            tad apy asthirabuddhitvāt pranaṣṭam iva me 'nagha //
             <span class="ref">BrP_243.43</span></p>
         
         
         <p id="BrP_243.44">
            tad etac chrotum icchāmi nānātvaikatvadarśanam <br />
            dvaṃdvaṃ caivāniruddhaṃ ca budhyamānaṃ ca tattvataḥ //
             <span class="ref">BrP_243.44</span></p>
         
         
         <p id="BrP_243.45">
            vidyāvidye ca bhagavann akṣaraṃ kṣaram eva ca <br />
            sāṃkhyayogaṃ ca kṛtsnena buddhābuddhiṃ pṛthak pṛthak //
             <span class="ref">BrP_243.45</span></p>
         
         vasiṣṭha uvāca
         
         
         <p id="BrP_243.46">
            hanta te saṃpravakṣyāmi yad etad anupṛcchasi <br />
            yogakṛtyaṃ mahārāja pṛthag eva śṛṇuṣva me //
             <span class="ref">BrP_243.46</span></p>
         
         
         <p id="BrP_243.47">
            yogakṛtyaṃ tu yogānāṃ dhyānam eva paraṃ balam <br />
            tac cāpi dvividhaṃ dhyānam āhur vidyāvido janāḥ //
             <span class="ref">BrP_243.47</span></p>
         
         
         <p id="BrP_243.48">
            ekāgratā ca manasaḥ prāṇāyāmas tathaiva ca <br />
            prāṇāyāmas tu saguṇo nirguṇo mānasas tathā //
             <span class="ref">BrP_243.48</span></p>
         
         
         <p id="BrP_243.49">
            mūtrotsarge purīṣe ca bhojane ca narādhipa <br />
            dvikālaṃ nopabhuñjīta śeṣaṃ bhuñjīta tatparaḥ //
             <span class="ref">BrP_243.49</span></p>
         
         
         <p id="BrP_243.50">
            indriyāṇīndriyārthebhyo nivartya manasā muniḥ <br />
            daśadvādaśabhir vāpi caturviṃśāt paraṃ yataḥ //
             <span class="ref">BrP_243.50</span></p>
         
         
         <p id="BrP_243.51">
            sa codanābhir matimān nātmānaṃ codayed atha <br />
            tiṣṭhantam ajaraṃ taṃ tu yat tad uktaṃ manīṣibhiḥ //
             <span class="ref">BrP_243.51</span></p>
         
         
         <p id="BrP_243.52">
            viśvātmā satataṃ jñeya ity evam anuśuśruma <br />
            dravyaṃ hy ahīnamanaso nānyatheti viniścayaḥ //
             <span class="ref">BrP_243.52</span></p>
         
         
         <p id="BrP_243.53">
            vimuktaḥ sarvasaṅgebhyo laghvāhāro jitendriyaḥ <br />
            pūrvarātre parārdhe ca dhārayīta mano hṛdi //
             <span class="ref">BrP_243.53</span></p>
         
         
         <p id="BrP_243.54">
            sthirīkṛtyendriyagrāmaṃ manasā mithileśvara <br />
            mano buddhyā sthiraṃ kṛtvā pāṣāṇa iva niścalaḥ //
             <span class="ref">BrP_243.54</span></p>
         
         
         <p id="BrP_243.55">
            sthāṇuvac cāpy akampyaḥ syād dāruvac cāpi niścalaḥ <br />
            buddhyā vidhividhānajñas tato yuktaṃ pracakṣate //
             <span class="ref">BrP_243.55</span></p>
         
         
         <p id="BrP_243.56">
            na śṛṇoti na cāghrāti na ca paśyati kiṃcana <br />
            na ca sparśaṃ vijānāti na ca saṃkalpate manaḥ //
             <span class="ref">BrP_243.56</span></p>
         
         
         <p id="BrP_243.57">
            na cāpi manyate kiṃcin na ca budhyeta kāṣṭhavat <br />
            tadā prakṛtim āpannaṃ yuktam āhur manīṣiṇaḥ //
             <span class="ref">BrP_243.57</span></p>
         
         
         <p id="BrP_243.58">
            na bhāti hi yathā dīpo dīptis tadvac ca dṛśyate <br />
            niliṅgaś cādhaś cordhvaṃ ca tiryaggatim avāpnuyāt //
             <span class="ref">BrP_243.58</span></p>
         
         
         <p id="BrP_243.59">
            tadā tadupapannaś ca yasmin dṛṣṭe ca kathyate <br />
            hṛdayastho 'ntarātmeti jñeyo jñas tāta madvidhaiḥ //
             <span class="ref">BrP_243.59</span></p>
         
         
         <p id="BrP_243.60">
            nirdhūma iva saptārcir āditya iva raśmivān <br />
            vaidyuto 'gnir ivākāśe paśyaty ātmānam ātmani //
             <span class="ref">BrP_243.60</span></p>
         
         
         <p id="BrP_243.61">
            yaṃ paśyanti mahātmāno dhṛtimanto manīṣiṇaḥ <br />
            brāhmaṇā brahmayonisthā hy ayonim amṛtātmakam //
             <span class="ref">BrP_243.61</span></p>
         
         
         <p id="BrP_243.62">
            tad evāhur aṇubhyo 'ṇu tan mahadbhyo mahattaram <br />
            sarvatra sarvabhūteṣu dhruvaṃ tiṣṭhan na dṛśyate //
             <span class="ref">BrP_243.62</span></p>
         
         
         <p id="BrP_243.63">
            buddhidravyeṇa dṛśyena manodīpena lokakṛt <br />
            mahatas tamasas tāta pāre tiṣṭhan na tāmasaḥ //
             <span class="ref">BrP_243.63</span></p>
         
         
         <p id="BrP_243.64">
            tamaso dūra ity uktas tattvajñair vedapāragaiḥ <br />
            vimalo vimataś caiva nirliṅgo 'liṅgasaṃjñakaḥ //
             <span class="ref">BrP_243.64</span></p>
         
         
         <p id="BrP_243.65">
            yoga eṣa hi lokānāṃ kim anyad yogalakṣaṇam <br />
            evaṃ paśyan prapaśyeta ātmānam ajaraṃ param //
             <span class="ref">BrP_243.65</span></p>
         
         
         <p id="BrP_243.66">
            yogadarśanam etāvad uktaṃ te tattvato mayā <br />
            sāṃkhyajñānaṃ pravakṣyāmi parisaṃkhyānidarśanam //
             <span class="ref">BrP_243.66</span></p>
         
         
         <p id="BrP_243.67">
            avyaktam āhuḥ prakhyānaṃ parāṃ prakṛtim ātmanaḥ <br />
            tasmān mahat samutpannaṃ dvitīyaṃ rājasattama //
             <span class="ref">BrP_243.67</span></p>
         
         
         <p id="BrP_243.68">
            ahaṃkāras tu mahatas tṛtīya iti naḥ śrutam <br />
            pañcabhūtāny ahaṃkārād āhuḥ sāṃkhyātmadarśinaḥ //
             <span class="ref">BrP_243.68</span></p>
         
         
         <p id="BrP_243.69">
            etāḥ prakṛtayas tv aṣṭau vikārāś cāpi ṣoḍaśa <br />
            pañca caiva viśeṣāś ca tathā pañcendriyāṇi ca //
             <span class="ref">BrP_243.69</span></p>
         
         
         <p id="BrP_243.70">
            etāvad eva tattvānāṃ sāṃkhyam āhur manīṣiṇaḥ <br />
            sāṃkhye sāṃkhyavidhānajñā nityaṃ sāṃkhyapathe sthitāḥ //
             <span class="ref">BrP_243.70</span></p>
         
         
         <p id="BrP_243.71">
            yasmād yad abhijāyeta tat tatraiva pralīyate <br />
            līyante pratilomāni gṛhyante cāntarātmanā //
             <span class="ref">BrP_243.71</span></p>
         
         
         <p id="BrP_243.72">
            ānulomyena jāyante līyante pratilomataḥ <br />
            guṇā guṇeṣu satataṃ sāgarasyormayo yathā //
             <span class="ref">BrP_243.72</span></p>
         
         
         <p id="BrP_243.73">
            sargapralaya etāvān prakṛter nṛpasattama <br />
            ekatvaṃ pralaye cāsya bahutvaṃ ca tathā sṛji //
             <span class="ref">BrP_243.73</span></p>
         
         
         <p id="BrP_243.74">
            evam eva ca rājendra vijñeyaṃ jñānakovidaiḥ <br />
            adhiṣṭhātāram avyaktam asyāpy etan nidarśanam //
             <span class="ref">BrP_243.74</span></p>
         
         
         <p id="BrP_243.75">
            ekatvaṃ ca bahutvaṃ ca prakṛter anu tattvavān <br />
            ekatvaṃ pralaye cāsya bahutvaṃ ca pravartanāt //
             <span class="ref">BrP_243.75</span></p>
         
         
         <p id="BrP_243.76">
            bahudhātmā prakurvīta prakṛtiṃ prasavātmikām <br />
            tac ca kṣetraṃ mahān ātmā pañcaviṃśo 'dhitiṣṭhati //
             <span class="ref">BrP_243.76</span></p>
         
         
         <p id="BrP_243.77">
            adhiṣṭhāteti rājendra procyate yatisattamaiḥ <br />
            adhiṣṭhānād adhiṣṭhātā kṣetrāṇām iti naḥ śrutam //
             <span class="ref">BrP_243.77</span></p>
         
         
         <p id="BrP_243.78">
            kṣetraṃ jānāti cāvyaktaṃ kṣetrajña iti cocyate <br />
            avyaktike pure śete puruṣaś ceti kathyate //
             <span class="ref">BrP_243.78</span></p>
         
         
         <p id="BrP_243.79">
            anyad eva ca kṣetraṃ syād anyaḥ kṣetrajña ucyate <br />
            kṣetram avyakta ity uktaṃ jñātāraṃ pañcaviṃśakam //
             <span class="ref">BrP_243.79</span></p>
         
         
         <p id="BrP_243.80">
            anyad eva ca jñānaṃ syād anyaj jñeyaṃ tad ucyate <br />
            jñānam avyaktam ity uktaṃ jñeyo vai pañcaviṃśakaḥ //
             <span class="ref">BrP_243.80</span></p>
         
         
         <p id="BrP_243.81">
            avyaktaṃ kṣetram ity uktaṃ tathā sattvaṃ tatheśvaram <br />
            anīśvaram atattvaṃ ca tattvaṃ tat pañcaviṃśakam //
             <span class="ref">BrP_243.81</span></p>
         
         
         <p id="BrP_243.82">
            sāṃkhyadarśanam etāvat parisaṃkhyā na vidyate <br />
            saṃkhyā prakurute caiva prakṛtiṃ ca pravakṣyate //
             <span class="ref">BrP_243.82</span></p>
         
         
         <p id="BrP_243.83">
            catvāriṃśac caturviṃśat pratisaṃkhyāya tattvataḥ <br />
            saṃkhyā sahasrakṛtyā tu nistattvaḥ pañcaviṃśakaḥ //
             <span class="ref">BrP_243.83</span></p>
         
         
         <p id="BrP_243.84">
            pañcaviṃśat prabuddhātmā budhyamāna iti śrutaḥ <br />
            yadā budhyati ātmānaṃ tadā bhavati kevalaḥ //
             <span class="ref">BrP_243.84</span></p>
         
         
         <p id="BrP_243.85">
            samyagdarśanam etāvad bhāṣitaṃ tava tattvataḥ <br />
            evam etad vijānantaḥ sāmyatāṃ pratiyānty uta //
             <span class="ref">BrP_243.85</span></p>
         
         
         <p id="BrP_243.86">
            samyaṅnidarśanaṃ nāma pratyakṣaṃ prakṛtes tathā <br />
            guṇavattvād yathaitāni nirguṇebhyas tathā bhavet //
             <span class="ref">BrP_243.86</span></p>
         
         
         <p id="BrP_243.87">
            na tv evaṃ vartamānānām āvṛttir vartate punaḥ <br />
            vidyate kṣarabhāvaś ca na parasparam avyayam //
             <span class="ref">BrP_243.87</span></p>
         
         
         <p id="BrP_243.88">
            paśyanty amatayo ye na samyak teṣu ca darśanam <br />
            te vyaktiṃ pratipadyante punaḥ punar ariṃdama //
             <span class="ref">BrP_243.88</span></p>
         
         
         <p id="BrP_243.89">
            sarvam etad vijānanto na sarvasya prabodhanāt <br />
            vyaktibhūtā bhaviṣyanti vyaktasyaivānuvartanāt //
             <span class="ref">BrP_243.89</span></p>
         
         
         <p id="BrP_243.90">
            sarvam avyaktam ity uktam asarvaḥ pañcaviṃśakaḥ <br />
            ya evam abhijānanti na bhayaṃ teṣu vidyate //
             <span class="ref">BrP_243.90</span></p>
         
         vasiṣṭha uvāca
         
         
         <p id="BrP_244.1">
            sāṃkhyadarśanam etāvad uktaṃ te nṛpasattama <br />
            vidyāvidye tv idānīṃ me tvaṃ nibodhānupūrvaśaḥ //
             <span class="ref">BrP_244.1</span></p>
         
         
         <p id="BrP_244.2">
            abhedyam āhur avyaktaṃ sargapralayadharmiṇaḥ <br />
            sargapralaya ity uktaṃ vidyāvidye ca viṃśakaḥ //
             <span class="ref">BrP_244.2</span></p>
         
         
         <p id="BrP_244.3">
            parasparasya vidyā vai tan nibodhānupūrvaśaḥ <br />
            yathoktam ṛṣibhis tāta sāṃkhyasyātinidarśanam //
             <span class="ref">BrP_244.3</span></p>
         
         
         <p id="BrP_244.4">
            karmendriyāṇāṃ sarveṣāṃ vidyā buddhīndriyaṃ smṛtam <br />
            buddhīndriyāṇāṃ ca tathā viśeṣā iti naḥ śrutam //
             <span class="ref">BrP_244.4</span></p>
         
         
         <p id="BrP_244.5">
            viṣayāṇāṃ manas teṣāṃ vidyām āhur manīṣiṇaḥ <br />
            manasaḥ pañca bhūtāni vidyā ity abhicakṣate //
             <span class="ref">BrP_244.5</span></p>
         
         
         <p id="BrP_244.6">
            ahaṃkāras tu bhūtānāṃ pañcānāṃ nātra saṃśayaḥ <br />
            ahaṃkāras tathā vidyā buddhir vidyā nareśvara //
             <span class="ref">BrP_244.6</span></p>
         
         
         <p id="BrP_244.7">
            buddhyā prakṛtir avyaktaṃ tattvānāṃ parameśvaraḥ <br />
            vidyā jñeyā naraśreṣṭha vidhiś ca paramaḥ smṛtaḥ //
             <span class="ref">BrP_244.7</span></p>
         
         
         <p id="BrP_244.8">
            avyaktam aparaṃ prāhur vidyā vai pañcaviṃśakaḥ <br />
            sarvasya sarvam ity uktaṃ jñeyajñānasya pāragaḥ //
             <span class="ref">BrP_244.8</span></p>
         
         
         <p id="BrP_244.9">
            jñānam avyaktam ity uktaṃ jñeyaṃ vai pañcaviṃśakam <br />
            tathaiva jñānam avyaktaṃ vijñātā pañcaviṃśakaḥ //
             <span class="ref">BrP_244.9</span></p>
         
         
         <p id="BrP_244.10">
            vidyāvidye tu tattvena mayokte vai viśeṣataḥ <br />
            akṣaraṃ ca kṣaraṃ caiva yad uktaṃ tan nibodha me //
             <span class="ref">BrP_244.10</span></p>
         
         
         <p id="BrP_244.11">
            ubhāv etau kṣarāv uktau ubhāv etāv anakṣarau <br />
            kāraṇaṃ tu pravakṣyāmi yathājñānaṃ tu jñānataḥ //
             <span class="ref">BrP_244.11</span></p>
         
         
         <p id="BrP_244.12">
            anādinidhanāv etau ubhāv eveśvarau matau <br />
            tattvasaṃjñāv ubhāv eva procyete jñānacintakaiḥ //
             <span class="ref">BrP_244.12</span></p>
         
         
         <p id="BrP_244.13">
            sargapralayadharmitvād avyaktaṃ prāhur avyayam <br />
            tad etad guṇasargāya vikurvāṇaṃ punaḥ punaḥ //
             <span class="ref">BrP_244.13</span></p>
         
         
         <p id="BrP_244.14">
            guṇānāṃ mahadādīnām utpadyati parasparam <br />
            adhiṣṭhānaṃ kṣetram āhur etad vai pañcaviṃśakam //
             <span class="ref">BrP_244.14</span></p>
         
         
         <p id="BrP_244.15">
            yad antarguṇajālaṃ tu tad vyaktātmani saṃkṣipet <br />
            tad ahaṃ tad guṇais tais tu pañcaviṃśe vilīyate //
             <span class="ref">BrP_244.15</span></p>
         
         
         <p id="BrP_244.16">
            guṇā guṇeṣu līyante tad ekā prakṛtir bhavet <br />
            kṣetrajño 'pi tadā tāvat kṣetrajñaḥ saṃpraṇīyate //
             <span class="ref">BrP_244.16</span></p>
         
         
         <p id="BrP_244.17">
            yadākṣaraṃ prakṛtir yaṃ gacchate guṇasaṃjñitā <br />
            nirguṇatvaṃ ca vai dehe guṇeṣu parivartanāt //
             <span class="ref">BrP_244.17</span></p>
         
         
         <p id="BrP_244.18">
            evam eva ca kṣetrajñaḥ kṣetrajñānaparikṣayāt <br />
            prakṛtyā nirguṇas tv eṣa ity evam anuśuśruma //
             <span class="ref">BrP_244.18</span></p>
         
         
         <p id="BrP_244.19">
            kṣaro bhavaty eṣa yadā guṇavatī guṇeṣv atha <br />
            prakṛtiṃ tv atha jānāti nirguṇatvaṃ tathātmanaḥ //
             <span class="ref">BrP_244.19</span></p>
         
         
         <p id="BrP_244.20">
            tathā viśuddho bhavati prakṛteḥ parivarjanāt <br />
            anyo 'ham anyeyam iti yadā budhyati buddhimān //
             <span class="ref">BrP_244.20</span></p>
         
         
         <p id="BrP_244.21">
            tadaiṣo 'vyathatām eti na ca miśratvam āvrajet <br />
            prakṛtyā caiṣa rājendra miśro 'nyo 'nyasya dṛśyate //
             <span class="ref">BrP_244.21</span></p>
         
         
         <p id="BrP_244.22">
            yadā tu guṇajālaṃ tat prākṛtaṃ vijugupsate <br />
            paśyate ca paraṃ paśyaṃs tadā paśyan nu saṃsṛjet //
             <span class="ref">BrP_244.22</span></p>
         
         
         <p id="BrP_244.23">
            kiṃ mayā kṛtam etāvad yo 'haṃ kālanimajjanaḥ <br />
            yathā matsyo hy abhijñānād anuvartitavāñ jalam //
             <span class="ref">BrP_244.23</span></p>
         
         
         <p id="BrP_244.24">
            aham eva hi saṃmohād anyam anyaṃ janāj janam <br />
            matsyo yathodakajñānād anuvartitavān iha //
             <span class="ref">BrP_244.24</span></p>
         
         
         <p id="BrP_244.25">
            matsyo 'nyatvam athājñānād udakān nābhimanyate <br />
            ātmānaṃ tad avajñānād anyaṃ caiva na vedmy aham //
             <span class="ref">BrP_244.25</span></p>
         
         
         <p id="BrP_244.26">
            mamāstu dhik kubuddhasya yo 'haṃ magna imaṃ punaḥ <br />
            anuvartitavān mohād anyam anyaṃ janāj janam //
             <span class="ref">BrP_244.26</span></p>
         
         
         <p id="BrP_244.27">
            ayam anubhaved bandhur anena saha me kṣayam <br />
            sāmyam ekatvatāṃ yāto yādṛśas tādṛśas tv aham //
             <span class="ref">BrP_244.27</span></p>
         
         
         <p id="BrP_244.28">
            tulyatām iha paśyāmi sadṛśo 'ham anena vai <br />
            ayaṃ hi vimalo vyaktam aham īdṛśakas tadā //
             <span class="ref">BrP_244.28</span></p>
         
         
         <p id="BrP_244.29">
            yo 'ham ajñānasaṃmohād ajñayā saṃpravṛttavān <br />
            saṃsargād atisaṃsargāt sthitaḥ kālam imaṃ tv aham //
             <span class="ref">BrP_244.29</span></p>
         
         
         <p id="BrP_244.30">
            so 'ham evaṃ vaśībhūtaḥ kālam etaṃ na buddhavān <br />
            uttamādhamamadhyānāṃ tām ahaṃ katham āvase //
             <span class="ref">BrP_244.30</span></p>
         
         
         <p id="BrP_244.31">
            samānamāyayā ceha sahavāsam ahaṃ katham <br />
            gacchāmy abuddhabhāvatvād ihedānīṃ sthiro bhava //
             <span class="ref">BrP_244.31</span></p>
         
         
         <p id="BrP_244.32">
            sahavāsaṃ na yāsyāmi kālam etaṃ vivañcanāt <br />
            vañcito hy anayā yad dhi nirvikāro vikārayā //
             <span class="ref">BrP_244.32</span></p>
         
         
         <p id="BrP_244.33">
            na tat tadaparāddhaṃ syād aparādho hy ayaṃ mama <br />
            yo 'ham atrābhavaṃ saktaḥ parāṅmukham upasthitaḥ //
             <span class="ref">BrP_244.33</span></p>
         
         
         <p id="BrP_244.34">
            tato 'smin bahurūpo 'tha sthito mūrtir amūrtimān <br />
            amūrtiś cāpy amūrtātmā mamatvena pradharṣitaḥ //
             <span class="ref">BrP_244.34</span></p>
         
         
         <p id="BrP_244.35">
            prakṛtyā ca tayā tena tāsu tāsv iha yoniṣu <br />
            nirmamasya mamatvena vikṛtaṃ tāsu tāsu ca //
             <span class="ref">BrP_244.35</span></p>
         
         
         <p id="BrP_244.36">
            yoniṣu vartamānena naṣṭasaṃjñena cetasā <br />
            samatā na mayā kācid ahaṃkāre kṛtā mayā //
             <span class="ref">BrP_244.36</span></p>
         
         
         <p id="BrP_244.37">
            ātmānaṃ bahudhā kṛtvā so 'yaṃ bhūyo yunakti mām <br />
            idānīm avabuddho 'smi nirmamo nirahaṃkṛtaḥ //
             <span class="ref">BrP_244.37</span></p>
         
         
         <p id="BrP_244.38">
            mamatvaṃ manasā nityam ahaṃkārakṛtātmakam <br />
            apalagnām imāṃ hitvā saṃśrayiṣye nirāmayam //
             <span class="ref">BrP_244.38</span></p>
         
         
         <p id="BrP_244.39">
            anena sāmyaṃ yāsyāmi nānayāham acetasā <br />
            kṣemaṃ mama sahānena naivaikam anayā saha //
             <span class="ref">BrP_244.39</span></p>
         
         
         <p id="BrP_244.40">
            evaṃ paramasaṃbodhāt pañcaviṃśo 'nubuddhavān <br />
            akṣaratvaṃ nigacchati tyaktvā kṣaram anāmayam //
             <span class="ref">BrP_244.40</span></p>
         
         
         <p id="BrP_244.41">
            avyaktaṃ vyaktadharmāṇaṃ saguṇaṃ nirguṇaṃ tathā <br />
            nirguṇaṃ prathamaṃ dṛṣṭvā tādṛg bhavati maithila //
             <span class="ref">BrP_244.41</span></p>
         
         
         <p id="BrP_244.42">
            akṣarakṣarayor etad uktaṃ tava nidarśanam <br />
            mayeha jñānasaṃpannaṃ yathā śrutinidarśanāt //
             <span class="ref">BrP_244.42</span></p>
         
         
         <p id="BrP_244.43">
            niḥsaṃdigdhaṃ ca sūkṣmaṃ ca viśuddhaṃ vimalaṃ tathā <br />
            pravakṣyāmi tu te bhūyas tan nibodha yathāśrutam //
             <span class="ref">BrP_244.43</span></p>
         
         
         <p id="BrP_244.44">
            sāṃkhyayogo mayā proktaḥ śāstradvayanidarśanāt <br />
            yad eva sāṃkhyaśāstroktaṃ yogadarśanam eva tat //
             <span class="ref">BrP_244.44</span></p>
         
         
         <p id="BrP_244.45">
            prabodhanaparaṃ jñānaṃ sāṃkhyānām avanīpate <br />
            vispaṣṭaṃ procyate tatra śiṣyāṇāṃ hitakāmyayā //
             <span class="ref">BrP_244.45</span></p>
         
         
         <p id="BrP_244.46">
            bṛhac caivam idaṃ śāstram ity āhur viduṣo janāḥ <br />
            asmiṃś ca śāstre yogānāṃ punarbhavapuraḥsaram //
             <span class="ref">BrP_244.46</span></p>
         
         
         <p id="BrP_244.47">
            pañcaviṃśāt paraṃ tattvaṃ paṭhyate ca narādhipa <br />
            sāṃkhyānāṃ tu paraṃ tattvaṃ yathāvad anuvarṇitam //
             <span class="ref">BrP_244.47</span></p>
         
         
         <p id="BrP_244.48">
            buddham apratibuddhaṃ ca budhyamānaṃ ca tattvataḥ <br />
            budhyamānaṃ ca buddhatvaṃ prāhur yoganidarśanam //
             <span class="ref">BrP_244.48</span></p>
         
         vasiṣṭha uvāca
         
         
         <p id="BrP_245.1">
            aprabuddham athāvyaktam imaṃ guṇanidhiṃ sadā <br />
            guṇānāṃ dhāryatāṃ tattvaṃ sṛjaty ākṣipate tathā //
             <span class="ref">BrP_245.1</span></p>
         
         
         <p id="BrP_245.2">
            ajo hi krīḍayā bhūpa vikriyāṃ prāpta ity uta <br />
            ātmānaṃ bahudhā kṛtvā nāneva praticakṣate //
             <span class="ref">BrP_245.2</span></p>
         
         
         <p id="BrP_245.3">
            etad evaṃ vikurvāṇo budhyamāno na budhyate <br />
            guṇān ācarate hy eṣa sṛjaty ākṣipate tathā //
             <span class="ref">BrP_245.3</span></p>
         
         
         <p id="BrP_245.4">
            avyaktabodhanāc caiva budhyamānaṃ vadanty api <br />
            na tv evaṃ budhyate 'vyaktaṃ saguṇaṃ tāta nirguṇam //
             <span class="ref">BrP_245.4</span></p>
         
         
         <p id="BrP_245.5">
            kadācit tv eva khalv etat tad āhuḥ pratibuddhakam <br />
            budhyate yadi cāvyaktam etad vai pañcaviṃśakam //
             <span class="ref">BrP_245.5</span></p>
         
         
         <p id="BrP_245.6">
            budhyamāno bhavaty eṣa mamātmaka iti śrutaḥ <br />
            anyonyapratibuddhena vadanty avyaktam acyutam //
             <span class="ref">BrP_245.6</span></p>
         
         
         <p id="BrP_245.7">
            avyaktabodhanāc caiva budhyamānaṃ vadanty uta <br />
            pañcaviṃśaṃ mahātmānaṃ na cāsāv api budhyate //
             <span class="ref">BrP_245.7</span></p>
         
         
         <p id="BrP_245.8">
            ṣaḍviṃśaṃ vimalaṃ buddham aprameyaṃ sanātanam <br />
            satataṃ pañcaviṃśaṃ tu caturviṃśaṃ vibudhyate //
             <span class="ref">BrP_245.8</span></p>
         
         
         <p id="BrP_245.9">
            dṛśyādṛśye hy anugatatatsvabhāve mahādyute <br />
            avyaktaṃ caiva tad brahma budhyate tāta kevalam //
             <span class="ref">BrP_245.9</span></p>
         
         
         <p id="BrP_245.10">
            pañcaviṃśaṃ caturviṃśam ātmānam anupaśyati <br />
            budhyamāno yadātmānam anyo 'ham iti manyate //
             <span class="ref">BrP_245.10</span></p>
         
         
         <p id="BrP_245.11">
            tadā prakṛtimān eṣa bhavaty avyaktalocanaḥ <br />
            budhyate ca parāṃ buddhiṃ viśuddhām amalāṃ yathā //
             <span class="ref">BrP_245.11</span></p>
         
         
         <p id="BrP_245.12">
            ṣaḍviṃśaṃ rājaśārdūla tadā buddhaḥ kṛto vrajet <br />
            tatas tyajati so 'vyaktaṃ sargapralayadharmiṇam //
             <span class="ref">BrP_245.12</span></p>
         
         
         <p id="BrP_245.13">
            nirguṇāṃ prakṛtiṃ veda guṇayuktām acetanām <br />
            tataḥ kevaladharmāsau bhavaty avyaktadarśanāt //
             <span class="ref">BrP_245.13</span></p>
         
         
         <p id="BrP_245.14">
            kevalena samāgamya vimuktātmānam āpnuyāt <br />
            etat tu tattvam ity āhur nistattvam ajarāmaram //
             <span class="ref">BrP_245.14</span></p>
         
         
         <p id="BrP_245.15">
            tattvasaṃśravaṇād eva tattvajño jāyate nṛpa <br />
            pañcaviṃśatitattvāni pravadanti manīṣiṇaḥ //
             <span class="ref">BrP_245.15</span></p>
         
         
         <p id="BrP_245.16">
            na caiva tattvavāṃs tāta saṃsāreṣu nimajjati <br />
            eṣām upaiti tattvaṃ hi kṣipraṃ budhyasva lakṣaṇam //
             <span class="ref">BrP_245.16</span></p>
         
         
         <p id="BrP_245.17">
            ṣaḍviṃśo 'yam iti prājño gṛhyamāṇo 'jarāmaraḥ <br />
            kevalena balenaiva samatāṃ yāty asaṃśayam //
             <span class="ref">BrP_245.17</span></p>
         
         
         <p id="BrP_245.18">
            ṣaḍviṃśena prabuddhena budhyamāno 'py abuddhimān <br />
            etan nānātvam ity uktaṃ sāṃkhyaśrutinidarśanāt //
             <span class="ref">BrP_245.18</span></p>
         
         
         <p id="BrP_245.19">
            cetanena sametasya pañcaviṃśatikasya ha <br />
            ekatvaṃ vai bhavet tasya yadā buddhyānubudhyate //
             <span class="ref">BrP_245.19</span></p>
         
         
         <p id="BrP_245.20">
            budhyamānena buddhena samatāṃ yāti maithila <br />
            saṅgadharmā bhavaty eṣa niḥsaṅgātmā narādhipa //
             <span class="ref">BrP_245.20</span></p>
         
         
         <p id="BrP_245.21">
            niḥsaṅgātmānam āsādya ṣaḍviṃśaṃ karmajaṃ viduḥ <br />
            vibhus tyajati cāvyaktaṃ yadā tv etad vibudhyate //
             <span class="ref">BrP_245.21</span></p>
         
         
         <p id="BrP_245.22">
            caturviṃśam agādhaṃ ca ṣaḍviṃśasya prabodhanāt <br />
            eṣa hy apratibuddhaś ca budhyamānas tu te 'nagha //
             <span class="ref">BrP_245.22</span></p>
         
         
         <p id="BrP_245.23">
            ukto buddhaś ca tattvena yathāśrutinidarśanāt <br />
            maśakodumbare yadvad anyatvaṃ tadvad etayoḥ //
             <span class="ref">BrP_245.23</span></p>
         
         
         <p id="BrP_245.24">
            matsyodake yathā tadvad anyatvam upalabhyate <br />
            evam eva ca gantavyaṃ nānātvaikatvam etayoḥ //
             <span class="ref">BrP_245.24</span></p>
         
         
         <p id="BrP_245.25">
            etāvan mokṣa ity ukto jñānavijñānasaṃjñitaḥ <br />
            pañcaviṃśatikasyāśu yo 'yaṃ dehe pravartate //
             <span class="ref">BrP_245.25</span></p>
         
         
         <p id="BrP_245.26">
            eṣa mokṣayitavyaiti prāhur avyaktagocarāt <br />
            so 'yam evaṃ vimucyeta nānyatheti viniścayaḥ //
             <span class="ref">BrP_245.26</span></p>
         
         
         <p id="BrP_245.27">
            paraś ca paradharmā ca bhavaty eva sametya vai <br />
            viśuddhadharmā śuddhena nāśuddhena ca buddhimān //
             <span class="ref">BrP_245.27</span></p>
         
         
         <p id="BrP_245.28">
            vimuktadharmā buddhena sametya puruṣarṣabha <br />
            viyogadharmiṇā caiva vimuktātmā bhavaty atha //
             <span class="ref">BrP_245.28</span></p>
         
         
         <p id="BrP_245.29">
            vimokṣiṇā vimokṣaś ca sametyeha tathā bhavet <br />
            śucikarmā śuciś caiva bhavaty amitabuddhimān //
             <span class="ref">BrP_245.29</span></p>
         
         
         <p id="BrP_245.30">
            vimalātmā ca bhavati sametya vimalātmanā <br />
            kevalātmā tathā caiva kevalena sametya vai <br />
            svatantraś ca svatantreṇa svatantratvam avāpyate //
             <span class="ref">BrP_245.30</span></p>
         
         
         <p id="BrP_245.31">
            etāvad etat kathitaṃ mayā te <br />tathyaṃ mahārāja yathārthatattvam<br />
            amatsaras tvaṃ pratigṛhya buddhyā <br />sanātanaṃ brahma viśuddham ādyam
             <span class="ref">BrP_245.31</span></p>
         
         
         <p id="BrP_245.32">
            tad vedaniṣṭhasya janasya rājan <br />pradeyam etat paramaṃ tvayā bhavet<br />
            vidhitsamānāya nibodhakārakaṃ <br />prabodhahetoḥ praṇatasya śāsanam
             <span class="ref">BrP_245.32</span></p>
         
         
         <p id="BrP_245.33">
            na deyam etac ca yathānṛtātmane <br />śaṭhāya klībāya na jihmabuddhaye<br />
            na paṇḍitajñānaparopatāpine <br />deyaṃ tathā śiṣyavibodhanāya
             <span class="ref">BrP_245.33</span></p>
         
         
         <p id="BrP_245.34">
            śraddhānvitāyātha guṇānvitāya <br />parāpavādād viratāya nityam<br />
            viśuddhayogāya budhāya caiva <br />kṛpāvate 'tha kṣamiṇe hitāya
             <span class="ref">BrP_245.34</span></p>
         
         
         <p id="BrP_245.35">
            viviktaśīlāya vidhipriyāya <br />vivādahīnāya bahuśrutāya<br />
            vinītaveśāya nahaitukātmane <br />sadaiva guhyaṃ tv idam eva deyam
             <span class="ref">BrP_245.35</span></p>
         
         
         <p id="BrP_245.36">
            etair guṇair hīnatame na deyam <br />etat paraṃ brahma viśuddham āhuḥ<br />
            na śreyase yokṣyati tādṛśe kṛtaṃ <br />dharmapravaktāram apātradānāt
             <span class="ref">BrP_245.36</span></p>
         
         
         <p id="BrP_245.37">
            pṛthvīm imāṃ vā yadi ratnapūrṇāṃ <br />dadyād adeyaṃ tv idam avratāya<br />
            jitendriyāya prayatāya deyaṃ <br />deyaṃ paraṃ tattvavide narendra
             <span class="ref">BrP_245.37</span></p>
         
         
         <p id="BrP_245.38">
            karāla mā te bhayam asti kiṃcid <br />etac chrutaṃ brahma paraṃ tvayādya<br />
            yathāvad uktaṃ paramaṃ pavitraṃ <br />viśokam atyantam anādimadhyam
             <span class="ref">BrP_245.38</span></p>
         
         
         <p id="BrP_245.39">
            agādham etad ajarāmaraṃ ca <br />nirāmayaṃ vītabhayaṃ śivaṃ ca<br />
            samīkṣya mohaṃ paravādasaṃjñam <br />etasya tattvārtham imaṃ viditvā
             <span class="ref">BrP_245.39</span></p>
         
         
         <p id="BrP_245.40">
            avāptam etad dhi purā sanātanād <br />dhiraṇyagarbhād dhi tato narādhipa<br />
            prasādya yatnena tam ugratejasaṃ <br />sanātanaṃ brahma yathā tvayaitat
             <span class="ref">BrP_245.40</span></p>
         
         
         <p id="BrP_245.41">
            pṛṣṭas tvayā cāsmi yathā narendra <br />tathā mayedaṃ tvayi noktam anyat<br />
            yathāvāptaṃ brahmaṇo me narendra <br />mahājñānaṃ mokṣavidāṃ parāyaṇam
             <span class="ref">BrP_245.41</span></p>
         
         vyāsa uvāca
         
         
         <p id="BrP_245.42">
            etad uktaṃ paraṃ brahma yasmān nāvartate punaḥ <br />
            pañcaviṃśaṃ muniśreṣṭhā vasiṣṭhena yathā purā //
             <span class="ref">BrP_245.42</span></p>
         
         
         <p id="BrP_245.43">
            punarāvṛttim āpnoti paramaṃ jñānam avyayam <br />
            nāti budhyati tattvena budhyamāno 'jarāmaram //
             <span class="ref">BrP_245.43</span></p>
         
         
         <p id="BrP_245.44">
            etan niḥśreyasakaraṃ jñānaṃ bhoḥ paramaṃ mayā <br />
            kathitaṃ tattvato viprāḥ śrutvā devarṣito dvijāḥ //
             <span class="ref">BrP_245.44</span></p>
         
         
         <p id="BrP_245.45">
            hiraṇyagarbhād ṛṣiṇā vasiṣṭhena samāhṛtam <br />
            vasiṣṭhād ṛṣiśārdūlo nārado 'vāptavān idam //
             <span class="ref">BrP_245.45</span></p>
         
         
         <p id="BrP_245.46">
            nāradād viditaṃ mahyam etad uktaṃ sanātanam <br />
            mā śucadhvaṃ muniśreṣṭhāḥ śrutvaitat paramaṃ padam //
             <span class="ref">BrP_245.46</span></p>
         
         
         <p id="BrP_245.47">
            yena kṣarākṣare bhinne na bhayaṃ tasya vidyate <br />
            vidyate tu bhayaṃ yasya yo nainaṃ vetti tattvataḥ //
             <span class="ref">BrP_245.47</span></p>
         
         
         <p id="BrP_245.48">
            avijñānāc ca mūḍhātmā punaḥ punar upadravān <br />
            pretya jātisahasrāṇi maraṇāntāny upāśnute //
             <span class="ref">BrP_245.48</span></p>
         
         
         <p id="BrP_245.49">
            devalokaṃ tathā tiryaṅ mānuṣyam api cāśnute <br />
            yadi vā mucyate vāpi tasmād ajñānasāgarāt //
             <span class="ref">BrP_245.49</span></p>
         
         
         <p id="BrP_245.50">
            ajñānasāgare ghore hy avyaktāgādha ucyate <br />
            ahany ahani majjanti yatra bhūtāni bho dvijāḥ //
             <span class="ref">BrP_245.50</span></p>
         
         
         <p id="BrP_245.51">
            tasmād agādhād avyaktād upakṣīṇāt sanātanāt <br />
            tasmād yūyaṃ virajaskā vitamaskāś ca bho dvijāḥ //
             <span class="ref">BrP_245.51</span></p>
         
         
         <p id="BrP_245.52">
            evaṃ mayā muniśreṣṭhāḥ sārāt sārataraṃ param <br />
            kathitaṃ paramaṃ mokṣaṃ yaṃ jñātvā na nivartate //
             <span class="ref">BrP_245.52</span></p>
         
         
         <p id="BrP_245.53">
            na nāstikāya dātavyaṃ nābhaktāya kadācana <br />
            na duṣṭamataye viprā na śraddhāvimukhāya ca //
             <span class="ref">BrP_245.53</span></p>
         
         lomaharṣaṇa uvāca
         
         
         <p id="BrP_246.1">
            evaṃ purā munīn vyāsaḥ purāṇaṃ ślakṣṇayā girā <br />
            daśāṣṭadoṣarahitair vākyaiḥ sāratarair dvijāḥ //
             <span class="ref">BrP_246.1</span></p>
         
         
         <p id="BrP_246.2">
            pūrṇam astamalaiḥ śuddhair nānāśāstrasamuccayaiḥ <br />
            jātiśuddhasamāyuktaṃ sādhuśabdopaśobhitam //
             <span class="ref">BrP_246.2</span></p>
         
         
         <p id="BrP_246.3">
            pūrvapakṣoktisiddhāntapariniṣṭhāsamanvitam <br />
            śrāvayitvā yathānyāyaṃ virarāma mahāmatiḥ //
             <span class="ref">BrP_246.3</span></p>
         
         
         <p id="BrP_246.4">
            te 'pi śrutvā muniśreṣṭhāḥ purāṇaṃ vedasaṃmitam <br />
            ādyaṃ brāhmābhidhānaṃ ca sarvavāñchāphalapradam //
             <span class="ref">BrP_246.4</span></p>
         
         
         <p id="BrP_246.5">
            hṛṣṭā babhūvuḥ suprītā vismitāś ca punaḥ punaḥ <br />
            praśaśaṃsus tadā vyāsaṃ kṛṣṇadvaipāyanaṃ munim //
             <span class="ref">BrP_246.5</span></p>
         
         munaya ūcuḥ
         
         
         <p id="BrP_246.6">
            aho tvayā muniśreṣṭha purāṇaṃ śrutisaṃmitam <br />
            sarvābhipretaphaladaṃ sarvapāpaharaṃ param //
             <span class="ref">BrP_246.6</span></p>
         
         
         <p id="BrP_246.7">
            proktaṃ śrutaṃ tathāsmābhir vicitrapadam akṣaram <br />
            na te 'sty aviditaṃ kiṃcit triṣu lokeṣu vai prabho //
             <span class="ref">BrP_246.7</span></p>
         
         
         <p id="BrP_246.8">
            sarvajñas tvaṃ mahābhāga deveṣv iva bṛhaspatiḥ <br />
            namasyāmo mahāprājñaṃ brahmiṣṭhaṃ tvāṃ mahāmunim //
             <span class="ref">BrP_246.8</span></p>
         
         
         <p id="BrP_246.9">
            yena tvayā tu vedārthā bhārate prakaṭīkṛtāḥ <br />
            kaḥ śaknoti guṇān vaktuṃ tava sarvān mahāmune //
             <span class="ref">BrP_246.9</span></p>
         
         
         <p id="BrP_246.10">
            adhītya caturo vedān sāṅgān vyākaraṇāni ca <br />
            kṛtavān bhārataṃ śāstraṃ tasmai jñānātmane namaḥ //
             <span class="ref">BrP_246.10</span></p>
         
         
         <p id="BrP_246.11">
            namo 'stu te vyāsa viśālabuddhe <br />phullāravindāyatapattranetra<br />
            yena tvayā bhāratatailapūrṇaḥ <br />prajvālito jñānamayaḥ pradīpaḥ
             <span class="ref">BrP_246.11</span></p>
         
         
         <p id="BrP_246.12">
            ajñānatimirāndhānāṃ bhrāmitānāṃ kudṛṣṭibhiḥ <br />
            jñānāñjanaśalākena tvayā conmīlitā dṛśaḥ //
             <span class="ref">BrP_246.12</span></p>
         
         
         <p id="BrP_246.13">
            evam uktvā samabhyarcya vyāsaṃ te caiva pūjitāḥ <br />
            jagmur yathāgataṃ sarve kṛtakṛtyāḥ svam āśramam //
             <span class="ref">BrP_246.13</span></p>
         
         
         <p id="BrP_246.14">
            tathā mayā muniśreṣṭhā kathitaṃ hi sanātanam <br />
            purāṇaṃ sumahāpuṇyaṃ sarvapāpapraṇāśanam //
             <span class="ref">BrP_246.14</span></p>
         
         
         <p id="BrP_246.15">
            yathā bhavadbhiḥ pṛṣṭo 'haṃ saṃpraśnaṃ dvijasattamāḥ <br />
            vyāsaprasādāt tat sarvaṃ mayā saṃparikīrtitam //
             <span class="ref">BrP_246.15</span></p>
         
         
         <p id="BrP_246.16">
            idaṃ gṛhasthaiḥ śrotavyaṃ yatibhir brahmacāribhiḥ <br />
            dhanasaukhyapradaṃ nṝṇāṃ pavitraṃ pāpanāśanam //
             <span class="ref">BrP_246.16</span></p>
         
         
         <p id="BrP_246.17">
            tathā brahmaparair viprair brāhmaṇādyaiḥ susaṃyataiḥ <br />
            śrotavyaṃ suprayatnena samyak śreyobhikāṅkṣibhiḥ //
             <span class="ref">BrP_246.17</span></p>
         
         
         <p id="BrP_246.18">
            prāpnoti brāhmaṇo vidyāṃ kṣatriyo vijayaṃ raṇe <br />
            vaiśyas tu dhanam akṣayyaṃ śūdraḥ sukham avāpnuyāt //
             <span class="ref">BrP_246.18</span></p>
         
         
         <p id="BrP_246.19">
            yaṃ yaṃ kāmam abhidhyāyañ śṛṇoti puruṣaḥ śuciḥ <br />
            taṃ taṃ kāmam avāpnoti naro nāsty atra saṃśayaḥ //
             <span class="ref">BrP_246.19</span></p>
         
         
         <p id="BrP_246.20">
            purāṇaṃ vaiṣṇavaṃ tv etat sarvakilbiṣanāśanam <br />
            viśiṣṭaṃ sarvaśāstrebhyaḥ puruṣārthopapādakam //
             <span class="ref">BrP_246.20</span></p>
         
         
         <p id="BrP_246.21">
            etad vo yan mayākhyātaṃ purāṇaṃ vedasaṃmitam <br />
            śrute 'smin sarvadoṣotthaḥ pāparāśiḥ praṇaśyati //
             <span class="ref">BrP_246.21</span></p>
         
         
         <p id="BrP_246.22">
            prayāge puṣkare caiva kurukṣetre tathārbude <br />
            upoṣya yad avāpnoti tad asya śravaṇān naraḥ //
             <span class="ref">BrP_246.22</span></p>
         
         
         <p id="BrP_246.23">
            yad agnihotre suhute varṣe nāpnoti vai phalam <br />
            mahāpuṇyamayaṃ viprās tad asya śravaṇāt sakṛt //
             <span class="ref">BrP_246.23</span></p>
         
         
         <p id="BrP_246.24">
            yaj jyeṣṭhaśukladvādaśyāṃ snātvā vai yamunājale <br />
            mathurāyāṃ hariṃ dṛṣṭvā prāpnoti puruṣaḥ phalam //
             <span class="ref">BrP_246.24</span></p>
         
         
         <p id="BrP_246.25">
            tad āpnoti phalaṃ samyak samādhānena kīrtanāt <br />
            purāṇe 'sya hito viprāḥ keśavārpitamānasaḥ //
             <span class="ref">BrP_246.25</span></p>
         
         
         <p id="BrP_246.26">
            yat phalaṃ kriyam ālokya puruṣo 'tha labhen naraḥ <br />
            tat phalaṃ samavāpnoti yaḥ paṭhec chṛṇuyād api //
             <span class="ref">BrP_246.26</span></p>
         
         
         <p id="BrP_246.27">
            idaṃ yaḥ śraddhayā nityaṃ purāṇaṃ vedasaṃmitam <br />
            yaḥ paṭhec chṛṇuyān martyaḥ sa yāti bhuvanaṃ hareḥ //
             <span class="ref">BrP_246.27</span></p>
         
         
         <p id="BrP_246.28">
            śrāvayed brāhmaṇo yas tu sadā parvasu saṃyataḥ <br />
            ekādaśyāṃ dvādaśyāṃ ca viṣṇulokaṃ sa gacchati //
             <span class="ref">BrP_246.28</span></p>
         
         
         <p id="BrP_246.29">
            idaṃ yaśasyam āyuṣyaṃ sukhadaṃ kīrtivardhanam <br />
            balapuṣṭipradaṃ nṝṇāṃ dhanyaṃ duḥsvapnanāśanam //
             <span class="ref">BrP_246.29</span></p>
         
         
         <p id="BrP_246.30">
            trisaṃdhyaṃ yaḥ paṭhed vidvāñ śraddhayā susamāhitaḥ <br />
            idaṃ variṣṭham ākhyānaṃ sa sarvam īpsitaṃ labhet //
             <span class="ref">BrP_246.30</span></p>
         
         
         <p id="BrP_246.31">
            rogārto mucyate rogād baddho mucyeta bandhanāt <br />
            bhayād vimucyate bhīta āpadāpanna āpadaḥ //
             <span class="ref">BrP_246.31</span></p>
         
         
         <p id="BrP_246.32">
            jātismaratvaṃ vidyāṃ ca putrān medhāṃ paśūn dhṛtim <br />
            dharmaṃ cārthaṃ ca kāmaṃ ca mokṣaṃ tu labhate naraḥ //
             <span class="ref">BrP_246.32</span></p>
         
         
         <p id="BrP_246.33">
            yān yān kāmān abhipretya paṭhet prayatamānasaḥ <br />
            tāṃs tān sarvān avāpnoti puruṣo nātra saṃśayaḥ //
             <span class="ref">BrP_246.33</span></p>
         
         
         <p id="BrP_246.34">
            yaś cedaṃ satataṃ śṛṇoti manujaḥ svargāpavargapradaṃ <br />viṣṇuṃ lokaguruṃ praṇamya varadaṃ bhaktyekacittaḥ śuciḥ<br />
            bhuktvā cātra sukhaṃ vimuktakaluṣaḥ svarge ca divyaṃ sukhaṃ <br />paścād yāti hareḥ padaṃ suvimalaṃ mukto guṇaiḥ prākṛtaiḥ
             <span class="ref">BrP_246.34</span></p>
         
         
         <p id="BrP_246.35">
            tasmād vipravaraiḥ svadharmaniratair muktyekamārgepsubhis <br />tadvat kṣatriyapuṃgavais tu niyataiḥ śreyorthibhiḥ sarvadā<br />
            vaiśyaiś cānudinaṃ viśuddhakulajaiḥ śūdrais tathā dhārmikaiḥ <br />śrotavyaṃ tv idam uttamaṃ bahuphalaṃ dharmārthamokṣapradam
             <span class="ref">BrP_246.35</span></p>
         
         
         <p id="BrP_246.36">
            dharme matir bhavatu vaḥ puruṣottamānāṃ <br />sa hy eka eva paralokagatasya bandhuḥ<br />
            arthāḥ striyaś ca nipuṇair api sevyamānā <br />naiva prabhāvam upayānti na ca sthiratvam
             <span class="ref">BrP_246.36</span></p>
         
         
         <p id="BrP_246.37">
            dharmeṇa rājyaṃ labhate manuṣyaḥ <br />svargaṃ ca dharmeṇa naraḥ prayāti<br />
            āyuś ca kīrtiṃ ca tapaś ca dharmaṃ <br />dharmeṇa mokṣaṃ labhate manuṣyaḥ
             <span class="ref">BrP_246.37</span></p>
         
         
         <p id="BrP_246.38">
            dharmo 'tra mātāpitarau narasya <br />dharmaḥ sakhā cātra pare ca loke<br />
            trātā ca dharmas tv iha mokṣadaś ca <br />dharmād ṛte nāsti tu kiṃcid eva
             <span class="ref">BrP_246.38</span></p>
         
         
         <p id="BrP_246.39">
            idaṃ rahasyaṃ śreṣṭhaṃ ca purāṇaṃ vedasaṃmitam <br />
            na deyaṃ duṣṭamataye nāstikāya viśeṣataḥ //
             <span class="ref">BrP_246.39</span></p>
         
         
         <p id="BrP_246.40">
            idaṃ mayoktaṃ pravaraṃ purāṇaṃ <br />pāpāpahaṃ dharmavivardhanaṃ ca<br />
            śrutaṃ bhavadbhiḥ paramaṃ rahasyam <br />ājñāpayadhvaṃ munayo vrajāmi
             <span class="ref">BrP_246.40</span></p>
         
         
         </div>
   </body>
</html>