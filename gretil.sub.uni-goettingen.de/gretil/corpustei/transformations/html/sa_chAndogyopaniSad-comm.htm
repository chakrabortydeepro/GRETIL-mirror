<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Chāndogyopaniṣad with the commentary ascribed to Śaṃkara (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Chāndogyopaniṣad with the commentary ascribed to Śaṃkara</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_chAndogyopaniSad-comm.xml">sa_chAndogyopaniSad-comm.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Sansknet Project</p>
      <p class="noindent"><b>Contribution: </b>members of the Sansknet Project</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/1_veda/4_upa/chupsb_u.htm">chupsb_u.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Chandogya-Upanisad (Chandogyopanisad)
            <br />with the commentary ascribed to Samkara
            <br />
            <br />Input by members of the Sansknet project
            <br />(formerly: www.sansknet.org)
            <br />[GRETIL-Version vom 17.03.2017]
            <br />
            <br />Revisions:
            <br /> 2017-03-17: 7,16.1 disentangled from commentary by James Fitzgerald
            <br />
            <br />This GRETIL version has been converted from a custom Devanagari encoding.
            <br />Therefore, word boundaries are usually not marked by blanks.
            <br />These and other irregularities cannot be standardized at present.
            <br />
            <br />The mula text has been checked against the ed. by V.P. Limaye and R.D. Vadekar
            <br />(Eighteen Principal Upanisads, vol. 1, Poona 1958), and the electronic version
            <br />available on TITUS. In cases of divergence, preference has usually been given
            <br />to the printed edition.
            <br />
            <br />The text of the commentary is not proofread!
            <br />
            <br />REFERENCE SYSTEM:
            <br />ChUp_n,n.n = mula text
            <br />ChUpBh_n,n.n = Samkara's Bhasya
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p><span class="bold">oṃ</span>
            sāmavedīyā
            <span class="bold">chāndogyopaniṣat</span></p>
         
         
         <p>atha prathamo 'dhyāyaḥ
            āpyāyantu mamāṅgāni vākprāṇaścakṣuḥ śrotramatho balamindriyāṇi ca sarvāṇi, sarvaṃ
            brahmaupaniṣadaṃ māhaṃ brahma nirākuryāṃ mā mā brahma nirākarodanirākaraṇamastvanirākaraṇaṃ
            me 'stu, tadātmani nirate ya upaniṣatsu dharmāste mayi santu te mayi santu //</p>
         
         
         <p>oṃ śāntiḥ śāntiḥ śāntiḥ
            śrīmacchaṅkarabhagavatpādācāryaviracitaṃ bhāṣyam upodghātaḥ-
            "omityetadakṣaram" ityādyaṣṭādhyāyī chāndogyopaniṣat /
            tasyāḥ saṃkṣepator'thajijñāsubhya ṛjuvivaraṇamalpagranthaśrīmannarendrapurīyatīndraviracitaṃ
            chāndogyopaniṣadbhāṣyaṭippaṇamidamārabhyate /
            tatra sambandhaḥ- samastaṃ karmādhigataṃ prāṇādidevatāvijñānasahitamarcirādimārgeṇa
            brahmalokapratipattikāraṇam /
            kevalaṃ ca dhūmādimārgeṇa candralokapratipattikāraṇam /
            svabhāvapravṛttānāṃ ca mārgadvayaparibhraṣṭānāṃ kaṣṭādhogatiruktā /
            na cobhayormārgayoranyatarasminnapi mārge ātyantikī puruṣārthasiddhirityataḥ karmanirapekṣamadvaitātmavijñānaṃ
            saṃsāragatitrayahetūpamardena vaktavyamityupaniṣadārabhyate /
            na cādvaitātmavijñānādanyatrā'tyantikī niḥśreyasaprāptiḥ /
            vakṣyati hi-"atha ye 'myathāto viduranyarājānaste kṣayyalokā bhavanti" /
            viparyaye ca"sa svarāḍbhavati"iti /
            tathā dvaitaviṣayānṛtābhisandhasya bandhanaṃ taskarasyeva taptaparaśugrahaṇe bandhadāhabhāvaḥ,
            saṃsāraduḥkhaprāptiścetyuktvādvaitātmasatyābhisandhasyātaskarasyeva taptaparaśugrahaṇe
            bandhadāhābhāvaḥ saṃsāraduḥkhanivṛttirmokṣaśceti /
            ata eva na karmasahabhāv.dvaitātmadarśanam /
            kriyākārakaphalabhedopamardena"sadekamevādvitīyam" "ātmaivedaṃ sarvam" ityevamādivākyajanitasya
            bādhakapratyayānupapatteḥ /
            karmavidhipratyaya iti cet /
            na /
            kartṛbhoktṛsvabhāvavijñānavatastajjanitakarmaphalarāgadveṣādidoṣavataśca karmavidhānāt
            /
            adhigatasakalavedārthasya karmavidhānādadvaitajñānavato 'pi karmeti cet /
            na /
            karmādhikṛtaviṣayasya kartṛbhoktrādijñānasya svābhāvikasya"sadekamevādvitīyam""ātmaivedaṃ
            sarvam" ityanenopamarditatvāt /
            tasmādavidyādidoṣavata eva karmāṇi vidhīyante /
            nādvaitajñānavataḥ /
            ata eva hi vakṣyati-"sarva ete puṇyalokā bhavanti /
            brahmasastho 'mṛtatvameti"iti /
            tatraitasminnadvaitavidyāprakaraṇe 'bhyudayasādhanānyupāsanānyucyante kaivalyasannikṛṣṭaphalāni
            /
            cādvaitādīṣadvīkṛtabrahmaviṣayāṇi ityādīni karmasamṛddhiphalāni ca karmāṅgasambandhīni
            /
            rahasyasāmānyānmanovṛttisāmānyācca yathādvaitajñānaṃ manovṛttimātraṃ tathānyānyapyupāsanāni
            manovṛttirūpāṇītyasti hi sāmānyam /
            kastarhyadvaitajñānasyopāsanānāṃ ca viśeṣaḥ /
            ucyate /
            svābhāvikasyā'tmanyakriye 'dhyāropitasya kartrādikārakakriyāphalabhedavijñānasya nivartakamadvaitavijñānam
            /
            rajjvādāviva sarpādyadhyāropalakṣaṇajñānasya rajjvādisvarūpaniścayaḥ prakāśanimittaḥ
            /
            upāsanaṃ tu yathāśāstrasamarpitaṃ kiñcidālambanamupādāya tasminsamānacittavṛttisantānakaraṇaṃ
            tadvilakṣaṇapratyayānantaritamiti viśeṣaḥ /
            tānyetānyupāsanāni sattvaśuddhikaratvena vastutattvāvabhāsakatvādadvaitajñānopakārakāṇyālambanaviṣayatvāt
            susādhyāni ceti pūrvamupanyasyante /
            tatra karmābhyāsasya dṛḍhīkṛtatvātkarmaparityāgenopāsana eva duḥkhaṃ cetaḥ samarpaṇaṃ
            kartṛmiti karmāṅgaviṣayameva tāvadādāvupāsanamupanyasyate /</p>
         
         
         
         
         
         <p>START ChUp 1,1.1</p>
         
         
         <p><span class="bold">om ity etad akṣaram udgītham upāsīta |
               om iti hy udgāyati |
               tasyopavyākhyānam || ChUp_1,1.1 ||</span></p>
         
         
         
         
         
         <p>ChUpBh_1,1.1 ityupodghātabhāṣyam- omityetadakṣaramudgīthamupāsīta /
            omityetadakṣaraṃ paramātmano 'bhidhānaṃ nediṣṭham /
            tasminhi prayujyamāne sa prasīdati priyanāmagrahaṇa iva lokaḥ /
            tadihetiparaṃ prayuktamabhidhāyakatvādvyāvartitaṃ śabdasvarūpamātraṃ pratīyate /
            tathā cārcādivatparasyā'tmanaḥ pratīkaṃ sampadyate /
            evaṃ nāmatvena pratīkatvena ca paramātmopāsanasādhanaṃ śreṣṭhamiti sarvavedānteṣvagatam
            /
            japakarmasvādhyāyādyanteṣu ca bahuśaḥ prayogātprasiddhamasya śraiṣṭhyam /
            atastadetakṣaraṃ varṇātmakamudgīthabhaktyavayavatvādudgīthaśabdavācyamupāsīta /
            karmāṅgāvayavabhūta oṅkāre paramātmapratīke dṛḍhāmaikāgryalakṣaṇāṃ matiṃ santanuyāt
            /
            
            <p>
               svayameva śrutiroṅkārasyodgīthaśabdavācyatve hetumāha-omiti hyudgāyati /<br />
               omityārabhya hi yasmādudgāyatyata udgītha oṅkāra ityarthaḥ /<br />
               tasyopavyākhyānaṃ tasyākṣarasyopavyākhyānamevamupāsanamevaṃvibhūtyevaṃphalamityādikathanamupavyākhyānam
               /<br />
               pravartata iti vākyaśeṣaḥ //1 //
               </p>
         </p>
         
         
         
         
         
         
         
         
         <p>START ChUp 1,1.2</p>
         
         
         <p><span class="bold">eṣāṃ bhūtānāṃ pṛthivī rasaḥ |
               pṛthivyā āpo rasaḥ |
               apām oṣadhayo rasaḥ |
               oṣadhīnāṃ puruṣo rasaḥ |
               puruṣasya vāg rasaḥ |
               vāca ṛg rasaḥ |
               ṛcaḥ sāma rasaḥ |
               sāmna udgītho rasaḥ || ChUp_1,1.2 ||</span></p>
         
         
         
         
         
         <p>ChUpBh_1,1.2 eṣāṃ carācarāṇāṃ bhūtānāṃ pṛthivī raso gatiḥ parāyaṇamavaṣṭambhaḥ /
            pṛthivyā āpo raso 'psu hyotā ca protā ca pṛthivyatastā rasaḥ pṛthivyāḥ /
            apāmoṣadhayo raso 'ppariṇāmatvādoṣadhīnām /
            tāsāṃ puruṣo raso 'nnapariṇāmatvāt puruṣasya /
            tasyāpi puruṣasya vāgrasaḥ /
            puruṣāvayavānāṃ hi vāksāriṣṭhā /
            
            <p>
               ato vākpuruṣasya rasa ucyate /<br />
               tasyā api vāca ṛgrasaḥ sāratarā /<br />
               ṛcaḥ sāma rasaḥ sārataram /<br />
               tasyāpi sāmna udgīthaḥ prakṛtatvādoṅkāraḥ sārataraḥ //2 //
               </p>
         </p>
         
         
         
         
         
         <p>START ChUp 1,1.3</p>
         
         
         <p class="bold">sa eṣa rasānāṃ rasatamaḥ paramaḥ parārdhyo 'ṣṭamo yadudgīthaḥ || ChUp_1,1.3 ||</p>
         
         
         
         
         
         <p>
            ChUpBh_1,1.3 evaṃ sa eṣa udgīthākhya oṅkāro bhūtādīnāmuttarottararasānāmatiśayena
            raso rasatamaḥ /<br />
            paramaḥ paramātmapratīkatvāt /<br />
            parārdhyor'dhaṃ sthānaṃ, paraṃ ca tadardhaṃ ca parārdhaṃ tadarhatīti parārdhyaḥ paramātmasthānārhaḥ
            paramātmavadupāsyatvādityabhiprāyaḥ /<br />
            aṣṭamaḥ pṛthivyādirasasaṃkhyāyāṃ yadudgītho ya udgīthaḥ //3 //
            </p>
         
         
         
         
         
         <p>START ChUp 1,1.4</p>
         
         
         <p class="bold">katamā katama rk katamat katamat sāma katamaḥ katama udgītha iti vimṛṣṭaṃ bhavati
            || ChUp_1,1.4 ||</p>
         
         
         
         
         
         <p>ChUpBh_1,1.4 vāca ṛgrasa ityuktam /
            katamā sarkkatamattatsāma katamo vā sa udgīthaḥ /
            katamā katameti vīpsā'darārthā /
            nanu"vā bahūnāṃ jātiparipraśne ḍatamac" /
            na hyatra ṛgjātibahutvaṃ kathaṃ ḍatamacprayogaḥ /
            naiṣa doṣaḥ /
            jātau paripraśno jātiparipraśna ityetasminvigrahe jātāvṛgvyaktīnāṃ bahutvopapatteḥ
            /
            
            <p>
               na tu jāteḥ paripraśna iti vigṛhyate /<br />
               nanu jāteḥ paripraśna ityasminvigrahe katamaḥ kaṭha ityādyudāharaṇamupapannaṃ jātau
               paripraśna ityatra tu na yujyate /<br />
               tatrāpi kaṭhādijātāveva vyaktibahitvābhiprāyeṇa paripraśna ityadoṣaḥ /<br />
               yadi jāteḥ paripraśnaḥ syātkatamā katamargityādāvupasaṃkhyānaṃ kartavyaṃ syādvimṛṣṭaṃ
               bhavati vimarśaḥ kṛto bhavati //4 //
               </p>
         </p>
         
         
         
         
         
         <p>START ChUp 1,1.5</p>
         
         
         <p><span class="bold">vāg evark |
               prāṇaḥ sāma |
               om ity etad akṣaram udgīthaḥ |
               tad vā etan mithunaṃ yad vāk ca prāṇaś cark ca sāma ca || ChUp_1,1.5 ||</span></p>
         
         
         
         
         
         <p>ChUpBh_1,1.5 vimarśe hi kṛte sati prativacanoktirupapannā vāgevarkprāṇaḥ sāmeti /
            vāgṛcorekatve 'pi nāṣṭamatvavyāghātaḥ pūrvasmādvākyāntaratvādāptiguṇasiddhaya omityetadakṣaramudgītha
            iti /
            vākprāṇāvṛksāmayonī iti vāgevarkprāṇaḥ sāmetyucyate /
            yathākramamṛksāmayonyorvākprāṇayorgrahaṇe hi sarvāsāmṛcāṃ sarveṣāṃ ca sāmnāmavarodhaḥ
            kṛtaḥ syāt /
            sarvarksāmāvarodhe carksāmasādhyānāṃ ca sarvakarmaṇāmavarodhaḥ kṛtaḥ syāt /
            tadavarodhe ca sarve kāmā avaruddhāḥ syuḥ /
            omityetadakṣaramudgītha iti bhaktyāśaṅkā vinartyate /
            tadvā etaditi mithunaṃ nirdiśyate /
            kiṃ tanmithunamityāha yadvākca prāṇaśca sarvaṛksāmakāraṇabhūtau mithunam /
            ṛkva sāma ceti ṛksāmakāraṇāvṛksāmaśabdoktāvityarthaḥ /
            
            <p>
               na tu svatantramṛkca sāma ca mithunam /<br />
               anyathā hi vākca prāṇaścetyekaṃ mithunamṛksāma cāparaṃ mithunamiti dve mithune syātām
               /<br />
               tathā ca tadetanmithunamityekavacananirdeṣo 'nupapannaḥ syāt /<br />
               tasmādṛksāmayonyorvākprāṇayoreva mithunatvam //5 //
               </p>
         </p>
         
         
         
         
         
         <p>START ChUp 1,1.6</p>
         
         
         <p><span class="bold">tad etan mithunam om ity etasminn akṣare saṃsṛjyate |
               yadā vai mithunau samāgacchata āpayato vai tāv anyo 'nyasya kāmam || ChUp_1,1.6 ||</span></p>
         
         
         
         
         
         <p>ChUpBh_1,1.6 tadetadevaṃlakṣaṇaṃ mithunamomityetasminnakṣare saṃsṛjyate /
            
            <p>
               evaṃ sarvakāmāvāptiguṇaviśiṣṭaṃ mithunamoṅkāre saṃsṛṣṭaṃ vidyata ityoṅkārasya sarvakāmāvāptiguṇavattvaṃ
               prasiddham /<br />
               vāṅmayatvamoṅkārasya prāṇaniṣpādyatvaṃ ca mithunena saṃsṛṣṭatvaṃ mithunasya kāmāpayitṛtvaṃ
               prasiddhamiti dṛṣṭānta ucyate /<br />
               yathā loke mithunau mithunāvayavau strīpuṃsau yadā samāgacchato grāmyadharmatayā saṃyujyeyānāṃ
               tadā'payataḥ prāpayato 'nyonyasyetaretarasya tau kāmam /<br />
               tathā ca svātmānupraviṣṭena mithunena sarvakāmāptiguṇavattvamoṅkārasya siddhamityabhiprāyaḥ
               //6 //
               </p>
         </p>
         
         
         
         
         
         <p>START ChUp 1,1.7</p>
         
         
         <p class="bold">āpayitā ha vai kāmānāṃ bhavati ya etad evaṃ vidvān akṣaram udgītham upāste || ChUp_1,1.7
            ||</p>
         
         
         
         
         
         <p>
            ChUpBh_1,1.7 tadupāsako 'pyudgātā taddharmā bhavatītyāha-āpayitā ha vai kāmānāṃ yajamānasya
            bhavati ya etadakṣaramevamāptiguṇavadudgīthamupāste tasyaitadyathoktaṃ phalamityarthaḥ
            /<br />
            "taṃ yathā yathopāsate tadeva bhavati"iti śruteḥ //7 //
            </p>
         
         
         
         
         
         <p>START ChUp 1,1.8</p>
         
         
         <p><span class="bold">tad vā etad anujñākṣaram |
               yad dhi kiṃcānujānāty om ity eva tad āha |
               eṣo eva samṛddhir yad anujñā |
               samardhayitā ha vai kāmānāṃ bhavati ya etad evaṃ vidvān akṣaram udgītham upāste ||
               ChUp_1,1.8 ||</span></p>
         
         
         
         
         
         <p>ChUpBh_1,1.8 samṛddhiguṇavāṃścoṅkāraḥ /
            katham-tadvā etatprakṛmanujñākṣaramanujñā ca sākṣaraṃ ca tat /
            anujñānumatiroṅkāra ityarthaḥ /
            kathamanujñetyāha śrutireva /
            yaddhi kiñca yatkiñca loke jñānaṃ dhanaṃ vānujānāti vidvāndhanī vā tatrānumatiṃ kurvannomityeva
            tadāha /
            tathā ca vede"trayastriṃśadityomiti hovāca"ityādinā /
            
            <p>
               tathā ca loke 'pi tavedaṃ dhanaṃ gṛhṇāmītyukta omityāha /<br />
               ata eṣā u evaiṣaiva samṛddhiryadanujñā yānujñā sā samṛddhistanmūlatvādanujñāyāḥ /<br />
               samṛddho hyomityanujñāṃ dadāti tasmātsamṛddhiguṇavānoṅkāra ityarthaḥ /<br />
               samṛddhiguṇopāsakatvāttaddharmā sansamardhayitā ha vai kāmānāṃ yajamānasya bhavati
               ya etadevaṃ vidvānakṣaramudgīthamupāsta ityādi pūrvavat //8 //
               </p>
         </p>
         
         
         
         
         
         <p>START ChUp 1,1.9
            <span class="bold">teneyaṃ trayī vidyā vartate |
               om ity āśrāvayati |
               om iti śaṃsati |
               om ity udgāyati |
               etasyaiva akṣarasyāpacityai mahimnā rasena || ChUp_1,1.9 ||</span></p>
         
         
         
         
         
         <p>ChUpBh_1,1.9 athedānīmakṣaraṃ stautyupāsyatvātprarocanārtham /
            kathaṃ, tenākṣareṇa prakṛteneyamṛgvedādilakṣaṇā trayī vidyā trayīvidyāvihitaṃ karmetyarthaḥ
            /
            na hi trayī vidyaivā'śrāvaṇādibhirvartate karma tu tathā pravartata iti prasiddham
            /
            kathamomityāśrāvatyomiti śaṃsatyomityudgāyatīti liṅgācca somayāga iti gamyate /
            tacca karmaitasyaivākṣarasyāpacityai pūjārtham /
            paramātmapratīkaṃ hi tat /
            tadapacitiḥ paramātmana eva sā /
            "svakarmaṇā tamabhyarcya siddhiṃ vindati mānavaḥ"iti smṛteḥ /
            mahimnā rasena /
            kiñcaitasyaivākṣarasya mahimnā mahattvena ṛtvigyajamānādiprāṇairityarthaḥ /
            tathaitasyaivākṣarasya rasena vrīhiyavādirasanirvṛttena haviṣetyarthaḥ /
            yāgahomādyakṣareṇa kriyate /
            
            <p>
               taccā'dityamupatiṣṭhate /<br />
               tato vṛṣṭyādikrameṇa prāṇo 'nnaṃ ca jāyate /<br />
               prāṇairannena ca yajñastāyate /<br />
               ata ucyate 'kṣarasya mahimnā rasnti //9 //
               </p>
         </p>
         
         
         
         
         
         <p>START ChUp 1,1.10</p>
         
         
         <p><span class="bold">tenobhau kurutaḥ |
               yaś caitad evaṃ veda yaś ca na veda |
               nānā tu vidyā cāvidyā ca |
               yad eva vidyayā karoti śraddhayopaniṣadā tad eva vīryavattaraṃ bhavatīti khalv etasyaivākṣarasyopavyākhyānaṃ
               bhavati || ChUp_1,1.10 ||</span></p>
         
         
         
         
         
         <p>ChUpBh_1,1.10 tatrākṣaravijñānavataḥ karma kartavyamiti sthitamābhipati-tenābhareṇobhau
            yaścaitadakṣaramevaṃ vyākhyātaṃ veda yaśca karmamātravidakṣarayāthātmyaṃ na veda tāvubhau
            kurutaḥ karma /
            tayośca karmasāmarthyādeva phalaṃ syātkiṃ tatrākṣarayāthātmyavijñāneneti /
            dṛṣṭaṃ hi loke harītakīṃ bhakṣayatostadrasābhijñetarayorvirecanam /
            naivam /
            yasmānnānā tu vidyā cāvidyā ca bhinne hi vidyāvidye /
            tuśabdaḥ pakṣavyāvṛttyarthaḥ /
            noṅkārasya karmāṅgatvamātravijñānameva rasatamāptisamṛddhiguṇavadvijñānaṃ kiṃ tarhi
            tato 'bhyadhikam /
            tasmāttadaṅgādhikyātphalādhikyaṃ yuktamityabhiprāyaḥ /
            dṛṣṭaṃ hi loke vaṇikśabarayoḥ padmarāgādimaṇivikraye vaṇijo vijñānādhikyātphalādhikyam
            /
            tasmādyadeva vidyayā vijñānena yuktaḥ sankaroti karmaśraddhayā śraddadhānaśca sannupaniṣadā
            yogena yuktaścetyarthaḥ /
            tadeva karma vīryavattaramavidvatkarmaṇo 'dhikaphalaṃ bhavatīti /
            vidvatkarmaṇo vīryavattara[tvaṭavacanādaviduṣo 'pi karma vāryadeva bhavatītyabhiprāyaḥ
            /
            na cāviduṣaḥ karmaṇyanadhikāraḥ /
            
            <p>
               auṣastye kāṇḍe 'viduṣāmapyārvijyadarśanāt /<br />
               rasatamāptisamṛddhiguṇavadakṣaramityekamupāsanam /<br />
               madhye prayatnāntarādarśanāt /<br />
               anekairhi viśeṣaṇairanekadhopāsyatvātkhalvetasyaiva prakṛtasyodgīthākhyasyākṣarasyopavyākhyānaṃ
               bhavati //10//
               </p>
         </p>
         
         
         <p><span class="bold">iti chāndogyopaniṣacchāṅkarabhāṣye prathamādhyāyasya prathama khaṇḍaḥ</span></p>
         
         
         <p>=======================================================================</p>
         
         
         <p>START ChUp 1,2.1</p>
         
         
         <p><span class="bold">devāsurā ha vai yatra saṃyetire |
               ubhaye prājāpatyās tad dha devā udgītham ājahrur anenainān abhibhaviṣyāma iti || ChUp_1,2.1
               ||</span></p>
         
         
         
         
         
         <p>ChUpBh_1,2.1 devāsurā devāścāsurāśca /
            devā dīvyaterdyetanārthasya śāstrodbhāsitā indriyavṛttayaḥ /
            aśirāstadvirītāḥ sveṣvevāsuṣu viṣvagviṣayāsu prāṇanakriyāsu ramaṇātsvābhāvikyastama
            ātmikā indriyavṛttaya eva /
            ha vā iti pūrvavṛttodbhāsakau nipātau /
            yatra yasminnimitta itaretaraviṣayāpahāralakṣaṇe saṃyetire /
            sampūrvasya yatateḥ saṃgrāmārthatvamiti saṃgrāmaṃ kṛtavanta utyarthaḥ /
            śāsrīyaprakāśavṛttayabhibhavanāya pravṛttāḥ svābhāvikyastamorūpā indriyavṛttayo 'surāḥ
            /
            tathā tadviparītāḥ śāsrārthaviṣayavivekajyotirātmāno devā svābhāvikatamorūpāsurābhibhavanāya
            pravṛttā ityanyonyābhibhavodbhavarūpaḥ saṃgrāma iva sarvaprāṇiṣu pratidehaṃ devāsurasaṅgrāmo
            'nādikālapravṛtta ityabhiprāyaḥ /
            sa ihaśrutyā'khyāyikārūpeṇa dharmādharmotpattivivekavijñānāya kathyate prāṇaviśuddhivijñānavidhiparatayā
            /
            ata ubhaye 'pi devāsurāḥ prajāpaterapatyānīti prājāpatyāḥ /
            prajāpatiḥ karmajñānādhikṛtaḥ puruṣaḥ /
            "puruṣa evokthamayameva mahānprajāpatiḥ"iti śrutyantarāt /
            
            <p>
               tasya hi śāsrīyāḥ svābhāvikyaśca karaṇavṛttayo viruddhā apatyānīva tadudbhavatvāt
               /<br />
               tattatrotkarṣāpakarṣalakṣaṇanimitte ha devā udgīthabhaktyupalakṣitamaudgātraṃ karmā'jahrurāhṛtavantaḥ
               /<br />
               tasyāpi kevalasyā'haraṇāsambhavājjotiṣṭomādyāhṛtavanta ityabhiprāyaḥ /<br />
               tatkimarthamājahrurityucyate anena karmaṇainānasurānabhibhaviṣyāma ityevamabhiprāyāḥ
               santaḥ //1 //
               </p>
         </p>
         
         
         
         
         
         <p>START ChUp 1,2.2</p>
         
         
         <p><span class="bold">te ha nāsikyaṃ prāṇam udgītham upāsāṃ cakrire |
               taṃ ha asurāḥ pāpmanā vividhuḥ |
               tasmāt tenobhayaṃ jighrati surabhi ca durgandhi ca |
               pāpmanā hy eṣa viddhaḥ || ChUp_1,2.2 ||</span></p>
         
         
         
         
         
         <p>ChUpBh_1,2.2 yadā ca tadudgīthaṃ karmā'jihīrṣavastadā-te ha devā nāsikyaṃ nāsikāyāṃ
            bhavaṃ cetanāvantaṃ ghrāṇaṃ prāṇamudgīthakartāramudgīthabhaktyopāsāṃcakrirejhrupāsanaṇṭakṛtavanta
            ityarthaḥ /
            nāsikyaprāṇamadṛṣṭyodgīthākhyamakṣaramoṅkāramupāsāṃcakrira ityarthaḥ /
            evaṃ hi prakṛtārthaparityāgo 'prakṛtārthopādānaṃ ca na kṛtaṃ syāt /
            khalvetasyaivākṣarasyetyoṅkāramupāsāṃcakrira ityarthaḥ /
            evaṃ hi prakṛtārthaparityāgo 'prakṛtārthopādānaṃ ca na kṛtaṃ syāt /
            khalvetasyaivākṣarasyetyoṅkāro hyāpāsyatayā prakṛtaḥ /
            nanūdgīthopalakṣitaṃ karmā'hṛtavanta ityavoca idānīmeva;kathaṃ nāsikyaprāṇadṛṣṭyoṅkāramupāsāṃcakrira
            ityāttha /
            naiṣa doṣaḥ /
            udgīthakarmaṇyeva hi tatkartṛprāṇadevatādṛṣṭyodgīthabhaktyavayavaścoṅkāra upāsyatvena
            vivakṣito na svatantro 'tastādarthyena karmā'hṛtavanta iti yuktamevoktam /
            tamevaṃ devairvṛtamudgātāraṃ hāsurāḥ svābhāvikatama ātmāno jyotīrūpaṃ nāsikyaṃ prāṇaṃ
            devaṃ svotthena pāpmanādharmāsaṅgarūpeṇa vividhurviddhavantaḥ saṃsarga kṛtavanta ityarthaḥ
            /
            sa hi nāsikyaḥ prāṇaḥ kalyāṇagandhagrahaṇābhimānāsaṅgābhibhūtavivekavijñāno babhūva
            /
            sa tena doṣeṇa pāpmasaṃsargī babhūva /
            tadidamuktamasurāḥ pāpmanā vividhuriti /
            yasmādāsureṇa pāpmanā viddhastasmāttena pāpmanā prerito ghrāṇaḥ prāṇo durgandhigrāhakaḥ
            prāṇinām /
            atastenobhayaṃ jighrati lokaḥ surabhi ca durgandhi ca /
            
            <p>
               pāpmanā hyeṣa yasmādviddhaḥ /<br />
               ubhayagrahaṇamavivakṣitam /<br />
               yasyobhayaṃ havirārtimārchatīti yadvat /<br />
               yadevedamapratirūpaṃ jighratīti samānaprakaraṇaśruteḥ //2 //
               </p>
         </p>
         
         
         
         
         
         <p>START ChUp 1,2.3-6</p>
         
         
         <p><span class="bold">atha ha vācam udgītham upāsāṃ cakrire |
               tāṃ hāsurāḥ pāpmanā vividhuḥ |
               tasmāt tayobhayaṃ vadati satyaṃ cānṛtaṃ ca |
               pāpmanā hy eṣā viddhā || ChUp_1,2.3 ||</span></p>
         
         
         <p><span class="bold">atha ha cakṣur udgītham upāsāṃ cakrire |
               tad dhāsurāḥ pāpmanā vividhuḥ |
               tasmāt tenobhayaṃ paśyati darśanīyaṃ cādarśanīyaṃ ca |
               pāpmanā hy etad viddham || ChUp_1,2.4 ||</span></p>
         
         
         <p><span class="bold">atha ha śrotram udgītham upāsāṃ cakrire |
               tad dhāsurāḥ pāpmanā vividhuḥ |
               tasmāt tenobhayaṃ śṛṇoti śravaṇīyaṃ cāśravaṇīyaṃ ca |
               pāpmanā hy etad viddham || ChUp_1,2.5 ||</span></p>
         
         
         <p><span class="bold">atha ha mana udgītham upāsāṃ cakrire |
               tad dhāsurāḥ pāpmanā vividhuḥ |
               tasmāt tenobhayaṃ saṃkalpayate saṃkalpanīyaṃ ca |
               pāpmanā hy etad viddham || ChUp_1,2.6 ||</span></p>
         
         
         
         
         
         <p>ChUpBh_1,2.3-6 mukhyaprāṇasyopāsyatvāya tadviśuddhatvānubhavārtho 'yaṃ vicāraḥ śrutyā
            pravartitaḥ /
            
            <p>
               ataścakṣurādidevatāḥ krameṇa vicāryā'sureṇa pāpmanā viddhā ityapohyante /<br />
               samānamanyat, atha ha vācaṃ cakṣuḥ śrotraṃ mana ityādi /<br />
               anuktā apyanyāstvagrasamādidevatā draṣṭavyāḥ /<br />
               "evamu khalvetā devatāḥ pāpmabhiḥ" iti śrutyantarāt //3-6 //
               </p>
         </p>
         
         
         
         
         
         <p>START ChUp 1,2.7</p>
         
         
         <p><span class="bold">atha ha ya evāyaṃ mukhyaḥ prāṇas tam udgītham upāsāṃ cakrire |
               taṃ hāsurā ṛtvā vidadhvaṃsur yathāśmānam ākhaṇam ṛtvā vidhvaṃsetaivam || ChUp_1,2.7
               ||</span></p>
         
         
         
         
         
         <p>
            ChUpBh_1,2.7 āsureṇa viddhatvādghrāṇādidevatā apohyāthānantaraṃ ya evāyaṃ prasiddho
            mukhe bhavo mukhyaḥ prāṇastamudgīthamupāsāñcakrire taṃ hāsurāḥ pūrvavadṛtvā prāpya
            vidadhvaṃsurvinaṣṭā abhiprāyamātreṇa /<br />
            akṛtvā kiñcidapi prāṇasya /<br />
            kathaṃ vinaṣṭā ityatra dṛṣṭāntamāha-yathā loke 'śmānamākhaṇaṃ na śakyate khanituṃ
            kuddālādibhirapi bhettuṃ na śakyo 'khaṇa evā'khaṇastamṛtvā sāmarthyālloṣṭaḥ pāṃsupiṇḍaḥ
            kṣutyantarāccāśmani kṣipto 'śmabhedanābhiprāyeṇa tasyāśmanaḥ kiñcidapyakṛtvā svayaṃ
            vidhvaṃseta vidīryetaivaṃ vidadhvaṃsurityarthaḥ //7 //
            </p>
         
         
         
         
         
         <p>START ChUp 1,2.8</p>
         
         
         <p><span class="bold">evaṃ yathāśmānam ākhaṇam ṛtvā vidhvaṃsata evaṃ haiva sa vidhvaṃsate ya evaṃvidi pāpaṃ
               kāmayate yaś cainam abhidāsati |
               sa eṣo 'śmākhaṇaḥ || ChUp_1,2.8 ||</span></p>
         
         
         
         
         
         <p>ChUpBh_1,2.8 evaṃ viśuddho 'surairadharṣitatvātprāṇa iti evaṃvidaḥ prāṇātmabhūtasyedaṃ
            phalamāha-yathāśmānamiti /
            eṣa eva dṛṣṭāntaḥ /
            evaṃ haiva sa vidhvaṃsate vinaśyati /
            ko 'sāvityāha-ya evaṃvidi yathoktaprāṇavidi pāpaṃ tadanarhaṃ kartu kāmayata icchati
            yaścāpyenamabhidāsati hinasti prāṇavidaṃ pratyākrośatāḍanādi prayuṅkte so 'pyevameva
            vidhvaṃsata ityarthaḥ /
            yasmātsa eṣa prāṇavitprāṇabhūtatvādaśmākhaṇa ivāśmākhaṇo 'dharṣaṇīya ityarthaḥ /
            
            <p>
               nanu nāsikyo 'pi prāṇo vāyvātmā yathā mukhyastatra nāsikyaḥ prāṇaḥ pāpmanā viddhaḥ
               prāṇa eva sanna mukhyaḥ katham /<br />
               naiṣa doṣaḥ /<br />
               nāsikyastu sthānakaraṇavaiguṇyādviddho vāyvātmāpi sanmukhyaḥ sthānadevatābalīyastvānna
               viddha iti yuktam /<br />
               yathā vāsyādayaḥ śikṣāvatpuruṣāśrayāḥ kāryaviśeṣaṃ kurvanti nānyahastagatāstadvaddoṣavadghrāṇasacivatvādviddhā
               ghrāṇadevatā na mukhyaḥ //8 //
               </p>
         </p>
         
         
         
         
         
         <p>START ChUp 1,2.9</p>
         
         
         <p><span class="bold">naivaitena surabhi na durgandhi vijānāti |
               apahatapāpmā hy eṣaḥ |
               tena yad aśnāti yat pibati tenetarān prāṇān avati |
               etam u evāntato 'vittvotkrāmati |
               vyādadāty evāntata iti || ChUp_1,2.9 ||</span></p>
         
         
         
         
         
         <p>ChUpBh_1,2.9 yasmānna viddho 'surairmukhyastasmānnaivaitena surabhi durgandhi vā vijānāti
            ghrāṇenaiva tadubhayaṃ vijānāti lokaḥ /
            ataśca pāpmakāryādarśanādapahatapāpmāpahato vināśito 'panītaḥ pāpmā yasmātso 'yamapahatapāpmā
            hyeṣa viśuddha ityarthaḥ /
            yasmāccā'tmambharayaḥ kalyāṇādyāsaṅgavattvādghrāṇādayo na tathā'tmambharirmukhyaḥ
            kiṃ tarhi sarvārthaḥ /
            kathamiti, ucyate-tena mukhyena yadaśnāti yatpibati lokastenāśitena pītena cotarānghrāṇādīnavati
            pālayati /
            tena hi teṣāṃ sthitirbhavatītyarthaḥ /
            ataḥ sarvambharaḥ prāṇo 'to viśuddhaḥ /
            kathaṃ punarmukhyāśitapītābhyāṃ sthitireṣāṃ gamyata iti, ucyate-etaṃ (tamu eva) mukhyaṃ
            prāṇaṃ mukhyaprāṇasya vṛttimannapāne ityarthaḥ /
            antato 'nte maraṇakāle 'vittvālabdhvot-krāmati /
            ghrāṇādiprāṇasamudāya ityarthaḥ /
            aprāṇo hi na śaknotyaśituṃ pātuṃ vā /
            
            <p>
               tena tadotkrāntiḥ prasiddhā ghrāṇādikalāpasya /<br />
               dṛśyate hyutkrāntau prāṇasyāśiśiṣā /<br />
               ato vyādadātyevā'syavidāraṇaṃ karotītyarthaḥ /<br />
               taddhyannālābha utkrāntasya liṅgam //9 //
               </p>
         </p>
         
         
         
         
         
         <p>START ChUp 1,2.10</p>
         
         
         <p><span class="bold">taṃ hāṅgirā udgītham upāsāṃ cakre |
               etam u evāṅgirasaṃ manyante 'ṅgānāṃ yad rasaḥ || ChUp_1,2.10 ||</span>
            </p>
         
         
         
         
         <p>ChUpBh_1,2.10 taṃ hāṅgirāstaṃ mukhyaṃ prāṇaṃ hāṅgirā ityevaṅguṇamudgīthamuyāsāñcakre
            baka ityeva sambandhaṃ kṛtavantaḥ kecit /
            etamu evā'ṅgirasaṃ bṛhaspatimayāsyaṃ prāṇaṃ manyanta iti canāt /
            bhavatyevaṃ yathāśrutāsambhave, sambhavati tu yathāśrutamṛṣicodanāyāmapi śrutyantaravat
            /
            tasmācchatarcina ityācakṣata etameva santamṛṣimapi /
            tathā mādhyamā gṛtsamado viśvāmitro vāmadevo 'trirityādi ṛṣīneva prāṇamāpādayati śrutiḥ
            /
            
            <p>
               tathaitānapyṛṣīnprāṇopāsakānaṅgirobṛhaspatyayāsyānprāṇaṃ karotyabhedavijñānāya /<br />
               "prāṇo ha pitā prāṇo mātā"ityādivacca /<br />
               tasmādṛṣiraṅgirā nāma prāṇa eva sannātmānamaṅgirasaṃ prāṇamudgīthamupāsāñcakra ityetat
               /<br />
               yadyasmātso 'ṅgānāṃ prāṇaḥ sanrasastenāsāvāṅgirasaḥ //10 //
               </p>
         </p>
         
         
         
         
         
         <p>START ChUp 1,2.11-12</p>
         
         
         <p><span class="bold">tena taṃ ha bṛhaspatir udgītham upāsāṃ cakre |
               etam u eva bṛhaspatiṃ manyante |
               vāg ghi bṛhatī tasyā eṣapatiḥ || ChUp_1,2.11 ||</span></p>
         
         
         <p><span class="bold">tena taṃ hāyāsya udgītham upāsāṃ cakre |
               etam u evāyāsyaṃ manyante |
               āsyād yad ayate || ChUp_1,2.12 ||</span></p>
         
         
         
         
         
         <p>
            ChUpBh_1,2.11,12 tathā vāco bṛhatyāḥ patistenāsau bṛhaspatiḥ /<br />
            yathā yadyasmādāsyādayate nirgacchati tenā'yāsya ṛṣiḥ prāṇa eva sannityarthaḥ tathānyo
            'pyupāsaka ātmānamevā'ṅgirasādiguṇaṃ prāṇamudgīthamupāsītetyarthaḥ //11-12 //
            </p>
         
         
         
         
         
         <p>START ChUp 1,2.13</p>
         
         
         <p><span class="bold">tena taṃ ha bako dālbhyo vidāṃ cakāra |
               sa ha naimiśīyānām udgātā babhūva |
               sa ha smaibhyaḥ kāmān āgāyati || ChUp_1,2.13 ||</span></p>
         
         
         
         
         
         <p>
            ChUpBh_1,2.13 na kevalamaṅgiraḥprabhṛtayaḥ upāsāñcakrire /<br />
            taṃ ha bako nāma dalbhyasyāpatyaṃ dālbhyo vidāñcakāra yathādarśitaṃ prāṇaṃ vijñātavān
            /<br />
            viditvā ca sa ha naimiśīyānāṃ sattriṇāmudgātā babhūva /<br />
            sa ca prāṇavijñānasāmarthyādebhyo naimiśīyebhyaḥ kāmānāgāyati sma hā'gītavānkiletyarthaḥ
            //13 //
            </p>
         
         
         
         
         
         <p>START ChUp 1,2.14</p>
         
         
         <p><span class="bold">āgātā ha vai kāmānāṃ bhavati ya etad evaṃ vidvān akṣaram udgītham upāste |
               ity adhyātmam || ChUp_1,2.14 ||</span></p>
         
         
         
         
         
         <p>
            ChUpBh_1,2.14 tathānyo 'pyudgātā'gātā ha vai kāmānāṃ bhavati evaṃ vidvānyathoktaguṇaṃ
            prāṇamakṣaramudgīthamupāste tasyaitaddṛṣṭaṃ phalamuktam /<br />
            prāṇātmabhāvastvadṛṣṭam"devo bhūtvā devānapyeti"iti śrutyantarātsiddhamevetyabhiprāyaḥ
            /<br />
            ityadhyātmametadātmaviṣayamudgīthopāsanamityuktopasaṃhāro 'dhidaivatodgīthopāsane
            vakṣyamāṇe buddhisamādhānārthaḥ //14//
            </p>
         
         
         <p><span class="bold">iti chāndogyopaniṣacchāṅkarabhāṣye prathamādhyāyasya dvitīyaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 1,3.1
            <span class="bold">athādhidaivatam |
               ya evāsau tapati tam udgītham upāsīta |
               udyan vā eṣa prajābhya udgāyati |
               udyaṃs tamo bhayam apahanti |
               apahantā ha vai bhayasya tamaso bhavati ya evaṃ veda || ChUp_1,3.1 ||</span></p>
         
         
         
         
         
         <p>ChUpBh_1,3.1 athānantaramadhidaivataṃ devatāviṣayamudgīthopāsanaṃ prastutamutyartho
            'nekadhopāsyatvādudgīthasya /
            ya evāsāvādityastapati samudgīthamupāsītā'dityadṛṣṭyodgīthamupāsītetyarthaḥ /
            
            <p>
               tamudgīthamityudgīthaśabdo 'kṣaravācī sankathamāditye vartata iti?ucyate /<br />
               udyannudgacchanvā eṣa prajābhyaḥ prajārthamudgāyati prajānāmannotpattyartham /<br />
               na hyanudyati tasminvrīhyādeḥ paktiḥ syādata udgāyatīvodgāyati, yathaivodgātānnārthamata
               udgīthaḥ savitetyarthaḥ /<br />
               kiñcodyannaiśaṃ tamastajjaṃ ca bhayaṃ praṇināmapahanti tamevaṅguṇaṃ savitāraṃ yo veda
               so 'pahantā nāśayitā ha vai bhayasya janmamaraṇādilakṣaṇasyā'tmanastamasaśca tatkāraṇasyājñānalakṣaṇasya
               bhavati //1 //
               </p>
         </p>
         
         
         
         
         
         <p>START ChUp 1,3.2</p>
         
         
         <p><span class="bold">samāna u evāyaṃ cāsau ca |
               uṣṇo 'yam uṣṇo 'sau |
               svara itīmam ācakṣate svara iti pratyāsvara ity amum |
               tasmād vā etam imam amuṃ ca udgītham upāsīta || ChUp_1,3.2 ||</span></p>
         
         
         
         
         
         <p>ChUpBh_1,3.2 yadyapi sthānabhedātprāṇādityau bhinnāviva lakṣyete tathāpi na sa tattvabhedastayoḥ
            /
            katham-samāna u eva tulya eva prāṇaḥ savitrā guṇataḥ savitā ca prāṇena /
            yasmāduṣṇo 'yaṃ prāṇa uṣṇaścāsau savitā /
            kiñca svara itīmaṃ prāṇamācakṣate kathayanti tathā svara iti;pratyāsvara iti cāmuṃ
            savitāram /
            
            <p>
               yasmātprāṇaḥ svaratyeva na punarmṛtaḥ pratyāgacchati /<br />
               savitā tvastamitvā punarapyahanyahani pratyāgacchati /<br />
               ataḥ pratyāsvaro 'smādguṇato nāmataśca samānāvitaretaraṃ prāṇādityau /<br />
               ataḥ satattvābhedādetaṃ prāṇamimamamuṃ cā'dityamudgīthamupāsīta //2 //
               </p>
         </p>
         
         
         
         
         
         <p>START ChUp 1,3.3</p>
         
         
         <p><span class="bold">atha khalu vyānam evodgītham upāsīta |
               yad vai prāṇiti sa prāṇaḥ |
               yad apāniti so 'pānaḥ |
               atha yaḥ prāṇāpānayoḥ saṃdhiḥ sa vyānaḥ |
               yo vyānaḥ sā vāk |
               tasmād aprāṇann anapānan vācam abhivyāharati || ChUp_1,3.3 ||</span></p>
         
         
         
         
         
         <p>ChUpBh_1,3.3 atha khalviti prakārāntareṇopāsanamudgīthasyocyate-vyānameva vakṣyamāṇalakṣaṇaṃ
            prāṇasyaiva vṛttiviśeṣamudgīthamupāsīta /
            adhunā tatsatattvaṃ nirūpyate-yadvai puruṣaḥ prāṇiti mukhanāsikābhyāṃ vāyuṃ bahirniḥsārayati
            sa prāṇākhyo vāyorvṛttiviśeṣo yadapānityapaśvasiti tābhyāmevāntarākarṣati vāyuṃ so
            'pāno 'pānākhyā vṛttiḥ /
            tataḥ kimiti, ucyate-atha ya uktalakṣaṇayoḥ prāṇāpānayoḥ sandhistayorantarā vṛttiviśeṣaḥ
            sa vyānaḥ, yaḥ sāṅkhyādiśāsraprasiddhiḥ śrutyā viśeṣanirūpaṇānnāsau vyāna ityabhiprāyaḥ
            /
            
            <p>
               kasmātpunaḥ prāṇāpānau hitvā mahatā'yāsena vyānasyaivopāsanamucyate /<br />
               vīryavatkarmahetutvamityāha-yo vyānaḥ sā vāk /<br />
               vyānakāryatvādvācaḥ /<br />
               yasmādvyānanirvartyā vāktasmādaprāṇannanapānanprāṇāpānavyāpārāvakurvanvācamabhivyāharatyuccārayati
               lokaḥ //3 //
               </p>
         </p>
         
         
         
         
         
         <p>START ChUp 1,3.4</p>
         
         
         <p><span class="bold">yā vāk sark |
               tasmād aprāṇann anapānann ṛcam abhivyāharati |
               yark tat sāma |
               tasmād aprāṇann anapānan sāma gāyati |
               yat sāma sa udgīthaḥ |
               tasmād aprānann anapānann udgāyati || ChUp_1,3.4 ||</span></p>
         
         
         
         
         
         <p>ChUpBh_1,3.4 tathā vāgviśeṣāmṛcamṛksaṃsthaṃ ca sāma sāmāvayavaṃ codgīthamaprāṇannanapānanvyānenaiva
            nirvartayatītyabhiprāyaḥ //4 //</p>
         
         
         
         
         
         <p>START ChUp 1,3.5</p>
         
         
         <p><span class="bold">ato yāny anyāni vīryavanti karmāṇi yathāgner manthanam ājeḥ saraṇaṃ dṛḍhasya dhanuṣa
               āyamanam aprāṇann anapānaṃs tāni karoti |
               etasya hetor vyānam evodgītham upāsīta || ChUp_1,3.5 ||</span></p>
         
         
         
         
         
         <p>ChUpBh_1,3.5 na kevalaṃ vāgādyabhivyāharaṇamevāto 'smādanyānyapi yāni vīryavanti karmāṇi
            prayatnādhikyanirvartyāni yathāgnermanthanamājermaryādāyāḥ saraṇaṃ dhāvanaṃ dṛḍhasya
            dhanuṣa āyamanamākarṣaṇamaprāṇannanapānaṃstāni karoti /
            
            <p>
               atoviśiṣṭo vyānaḥ prāṇādivṛttibhyaḥ /<br />
               viśiṣṭasyopāsanaṃ jyāyaḥ phalavattvādrājopāsanavat /<br />
               etasya hetoretasmātkāraṇādvyānamevodgīthamupāsīta nānyadvṛttyantaram /<br />
               karmavīryavattaratvaṃ phalam //5 //
               </p>
         </p>
         
         
         
         
         
         <p>START ChUp 1,3.6</p>
         
         
         <p><span class="bold">atha khalūdgīthākṣarāṇy upāsīta ud-gī-tha iti |
               prāṇa evot |
               prāṇena hy uttiṣṭhati |
               vag gīḥ |
               vāco ha gira ity ācakṣate |
               annaṃ tham |
               anne hīdaṃ sarvaṃ sthitam || ChUp_1,3.6 ||</span></p>
         
         
         
         
         
         <p>ChUpBh_1,3.6 athādhunā khalūdgīthākṣarāṇyupāsīta bhaktyakṣarāṇi mā bhūvannityato viśinaṣṭi-udgītha
            iti /
            udgīthanāmākṣarāṇītyartho nāmākṣaropāsane 'pi nāmavata evopāsanaṃ kṛtaṃ bhavedamukamiśrā
            iti yadvat /
            prāṇa evot, udityasminnakṣare prāṇadṛṣṭiḥ /
            
            <p>
               kathaṃ prāṇasyottvamityāha-prāṇena hyuttiṣṭhati sarvo 'prāṇasyāvasādadarśanādato 'styudaḥ
               prāṇasya ca sāmānyam /<br />
               vāggīḥ /<br />
               vāco ha gira ityācakṣate śiṣṭāḥ /<br />
               tathānnaṃ thamanne hīdaṃ sarvaṃ sthitamato 'styannasya thākṣarasya ca sāmānyam //6
               //
               </p>
         </p>
         
         
         
         
         
         <p>START ChUp 1,3.7</p>
         
         
         <p><span class="bold">dyaur evot |
               antarikṣaṃ gīḥ |
               pṛthivī tham |
               āditya evot |
               vāyur gīḥ |
               agnis tham |
               sāmaveda evot |
               yajurvedo gīḥ |
               ṛgvedas tham |
               dugdhe 'smai vāg dohaṃ yo vāco dohaḥ |
               annavān annādo bhavati |
               ya etāny evaṃ vidvān udgīthākṣarāṇy upāsta ud-gī-tha iti || ChUp_1,3.7 ||</span></p>
         
         
         
         
         
         <p>ChUpBh_1,3.7 trayāṇāṃ śrutyuktāni sāmānyāni tāni tenānurūpeṇa śeṣeṣvapi draṣṭavyāni
            /
            dyaurevoduccaiḥ sthānāt /
            antarikṣaṃ gārgiraṇāllokānām /
            pṛthivī thaṃ prāṇisthānāt /
            āditya evodūrdhvatvāt /
            vāyurgīragnyādīnāṃ giraṇāt /
            agnisthaṃ yajñīyakarmāvasthānāt /
            sāmaveda evotsvargasaṃstutatvāt /
            yajurvedo gīryajuṣā prattasya haviṣo devatānāṃ giraṇāt /
            ṛgvedasthamṛcyadhyūḍhatvātsāmnaḥ /
            udgīthākṣaropāsanaphalamadhunocyate-dugdhe dogdhyasmai sādhakāsya /
            kā sā vāk, kaṃ doham /
            
            <p>
               ko 'sau doha ityāha-yo vāco dohaḥ /<br />
               ṛgvedādiśabdasādhyaṃ phalamityabhiprāyastadvāco dohastaṃ svayameva vāgdogdhyātmānameva
               dogdhi /<br />
               kiñcānnavānprabhūtānno 'nnādaśca dīptāgnirbhavati /<br />
               ya etāni yathoktānyevaṃ yathoktaguṇānyudgīthākṣarāṇi vidvānsannupāsta udgītha iti
               //7 //
               </p>
         </p>
         
         
         
         
         
         <p>START ChUp 1,3.8</p>
         
         
         <p><span class="bold">atha khalv āśīḥ samṛddhiḥ |
               upasaraṇānīty upāsīta |
               yena sāmnā stoṣyan syāt tat sāmopadhāvet || ChUp_1,3.8 ||</span></p>
         
         
         
         
         
         <p>
            ChUpBh_1,3.8 atha khalvidānīmāśīḥsamṛddhirāśiṣaḥ kāmasya samṛddhiryathā bhavettaducyata
            iti vākyaśeṣaḥ /<br />
            upasaraṇānyupasartavyānyupagantavyāni dhyeyānītyarthaḥ /<br />
            katham, ityupāsīta, evamupāsīta /<br />
            tadyathā-yena sāmnā yena sāmaviśeṣeṇa stoṣyanstutiṃ kariṣyansyādbhavedudgātā tatsāmopadhāvedupasareccintayedutpattyādibhiḥ
            //8 //
            </p>
         
         
         
         
         
         <p>START ChUp 1,3.9</p>
         
         
         <p class="bold">yasyām ṛci tām ṛcaṃ, yad ārṣeyaṃ tam ṛṣiṃ, yāṃ devatām abhiṣṭoṣyan syāt tāṃ devatām
            upadhāvet || ChUp_1,3.9 ||</p>
         
         
         
         
         
         <p>
            ChUpBh_1,3.9 yasyāmṛci tatsāma tāṃ carcamupadhāveddevatādibhiḥ /<br />
            yadārṣeyaṃ sāma taṃ carṣim /<br />
            yāṃ devatāmabhiṣṭoṣyansyāttāṃ devatāmupadhāvet //9 //
            </p>
         
         
         
         
         
         <p>START ChUp 1,3.10</p>
         
         
         <p><span class="bold">yena cchandasā stoṣyan syāt tac chanda upadhāvet |
               yena stomena stoṣyamāṇaḥ syāt taṃ stomam upadhāvet || ChUp_1,3.10 ||</span></p>
         
         
         
         
         
         <p>
            ChUpBh_1,3.10 yena cchandasā gāyatryādinā stoṣyansyāttacchanda upadhāvet /<br />
            yena stomena stoṣyamāṇaḥ syāt /<br />
            stomāṅgaphalasya kartṛgāmitvādātmanepadaṃ stoṣyamāṇa iti /<br />
            taṃ stomamupadhāvet //10 //
            </p>
         
         
         
         
         
         <p>START ChUp 1,3.11</p>
         
         
         <p class="bold">yāṃ diśam abhiṣṭoṣyan syāt tāṃ diśam upadhāvet || ChUp_1,3.11 ||</p>
         
         
         
         
         
         <p>ChUpBh_1,3.11 yāṃ diśamabhiṣṭoṣyansyāttāṃ diśamupadhāvedadhiṣṭhātrādibhiḥ //11 //</p>
         
         
         
         
         
         <p>START ChUp 1,3.12</p>
         
         
         <p><span class="bold">ātmānam antata upasṛtya stuvīta kāmaṃ dhyāyann apramattaḥ |
               abhyāśo ha yad asmai sa kāmaḥ smṛdhyeta yatkāmaḥ stuvīteti yatkāmaḥ stuvīteti || ChUp_1,3.12
               ||</span></p>
         
         
         
         
         
         <p>
            ChUpBh_1,3.12 ātmānamudgātā svaṃ rūpaṃ gotranāmādibhiḥ sāmādīnkrameṇa svaṃ cā'tmānamantato
            'nta upasṛtya stuvīta /<br />
            kāmaṃ dhyāyannapramattaḥ svaroṣmavyañjanādibhyaḥ pramādamakurvaṃstato 'bhyāśaḥ kṣiprameva
            ha yadyatrāsmā evaṃvide sa kāmaḥ samṛdhyeta samṛddhiṃ gacchet /<br />
            ko 'sau, yatkāmo yaḥ kāmo 'sya so 'yaṃ yatkāmaḥ sanstuvīteti /<br />
            dviruktikādarārthā //12//
            </p>
         
         
         <p><span class="bold">iti chāndogyopaniṣacchāṅkarabhāṣye prathamādhyāyasya tṛtīyaḥ khaṇḍaḥ</span></p>
         
         
         <p>=======================================================================
            START ChUp 1,4.1</p>
         
         
         <p><span class="bold">om ity etad akṣaram udgītham upāsīta |
               om iti hy udgāyati |
               tasyopavyākhyānam || ChUp_1,4.1 ||</span></p>
         
         
         
         
         
         <p>
            ChUpBh_1,4.1 omityetadityādiprakṛtasyākṣarasya punarupādānamudgīthākṣarādyupāsanāntaritatvādanyatra
            prasaṅgo mā bhūdityevamartham /<br />
            prakṛtasyaivākṣarasyāmṛtābhayaguṇaviśiṣṭasyopāsanaṃ vidhātavyamityārambhaḥ /<br />
            omityādi vyākhyātam //1 //
            </p>
         
         
         
         
         
         <p>START ChUp 1,4.2</p>
         
         
         <p><span class="bold">devā vai mṛtyor bibhyatas trayīṃ vidyāṃ prāviśan |
               te chandobhir acchādayan |
               yad ebhir acchādayaṃs tac chandasāṃ chandastvam || ChUp_1,4.2 ||</span>
            </p>
         
         
         
         
         <p>ChUpBh_1,4.2 devā vai mṛtyormārakādvibhyataḥ kiṃ kṛtavanta ityucyate /
            
            <p>
               trayīṃ vidyāṃ trayīvihitaṃ karma prāviśanpraviṣṭavanto vaidikaṃ karma prārabdhavanta
               ityarthaḥ /<br />
               tanmṛtyosrāṇaṃ manyamānāḥ /<br />
               kiñca te karmaṇyaviniyuktaiśchandobhirmantrairjapahomādi kurvanta ātmānaṃ karmāntareṣvacchādayaṃśchāditavantaḥ
               /<br />
               yadyasmādebhirmantrairacchādayaṃstattasmācchandasāṃ mantrāṇāṃ chādanācchandastvaṃ
               prasiddhameva //2 //
               </p>
         </p>
         
         
         
         
         
         <p>START ChUp 1,4.3</p>
         
         
         <p><span class="bold">tān u tatra mṛtyur yathā matsyam udake paripaśyed evaṃ paryapaśyad ṛci sāmni yajuṣi
               |
               te nu vittvordhvā ṛcaḥ sāmno yajuṣaḥ svaram eva prāviśan || ChUp_1,4.3 ||</span></p>
         
         
         
         
         
         <p>ChUpBh_1,4.3 tāṃstatra devānkarmaparānmṛtyuryathā loke matsyaghātako matsyamudake
            nātigambhīre paripaśyedbaḍiśodakasrāvopāyasādhyaṃ manyamāna evaṃ paryapaśyaddṛṣṭavānmṛtyuḥ
            karmakṣayopāyena sādhyāndevānmena ityarthaḥ /
            kvāsau devāndadarśetyucyate-ṛci sāmni yajuṣi /
            ṛgyajuḥsāmasambandhikarmaṇītyarthaḥ /
            te nu devā vaidikena karmaṇā saṃskṛtāḥ śuddhātmānaḥ santo mṛtyościkīrṣitaṃ viditavantaḥ
            /
            viditvā ca ta ūrdhvā vyāvṛttāḥ karmabhya ṛcaḥ sāmno yajuṣa ṛgyajuḥsāmasambaddhātkarmaṇo
            'bhyutthāyetyarthaḥ /
            
            <p>
               tena karmaṇā mṛtyubhayāpagamaṃ prati nirāśāstadapāsyāmṛtābhayaguṇamakṣaraṃ svaraṃ
               svaraśabditaṃ prāviśanneva praviṣṭavantaḥ /<br />
               oṅkāropāsanaparāḥ saṃvṛttāḥ /<br />
               evaśabdo 'vadhāraṇārthaḥ sansamuccayapratiṣedhārthaḥ /<br />
               tadupāsanaparāḥ saṃvṛttā ityarthaḥ //3 //
               </p>
         </p>
         
         
         
         
         
         <p>START ChUp 1,4.4</p>
         
         
         <p><span class="bold">yadā vā ṛcam āpnoty om ity evātisvarati evaṃ sāmaivaṃ yajuḥ |
               eṣa u svaro yad etad akṣaram etad amṛtam abhayam |
               tat praviśya devā amṛtā abhavan || ChUp_1,4.4 ||</span></p>
         
         
         
         
         
         <p>
            ChUpBh_1,4.4 kathaṃ punaḥ svaraśabdavācyatvamakṣarasyetyucyate-yadā vā ṛcamāpnotyomityevātisvaratyevaṃ
            sāmaivaṃ yajuḥ /<br />
            eṣa u svaraḥ /<br />
            ko 'sau yadetadakṣarametadamṛtamabhayaṃ tatpraviśya yathāguṇamevāmṛtā abhayāścābhavandevāḥ
            //4 //
            </p>
         
         
         
         
         
         <p>START ChUp 1,4.5</p>
         
         
         <p><span class="bold">sa ya etad evaṃ vidvān akṣaraṃ praṇauty etad evākṣaraṃ svaram amṛtam abhayaṃ praviśati
               |
               tat praviśya yad amṛtā devās tad amṛto bhavati || ChUp_1,4.5 ||</span></p>
         
         
         
         
         
         <p>
            ChUpBh_1,4.5 sa yo 'nyo 'pi devavadevaitadakṣaramevamamṛtamabhayaguṇaṃ vidvānpraṇauti
            stauti /<br />
            upāsanamevātra stutirabhipretā /<br />
            sa tathaivaitadevākṣaraṃ svaramamṛtamabhayaṃ praviśati /<br />
            tatpraviśya ca rājakulaṃ praviṣṭānāmiva rājño 'ntaraṅgabahiraṅgatāvanna viśiṣṭastadamṛto
            bhavati na nyūnatā nāpyadhikatāmṛtatva ityarthaḥ //5//
            </p>
         
         
         <p><span class="bold">iti chāndogyopaniṣacchāṅkarabhāṣye prathamādhyāyasya caturthaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 1,5.1</p>
         
         
         <p><span class="bold">atha khalu ya udgīthaḥ sa praṇavo yaḥ praṇavaḥ sa udgītha iti |
               asau vā āditya udgītha eṣa praṇavaḥ |
               om iti hy eṣa svarann eti || ChUp_1,5.1 ||</span></p>
         
         
         
         
         
         <p>ChUpBh_1,5.1 prāṇādityadṛṣṭiviśiṣṭasyodgīthasyopāsanamuktamevānūdya praṇavodgīthayorekatvaṃ
            kṛtvā tasminprāṇaraśmibhedaguṇaviśiṣṭadṛṣṭyākṣarasyopāsanamanekaputraphalamidānīṃ
            vaktavyamityārabhyate-atha khalu ya udgīthaḥ sa praṇavo bahvṛcānāṃ yaśca praṇavasteṣāṃ
            sa eva cchāndogya udgīthaśabdavācyaḥ /
            asau vā āditya udgītha eṣa praṇavaśabdavācyo 'pi sa eva bahvṛcānāṃ nānyaḥ /
            
            <p>
               udgītha ādityaḥ katham /<br />
               udgīthākhyamakṣaramomityetadeṣa hi yasmātsvarannuccārayannanekārthatvāddhātūnām /<br />
               athavā svarangacchannaiti /<br />
               ato 'sāvudgīthaḥ savitā //1 //
               </p>
         </p>
         
         
         
         
         
         <p>START ChUp 1,5.2</p>
         
         
         <p><span class="bold">etam u evāham abhyagāsiṣaṃ tasmān mama tvam eko 'sīti ha kauṣītakiḥ putram uvāca |
               raśmīṃs tvaṃ paryāvartayāt |
               bahavo vai te bhaviṣyanti |
               ity adhidaivatam || ChUp_1,5.2 ||</span></p>
         
         
         
         
         
         <p>ChUpBh_1,5.2 tametamu evāhamabhyagāsiṣamābhimukhyena gītavānasmyādityaraśmyabhedaṃ
            kṛtvā dhyānaṃ kṛtavānasmītyarthaḥ /
            
            <p>
               tena tasmātkāraṇānmama tvameko 'si putra iti ha kauṣītakiḥ kuṣītakasyāpatyaṃ kauṣītakiḥ
               putramuvācoktavān /<br />
               ato raśmīnādityaṃ ca bhedena tvaṃ paryāvartayātparyāvartayetyarthaḥ /<br />
               tvaṃyogāt /<br />
               evaṃ bahavo vai te tava putrā bhaviṣyantītyadhi daivatam //2 //
               </p>
         </p>
         
         
         
         
         
         <p>START ChUp 1,5.3</p>
         
         
         <p><span class="bold">athādhyātmam |
               ya evāyaṃ mukhyaḥ prāṇas tam udgītham upāsita |
               om iti hy eṣa svarann eti || ChUp_1,5.3 ||</span></p>
         
         
         
         
         
         <p>ChUpBh_1,5.3 athānantaramadhyātmamucyate /
            
            <p>
               ya evāyaṃ mukhyaḥ prāṇastamudgīthamupāsītetyādi pūrvavat /<br />
               tathomiti hyeṣa prāṇo 'pi svarannetyomiti hyanujñāṃ kurvanniva vāgādipravṛttyarthametotyarthaḥ
               /<br />
               na hi maraṇakāle mumūrṣoḥ samīpasthāḥ prāṇasyoṅkāraṇaṃ śṛṇvantīti /<br />
               etatsāmānyādāditye 'pyoṅkaraṇamanujñāmātraṃ draṣṭavyam //3 //
               </p>
         </p>
         
         
         
         
         
         <p>START ChUp 1,5.4</p>
         
         
         <p><span class="bold">etam u evāham abhyagāsiṣaṃ tasmān mama tvam eko 'sīti ha kauṣītakiḥ putram uvāca |
               prāṇāṃs tvaṃ bhūmānam abhigāyatād bahavo vai me bhaviṣyantīti || ChUp_1,5.4 ||</span></p>
         
         
         
         
         
         <p>ChUpBh_1,5.4 etamu evāhamabhyagāsiṣityādi pūrvavadeva /
            
            <p>
               ato vāgādīnmukhyaṃ ca prāṇaṃ bhedaguṇaviśiṣṭagudgīthaṃ paśyanbhūmānaṃ manasābhigāyatāt
               /<br />
               pūrvavadāvartayetyarthaḥ /<br />
               bahavo vai me mama putrā bhaviṣyantītyevamabhiprāyaḥ sannityarthaḥ /<br />
               prāṇādityaikatvodgīthadṛṣṭerekaputratvaphaladoṣeṇāpoditatvādraśmiprāṇabhedadṛṣṭeḥ
               kartavyatā codyate 'sminkāṇḍe bahuputraphalatvārtham //4 //
               </p>
         </p>
         
         
         
         
         
         <p>START ChUp 1,5.5</p>
         
         
         <p><span class="bold">atha khalu ya udgīthaḥ sa praṇavo yaḥ praṇavaḥ sa udgītha iti |
               hotṛṣadanād dha evāpi durudgītham anusamāharatīty anusamāharatīti || ChUp_1,5.5 ||</span></p>
         
         
         
         
         
         <p>
            ChUpBh_1,5.5 atha khalu ya udgītha ityādipraṇavodgīthaikatvadarśanamapaktaṃ tasyaitatphalamāhartuṃ
            śakyam /<br />
            kiṃ taddhaivāpi durudgītaṃ duṣṭamudgītamudgānaṃ kṛtamudgātrā svakarmaṇi kṣataṃ kṛtamityarthaḥ
            /<br />
            tadanusamāharatyanusandhatta ityarthaḥ /<br />
            cikitsayeva dhātuvaiṣamyasamīkaraṇamiti //5//
            </p>
         
         
         <p><span class="bold">iti chāndogyopaniṣacchāṅkarabhāṣye prathamādhyāyasya pañcamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 1,6.1</p>
         
         
         <p><span class="bold">iyam evark |
               agniḥ sāma |
               tad etad etasyām ṛcy adhyūḍhaṃ sāma |
               tasmād ṛcy adhyūḍhaṃ sāma gīyate |
               iyam eva sā |
               agnir amaḥ |
               tat sāma || ChUp_1,6.1 ||</span></p>
         
         
         
         
         
         <p>ChUpBh_1,6.1 athedānīṃ sarvaphalasampattyarthamudgīthasyopāsanāntaraṃ vidhitsyate-iyameva
            pṛthivyṛk /
            ṛci pṛthivīdṛṣṭiḥ kāryā /
            tathāgniḥ sāma /
            sāmnyagnidṛṣṭiḥ /
            kathaṃ pṛthivyagnyor ṛksāmatvamiti /
            ucyate /
            tadetattadetadagnyākhyaṃ sāmaitasyāṃ pṛthivyāmṛcyadhyūḍhamadhigatamuparibhāvena sthitamityarthaḥ
            /
            ṛcīva sāma /
            tasmādata eva kāraṇādṛcyadhyūḍhameva sāma gīyata idānīmapi sāmagaiḥ /
            
            <p>
               yathā ca ṛksāmanī nātyantaṃ bhinne anyonyaṃ tathaitau pṛthivyagnidvayaṃ sāmaikaśabdābhidheyatvamāpannaṃ
               sāma /<br />
               tasmānnānyonyaṃ bhinnaṃ pṛthivyagnidvayaṃ nityasaṃśliṣṭamṛksāmanī iva /<br />
               tasmācca pṛthivyagnyor ṛksāmatvamityarthaḥ /<br />
               sāmākṣarayoḥ pṛthivyagnidṛṣṭividhānārthamiyameva sāgnirama iti kecit //1 //
               </p>
         </p>
         
         
         
         
         
         <p>START ChUp 1,6.2-3</p>
         
         
         <p><span class="bold">antarikṣam evark |
               vāyuḥ sāma |
               tad etad etasyām ṛcy adhyūḍhaṃ sāma |
               tasmād ṛcy adhyūḍhaṃ sāma gīyate |
               antarikṣam eva sā |
               vāyur amaḥ |
               tat sāma || ChUp_1,6.2 ||</span></p>
         
         
         <p><span class="bold">dyaur evark |
               ādityaḥ sāma |
               tad etad etasyām ṛcy adhyūḍhaṃ sāma |
               tasmād ṛcy adhyūḍhaṃ sāma gīyate |
               dyaur eva sā |
               ādityo 'maḥ |
               tat sāma || ChUp_1,6.3 ||</span></p>
         
         
         
         
         
         <p>ChUpBh_1,6.2,3 antarikṣamevargvāyuḥ sāmetyādi pūrvavat //2-3 //</p>
         
         
         
         
         
         <p>START ChUp 1,6.4</p>
         
         
         <p><span class="bold">nakṣatrāny evark |
               candramāḥ sāma |
               tad etad etasyām ṛcy adhyūḍhaṃ sāma |
               tasmād ṛcy adhyūḍhaṃ sāma gīyate |
               nakṣatrāṇy eva sā |
               candramā amaḥ |
               tat sāma || ChUp_1,6.4 ||</span></p>
         
         
         
         
         
         <p>ChUpBh_1,6.4 nakṣatrāṇāmadhipatiścandramā ataḥ sa sāma //4 //</p>
         
         
         
         
         
         <p>START ChUp 1,6.5</p>
         
         
         <p><span class="bold">atha yad etad ādityasya śuklaṃ bhāḥ saivark |
               atha yan nīlaṃ paraḥkṛṣṇaṃ tat sāma |
               tad etad etasyām ṛcy adhyūḍhaṃ sāma |
               tasmad ṛcy adhyūḍhaṃ sāma gīyate || ChUp_1,6.5 ||</span></p>
         
         
         
         
         
         <p>
            ChUpBh_1,6.5 atha yadetadādityasya śuklaṃ bhāḥ śuklā dīptiḥ saivarka /<br />
            atha yadāditye nīlaṃ paraḥ kṛṣṇaṃ paro 'tiśayena kārṣṇyaṃ tatsāma /<br />
            taddhyekāntasamāhitadṛṣṭerdṛśyate //5 //
            </p>
         
         
         
         
         
         <p>START ChUp 1,6.6</p>
         
         
         <p><span class="bold">atha yad evaitad ādityasya śuklaṃ bhāḥ saiva sā |
               atha yan nīlaṃ paraḥkṛṣṇaṃ tad amaḥ |
               tat sāma |
               atha ya eṣo 'ntarāditye hiraṇmayaḥ puruṣo dṛśyate hiraṇyaśmaśrur hiraṇyakeśa ā praṇakhāt
               sarva eva suvarnaḥ || ChUp_1,6.6 ||</span></p>
         
         
         
         
         
         <p>ChUpBh_1,6.6 te evaite bhāḥ śuklakṛṣṇatve sā cāmaśca sāma /
            atha ya eṣo 'ntarāditye ādityasyāntarmadhye hiraṇmayo hiraṇmaya iva hiraṇmayaḥ /
            na hi suvarṇavikāratvaṃ devasya sambhavati /
            ṛksāmageṣṇatvāpahatapāpmatvāsambhavāt /
            na hi sauvarṇe 'cetane pāpmādiprāptirasti yena pratiṣidhyeta /
            cākṣuṣe cāgrahaṇāt /
            ato luptopama eva hiraṇmayaśabdo jyotirmaya ityarthaḥ /
            uttareṣavapi samānā yojanā /
            puruṣaḥ puri śayanātpūrayati vā svenā'tmanā jagaditi /
            
            <p>
               dṛśyate nivṛttacakṣurbhiḥ samāhitacetobhirbrahmacaryādisādhanāpekṣam /<br />
               tejasvino 'pi śmaśrukeśādayaḥ kṛṣṇāḥ syurityato viśinaṣṭi-hiraṇyaśmaśrurhiraṇyakeśa
               iti /<br />
               jyotirmayānyevāsya śmaśrūṇi keśāścetyarthaḥ /<br />
               āpraṇakhātpraṇakho nakhāgraṃ nakhāgreṇa saha sarvaḥ suvarṇa iva bhārūpa ityarthaḥ
               //6 //
               </p>
         </p>
         
         
         
         
         
         <p>START ChUp 1,6.7</p>
         
         
         <p><span class="bold">tasya yathā kapyāsaṃ puṇḍarīkam evam akṣiṇī |
               tasyod iti nāma |
               sa eṣa sarvebhyaḥ pāpmabhya uditaḥ |
               udeti ha vai sarvebhyaḥ pāpmabhyo ya evaṃ veda || ChUp_1,6.7 ||</span></p>
         
         
         
         
         
         <p>ChUpBh_1,6.7 tasyaivaṃ sarvataḥ suvarṇavarṇasyāpyakṣṇorvaśeṣaḥ /
            kathaṃ?tasya yathā kapermarkaṭasyā'saḥ kapyāsaḥ /
            āserupaveśanārthasya karaṇe ghañ /
            kapipṛṣṭhānto yenopaviśati /
            kapyāsa iva puṇḍarīkamatyantatejasvyevamasya devasyākṣiṇī /
            upamitopamānatvānna hīnopamā /
            tasyaivaṅguṇaviśiṣṭasya gauṇamidaṃ nāmoditi /
            kathaṃ gauṇatvam /
            sa eṣa devaḥ sarvebhyaḥ pāpmabhyaḥ pāpmanā saha tatkāryebhya ityarthaḥ /
            ya ātmāpahatapāpmetyādi vakṣyati /
            udita ud ita udgata ityarthaḥ /
            
            <p>
               ato 'sāvunnāmā /<br />
               tamevaṅguṇasampannamunnāmānaṃ yathoktena prakāreṇa yo veda so 'pyevamevodetyudgacchati
               sarvebhyaḥ pāpmabhyaḥ /<br />
               ha vā ityavadhāraṇārthau nipātau /<br />
               udetyevetyarthaḥ //7 //
               </p>
         </p>
         
         
         
         
         
         <p>START ChUp 1,6.8</p>
         
         
         <p><span class="bold">tasyark ca sāma ca geṣṇau |
               tasmād udgīthaḥ |
               tasmāt tv eva udgātā |
               etasya hi gātā |
               sa eṣa ye cāmuṣmāt parāñco lokās teṣāṃ ceṣṭa devakāmānāṃ ca |
               ity adhidaivatam || ChUp_1,6.8 ||</span></p>
         
         
         
         
         
         <p>ChUpBh_1,6.8 tasyodgīthatvaṃ devasyā'dityādīnāmiva vivakṣitatvādāha-tasyarkca sāma
            ca geṣṇau pṛthivyādyuktalakṣaṇe parvaṇī /
            sarvātmā hi devaḥ /
            parāparalokakāmeśitṛtvādupapadyate pṛthivyagnyṛksāmageṣṇatvam /
            sarvayonitvācca /
            yata evamunnāmācāsāvṛksāmageṣṇaśca tasmādṛksāmageṣṇatvaprāptamudgīthatvamucyate parokṣeṇa
            parokṣapriyatvāddevasya tasmādudgītha iti /
            tasmāttaveva hetorudaṃ gāyatītyudgātā /
            
            <p>
               yasmāddhyetasya yathoktasyonnāmno gātāsāvato yuktodgāteti nāmaprasiddhirudgātuḥ /<br />
               sa eṣa deva unnāmā ye cāmuṣmādādityātparāñcaḥ parāgañcanādūrdhvā lokāsteṣāṃ lokānāṃ
               ceṣṭe na kevalamīśitṛtvameva caśabdāddhārayati ca /<br />
               "sa dādhāra pṛthivīṃ dyāmutemām"ityādimantravarṇāt /<br />
               kiñca devakāmānāmīṣṭa ityetadadhidaivataṃ devatāviṣayaṃ devasyodgīthasya svarūpamuktam
               //8//
               </p>
         </p>
         
         
         <p><span class="bold">iti chāndogyopaniṣacchāṅkarabhāṣye prathamodhyāyasya ṣaṣṭhaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 1,7.1</p>
         
         
         <p><span class="bold">athādhyātmam |
               vāg evark |
               prāṇaḥ sāma |
               tad etad etasyām ṛcy adhyūḍhaṃ sāma |
               tasmād ṛcy adhyūḍhaṃ sāma gīyate |
               vāg eva sā |
               prāṇo 'maḥ |
               tat sāma || ChUp_1,7.1 ||</span></p>
         
         
         
         
         
         <p>
            ChUpBh_1,7.1 athādhunādhyātmamucyate /<br />
            vāgevarkprāṇaḥ sāma /<br />
            adharoparisthānatvasāmānyāt /<br />
            prāṇo ghrāṇamucyate saha vāyunā, vāgeva sā prāṇo 'ma ityādi pūrvavat //1 //
            </p>
         
         
         
         
         
         <p>START ChUp 1,7.2</p>
         
         
         <p><span class="bold">cakṣur evark |
               ātmā sāma |
               tad etad etasyām ṛcy adhyūḍhaṃ sāma |
               tasmād ṛcy adhyūḍhaṃ sāma gīyate |
               cakṣur eva sā |
               ātmāmaḥ |
               tat sāma || ChUp_1,7.2 ||</span></p>
         
         
         
         
         
         <p>
            ChUpBh_1,7.2 cakṣurevargātmā sāma /<br />
            ātmeti cchāyātmā tatsthatvātsāma //2 //
            </p>
         
         
         
         
         
         <p>START ChUp 1,7.3</p>
         
         
         <p><span class="bold">śrotram evark |
               manaḥ sāma |
               tad etad etasyām ṛcy adhyūḍhaṃ sāma |
               tasmād ṛcy adhyūḍhaṃ sāma gīyate |
               śrotram eva sā |
               mano 'maḥ |
               tat sāma || ChUp_1,7.3 ||</span></p>
         
         
         
         
         
         <p>ChUpBh_1,7.3 śrotramevarṅmanaḥ sāma, śrotrasyādhiṣṭhātṛtvānmanasaḥ sāmatvam //3 //</p>
         
         
         
         
         
         <p>START ChUp 1,7.4</p>
         
         
         <p><span class="bold">atha yad etad akṣnaḥ śuklaṃ bhāḥ saivark |
               atha yan nīlaṃ paraḥkṛṣṇaṃ tat sāma |
               tad etad etasyām ṛcy adhyūḍhaṃ sāma |
               tasmād ṛcy adhyūḍhaṃ sāma gīyate |
               atha yad evaitad akṣṇaḥ śuklaṃ bhāḥ saiva sā |
               atha yan nīlaṃ paraḥkṛṣṇaṃ tad amaḥ |
               tat sāma || ChUp_1,7.4 ||</span></p>
         
         
         
         
         
         <p>
            ChUpBh_1,7.4 atha yadetadakṣṇaḥ śuklaṃ bhāḥ saivarka /<br />
            atha yannīlaṃ paraḥ kṛṣṇamāditya iva dṛkśaktyadhiṣṭhānaṃ tatsāma //4 //
            </p>
         
         
         
         
         
         <p>START ChUp 1,7.5</p>
         
         
         <p><span class="bold">atha ya eṣo 'ntar akṣiṇi puruṣo dṛśyate saivark |
               tat sāma |
               tad uktham |
               tad yajuḥ |
               tad brahma |
               tasya etasya tad eva rūpaṃ yad amuṣya rūpam |
               yāv amuṣya geṣṇau tau tau goṣṇau |
               yan nāma tan nāma || ChUp_1,7.5 ||</span></p>
         
         
         
         
         
         <p>ChUpBh_1,7.5 atha ya eṣo 'ntarakṣiṇi puruṣo dṛśyate /
            pūrvavat /
            saivargadhyātmaṃ vāgādyā pṛthivyādyā cādhidaivatam /
            prasiddhā ca ṛkpādabaddhākṣarātmikā /
            tathā sāma /
            ukthasāhacaryādvā stotraṃ sāmokthaṃ śastram /
            ukthādanyat tathā yajuḥ svāhāsvadhāvaṣaḍādi sarvameva vāgyajustatsa eva /
            sarvātmakatvātsarvayonitvācceti hyavocāma /
            ṛgādiprakaraṇāttadbrahmeti trayo vedāḥ /
            tasyaitasya cākṣuṣasya puruṣasya tadeva rūpamatidiśyate /
            kiṃ tadyadamuṣyā'dityapuruṣasya /
            hiraṇmaya ityādi yadadhidaivatamuktam /
            yāvamuṣya geṣṇau parvaṇī tāvevāsyāpi cākṣuṣasya geṣṇau /
            yaccāmuṣya nāmodityudgītha iti ca tadevāsya nāma /
            sthānabhedādrūpagiṇanāmātideśādīśitṛtvaviṣayabhedavyapadeśāccā'dityacākṣuṣayorbheda
            iti cet /
            na /
            amunānenaivetyekasyobhayātmaprāptyanupapatteḥ /
            dvidhābhāvenopapadyata iti cet /
            vakṣyati hi sa ekadhā bhavati tridhā bhavatītyādi /
            na /
            
            <p>
               cetanasyaikasya niravayavatvāddvidhābhāvānupapatteḥ /<br />
               tasmādadhyātmādhidaivatayorekatvameva /<br />
               yattu rūpādyatideśo bhedakāraṇamavoco na tadbhedāvagamāya /<br />
               kiṃ tarhi sthānabhedādbhedāśaṅkā mā bhūdityevamartham //5 //
               </p>
         </p>
         
         
         
         
         
         <p>START ChUp 1,7.6</p>
         
         
         <p><span class="bold">sa eṣa ye caitasmād arvāñco lokās teṣāṃ ceṣṭe manuṣyakāmānāṃ ceti |
               tad ya ime vīṇāyāṃ gāyanty etaṃ te gāyanti |
               tasmāt te dhanasanayaḥ || ChUp_1,7.6 ||</span></p>
         
         
         
         
         
         <p>
            ChUpBh_1,7.6 sa eṣa cākṣuṣaḥ puruṣo ye caitasmādādhyātmikādātmanor'vāñcor'vāggatā
            lokāsteṣāṃ ceṣṭe manuṣyasambandhināṃ ca kāmānām /<br />
            tatsmādya ime vīṇāyāṃ gāyanti gāyakasta etameva gāyanti /<br />
            yasmādīśvaraṃ gāyanti tasmātte dhanasanayo dhanalābhayuktā dhanavanta utyarthaḥ //6
            //
            </p>
         
         
         
         
         
         <p>START ChUp 1,7.7</p>
         
         
         <p><span class="bold">atha ya etad evaṃ vidvān sāma gāyaty ubhau sa gāyati |
               so 'munaiva sa eṣa ye cāmuṣmāt parāñco lokās tāṃś cāpnoti devakāmāṃś ca || ChUp_1,7.7
               ||</span></p>
         
         
         
         
         
         <p>
            ChUpBh_1,7.7 atha ya etadevaṃ vidvānyathoktaṃ devamudgīthaṃ vidvānsāma gāyatyubhau
            sa gāyati cākṣuṣamādityaṃ ca /<br />
            tasyaivaṃvidaḥ phalamucyateso 'munaivā'dityena sa eṣa ye cāmuṣmātparāñco lokāstāṃścā'pnoti
            ādityāntargatadevo bhūtvetyartho devakāmāṃśca //7 //
            </p>
         
         
         
         
         
         <p>START ChUp 1,7.8-9</p>
         
         
         <p><span class="bold">athānenaiva ye caitasmād arvāñco lokās tāṃś cāpnoti manuṣyakāmāṃś ca |
               tasmād u haivaṃvid udgātā brūyāt || ChUp_1,7.8 ||</span></p>
         
         
         <p><span class="bold">kaṃ te kāmam āgāyānīti |
               eṣa hy eva kāmāgānasyeṣṭe ya evaṃ vidvān sāma gāyati sāma gāyati || ChUp_1,7.9 ||</span></p>
         
         
         
         
         
         <p>ChUpBh_1,7.8 athānenaiva cākṣuṣeṇaiva ye caitasmādarvāñco lokāstāṃścā'pnoti manuṣyakāmāṃśca
            cākṣuṣo bhūtvetyarthaḥ /
            
            <p>
               tasmādu haivaṃvidudgātā brūyādyajamānaṃ kamiṣṭaṃ te tava kāmamāgāyānīti /<br />
               eṣa hi yasmādudgātā kāmāgānasyodgānena kāmaṃ sampādayitumīṣṭe samartha ityarthaḥ /<br />
               ko 'sau?ya evaṃ vidvānsāma gāyati sāma gāyati /<br />
               dviruktirupāsanasamāptyarthā //8-9 //
               </p>
         </p>
         
         
         <p><span class="bold">iti chāndogyopaniṣacchāṅkarabhāṣye prathamodhyāyasya saptamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 1,8.1</p>
         
         
         <p><span class="bold">trayo hodgīthe kuśalā babhūvuḥ śilakaḥ śālāvatyaś caikitāyano dālbhyaḥ pravāhaṇo jaivalir
               iti |
               te hocur udgīthe vai kuśalāḥ smo hantodgīthe kathāṃ vadāma iti || ChUp_1,8.1 ||</span></p>
         
         
         
         
         
         <p>ChUpBh_1,8.1 anekadhopāsyatvādakṣarasya prakārāntareṇa parovarīyastvaguṇaphalamupāsanāntaramānināya
            /
            itihāsastu sukhāvabodhanārthaḥ /
            trayastrisaṃkhyākāḥ /
            ha, ityaitihyārthaḥ /
            udgītha udgīthajñānaṃ prati kuśalā nipuṇā babhūvuḥ /
            kasmiṃściddeśe kāle ca nimitte vā sametānāmityabhiprāyaḥ /
            na hi sarvasmiñjagati trayāṇāmeva kauśalamudgīthādivijñāne /
            śrūyante hyuṣastijānaśrutikaikeyaprabhṛtayaḥ sarvajñakalpāḥ /
            ke te traya ityāha-śilako nāmataḥ śalāvato 'patyaṃ śālāvatyaḥ /
            cikitāyanasyāpatyaṃ caikitāyanaḥ /
            dalbhagotro dālbhyo dvyāmuṣyāyaṇo vā /
            pravāhaṇo nāmato jīvalasyāpatyaṃ jaivalirityete trayaste hocuranyonyamudgīthe vai
            kuśalā nipuṇā iti prasiddhāḥ smaḥ /
            
            <p>
               ato hanta yadyanumatirbhavatāmudgītha udgīthajñānanimittāṃ kathāṃ vicāraṇāṃ pakṣapratipakṣopanyāsena
               vadāmo vādaṃ kurma ityarthaḥ /<br />
               tathā ca tadvidyasaṃvāde viparītagrahaṇanāśo 'pūrvavijñānopajanaḥ saṃśayanivṛttiśceti
               /<br />
               atastadvidyasaṃyogaḥ kartavya iti cetihāsaprayojanam /<br />
               dṛśyate hi śilakādīnām //1 //
               </p>
         </p>
         
         
         
         
         
         <p>START ChUp 1,8.2</p>
         
         
         <p><span class="bold">tatheti ha samupaviviśuḥ |
               sa ha prāvahaṇo jaivalir uvāca |
               bhagavantāv agre vadatām |
               bhrāmaṇayor vadator vācaṃ śroṣyāmīti || ChUp_1,8.2 ||</span></p>
         
         
         
         
         
         <p>ChUpBh_1,8.2 tathetyuktvā te samupaviviśurhepaviṣṭavantaḥ kila /
            
            <p>
               tatra rājñaḥ prāgalbhyopapatteḥ sa ha pravāhaṇo jaivaliruvācetarau"bhagavantau pūjāvantāvagre
               pūrvaṃ vadatām" /<br />
               brāhmaṇayoriti liṅgādrājāsau /<br />
               yuvayorbrāhmaṇayorvadatorvācaṃ śroṣyāmi /<br />
               artharahitāmityapare vācamiti viśeṣaṇāt //2 //
               </p>
         </p>
         
         
         
         
         
         <p>START ChUp 1,8.3</p>
         
         
         <p><span class="bold">sa ha śilakaḥ śālāvatyaś caikitāyanaṃ dālbhyam uvāca hanta tvā pṛcchānīti |
               pṛccheti hovāca || ChUp_1,8.3 ||</span></p>
         
         
         
         
         
         <p>ChUpBh_1,8.3 uktayoḥ sa ha śilakaḥ śālāvatyaścaikitāyanaṃ dālbhyamuvāca-"hanta yadyanumaṃsyase
            tvā tvāṃ pṛcchānī"tyukta itaraḥ"pṛcche"ti hovāca //3 //</p>
         
         
         
         
         
         <p>START ChUp 1,8.4</p>
         
         
         <p><span class="bold">kā sāmno gatir iti |
               svara iti hovāca |
               svarasya kā gatir iti |
               prāṇa iti hovāca |
               annasya kā gatir iti |
               annam iti hovāca |
               annasya kā gatir iti |
               āpa iti hovāca || ChUp_1,8.4 ||</span></p>
         
         
         
         
         
         <p>ChUpBh_1,8.4 labdhānumatirāha-kā sāmnaḥ, prakṛtatvādudgīthasya /
            udgītho hyatropāsyatvena prakṛtaḥ /
            "parovarīyāṃsamudgītham"iti ca vakṣyati /
            gatirāśrayaḥ parāyaṇamityetat /
            evaṃ pṛṣṭo dālbhya uvāca-svara iti /
            svarātmakatvātsāmnaḥ /
            yo yadātmakaḥ sa tadgatistadāśrayaśca bhavatīti yuktaṃ mṛdāśraya iva ghaṭādiḥ /
            svarasya kā gatiriti, prāṇa iti hovāca /
            prāṇaniṣpādyo hi svarastasmātsavarasya prāṇo gatiḥ /
            prāṇasya kā gatirityannamiti hovāca /
            annāvaṣṭambho hi prāṇaḥ /
            
            <p>
               "śuṣyati vai prāṇa ṛte 'nnāt"iti hi śruteḥ /<br />
               "annaṃ dāma"iti ca /<br />
               annasya kā gatirityāpa iti hovāca /<br />
               apsambhavatvādannasya //4 //
               </p>
         </p>
         
         
         
         
         
         <p>START ChUp 1,8.5</p>
         
         
         <p><span class="bold">apāṃ kā gatir iti |
               asau loka iti hovāca |
               amuṣya lokasya kā gatir iti |
               na svargaṃ lokam atinayed iti hovāca |
               svargaṃ vayaṃ lokaṃ sāmābhisaṃsthāpayāmaḥ |
               svargasaṃstāvaṃ hi sāmeti || ChUp_1,8.5 ||</span></p>
         
         
         
         
         
         <p>ChUpBh_1,8.5 apāṃ kā gatirityasau loka iti /
            amuṣmāllokādvṛṣṭiḥ sambhavati /
            
            <p>
               amuṣya lokasya kā gatiriti pṛṣṭo dālbhya uvāca-svargamamuṃ lokamatītyāśrayāntaraṃ
               sāma na nayetkaściditi hovācā'ha /<br />
               ato vayamapi svargaṃ lokaṃ sāmābhisaṃsthāpayāmaḥ /<br />
               svargalokapratiṣṭhaṃ sāma jānīma ityarthaḥ /<br />
               svargasaṃstāvaṃ svargatvena saṃstavanaṃ saṃstāvo yasya tatsāma svargasaṃstāvaṃ hi
               yasmāt"svargo vai lokaḥ sāmaveda"iti śrutiḥ //5 //
               </p>
         </p>
         
         
         
         
         
         <p>START ChUp 1,8.6</p>
         
         
         <p><span class="bold">taṃ ha śilakaḥ śālāvatyaś caikitāyanaṃ dālbhyam uvācāpratiṣṭhitaṃ vai kila te dālbhya
               sāma |
               yas tv etarhi brūyān mūrdhā te vipatiṣyatīti mūrdhā te vipated iti || ChUp_1,8.6 ||</span></p>
         
         
         
         
         
         <p>ChUpBh_1,8.6 tamitaraḥ śilakaḥ śālāvatyaścaikitāyanaṃ dālbhyamuvāca-apratiṣṭhitamasaṃsthitaṃ
            parovarīyastvenāsamāptagati sāmetyarthaḥ /
            vā ityāgamaṃ smārayati kileti ca, dālbhya te tava sāma /
            yastvasahiṣṇuḥ sāmavidetarhyetasminkāle brūyātkaścidviparītavijñānamapratiṣṭhitaṃ
            sāma pratiṣṭhitamityevaṃvādāparādhinaṃ mūrdhā śiraste vipatiṣyati vispaṣṭaṃ patiṣyatīti
            /
            evamuktasyāparādhinastathaiva tadvipatenna saṃśayo na tvāhaṃ bravīmītyabhiprāyaḥ /
            nanu mūrdhapātār'haṃ cedaparādhaṃ kṛtavānataḥ pareṇānuktasyāpi patenmūrdhā;na cedaparādhyuktasyāpi
            naiva patati /
            
            <p>
               anyathākṛtābhyāgamaḥ kṛtanāśaśca syātām /<br />
               naiṣa doṣaḥ /<br />
               kṛtasya karmaṇaḥ śubhāśubhasya phalaprāpterdeśakālanimittāpekṣatvāt /<br />
               tatraivaṃ sati mūrdhapātanimittasyāpyajñānasya parābhivyāhāranimittāpekṣatvamiti //6
               //
               </p>
         </p>
         
         
         
         
         
         <p>START ChUp 1,8.7</p>
         
         
         <p><span class="bold">hantāham etad bhagavatto vedānīti |
               viddhīti hovāca |
               amuṣya lokasya kā gatir iti |
               ayaṃ loka iti hovāca |
               asya lokasya kā gatir iti |
               na pratiṣṭhāṃ lokam atinayed iti hovāca |
               pratiṣṭhāṃ vayaṃ lokaṃ sāmābhisaṃsthāpayāmaḥ |
               pratiṣṭhāsaṃstāvaṃ hi sāmeti || ChUp_1,8.7 ||</span></p>
         
         
         
         
         
         <p>ChUpBh_1,8.7 evamukto dālbhya āha-hantāhametadbhagavatto vedāni yatpratiṣṭhaṃ sāmetyuktaḥ
            pratyuvāca śālāvatyo viddhīti hovāca /
            amuṣya lokasya kā gatiriti pṛṣṭo dālbhyena śālāvatyo 'yaṃ loka iti hovāca /
            ayaṃ hi loko yāgadānahomādibhiramuṃ lokaṃ puṣyatīti /
            "itaḥ pradānaṃ devā upajīvanti"iti hi śrutayaḥ /
            pratyakṣaṃ hi sarvabhūtānāṃ dharaṇī pratiṣṭheti /
            ataḥ sāmno 'pyayaṃ lokaḥ pratiṣṭhaiveti yuktam /
            asya lokasya kā gatirityukta āha śālāvatyaḥ /
            
            <p>
               na pratiṣṭhāmimaṃ lokamatītya nayetsāma kaścit /<br />
               ato vayaṃ pratiṣṭhāṃ lokaṃ sāmābhisaṃsthāpayāmaḥ /<br />
               yasmātpratiṣṭhāsaṃstāvaṃ hi pratiṣṭhātvena saṃstutaṃ sāmetyarthaḥ /<br />
               "iyaṃ vai rathantaram"iti ca śrutiḥ //7 //
               </p>
         </p>
         
         
         
         
         
         <p>START ChUp 1,8.8</p>
         
         
         <p><span class="bold">taṃ ha pravāhaṇo jaivalir uvāca |
               antavad vai kila te śālāvatya sāma |
               yas tv etarhi brūyān mūrdhā te vipatiṣyatīti mūrdhā te vipated iti |
               hantāham etad bhagavatto vedānīti |
               viddhīti hovāca || ChUp_1,8.8 ||</span></p>
         
         
         
         
         
         <p>
            ChUpBh_1,8.8 tamevamuktavantaṃ ha pravāhaṇo jaivaliruvācāntavadvai kila te śālāvatya
            sāmetyādi pūrvavat /<br />
            tataḥ śālāvatya āha-hantāhametadbhagavatto vedānīti viddhīti hovācetaro 'nujñāta āha
            //8//
            </p>
         
         
         <p><span class="bold">iti chāndogyopaniṣacchāṅkarabhāṣye prathamodhyāyasyāṣṭamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 1,9.1</p>
         
         
         <p><span class="bold">asya lokasya kā gatir iti |
               ākāśa iti hovāca |
               sarvāṇi ha vā imāni bhūtāny ākāśād eva samutpadyante |
               ākāśaṃ praty astaṃ yanti |
               ākāśo hy evaibhyo jyāyān |
               ākāśaḥ parāyaṇam || ChUp_1,9.1 ||</span></p>
         
         
         
         
         
         <p>ChUpBh_1,9.1 asya lokasya kā gatiriti /
            ākāśa iti hovāca pravāhaṇaḥ /
            ākāśa iti ca para ātmā"ākāśo vai nāme"ti śruteḥ /
            tasya hi karma sarvabhūtotpādakatvam /
            tasminneva hi bhūtapralayaḥ /
            
            <p>
               tattejo 'sṛjata /<br />
               tejaḥ parasyāṃ devatāyāmiti hi vakṣyati /<br />
               sarvāṇi ha vā imāni bhūtāni sthāvarajaṅgamānyākāśādeva samutpadyante tejobannādikrameṇa,
               sāmarthyāt /<br />
               ākāśaṃ pratyastaṃ yanti pralayakāle tenaiva viparītakrameṇa hi yasmādākāśa evaibhyaḥ
               sarvebhyo bhūtebhyo jyāyānmahattaro 'taḥ sa sarveṣāṃ bhṛtānāṃ paramayanaṃ parāyaṇaṃ
               pratiṣṭhā triṣvapi kāleṣvityarthaḥ //1//
               </p>
         </p>
         
         
         
         
         
         <p>START ChUp 1,9.2</p>
         
         
         <p><span class="bold">sa eṣa parovarīyān udgīthaḥ |
               sa eṣo 'nantaḥ |
               parovarīyo hāsya bhavati parovarīyaso ha lokāñ jayati ya etad evaṃ vidvān parovarīyāṃsam
               udgītham upāste || ChUp_1,9.2 ||</span></p>
         
         
         
         
         
         <p>
            ChUpBh_1,9.2 yasmātparaṃ paraṃ varīyo varīyaso 'pyeṣa varaḥ paraśca varīyāśca rapovarīyānudgīthaḥ
            paramātmā sampanna ityarthaḥ /<br />
            ata eva sa eṣo 'nanto 'vidyāmānāntastametaṃ parovarīyāṃsaṃ paramātmabhūtamanantamevaṃ
            vidvānparovarīyāṃsamudgīthamupāste /<br />
            tasyaitatphalamāha-parovarīyaḥ paraṃ paraṃ varīyo viśiṣṭataraṃ jīvanaṃ hāsya viduṣo
            bhavati dṛṣṭaṃ phalamadṛṣṭaṃ ca parovarīyasa uttarottaraviśiṣṭatarāneva brahmākāśāntāṃllokāñjayati
            ya etadevaṃ vidvānudgīthamupāste //2 //
            </p>
         
         
         
         
         
         <p>START ChUp 1,9.3</p>
         
         
         <p><span class="bold">taṃ haitam atidhanvā śaunaka udaraśāṇḍilyāyoktvovāca |
               yāvat ta enaṃ prajāyām udgīthaṃ vediṣyante parovarīyo haibhyas tāvad asmiṃl loke jīvanaṃ
               bhaviṣyati || ChUp_1,9.3 ||</span></p>
         
         
         
         
         
         <p>
            ChUpBh_1,9.3 kiṃ ca tametamudgīthaṃ vidvānatidhanvā nāmataḥ śunakasyāpatyaṃ śaunaka
            udaraśāḍilyāya śiṣyāyaitamudgīthadarśanamuktvovāca /<br />
            yāvatte tava prajāyāṃ prajāsantatāvityarthaḥ /<br />
            enamudgīthaṃ tvatsantatijā vediṣyante jñāsyanti tāvantaṃ kālaṃ parovarīyo haibhyaḥ
            prasiddhebhyo laukikajīvanebhya uttarottaraviśiṣṭataraṃ jīvanaṃ tebhyo bhaviṣyati
            //3 //
            </p>
         
         
         
         
         
         <p>START ChUp 1,9.4</p>
         
         
         <p><span class="bold">tathāmuṣmiṃl loke loka iti |
               sa ya etam eva vidvān upāste parovarīya eva hāsyāmuṣmiṃl loke jīvanaṃ bhavati tathāmuṣmiṃl
               loke loka iti loke loka iti || ChUp_1,9.4 ||</span></p>
         
         
         
         
         
         <p>
            ChUpBh_1,9.4 tathādṛṣṭe 'pi paraloke 'muṣminparovarīyāṃlloko bhaviṣyatītyuktavāñśāṇḍilyāyātidhanvā
            śaunakaḥ /<br />
            syādetatphalaṃ pūrveṣāṃ mahābhāgyānāṃ naidaṃyugīnānāmityāśaṅkānivṛttaya āha-sa yaḥ
            kaścidetadevaṃ vidvānudgīthametarhyupāste tasyāpyevameva parovarīya eva hāsyāsmiṃlloke
            jīvanaṃ bhavati tathāmuṣmiṃlloke loke loka iti //4//
            </p>
         
         
         <p><span class="bold">iti chāndogyopaniṣacchāṅkarabhāṣye prathamodhyāyasya navamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 1,10.1</p>
         
         
         <p class="bold">maṭacīhateṣu kuruṣv āṭikyā saha jāyayoṣastir ha cākrāyaṇa ibhyagrāme pradrāṇaka uvāsa
            || ChUp_1,10.1 ||</p>
         
         
         
         
         
         <p>ChUpBh_1,10.1 udgīyopāsanaprasaṅgena prastāvapratihāraviṣayamapyupāsanaṃ vaktavyamitīdamārabhyate
            /
            ākhyāyikā ta sukhāvabodhārthā /
            maṭacīhateṣu maṭacyo 'śanayastābhirhateṣu nāśiteṣu kuruṣu kurusasyeṣvityarthaḥ /
            tato durbhikṣe jāta āṭikyānupajātapayodharādistrīvyañjanayā saha jāyayoṣastirha nāmataścakrasyāpatyaṃ
            cākrāyaṇaḥ /
            
            <p>
               ibho hastī tamarhatītībhya īśvaro hastyāroho vā tasya grāma ibhyagrāmastasminpradrāṇako
               'nnālābhāt /<br />
               drā kutsāyāṃ gatau /<br />
               kṛtsitāṃ gatiṃ gato 'ntyāvasthāṃ prāpta ityarthaḥ /<br />
               uvāsoṣitavānkasyacidgṛhamāśritya //1 //
               </p>
         </p>
         
         
         
         
         
         <p>START ChUp 1,10.2</p>
         
         
         <p><span class="bold">sa hebhyaṃ kulmāṣān khādantaṃ bibhikṣe |
               taṃ hovāca |
               neto 'nye vidyante yac ca ye ma ima upanihitā iti || ChUp_1,10.2 ||</span></p>
         
         
         
         
         
         <p>
            ChUpBh_1,10.2 so 'nnārthamaṭannibhyaṃ kulmāṣānkutsitānmāṣānkhādantaṃ bhakṣayantaṃ
            yadṛcchayopalabhya bibhikṣe yācitavān /<br />
            tamuṣastiṃ hovācebhyaḥ /<br />
            neto 'smānmayā bhakṣyamāṇāducchiṣṭarāśeḥ kulmāṣā anye na vidyante /<br />
            yacca ye rāśau me mamopanihitāḥ prakṣiptā ime bhājate kiṃ karomītyuktaḥ pratyuvācoṣastiḥ
            //2 //
            </p>
         
         
         
         
         
         <p>START ChUp 1,10.3</p>
         
         
         <p><span class="bold">eteṣāṃ me dehīti hovāca |
               tān asmai pradadau |
               hantānupānam iti |
               ucchiṣṭaṃ vai me pītaṃ syād iti hovāca || ChUp_1,10.3 ||</span></p>
         
         
         
         
         
         <p>ChUpBh_1,10.3 eteṣāmetānityarthaḥ /
            
            <p>
               me mahyaṃ dehīti hovāca /<br />
               tānsa ibhyo 'smā uṣastaye pradadau pradattavān /<br />
               anupānīyaṃ samīpasthamudakaṃ hanta gṛhāṇānupānamityuktaḥ pratyuvāca /<br />
               ucchiṣṭaṃ vai me mamedamudakaṃ pītaṃ syādyadi pāsyāmītyuktavantaṃ pratyuvācetaraḥ
               //3 //
               </p>
         </p>
         
         
         
         
         
         <p>START ChUp 1,10.4</p>
         
         
         <p><span class="bold">na svid ete 'py ucchiṣṭā iti |
               na vā ajīviṣyam imān akhādann iti hovāca |
               kāmo ma udapānam iti || ChUp_1,10.4 ||</span></p>
         
         
         
         
         
         <p>ChUpBh_1,10.4 kiṃ na svidete kulmāṣā upyucchiṣṭā ityukta āhoṣastirna vā ajīviṣyaṃ
            na jīviṣyāmīmānkulmāṣānakhādannabhakṣayanniti hovāca /
            kāma icchāto me mamodakapānaṃ labhyata ityarthaḥ /
            
            <p>
               ataścaitāmavasyāṃ prāptasya vidyādharmayaśovataḥ svātmaparopakārasamarthasyaitadapi
               karma kurvato nā'gaḥsparśa ityabhiprāyaḥ /<br />
               tasyāpi jāvitaṃ pratyupāyāntare 'jugupsite sati jugupsitametatkarma doṣāya /<br />
               jñānāvalepena kurvato narakapātaḥ syādevetyabhiprāyaḥ /<br />
               pradrāṇakaśabdaśravaṇāt //4 //
               </p>
         </p>
         
         
         
         
         
         <p>START ChUp 1,10.5</p>
         
         
         <p><span class="bold">sa ha khāditvātiśeṣāñ jāyāyā ājahāra |
               sāgra eva subhikṣā babhūva |
               tān pratigṛhya nidadhau || ChUp_1,10.5 ||</span></p>
         
         
         
         
         
         <p>
            ChUpBh_1,10.5 tāṃśca sa khāditvātiśeṣānatiśiṣṭāñjāyāyai kāruṇyādājahāra /<br />
            sā'ṭikyagra eva kulmāṣaprāpteḥ subhikṣā śobhanabhikṣā labdhānnetyetadbabhūva saṃvṛttā
            /<br />
            tathāpi strīsvābhāvyādanavajñāya tānkulmāṣānpatyurhastātpratigṛhya nidadhau nikṣiptavatī
            //5 //
            </p>
         
         
         
         
         
         <p>START ChUp 1,10.6</p>
         
         
         <p><span class="bold">sa ha prātaḥ saṃjihāna uvāca |
               yad batānnasya labhemahi labhemahi dhanamātrām |
               rājāsau yakṣyate |
               sa mā sarvair ārtvijyair vṛṇīteti || ChUp_1,10.6 ||</span></p>
         
         
         
         
         
         <p>ChUpBh_1,10.6 sa tasyāḥ karma jānanprātaruṣaḥkāle sañjihānaḥ śayanaṃ nidrāṃ vā parityajannuvāca
            patnyāḥ śṛṇvatyā yadyadi vateti khidyamāno 'nnasya stokaṃ labhemahi tadbhuktvānnaṃ
            samartho gatvā labhemahi dhanamātrāṃ dhanasyālpam /
            
            <p>
               tato 'smākaṃ jīvanaṃ bhaviṣyatīti /<br />
               dhanalābhe ca kāraṇamāha-rājāsau nātidūre sthāne yakṣyate /<br />
               yajamānatvāttasyā'tmanepadam /<br />
               sa ca rājā mā māṃ pātramupalabhya sarvairārtvijyairṝtvikkarmabhirṝtvikkarmaprayojanāyetyartho
               vṛṇīteti //6 //
               </p>
         </p>
         
         
         
         
         
         <p>START ChUp 1,10.7</p>
         
         
         <p><span class="bold">taṃ jāyovāca |
               hanta pata ima eva kulmāṣā iti |
               tān khāditvāmuṃ yajñaṃ vitatam eyāya || ChUp_1,10.7 ||</span></p>
         
         
         
         
         
         <p>
            ChUpBh_1,10.7 evamuktavantaṃ jāyovāca-hanta gṛhāṇa he pata ima eva ye maddhaste vinikṣiptāstvayā
            kulmāṣā iti /<br />
            tānkhāditvāmuṃ yajñaṃ rājño vitataṃ vistāritamṛtvigbhireyāya //7 //
            </p>
         
         
         
         
         
         <p>START ChUp 1,10.8
            <span class="bold">tatrodgātḥn āstāve stoṣyamāṇān upopaviveśa |
               sa ha prastotaram uvāca || ChUp_1,10.8 ||</span></p>
         
         
         
         
         
         <p>
            ChUpBh_1,10.8 tatra ca gatvodgātṝnudgātṛpuruṣānāgatya stuvantyasminnityāstāvastasminnāstāve
            stoṣyamāṇānupopaviveśa samīpa upaviṣṭasteṣāmityarthaḥ /<br />
            upaviśya sa ha prastotāramuvāca //8 //
            </p>
         
         
         
         
         
         <p>START ChUp 1,10.9</p>
         
         
         <p class="bold">prastotar yā devatā prastāvam anvāyattā tāṃ ced avidvān prastoṣyasi mūrdhā te vipatiṣyatīti
            || ChUp_1,10.9 ||</p>
         
         
         
         
         
         <p>ChUpBh_1,10.9 he prastotarityāmantryābhimukhīkaraṇāya /
            yā devatā prastāvaṃ prastāvabhaktimanugatānvāyattā tāṃ ceddevatāṃ prastāvabhakteravidvānsanprastoṣyasi
            viduṣo mama samīpe /
            tatparokṣe 'pi cedvipatettasya mūrdhā karmamātravidāmanadhikāra eva karmaṇi syāt /
            taccāniṣṭamaviduṣāmapi karmadarśanāt /
            dakṣiṇamārgaśruteśca /
            anadhikāre cāviduṣāmuttara evaiko mārgaḥ śrūyeta /
            na ca smārtakarmanimitta eva dakṣiṇaḥ panthāḥ /
            
            <p>
               yajñena dānenetyādiśrateḥ /<br />
               tathoktasya mayeti ca viśeṣaṇādvidvatsamakṣameva karmaṇyanadhikāro na sarvatrāgnihotrasmārtakarmādhyayanādiṣu
               ca /<br />
               anujñāyāstatra tatra darśanāt karmamātravidāmapyadhikāraḥ siddhaḥ karmaṇīti /<br />
               mūrdhā te vipatiṣyatīti //9 //
               </p>
         </p>
         
         
         
         
         
         <p>START ChUp 1,10.10-11</p>
         
         
         <p><span class="bold">evam evodgātāram uvāca |
               udgātar yā devatodgītham anvāyattā tāṃ ced avidvān udgāsyasi mūrdhā te vipatiṣyatīti
               || ChUp_1,10.10 ||</span></p>
         
         
         <p><span class="bold">evam eva pratihartāram uvāca |
               pratihartar yā devatā pratihāram anvāyattā tāṃ ced avidvān pratihariṣyasi mūrdhā te
               vipatiṣyatīti |
               te ha samāratās tūṣṇīm āsāṃ cakrire || ChUp_1,10.11 ||</span></p>
         
         
         
         
         
         <p>
            ChUpBh_1,10.10-11 evamevodgātāraṃ pratihartāramuvācetyādi samānamanyat /<br />
            te prastotrādayaḥ karmabhyaḥ samāratā uparatāḥ santo mūrdhapātabhayāttūṣṇīmāsāṃcakrire
            'nyaccākurvantaḥ arthitvāt //10-11 //
            </p>
         
         
         <p><span class="bold">iti chāndogyopaniṣacchāṅkarabhāṣye prathamodhadhyāyasya daśamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 1,11.1</p>
         
         
         <p><span class="bold">atha hainaṃ yajamāna uvāca |
               bhagavantaṃ vā ahaṃ vividiṣāṇīti |
               uṣastir asmi cākrāyaṇa iti hovāca || ChUp_1,11.1 ||</span></p>
         
         
         
         
         
         <p>
            ChUpBh_1,11.1 athānantaraṃ hainamuṣastiṃ yajamāno rājovāca /<br />
            bhagavantaṃ vai pūjāvarntamahaṃ vividiṣāmi veditumicchāmītyukta uṣastirasmi cākrāyaṇastavāpi
            śrotrapathamāgato yadīti hovācoktavān //1 //
            </p>
         
         
         
         
         
         <p>START ChUp 1,11.2</p>
         
         
         <p><span class="bold">sa hovāca |
               bhagavantaṃ vā aham ebhiḥ sarvair ārtvijyaiḥ paryaiṣiṣam |
               bhagavato vā aham avittyānyān avṛṣi || ChUp_1,11.2 ||</span>
            </p>
         
         
         
         
         <p>
            ChUpBh_1,11.2 sa ha yajamāna uvāca satyamevamahaṃ bhagavantaṃ bahuguṇamaśrauṣaṃ sarvaiśca
            ṛcvikkarmabhirārtvijyaiḥ paryaiṣiṣaṃ paryeṣaṇaṃ kṛtavānasmi /<br />
            anviṣya bhagavato vā ahamavittyālābhenānyānimānavṛṣi vṛtavānasmi //2 //
            </p>
         
         
         
         
         
         <p>START ChUp 1,11.3</p>
         
         
         <p><span class="bold">bhagavāṃs tv eva me sarvair ārtvijyair iti |
               tatheti |
               atha tarhy eta eva samatisṛṣṭāḥ stuvatām |
               yāvat tv ebhyo dhanaṃ dadyās tāvan mama dadyā iti |
               tatheti ha yajamāna uvāca || ChUp_1,11.3 ||</span></p>
         
         
         
         
         
         <p>
            ChUpBh_1,11.3 adyāpi bhagavāṃstveva me mama sarvairārtvijyairṛtvikkarmārthamastvityuktastathetyāhoṣast
            iḥ /<br />
            kintvathaivaṃ tarhyeta eva tvayā pūrva vṛtā mayā samatisṛṣṭā mayā samyakprasannenānujñātāḥ
            santaḥ stuvatām /<br />
            tvayā tvetatkāryam /<br />
            yāvattvebhyaḥ prastotrādibhyaḥ sarvebhyo dhanaṃ dadyāḥ prayacchasi tāvanmama dadyā
            ityuktastatheti ha yajamāna uvāca //3 //
            </p>
         
         
         
         
         
         <p>START ChUp 1,11.4</p>
         
         
         <p><span class="bold">atha hainaṃ prastotopasasāda |
               prastotar yā devatā prastāvam anvāyattā tāṃ ced avidvān prastoṣyasi mūrdhā te vipatiṣyatīti
               mā bhagavān avocat |
               katamā sā devateti || ChUp_1,11.4 ||</span></p>
         
         
         
         
         
         <p>
            ChUpBh_1,11.4 atha hainamauṣastyaṃ vacaḥ śrutvā prastotopasasādoṣastiṃ vinayenopajagāma
            /<br />
            prastotaryā devatetyādi mā māṃ magavānavocatpūrvam /<br />
            katamā sā devatā yā prastāvabhaktimanvāyatteti //4 //
            </p>
         
         
         
         
         
         <p>START ChUp 1,11.5</p>
         
         
         <p><span class="bold">prāṇa iti hovāca |
               sarvāṇi ha vā imāni bhūtāni prāṇam evābhisaṃviśanti |
               prāṇam abhyujjihate |
               saiṣā devatā prastāvam anvāyattā |
               tāṃ ced avidvān prāstoṣyo mūrdhā te vipatiṣyat tathoktasya mayeti || ChUp_1,11.5 ||</span></p>
         
         
         
         
         
         <p>ChUpBh_1,11.5 pṛṣṭaḥ prāṇa iti hovāca /
            yuktaṃ prastāvasya prāṇo devateti /
            
            <p>
               kathaṃ, sarvāṇi sthāvarajaṅgamāni bhūtāni prāṇamevābhisaṃviśanti pralayakāle prāṇamabhi
               lakṣayitvā prāṇātmanaivojjihate prāṇādevodgacchantītyarthaḥ utpattikāle /<br />
               ataḥ saiṣā devatā prastāvamanvāyattā tāṃ cedavidvāṃstvaṃ prāstoṣyaḥ prastavanaṃ prastāvabhaktiṃ
               kṛtavānasi yadi mūrdhā śiraste vyapatiṣyadvipatitamabhaviṣyattathoktasya mayā tatkāle
               mūrdhā te vipatiṣyatīti /<br />
               atastvayā sādhu kṛtam /<br />
               mayā niṣiddhaḥ karmaṇo yaduparamamakārṣīrityabhiprāyaḥ //5 //
               </p>
         </p>
         
         
         
         
         
         <p>START ChUp 1,11.6</p>
         
         
         <p><span class="bold">atha hainam udgātopasasāda |
               udgātar yā devatodgītham anvāyattā tāṃ ced avidvān udgāsyasi mūrdhā te vipatiṣyatīti
               mā bhagavān avocat |
               katamā sā devatā iti || ChUp_1,11.6 ||</span></p>
         
         
         
         
         
         <p>ChUpBh_1,11.6 tathodgātā papraccha katamā sodgīthabhaktimanugatānvāyattā devateti
            //6 //</p>
         
         
         
         
         
         <p>START ChUp 1,11.7</p>
         
         
         <p><span class="bold">āditya iti hovāca |
               sarvāṇi ha vā imāni bhūtāny ādityam uccaiḥ santaṃ gāyanti |
               saiṣā devatodgītham anvāyattā |
               tāṃ ced avidvān udagāsyo mūrdhā te vyapatiṣyat tathoktasya mayeti || ChUp_1,11.7 ||</span></p>
         
         
         
         
         
         <p>
            ChUpBh_1,11.7 pṛṣṭa āditya iti hovāca /<br />
            sarvāṇi ha vā imāni bhūtānyādityamuccairūrdhvaṃ santaṃ gāyanti śabdayanti stuvantītyabhiprāyaḥ
            /<br />
            ucchabdasāmānyātpraśabdasāmānyādiva prāṇo 'taḥ saiṣā devatetyādi pūrvavat //7 //
            </p>
         
         
         
         
         
         <p>START ChUp 1,11.8</p>
         
         
         <p><span class="bold">atha hainaṃ pratihartopasasāda |
               pratihartar yā devatā pratihāram anvāyattā tāṃ ced avidvān pratihariṣyasi mūrdhā te
               vipatiṣyatīti mā bhagavān avocat |
               katamā sā devateti || ChUp_1,11.8 ||</span></p>
         
         
         
         
         
         <p>ChUpBh_1,11.8 evamevātha hainaṃ pratihartopasāda katamā sā devatā pratihāramanvāyatteti
            //8 //</p>
         
         
         
         
         <p>START ChUp 1,11.9</p>
         
         
         <p><span class="bold">annam iti hovāca |
               sarvāṇi ha vā imāni bhūtany annam eva pratiharamāṇāni jīvanti |
               saiṣā devatā pratihāram anvāyattā |
               tāṃ ced avidvān pratyahariṣyo mūrdhā te vyapatiṣyat tathoktasya mayeti tathoktasya
               mayeti || ChUp_1,11.9 ||</span></p>
         
         
         
         
         
         <p>ChUpBh_1,11.9 pṛṣṭo 'nnamiti hovāca /
            sarvāṇi ha vā imāni bhūtānyannamevā'tmānaṃ prati sarvataḥ pratiharamāṇāni jīvanti
            /
            
            <p>
               saiṣā devatā pratiśabdasāmānyātpratihārabhaktimanugatā /<br />
               samānamanyattathoktasya mayeti /<br />
               prastāvodgīthapratihārabhaktīḥ prāṇādityānnadṛṣṭyopāsīteti samudāyārthaḥ /<br />
               prāṇādyāpattiḥ karmasamṛddhirvā phalamiti //9//
               </p>
         </p>
         
         
         <p><span class="bold">iti chāndogyopaniṣacchāṅkarabhāṣye prathamodhyāyasyaikādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 1,12.1</p>
         
         
         <p><span class="bold">athātaḥ śauva udgīthaḥ |
               tad dha bako dālbhyo glāvo vā maitreyaḥ svādhyāyam udvavrāja || ChUp_1,12.1 ||</span></p>
         
         
         
         
         
         <p>ChUpBh_1,12.1 atīte khaṇḍe 'nnāprāptinimittā kaṣṭāvasthoktocchiṣṭaparyuṣitabhakṣaṇalakṣaṇā
            /
            sā mā bhūdityannalābhāyāthānantaraṃ śauvaḥ śvabhirdṛṣṭa udgītha udgānaṃ sāmātaḥ prastūyate
            /
            tattatra ha kila bako nāmato dalbhasyāpatyaṃ dālbhyo glāvo vā nāmato mitrāyāścāpatyaṃ
            maitreyaḥ /
            vāśabdaścārthe /
            dvyāmuṣyāyaṇo hyasau /
            vastuviṣaye kriyāsviva vikalpānupapatteḥ /
            dvināmā dvigotra ityādi hi smṛtiḥ /
            dṛśyate cobhayataḥ piṇḍabhāktvam /
            udgīthe baddhacittatvādṛṣāvanādarādvā /
            
            <p>
               vāśabdaḥ svādhyāyārthaḥ /<br />
               svādhyāyaṃ kartuṃ grāmādbahirudvavrājodgatavānviviktadeśasthodakābhyāśam /<br />
               udvavrāja pratipālayāñcakāreti caikavacanālliṅgādeko 'sāvṛṣiḥ /<br />
               śvodgīthakālapratipālanādṛṣeḥ svādhyāyakaraṇamannakāmanayeti lakṣyata ityabhiprāyaḥ
               //1 //
               </p>
         </p>
         
         
         
         
         
         <p>START ChUp 1,12.2</p>
         
         
         <p><span class="bold">tasmai śvā śvetaḥ prādur babhūva |
               tam anye śvāna upasametyocuḥ |
               annaṃ no bhagavān āgāyatu |
               aśanāyāma vā iti || ChUp_1,12.2 ||</span></p>
         
         
         
         
         
         <p>
            ChUpBh_1,12.2 svādhyāyena toṣitā devatarṣirvā śvarūpaṃ gṛhītvā śvā śvetaḥ saṃstasmā
            ṛṣaye tadanugrahārthaṃ prādurbabhūva prāduścakāra /<br />
            tamanye śuklaṃ śvānaṃ kṣullakāḥ śvāna upasametyocuruktavanto 'nnaṃ no 'smabhyaṃ bhagavānāgāyatvāgānena
            niṣpādayatvityarthaḥ /<br />
            mukyaprāṇaṃ vāgādayo vā prāṇamanvannabhujaḥ svādhyāyaparitoṣitāḥ santo 'nugṛhṇīyurenaṃ
            svarūpamādāyeti yuktamevaṃ pratipattum /<br />
            aśanāyāma vai bubhukṣitāḥ smo vā iti //2 //
            </p>
         
         
         
         
         
         <p>START ChUp 1,12.3</p>
         
         
         <p><span class="bold">tān hovācehaiva mā prātar upasamīyateti |
               tad dha bako dālbhyo glāvo vā maitreyaḥ pratipālayāṃ cakāra || ChUp_1,12.3 ||</span></p>
         
         
         
         
         
         <p>ChUpBh_1,12.3 evamukte śvā śveta uvāca tānkṣullākāñśuna ihaivāsminneva deśe mā māṃ
            prātaḥ prātaḥkāla upasamīyāteti /
            
            <p>
               dairdhyaṃ chandasaṃ samīyāteti, pramādapāṭho vā /<br />
               prātaḥ kālakaraṇaṃ tatkāla eva kartavyājhrvyatāṭartham /<br />
               annadasya vā savituraparāhne 'nābhimukhyāt /<br />
               tattatraiva ha bako dālbhyo glāvo vā maitreya ṛṣiḥ pratipālayāñcakāra pratīkṣaṇaṃ
               kṛtavānityarthaḥ //3 //
               </p>
         </p>
         
         
         
         
         
         <p>START ChUp 1,12.4</p>
         
         
         <p><span class="bold">te ha yathaivedaṃ bahiṣpavamānena stoṣyamāṇāḥ saṃrabdhāḥ sarpantīty evam āsasṛpuḥ
               |
               te ha samupaviśya hiñ cakruḥ || ChUp_1,12.4 ||</span></p>
         
         
         
         
         
         <p>
            ChUpBh_1,12.4 te śvānastatraivā'gamya ṛṣeḥ samakṣaṃ yathaiveha karmaṇi bahiṣpavamānena
            stotreṇa stoṣyamāṇā /<br />
            udgātṛpuruṣāḥ saṃrabdhāḥ saṃlagnā anyonyameva mukhenānyonyasya pucchaṃ gṛhītvā'sasṛpurāsṛptavantaḥ
            paribhramaṇaṃ kṛtavanta ityarthaḥ /<br />
            ta evaṃ saṃsṛpya samupaviśyopaviṣṭāḥ santo hiṃ cakrurhiṅkāraṃ kṛtavantaḥ //4 //
            </p>
         
         
         
         
         
         <p>START ChUp 1,12.5</p>
         
         
         <p><span class="bold">o3madā3ma |
               oṃ3 pibā3ma |
               oṃ3 devo varuṇaḥ prajāpatiḥ savitā2'nnam ihā2'harat |
               annapate3'nnamihā2''harā2''haro3miti || ChUp_1,12.5 ||</span></p>
         
         
         
         
         
         <p>ChUpBh_1,12.5 omadāmoṃ pibāmoṃ devo dyotanāt /
            varuṇo varṣaṇājjagataḥ /
            prajāpatiḥ pālanātprajānām /
            savitā prasavitṛtvātsarvasyā'ditya ucyate /
            etaiḥ paryāyaiḥ sa evaṃbhūta ādityo 'nnamasmabhyamihā'baradābaratviti /
            ta evaṃ hiṃ kṛtvā punarapyūcuḥ-sa tvaṃ he 'nnapate /
            sa hi sarvasyānnasya prasavitṛtvātpatiḥ /
            na hi tatpākena vinā prabhūtamannamaṇumātramapi jāyate prāṇinām /
            
            <p>
               ato 'nnapatiḥ /<br />
               he 'nnapate 'nnamasmabhyamihā'harā'hareti /<br />
               abhyāsa ādarārthaḥ /<br />
               omiti //5//
               </p>
         </p>
         
         
         <p><span class="bold">iti chāndogyopaniṣacchāṅkarabhāṣye prathamodhyāyasya dvādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 1,13.1</p>
         
         
         <p><span class="bold">ayaṃ vāva loko hāukāraḥ |
               vāyur hāikāraḥ |
               candramā athakāraḥ |
               ātmehakāraḥ |
               agnir īkāraḥ || ChUp_1,13.1 ||</span></p>
         
         
         
         
         
         <p>ChUpBh_1,13.1 bhaktiviṣayopāsanaṃ sāmāvayavasambaddhamityataḥ sāmāvayavāntarastobhākṣara
            viṣayāṇyupāsanāntarāṇi saṃhatānyupadiśyante 'nantaraṃ sāmāvayavasambaddhatvāviśeṣāt-ayaṃ
            vāvāyameva loko hāukāraḥ stobho rathantare sāmni prasiddhaḥ-"iyaṃ vai rathantaram"
            iti /
            asmātsambandhasāmānyāddhāukārastobho 'yaṃ loka ityevamupāsīta /
            vāyurhākāraḥ /
            vāmadevye sāmani hāikāraḥ prasiddhaḥ /
            vāyvapsambandhaśca vāmadevasya sāmno yonirityasmātsāmānyāddhāikāraṃ vāyudṛṣṭyopāsīta
            /
            candramā athakāraḥ /
            candradṛṣṭyāthakāramupāsīta /
            anne hīdaṃ sthitam /
            annātmā candraḥ /
            thakārākārasāmānyācca /
            ātmehakāraḥ /
            iheti stobhaḥ pratyakṣo hyātmeti vyapadiśyate /
            
            <p>
               iheti ca stobhaḥ /<br />
               tatsāmānyāt /<br />
               agnirīkāraḥ /<br />
               īnidhanāni cā'gneyāni sarvāṇi sāmānītyatastatsāmānyāt //1 //
               </p>
         </p>
         
         
         
         
         
         <p>START ChUp 1,13.2</p>
         
         
         <p><span class="bold">āditya ūkāraḥ |
               nihava ekāraḥ |
               viśve devā auhoyikāraḥ |
               prajapatir hiṅkāraḥ |
               prāṇaḥ svaraḥ |
               annaṃ yā |
               vāg virāṭ || ChUp_1,13.2 ||</span></p>
         
         
         
         
         
         <p>ChUpBh_1,13.2 āditya ūkāraḥ /
            uccairūrdhvaṃ santamādityaṃ gāyantyūkāraścāyaṃ stobhaḥ /
            ādityadaivatye sāmni stobha ū ityāditya ūkāraḥ /
            nihava ityāhvānamekāraḥ stobhaḥ /
            ehīti cā'hvayantīti tatsāmānyāt /
            viśve devā auhoyikārovaiśvadevye sāmni darśanāt /
            prajāpatirhiṅkāraḥ /
            āniruktyāddhiṅkārasya cāvyaktatvāt /
            prāṇaḥ svaraḥ /
            svara iti stobhaḥ /
            prāṇasya ca svarahetutvasāmānyāt /
            
            <p>
               annaṃ yā yā iti stobho 'nnam /<br />
               annena hīdaṃ yātītyatastatsāmānyāt /<br />
               vāgiti stobho virāḍannaṃ devatāviśeṣo vā /<br />
               vairāje sāmni stobhadarśanāt //2 //
               </p>
         </p>
         
         
         
         
         
         <p>START ChUp 1,13.3</p>
         
         
         <p class="bold">aniruktas trayodaśaḥ stobhaḥ saṃcaro huṅkāraḥ || ChUp_1,13.3 ||</p>
         
         
         
         
         
         <p>
            ChUpBh_1,13.3 anirukto 'vyaktatvādidaṃ vedaṃ veti nirvaktuṃ na śakyata ityataḥ sañcaro
            vikalpyamānasvarūpa ityarthaḥ /<br />
            ko 'sāvityāha-trayodaśaḥ stobho huṅkāraḥ /<br />
            avyakto hyayamato 'niruktaviśeṣa evopāsya ityabhiprāyaḥ //3 //
            </p>
         
         
         
         
         
         <p>START ChUp 1,13.4</p>
         
         
         <p><span class="bold">dugdhe 'smai vāg dohaṃ yo vāco dohaḥ |
               annavān annādo bhavati |
               ya etām evaṃ sāmnām upaniṣadaṃ vedopaniṣadaṃ veda || ChUp_1,13.4 ||</span></p>
         
         
         
         
         
         <p>ChUpBh_1,13.4 dugdhe 'smai vāgdohamityādyuktārtham /
            ya etāmevaṃ yathoktalakṣaṇāṃ sāmnāṃ sāmāvayavastobhākṣaraviṣayāmupaniṣadaṃ darśanaṃ
            veda tasyaitadyathoktaṃ phalamityarthaḥ /
            dvirabhyāso 'dhyāyaparisamāptyarthaḥ /
            sāmāvayavaviṣayopāsanāviśeṣaparimāptyartho veti //4 // //</p>
         
         
         <p><span class="bold">iti chāndogyopaniṣacchāṅkarabhāṣye prathamodhyāyasya trayodaśaḥ khaṇḍaḥ</span>
            <span class="bold">iti chāndogyopaniṣadbrāhmaṇe prathamodhyāyaḥ samāptaḥ</span></p>
         
         
         
         
         
         <p><span class="bold">atha dvitīyo 'dhyāyaḥ</span>
            oṃ</p>
         
         
         
         
         
         <p>START ChUp 2,1.1</p>
         
         
         <p><span class="bold">samastasya khalu sāmna upāsanaṃ sādhu |
               yat khalu sādhu tat sāmety ācakṣate |
               yad asādhu tad asāmeti || ChUp_2,1.1 ||</span></p>
         
         
         
         
         
         <p>ChUpBh_2,1.1
            "omityetadakṣaram" ityādinā sāmāvayavaviṣayamupāsanamanekaphalamupadiṣṭam /
            anantaraṃ ca stobhākṣaraviṣayamupāsanamuktam /
            sarvathāpi sāmaikadeśasambaddhameva tadityathedānīṃ samaste sāmni samastasāmaviṣayāṇyupāsanāni
            vakṣyāmītyārabhate śrutiḥ /
            yuktaṃ hyekadeśopāsanānantaramekadeśiviṣayamupāsanamucyata iti /
            samastasya sarvāvayavaviśiṣṭasya pāñcabhaktikasya sāptabhaktikasya cetyarthaḥ /
            khalviti vākyālaṅkārārthaḥ /
            
            <p>
               sāmna upāsanaṃ sādhu /<br />
               samaste sāmni sādhudṛṣṭividhiparatvānna pūrvoktopāsananindārthatvaṃ sādhuśabdaḥ śobhanavācī
               /<br />
               kathamavagamyata ityāha-yatkhalu loke sādhu śobhanamanavadyaṃ prasiddhaṃ tatsāmetyācakṣate
               kuśalāḥ /<br />
               yadasādhu viparītaṃ tadasāmeti //1 //
               </p>
         </p>
         
         
         
         
         
         <p>START ChUp 2,1.2</p>
         
         
         <p><span class="bold">tad utāpy āhuḥ |
               sāmnainam upāgād iti sādhunainam upāgād ity eva tad āhuḥ |
               asāmnainam upāgād ity eva tad āhuḥ || ChUp_2,1.2 ||</span></p>
         
         
         
         
         
         <p>
            ChUpBh_2,1.2 tattatraiva sādhvasādhuvivekakaraṇa utāpyāhuḥ-sāmnainaṃ rājānaṃ sāmantaṃ
            copāgādupagatavān /<br />
            ko 'sau yato 'sādhutvaprāptyāśaṅkā?sa ityabhiprāyaḥ /<br />
            śobhanābhiprāyeṇa sādhunainamupāgādityeva tattatrā'hurlaukikā bandhanādyasādhukāryamapaśyantaḥ
            /<br />
            yatra punarviparyayo bandhanādyasādhukāryaṃ paśyanti tatrāsāmnainamupāgādityasādhunainamupāgādityeva
            tadāhuḥ //2 //
            </p>
         
         
         
         
         
         <p>START ChUp 2,1.3</p>
         
         
         <p><span class="bold">athotāpy āhuḥ |
               sāma no bateti yat sādhu bhavati sādhu batety eva tad āhuḥ |
               asāma no bateti yad asādhu bhavaty asādhu batety eva tad āhuḥ || ChUp_2,1.3 ||</span></p>
         
         
         
         
         
         <p>
            ChUpBh_2,1.3 athotāpyāhuḥ svasaṃvedyaṃ sāma no 'smākaṃ batetyanukampayataḥ saṃvṛttamityāhuḥ
            /<br />
            etattairuktaṃ bhavati yatsādhu bhavati sādhu vatetyeva tadāhuḥ /<br />
            viparyaye jāte 'sāma no bateti /<br />
            yadasādhu bhavatyasādhu batetyeva tadāhuḥ tasmātsāmasādhuśabdayorekārthatvaṃ siddham
            //3 //
            </p>
         
         
         
         
         
         <p>START ChUp 2,1.4</p>
         
         
         <p class="bold">sa ya etad evaṃ vidvān sādhu sāmety upāste 'bhyāśo ha yad enaṃ sādhavo dharmā ā ca
            gaccheyur upa ca nameyuḥ || ChUp_2,1.4 ||</p>
         
         
         
         
         
         <p>ChUpBh_2,1.4 ataḥ sa yaḥ kaścitsādhu sāmeti sādhuguṇavatsāmetyupāste samastaṃ sāma
            sādhuguṇavadvidvāṃstasyaitatphalamabhyāśo ha kṣipraṃ ha;yaditi kriyāviśeṣaṇārthamenamupāsakaṃ
            sādhavaḥ śobhanā dharmāḥ śrutismṛtyaviruddhā ā ca gaccheyurāgaccheyuśca na kevalamāgaccheyurupa
            ca nameyurupanameyuśca bhogyatvenopatiṣṭheyurityarthaḥ //4//</p>
         
         
         <p><span class="bold">iti chāndogyopaniṣadi dvitīyādhyāyasya prathamaḥ khaṇḍaḥ</span>
            =======================================================================</p>
         
         
         <p>START ChUp 2,2.1</p>
         
         
         <p><span class="bold">lokeṣu pañcavidhaṃ sāmopāsīta |
               pṛthivī hiṅkāraḥ |
               agniḥ prastāvaḥ |
               antarikṣam udgīthaḥ |
               ādityaḥ pratihāraḥ |
               dyaur nidhanam |
               ity ūrdhveṣu || ChUp_2,2.1 ||</span></p>
         
         
         
         
         
         <p>ChUpBh_2,2.1 kāni punastāni sādhudṛṣṭiviśiṣṭāni samastāni sāmānyupāsyānīti /
            imāni tānyucyante lokeṣu pañcavidhamityādīni /
            nanu lokādidṛṣṭyā tānyupāsyāni sādhudṛṣṭyā ceti viruddham /
            na /
            sādhvarthasya lokādikāryeṣu kāraṇasyānugatatvāt mṛdādivadghaṭādivikāreṣu /
            sādhuśabdavācyor'tho dharmo brahma vā sarvathāpi lokādikāryeṣvanugatam /
            ato yathā yatra ghaṭādidṛṣṭirmṛdādidṛṣṭyanugataiva sā /
            tathā sādhudṛṣṭyanugataiva lokādidṛṣṭiḥ /
            dharmādikāryatvāllokādīnām /
            yadyapi kāraṇatvamaviśiṣṭaṃ brahmadharmayoḥ, tathāpi dharma eva sādhuśabdavācya iti
            yuktaṃ"sādhukārī sādhurbhavatī"ti dharmaviṣaye sādhuśabdaprayogāt /
            nanu lokādikāryeṣu kāraṇasyānugatatvādarthaprāptaiva taddṛṣṭiriti sādhu sāmetyupāsta
            iti na vaktavyam /
            na /
            śāsragamyatvāttaddṛṣṭeḥ /
            sarvatra hi śāsraprāpitā eva dharmā upāsyā na vidyamānā apyaśāsrīyāḥ /
            lokeṣu pṛthivyādiṣu pañcavidhaṃ pañcabhaktibhedena pañcaprakāraṃ sādhusamastaṃ sāmopāsīta
            /
            katham /
            pṛthivo hiṅkāraḥ /
            lokeṣviti yā saptamī tāṃ prathamātvena vi</p>
         
         
         
         
         
         <p>START ChUp 2,2.2</p>
         
         
         <p><span class="bold">athāvṛtteṣu |
               dyaur hiṅkāraḥ |
               ādityaḥ prastāvaḥ |
               antarikṣam udgīthaḥ |
               agniḥ pratihāraḥ |
               pṛthivī nidhanam || ChUp_2,2.2 ||</span></p>
         
         
         
         
         
         <p>ChUpBh_2,2.2 athā'vṛtteṣvavāṅmukheṣu pañcavidhamucyate sāmopāsanam /
            gatyāgativiśiṣṭā hi lokāḥ /
            yathā te tathādṛṣṭyaiva sāmopāsanaṃ vidhīyate yato 'ta āvṛtteṣu lokeṣu /
            dyaurhiṅkāraḥ prāthamyāt /
            ādityaḥ prastāvaḥ /
            udite hyāditye prastūyante karmāṇi prāṇinām /
            antarikṣamudgīthaḥ pūrvavat /
            
            <p>
               agniḥ pratihāraḥ /<br />
               prāṇibhiḥ pratiharaṇādagneḥ /<br />
               pṛthivī nidhanam /<br />
               tata āgatānāmiha nidhanāt //2 //
               </p>
         </p>
         
         
         
         
         
         <p>START ChUp 2,2.3</p>
         
         
         <p class="bold">kalpante hāsmai lokā ūrdhvāś cāvṛttaś ca ya etad evaṃ vidvāṃl lokeṣu pañcavidhaṃ sāmopāste
            || ChUp_2,2.3 ||</p>
         
         
         
         
         
         <p>
            ChUpBh_2,2.3 upāsanaphalaṃ-kalpante samarthā bhavanti hāsmai lokā ūrdhvāścā'vṛttāśca
            gatyāgativiśiṣṭā bhogyatvena vyavatiṣṭhanta ityarthaḥ /<br />
            ya etadevaṃ vidvāṃllokeṣu pañcavidhaṃ samastaṃ sādhu sāmetyupāsta iti sarvatra yojanā
            pañcavidhe saptavidhe ca //3//
            </p>
         
         
         <p><span class="bold">iti chāndogyopaniṣadi dvitīyādhyāyasya dvitīyaḥ khaṇḍaḥ</span></p>
         
         
         <p>=======================================================================
            START ChUp 2,3.1</p>
         
         
         <p><span class="bold">vṛṣṭau pañcavidhaṃ sāmopāsīta |
               purovāto hiṅkāraḥ |
               megho jāyate sa prastāvaḥ |
               varṣati sa udgīthaḥ |
               vidyotate stanayati sa pratihāraḥ || ChUp_2,3.1 ||</span></p>
         
         
         
         
         
         <p>ChUpBh_2,3.1 vṛṣṭau pañcavidhaṃ sāmopāsīta /
            lokasthitervṛṣṭinimittatvādānantaryam /
            purovāto hiṅkāraḥ /
            purovātādyudgrahaṇāntā hi vṛṣṭiḥ /
            yathā sāma hiṅkārādinidhanāntam /
            ataḥ purovāto hiṅkāraḥ /
            prāthamyāt /
            megho jāyate sa prastāvaḥ /
            
            <p>
               prāvṛṣi meghajanane vṛṣṭeḥ prastāva iti hi prasiddhiḥ /<br />
               varṣati sa udgīthaḥ śraiṣṭhyāt /<br />
               vidyotate stanayati sa pratihāraḥ /<br />
               pratihṛtatvāt //1 //
               </p>
         </p>
         
         
         
         
         
         <p>START ChUp 2,3.2</p>
         
         
         <p class="bold">udgṛhṇāti tan nidhanaṃ varṣayati ha ya etad evaṃ vidvān vṛṣṭau pañcavidhaṃ sāmopāste
            || ChUp_2,3.2 ||</p>
         
         
         
         
         
         <p>ChUpBh_2,3.2 udgṛhṇāti tannidhanam /
            
            <p>
               samāptisāmānyāt /<br />
               phalamupāsanasya-varśati hāsmā icchātaḥ /<br />
               tathā varṣayati hāsatyāmapi vṛṣṭau /<br />
               ya etadityādi pūrvavat //2//
               </p>
         </p>
         
         
         <p><span class="bold">iti chāndogyopaniṣadi dvitīyādhyāyasya tṛtīyaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 2,4.1</p>
         
         
         <p><span class="bold">sarvāsv apsu pañcavidhaṃ sāmopāsīta |
               megho yat saṃplavate sa hiṅkāraḥ |
               yad varṣati sa prastāvaḥ |
               yāḥ prācyaḥ syandante sa udgīthaḥ |
               yāḥ pratīcyaḥ sa pratihāraḥ |
               samudro nidhanam || ChUp_2,4.1 ||</span></p>
         
         
         
         
         
         <p>ChUpBh_2,4.1 sarvāsvapsu pañcavidhaṃ sāmopāsīta /
            vṛṣṭipūrvakatvātsarvāsāmapāmānantaryam /
            megho yatsaṃplavata ekībhāvenetaretaraṃ ghanībhavati megho yadonnatastadā saṃplavata
            ityucyate meghastadāpāmārambhaḥ sa hiṅkāraḥ /
            yadvarṣati sa prastāvaḥ /
            āpaḥ sarvato vyāptuṃ prastutāḥ /
            
            <p>
               yāḥ prācyaḥ syandante sa udgīthaḥ śraiṣṭhyāt /<br />
               yāḥ pratīcyaḥ sa pratihāraḥ pratiśabdasāmānyāt /<br />
               samudro nidhanam /<br />
               tannidhanatvādapām //1 //
               </p>
         </p>
         
         
         
         
         
         <p>START ChUp 2,4.2</p>
         
         
         <p class="bold">na hāpsu praity apsumān bhavati ya etad evaṃ vidvān sarvāsv apsu pañcavidhaṃ sāmopāste
            || ChUp_2,4.2 ||</p>
         
         
         
         
         
         <p>
            ChUpBh_2,4.2 na hāpsu praiti /<br />
            necchati cet /<br />
            apsumānaṃmānbhavati phalam //2//
            </p>
         
         
         <p><span class="bold">iti chāndogyopaniṣadi dvitīyādhyāyasya caturthaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 2,5.1</p>
         
         
         <p><span class="bold">ṛtuṣu pañcavidhaṃ sāmopāsīta |
               vasanto hiṅkāraḥ |
               grīṣmaḥ prastāvaḥ |
               varṣā udgīthaḥ |
               śarat pratihāraḥ |
               hemanto nidhanam || ChUp_2,5.1 ||</span></p>
         
         
         
         
         
         <p>ChUpBh_2,5.1 ṝtuṣu pañcavidhaṃ sāmopāsīta /
            ṝtuvyavasthāyā yathoktāmbunimittatvādānantaryam /
            vasanto hiṅkāraḥ /
            prāthamyāt /
            grīṣmaḥ prastāvaḥ /
            yavādisaṃgrahaḥ prastūyate hi prāvṛḍartham /
            varṣā udgīthaḥ prādhānyāt /
            
            <p>
               śaratpratihāraḥ /<br />
               rogiṇāṃ mṛtānāṃ ca pratiharaṇāt /<br />
               hemanto nidhanam /<br />
               nivāte nidhanātprāṇinām //1 //
               </p>
         </p>
         
         
         
         
         
         <p>START ChUp 2,5.2</p>
         
         
         <p class="bold">kalpante hāsmā ṛtava ṛtumān bhavati ya etad evaṃ vidvān ṛtuṣu pañcavidhaṃ sāmopāste
            || ChUp_2,5.2 ||</p>
         
         
         
         
         
         <p>
            ChUpBh_2,5.2 phalaṃ-kalpante ha ṛtuvyavasthānurūpaṃ bhogyatvenāsmā upāsakāyartavaḥ
            /<br />
            ṛtumānārtavairbhogaiśca sampanno bhavatītyarthaḥ //2//
            </p>
         
         
         <p><span class="bold">iti chāndogyopaniṣadi dvitīyādhyāyasya pañcamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 2,6.1</p>
         
         
         <p><span class="bold">paśuṣu pañcavidhaṃ sāmopāsīta |
               ajā hiṅkāraḥ |
               avayaḥ prastāvaḥ |
               gāva udgīthaḥ |
               aśvaḥ pratihāraḥ |
               puruṣo nidhanam || ChUp_2,6.1 ||</span></p>
         
         
         
         
         
         <p>ChUpBh_2,6.1 paśuṣu pañcavidhaṃ sāmopāsīta /
            samyagvṛtteṣvṛtuṣu paśavyaḥ kāla ityānantaryam /
            ajā hiṅkāraḥ /
            prādhānyāt prāthamyādvā /
            "ajaḥ paśūnāṃ prathama"iti śruteḥ /
            avayaḥ prastāvaḥ /
            sāhacaryadarśanādajādīnām /
            gāvaḥ udgīthaḥ /
            śraiṣṭhyāt /
            
            <p>
               aśvāḥ pratihāraḥ /<br />
               pratiharaṇātpuruśāṇām /<br />
               puruṣo nidhanam /<br />
               puruṣāśrayatvātpaśūnām //1 //
               </p>
         </p>
         
         
         
         
         
         <p>START ChUp 2,6.2</p>
         
         
         <p class="bold">bhavanti hāsya paśavaḥ paśumān bhavati ya etad evaṃ vidvān paśuṣu pañcavidhaṃ sāmopāste
            || ChUp_2,6.2 ||</p>
         
         
         
         
         
         <p>
            ChUpBh_2,6.2 phalaṃ-bhavanti hāsya paśavaḥ paśumānbhavati /<br />
            paśuphalaiśca bhogatyāgādibhiryujyata ityarthaḥ //2//
            </p>
         
         
         <p><span class="bold">iti chāndogyopaniṣadi dvitīyādhyāyasya ṣaṣṭhaḥ khaṇḍaḥ</span>
            =======================================================================</p>
         
         
         <p>START ChUp 2,7.1</p>
         
         
         <p><span class="bold">prāṇeṣu pañcavidhaṃ parovarīyaḥ sāmopāsīta |
               prāṇo hiṅkāraḥ |
               vāk prastāvaḥ |
               cakṣur udgīthaḥ |
               śrotraṃ pratihāraḥ |
               mano nidhanam |
               parovarīyāṃsi vā etāni || ChUp_2,7.1 ||</span></p>
         
         
         
         
         
         <p>ChUpBh_2,7.1 prāṇeṣu pañcavidhaṃ parovarīyaḥ sāmopāsīta /
            paraṃparaṃ varīyastvaguṇavatprāṇadṛṣṭiviśiṣṭaṃ sāmopāsītetyarthaḥ /
            prāṇo ghrāṇaṃ hiṅkāraḥ /
            uttarottaravarīyasāṃ prāthamyāt /
            vākprastāvaḥ /
            vācā hi prastūyate sarvam /
            vāgvarīyasī prāṇāt /
            aprāptamapyucyate vācā, prāptasyaiva tu gandhasya grāhakaḥ prāṇaḥ /
            cakṣurudgīthaḥ /
            vāco bahutaraviṣayaṃ prakāśayati cakṣurato varīyo vācaḥ, udgīthaḥ /
            śraiṣṭhyāt /
            śrotraṃ pratihāraḥ /
            pratihṛtatvāt /
            
            <p>
               varīyastvaṃ ca śrotrānmanasaḥ /<br />
               sarvendriyaviṣayavyāpakatvāt /<br />
               atīndriyaviṣayo 'pi manaso gocara eveti /<br />
               yathoktahetubhyaḥ parovarīyāṃsi prāṇādīni vā etāni //1 //
               </p>
         </p>
         
         
         
         
         
         <p>START ChUp 2,7.2</p>
         
         
         <p><span class="bold">parovarīyo hāsya bhavati parovarīyaso ha lokāñ jayati ya etad evaṃ vidvān prāṇeṣu
               pañcavidhaṃ parovarīyaḥ sāmopāste |
               iti tu pañcavidhasya || ChUp_2,7.2 ||</span></p>
         
         
         
         
         
         <p>
            ChUpBh_2,7.2 etaddṛṣṭyā viśiṣṭaṃ yaḥ parovarīyaḥ sāmopāste parovarīyo hāsya jīvanaṃ
            bhavatītyuktārtham /<br />
            iti tu pañcavidhasya sāmna upāsanamuktamiti saptavidhe vakṣyamāṇaviṣaye buddhisamādhānārtham
            /<br />
            nirapekṣo hi pañcavidhe, vakṣyamāṇe buddhiṃ samādhitsati //2//
            </p>
         
         
         <p><span class="bold">iti chāndogyopaniṣadi dvitīyādhyāyasya saptamaḥ khaṇḍaḥ</span></p>
         
         
         <p>=======================================================================
            START ChUp 2,8.1</p>
         
         
         <p><span class="bold">atha saptavidhasya |
               vāci saptavidh.am sāmopāsīta |
               yat kiṃca vāco hum iti sa hiṅkāraḥ |
               yat preti sa prastāvaḥ |
               yad eti sa ādiḥ || ChUp_2,8.1 ||</span></p>
         
         
         
         
         
         <p>ChUpBh_2,8.1 athānantaraṃ saptavidhasya samastasya sāmna upāsanaṃ sādhvidamārabhyate
            /
            vācīti saptamī pūrvavat /
            vāgdṛṣṭiviśiṣṭaṃ saptavidhaṃ sāmopāsītetyarthaḥ /
            yatkiñca vācaḥ śabdasya humiti yo viśeṣaḥ sa hiṅkāro hakārasāmānyāt /
            yatpreti śabdarūpaṃ sa prastāvaḥ prasāmānyāt /
            
            <p>
               yat-ā, iti sa ādiḥ /<br />
               ākārasāmānyāt /<br />
               ādirityoṅkāraḥ /<br />
               sarvāditvāt //1 //
               </p>
         </p>
         
         
         
         
         
         <p>START ChUp 2,8.2</p>
         
         
         <p><span class="bold">yad ud iti sa udgīthaḥ |
               yat pratīti sa pratihāraḥ |
               yad upeti sa upadravaḥ |
               yan nīti tan nidhanam || ChUp_2,8.2 ||</span></p>
         
         
         
         
         
         <p>ChUpBh_2,8.2 yaduditi sa udgīthaḥ /
            phatpūrvatvādudgīthasya /
            yatpratīti sa pratihāraḥ /
            
            <p>
               pratisāmānyāt /<br />
               yadupeti sa upadrava upopakramatvādupadravasya /<br />
               yannīti tannidhanam /<br />
               niśabdasāmānyāt //2 //
               </p>
         </p>
         
         
         
         
         
         <p>START ChUp 2,8.3</p>
         
         
         <p><span class="bold">dugdhe 'smai vāg dohaṃ yo vāco dohaḥ |
               annavān annādo bhavati |
               ya etad evaṃ vidvān vāci saptavidhaṃ sāmopāste || ChUp_2,8.3 ||</span></p>
         
         
         
         
         
         <p>ChUpBh_2,8.3 dugdhe 'smā ityādyuktārtham //3//</p>
         
         
         <p><span class="bold">iti chāndogyopaniṣadi dvitīyādhyāyasyāṣṭamaḥ khaṇḍaḥ</span></p>
         
         
         <p>=======================================================================
            START ChUp 2,9.1</p>
         
         
         <p><span class="bold">atha khalv amum ādityaṃ saptavidhaṃ sāmopāsīta |
               sarvadā samas tena sāma |
               māṃ prati māṃ pratīti sarveṇa samas tena sāma || ChUp_2,9.1 ||</span></p>
         
         
         
         
         
         <p>ChUpBh_2,9.1 avayavamātre sāmnyādityadṛṣṭiḥ pañcavidheṣūktā prathame cādhyāye /
            athedānīṃ khalvamumādityaṃ samaste sāmnyavayavavibhāgaśo 'dhyasya saptavidhaṃ sāmopāsīta
            /
            kathaṃ punaḥ sāmatvamādityasyeti /
            ucyate /
            udgīthatve hetuvadādityasya sāmatve hetuḥ /
            
            <p>
               ko 'sau, sarvadā samo vṛddhikṣayābhāvāttena hetunā sāmā'dityo māṃ prati māṃ pratīti
               tulyāṃ buddhimutpādayati /<br />
               ataḥ sarveṇa samo 'taḥ sāma samatvādityarthaḥ /<br />
               udgīthabhaktisāmānyavacanādeva lokādiṣūktasāmānyāddhiṅkārāditvaṃ gamyata iti hiṅkārāditve
               kāraṇaṃ noktam /<br />
               sāmatve punaḥ savituranuktaṃ kāraṇaṃ na subodhamiti samatvamuktam //1 //
               </p>
         </p>
         
         
         
         
         
         <p>START ChUp 2,9.2</p>
         
         
         <p><span class="bold">tasminn imāni sarvāṇi bhūtāny anvāyattānīti vidyāt |
               tasya yat purodayāt sa hiṅkāraḥ |
               tad asya paśavo 'nvāyattāḥ |
               tasmāt te hiṅkurvanti |
               hiṅkārabhājino hy etasya sāmnaḥ || ChUp_2,9.2 ||</span></p>
         
         
         
         
         
         <p>
            ChUpBh_2,9.2 tasminnāditye 'vayavavibhāgaśa imāni vakṣyamāṇāni sarvāmi bhūtānyanvāyattānyanugatānyādityamupajīvyatveneti
            vidyāt /<br />
            kathaṃ, tasyā'dityasya yatpurodayāddharmarūpaṃ sa hiṅkāro bhaktistatredaṃ sāmānyaṃ
            yattasya hiṅkārabhaktirūpaṃ tadasyā'dityasya sāmnaḥ paśavo gavādayo 'nvāyattā anugatāstadbhaktirūpamupajīvantītyarthaḥ
            /<br />
            yasmādevaṃ tasmātte hiṅkurvanti paśavaḥ prāgudayāt /<br />
            tasmāddhiṅkārabhājino hyetasyā'dityākhyasya sāmnaḥ tadbhaktibhajanaśīlatvāddhi ta
            evaṃ vartante //2 //
            </p>
         
         
         
         
         
         <p>START ChUp 2,9.3</p>
         
         
         <p><span class="bold">atha yat prathamodite sa prastāvaḥ |
               tad asya manuṣyā anvāyattāḥ |
               tasmāt te prastutikāmāḥ praśaṃsākāmāḥ |
               prastāvabhājino hy etasya sāmnaḥ || ChUp_2,9.3 ||</span></p>
         
         
         
         
         
         <p>
            ChUpBh_2,9.3 atha yatprathamodite savitṛrūpaṃ tadasyā'dityākhyāsya sāmnaḥ sa prastāvastadasya
            manuṣyā anvāyattāḥ pūrvavat /<br />
            tasmātte prastutiṃ praśaṃsāṃ kāmayante /<br />
            yasmātprastāvabhājino hyetasya sāmnaḥ //3 //
            </p>
         
         
         
         
         
         <p>START ChUp 2,9.4</p>
         
         
         <p><span class="bold">atha yat saṃgavavelāyāṃ sa ādiḥ |
               tad asya vayāṃsy anvāyattāni |
               tasmāt tāny antarikṣe 'nārambhaṇāny ādāyātmānaṃ paripatanti |
               ādibhājīni hy etasya sāmnaḥ || ChUp_2,9.4 ||</span></p>
         
         
         
         
         
         <p>
            ChUpBh_2,9.4 atha yatsaṅgavavelāyāṃ gavāṃ raśmīnāṃ saṅgamanaṃ saṅgamo yasyāṃ velāyāṃ,
            gavāṃ vā vatsaiḥ sā saṅgavavelā tasminkāle yatsāvitraṃ rūpaṃ sa ādirbhaktiviśeṣa oṅkārastadasya
            vayāṃsi pakṣiṇo 'nvāyattāni /<br />
            yata evaṃ tasmāttāni vayāṃstantarikṣe 'nārambaṇānyanālambanānyātmānamādāyā'tmānamevā'lambanatvena
            gṛhītvā paripatanti gacchantyata ākārasāmānyādādibhaktibhājīni hyetasya sāmnaḥ //4
            //
            </p>
         
         
         
         
         
         <p>START ChUp 2,9.5</p>
         
         
         <p><span class="bold">atha yat saṃprati madhyaṃdine sa udgīthaḥ |
               tad asya devā anvāyattāḥ |
               tasmāt te sattamāḥ prājāpatyānām |
               udgīthabhājino hy etasya sāmnaḥ || ChUp_2,9.5 ||</span></p>
         
         
         
         
         
         <p>ChUpBh_2,9.5 atha yatsamprati madhyandina ṛjumadhyandina ityarthaḥ /
            
            <p>
               sa udgīthabhaktistadasya devā anvāyattāḥ /<br />
               dyotanātiśayāttatkāle /<br />
               tasmātte sattamā viśiṣṭatamāḥ /<br />
               prājāpatyānāṃ prajāpatyapatyānāmudgīthabhājino hyetasya sāmnaḥ //5 //
               </p>
         </p>
         
         
         
         
         
         <p>START ChUp 2,9.6</p>
         
         
         <p><span class="bold">atha yad ūrdhvaṃ madhyaṃdināt prāg aparāhṇāt sa pratihāraḥ |
               tad asya garbhā anvāyattāḥ |
               tasmāt te pratihṛtā nāvapadyante |
               pratihārabhājino hy etasya sāmnaḥ || ChUp_2,9.6 ||</span></p>
         
         
         
         
         
         <p>
            ChUpBh_2,9.6 atha yadūrdhvaṃ madhyandinātprāgaparāhnādyadrūpaṃ savituḥ sa pratihārastadasya
            garbhā anvāyattāḥ /<br />
            ataste savituḥ pratihārabhaktirūpeṇordhvaṃ pratihṛtāḥ santo nāvapadyante nādhaḥ patanti
            taddvāre satyapītyarthaḥ /<br />
            yataḥ pratihārabhājino hyetasya sāmno garbhāḥ //6 //
            </p>
         
         
         
         
         
         <p>START ChUp 2,9.7</p>
         
         
         <p><span class="bold">atha yad ūrdhvam aparāhṇāt prāg astam ayāt sa upadravaḥ |
               tad asyāraṇyā anvāyattāḥ |
               tasmāt te puruṣaṃ dṛṣṭvā kakṣaṃ śvabhram ity upadravanti |
               upadravabhājino hy etasya sāmnaḥ || ChUp_2,9.7 ||</span></p>
         
         
         
         
         
         <p>
            ChUpBh_2,9.7 atha yadūrdhvamaparāhnātprāgastamayātsa upadravastadasyā'raṇyāḥ paśvo
            'nvāyattāḥ /<br />
            tasmātte puruṣaṃ dṛṣṭvā bhītāḥ kakṣamaraṇyaṃ śvabhraṃ bhayaśūnyamityupadravantyupagacchanti
            dṛṣṭvopadravaṇādupadravabhājino hyetasya sāmnaḥ //7 //
            </p>
         
         
         
         
         
         <p>START ChUp 2,9.8</p>
         
         
         <p><span class="bold">atha yat prathamāstamite tan nidhanam |
               tad asya pitaro 'nvāyattāḥ |
               tasmāt tān nidadhati |
               nidhanabhājino hy etasya sāmnaḥ |
               evaṃ khalv amum ādityaṃ saptavidhaṃ sāmopāste || ChUp_2,9.8 ||</span></p>
         
         
         
         
         
         <p>
            ChUpBh_2,9.8 atha yatprathamāstamite 'darśanaṃ jigamiṣati savitari tannidhanaṃ tadasya
            pitaro 'nvāyattāstasmāttānnidadhati pitṛpitāmahaprapitāmaharūpeṇa darbheṣu nikṣipanti
            tāṃstadarthaṃ piṇḍānvā sthāpayanti /<br />
            nidhanasambandhānnidhanabhājino hyetasya sāmnaḥ pitaraḥ /<br />
            evamavayavaśaḥ saptadhā vibhaktaṃ khalvamumādityaṃ saptavidhaṃ sāmopāste yastasya
            tadāpattiḥ phalamiti vākyaśeṣaḥ //8//
            </p>
         
         
         <p><span class="bold">iti chāndogyopaniṣadi dvitīyādhyāyasya navamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 2,10.1</p>
         
         
         <p><span class="bold">atha khalv ātmasaṃmitam atimṛtyu saptavidhaṃ sāmopāsīta |
               hiṅkāra iti tryakṣaram |
               prastāva iti tryakṣaram |
               tat samam || ChUp_2,10.1 ||</span></p>
         
         
         
         
         
         <p>ChUpBh_2,10.1 mṛtyurādityaḥ ahorātrādikālena jagataḥ pramāpayitṛtvāt /
            tasyātitaraṇāyedaṃ sāmopāsanamupadiśyate-atha khalvanantaram /
            ādityamṛtyuviṣayasāmopāsanasya, ātmasaṃmitaṃ svāvayavatulyatayā mitaṃ paramātmatulyatayā
            vā saṃmitamatimṛtyu mṛtyujayahetutvāt /
            
            <p>
               yathā prathame 'dhyāya udgīthabhaktināmākṣarāṇyudgītha ityupāsyatvenoktāni, tatheha
               sāmnaḥ saptavidhabhaktināmākṣarāṇi samāhṛtya tribhisribhiḥ samatayā sāmatvaṃ parikalpyopāsyatvenocyante
               /<br />
               tadupāsanena mṛtyugocarākṣarasamakhyāsāmānyena taṃ mṛtyuṃ prāpya tadatiriktākṣareṇa
               tasyā'dityasya mṛtyoratikramaṇāyaiva saṃkramamaṃ kalpayati /<br />
               atimṛtyu saptavidhaṃ sāmopāsīta mṛtyumatikrāntamatiriktākṣarasaṃkhyayetyamṛtyu sāma
               /<br />
               tasya prathamabhaktināmākṣarāṇi biṅkāra ityetattryakṣaraṃ bhaktimāna prastāva iti
               ca bhaktestryakṣarameva māna tatpūrveṇa samam //1 //
               </p>
         </p>
         
         
         
         
         
         <p>START ChUp 2,10.2</p>
         
         
         <p><span class="bold">ādir iti dvyakṣaram |
               pratihāra iti caturakṣaram |
               tata ihaikam |
               tat samam || ChUp_2,10.2 ||</span></p>
         
         
         
         
         
         <p>
            ChUpBh_2,10.2 ādiriti dvyakṣaraṃ, saptavidhasya sāmnaḥ saṃkhyāpūraṇa oṅkāra ādirityucyate
            /<br />
            pratihāra iti caturakṣaram /<br />
            tata ihaikamakṣaramavacchidyā'dyakṣarayoḥ prakṣipyate /<br />
            tena tatsamameva bhavati //2 //
            </p>
         
         
         
         
         
         <p>START ChUp 2,10.3</p>
         
         
         <p><span class="bold">udgītha iti tryakṣaram upadrava iti caturakṣaraṃ tribhis tribhiḥ samaṃ bhavati |
               akṣaram atiśiṣyate tryakṣaram |
               tat samam || ChUp_2,10.3 ||</span></p>
         
         
         
         
         
         <p>
            ChUpBh_2,10.3 udgītha iti tryakṣaramupadrava iti caturakṣaraṃ tribhisribhiḥ samaṃ
            bhavatyakṣaramatiśiṣ.yate 'tiricyate /<br />
            tena vaiṣamye prāpte sāmnaḥ samatvakaraṇāyā'ha-tadekamapi sadakṣaramiti tryakṣarameva
            bhavati /<br />
            atastatsamam //3 //
            </p>
         
         
         
         
         
         <p>START ChUp 2,10.4</p>
         
         
         <p><span class="bold">nidhanam iti tryakṣaram |
               tat samam eva bhavati |
               tāni ha vā etāni dvāviṃśatir akṣarāṇi || ChUp_2,10.4 ||</span></p>
         
         
         
         
         
         <p>
            ChUpBh_2,10.4 nidhanamiti tryakṣaraṃ tatsamameva bhavati /<br />
            evaṃ tryakṣarasamatayā sāmatvaṃ sampādya yathāprāptānyevākṣarāṇi saṃkhyāyante - tāni
            ha vā etāni saptabhaktināmākṣarāṇi dvāviṃśatiḥ //4 //
            </p>
         
         
         
         
         
         <p>START ChUp 2,10.5</p>
         
         
         <p><span class="bold">ekaviṃśatyādityam āpnoti |
               ekaviṃśo vā ito 'sāv ādityaḥ |
               dvāviṃśena param ādityāj jayati |
               tan nākam |
               tad viśokam || ChUp_2,10.5 ||</span></p>
         
         
         
         
         
         <p>ChUpBh_2,10.5 tatraikaviṃśatyakṣarasaṃkhyayā'dityamāpnoti mṛtyum /
            yasmādekaviṃśa ito 'smāllokādasāvādityaḥ saṃkhyayā /
            
            <p>
               "dvādaśa māsāḥ pañcartavasraya ime lokā asāvāditya ekaviṃśa"iti śruteratiśiṣṭena dvāviṃśenākṣareṇa
               paraṃ mṛtyorādityājjayatyāpnotītyarthaḥ /<br />
               yacca tadādityātparaṃ kiṃ tat?nākaṃ kamiti sukhaṃ tasya pratiṣedho 'kaṃ tanna bhavatīti
               nākaṃ kamevetyarthaḥ /<br />
               mṛtyuviṣayatvādduḥkhasya viśokaṃ ca tadvigataśokaṃ mānasaduḥkharahitamityarthaḥ /<br />
               tadāpnotīti //5 //
               </p>
         </p>
         
         
         
         
         
         <p>START ChUp 2,10.6</p>
         
         
         <p><span class="bold">āpnotīhādityasya jayam |
               paro hāsyādityajayāj jayo bhavati ya etad evaṃ vidvān ātmasaṃmitam atimṛtyu saptavidhaṃ
               sāmopāste sāmopāste || ChUp_2,10.6 ||</span></p>
         
         
         
         
         
         <p>
            ChUpBh_2,10.6 uktasyaiva piṇḍitārthamāha-ekaviṃśatisaṃkhyayā'dityasya jayamāpnoti
            paro hāsyaivaṃvida ādityajayānmṛtyugocarātparo jayo bhavati dvāviṃśatyakṣarasaṃkhyayetyarthaḥ
            /<br />
            ya etadevaṃ dvānitikyādyuktārtham /<br />
            tasyaitadyathoktaṃ phalamiti dvirabhyāsaḥ sāptavidhyasamāptyarthaḥ //6//
            </p>
         
         
         <p><span class="bold">iti chāndogyopaniṣadi dvitīyādhyāyasya daśamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 2,11.1</p>
         
         
         <p><span class="bold">mano hiṅkāraḥ |
               vāk prastāvaḥ |
               cakṣur udgīthaḥ |
               śrotraṃ pratihāraḥ |
               prāṇo nidhanam |
               etad gāyatraṃ prāṇeṣu protam || ChUp_2,11.1 ||</span></p>
         
         
         
         
         
         <p>ChUpBh_2,11.1 vinā nāmagrahaṇaṃ pañcavidhasya saptavidhasya ca sāmna upāsanamuktam
            /
            athedānīṃ gāyatrādināmagrahaṇapūrvakaṃ viśiṣṭaphalāni sāmopāsanāntarāṇyucyante yathākramaṃ
            gāyatrādīnāṃ karmaṇi prayogastathaiva /
            mano hiṅkāro manasaḥ sarvakaraṇapravṛttīnāṃ prāthamyāt /
            tadānantaryādvākprastāvaścakṣurudgīthaḥ śraiṣṭhyāt /
            
            <p>
               śrotraṃ pratihāraḥ pratihṛtatvāt /<br />
               prāṇo nidhanaṃ yathoktānāṃ prāṇe nidhanātsvāpakāle /<br />
               etadgāyatraṃ sāma prāṇeṣu protam /<br />
               gāyatryāḥ prāṇasaṃstutatvāt //1 //
               </p>
         </p>
         
         
         
         
         
         <p>START ChUp 2,11.2</p>
         
         
         <p><span class="bold">sa ya evam etad gāyatraṃ prāṇeṣu protaṃ veda |
               prāṇī bhavati |
               sarvam āyur eti |
               jyog jīvati |
               mahān prajayā paśubhir bhavati |
               mahān kīrtyā |
               mahāmanāḥ syāt |
               tad vratam || ChUp_2,11.2 ||</span></p>
         
         
         
         
         
         <p>ChUpBh_2,11.2 sa ya evametadgāyatraṃ prāṇeṣu protaṃ veda prāṇī bhavati /
            avikalakaraṇo bhavatītyetat /
            sarvamāyureti /
            
            <p>
               śataṃ varṣaṇi sarvamāyuḥ puruṣasyeti śruteḥ /<br />
               jyogujjvalaṃ jīvati /<br />
               mahānbhavati prajādibhirmahāṃśca kīrtyā /<br />
               gāyatropāsakasyaitadvrataṃ bhavati yanmahāmanāstvakṣudracittaḥ syādityarthaḥ //2//
               </p>
         </p>
         
         
         <p><span class="bold">iti chāndogyopaniṣadi dvitīyādhyāyasyaikādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 2,12.1</p>
         
         
         <p><span class="bold">abhimanthati sa hiṅkāraḥ |
               dhūmo jāyate sa prastāvaḥ |
               jvalati sa udgīthaḥ |
               aṅgārā bhavanti sa pratihāraḥ |
               upaśāmyati tan nidhanam |
               saṃśāmyati tan nidhanam |
               etad rathaṃtaram agnau protam || ChUp_2,12.1 ||</span></p>
         
         
         
         
         
         <p>ChUpBh_2,12.1 abhimanthati sa hiṅkāraḥ prāthamyāt /
            agnerdhūmo jāyate sa prastāva ānantaryāt /
            jvalati sa udgītho haviḥ sambandhācchraiṣṭhyaṃ jvalanasya /
            
            <p>
               aṅgārā bhavanti sa pratihāro 'ṅgārāṇāṃ pratihṛtatvāt /<br />
               upaśamaḥ sāvaśeṣatvādagneḥ /<br />
               saṃśamo niḥśeṣopaśamaḥ samāptisāmānyānnidhanametadrathantara magnau protam /<br />
               manthane hyagnergīyate //1 //
               </p>
         </p>
         
         
         
         
         
         <p>START ChUp 2,12.2</p>
         
         
         <p><span class="bold">sa ya evam etad rathaṃtaram agnau protaṃ veda |
               brahmavarcasy: annādo bhavati |
               sarvam āyur eti |
               jyog jīvati |
               mahān prajayā paśubhir bhavati |
               mahān kīrtyā |
               na pratyaṅṅ agnim ācāmen na niṣṭhīvet |
               tad vratam || ChUp_2,12.2 ||</span></p>
         
         
         
         
         
         <p>ChUpBh_2,12.2 sa ya ityādi pūrvavat /
            
            <p>
               brahmavarcasī vṛttasvādhyāyanimittaṃ tejo brahmavartasam /<br />
               tejastu kevalaṃ tviḍbhāvaḥ /<br />
               annādo dīptāgniḥ /<br />
               na pratyaṅṅagnerabhimukho nā'cāmenna bhakṣayetkiñcinna niṣṭhīvecchleṣmanirasanaṃ ca
               na kuryāttadvratam //2//
               </p>
         </p>
         
         
         <p><span class="bold">iti chāndogyopaniṣadi dvitīyādhyāyasya dvādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 2,13.1</p>
         
         
         <p><span class="bold">upamantrayate sa hiṅkāraḥ |
               jñapayate sa prastāvaḥ |
               striyā saha śete sa udgīthaḥ |
               prati strīṃ saha śete sa pratihāraḥ |
               kālaṃ gacchati tan nidhanam |
               pāraṃ gacchati tan nidhanam |
               etad vāmadevyaṃ mithune protam || ChUp_2,13.1 ||</span></p>
         
         
         
         
         
         <p>ChUpBh_2,13.1 upamantrayate saṅketaṃ karoti prāthamyātsa hiṅkāraḥ /
            jñapayate toṣayati sa prastāvaḥ /
            
            <p>
               sahaśayanamekaparyaṅkagamanaṃ sa udgīthaḥ śraiṣṭhyāt /<br />
               prati srīṃ śayanaṃ sriyā abhimukhībhāvaḥ sa pratihāraḥ /<br />
               kālaṃ gacchati maithunena pāraṃ samāptiṃ gacchati tannidhanametadvāmadevyaṃ mithune
               protam /<br />
               vāyvambumithunasambandhāt //1 //
               </p>
         </p>
         
         
         
         
         
         <p>START ChUp 2,13.2</p>
         
         
         <p><span class="bold">sa ya evam etad vāmadevyaṃ mithune protaṃ veda |
               mithunī bhavati |
               mithunān mithunāt prajāyate |
               sarvam āyur eti |
               jyog jīvati |
               mahān prajayā paśubhir bhavati |
               mahān kīrtyā |
               na kāṃcana pariharet |
               tad vratam || ChUp_2,13.2 ||</span></p>
         
         
         
         
         
         <p>ChUpBh_2,13.2 sa ya ityādi pūrvavat /
            
            <p>
               mithunī bhavatyavidhuro bhavatītyarthaḥ /<br />
               mithunānmithunātprajāyata ityamogharetastvamucyate /<br />
               na kāñcana kāñcidapi sriyaṃ svātmatalpaprāptāṃ na pariharetsamāgamārthinīm /<br />
               vāmadevyasāmopāsanāṅgatvena vidhānāt etasmādanyatra pratiṣedhasmṛtayaḥ vacanaprāmāṇyācca
               dharmāvagaterna pratiṣedhaśāsreṇāsya virodhaḥ //2//
               </p>
         </p>
         
         
         <p><span class="bold">iti chāndogyopaniṣadi dvitīyādhyāyasya tryodaśaḥ khaṇḍaḥ</span></p>
         
         
         <p>=======================================================================
            START ChUp 2,14.1</p>
         
         
         <p><span class="bold">udyan hiṅkāraḥ |
               uditaḥ prastāvaḥ |
               madhyaṃdina udgīthaḥ |
               aparāhṇaḥ pratihāraḥ |
               astaṃ yan nidhanam |
               etad bṛhad āditye protam || ChUp_2,14.1 ||</span></p>
         
         
         
         
         
         <p>ChUpBh_2,14.1 udyansavitā sa hiṅkāraḥ prāthamyāddarśanasya /
            uditaḥ prastāvaḥ prastavanahetutvātkarmaṇām /
            
            <p>
               madhyandina udgīthaḥ śraiṣṭhyāt /<br />
               aparāhnaḥ pratihāraḥ paśvādīnāṃ gṛhānprati haraṇāt /<br />
               yadastaṃ yaṃstannidhanaṃ rātrau gṛhe nidhānātprāṇinām /<br />
               etadbṛhadāditye protaṃ bṛhata ādityadaivatyatvāt //1 //
               </p>
         </p>
         
         
         
         
         
         <p>START ChUp 2,14.2</p>
         
         
         <p><span class="bold">sa ya evam etad bṛhad āditye protaṃ veda |
               tejasvy: annādo bhavati |
               sarvam āyur eti |
               jyog jīvati |
               mahān prajayā paśubhir bhavati |
               mahān kīrtyā |
               tapantaṃ na nindet |
               tad vratam || ChUp_2,14.2 ||</span></p>
         
         
         
         
         
         <p>
            ChUpBh_2,14.2 sa ya ityādi pūrvavat /<br />
            tapantaṃ na nindettadvratam //2//
            </p>
         
         
         <p><span class="bold">iti chāndogyopaniṣadi dvitīyādhyāyasya caturdaśaḥ khaṇḍaḥ</span></p>
         
         
         <p>=======================================================================
            START ChUp 2,15.1</p>
         
         
         <p><span class="bold">abhrāṇi saṃplavante sa hiṅkāraḥ |
               megho jāyate sa prastāvaḥ |
               varṣati sa udgīthaḥ |
               vidyotate stanayati sa pratihāraḥ |
               udgṛhṇāti tan nidhanam |
               etad vairūpaṃ parjanye protam || ChUp_2,15.1 ||</span></p>
         
         
         
         
         
         <p>
            ChUpBh_2,15.1 abhrāṇyabbharaṇāt, megha udakasektṛtvāt /<br />
            uktārthamanyat /<br />
            etadvairūpaṃ nāma sāma parjanye protam /<br />
            anetarūpatvāt abhrādibhiḥ parjanyasya vairūpyam //1 //
            </p>
         
         
         
         
         
         <p>START ChUp 2,15.2</p>
         
         
         <p><span class="bold">sa ya evam etad vairūpaṃ parjanye protaṃ veda |
               virūpāṃś ca surūpaṃś ca paśūn avarundhe |
               sarvam āyur eti |
               jyog jīvati |
               mahān prajayā paśubhir bhavati |
               mahān kīrtyā |
               varṣantaṃ na nindet |
               tad vratam || ChUp_2,15.2 ||</span></p>
         
         
         
         
         
         <p>
            ChUpBh_2,15.2 virūpāṃśca surūpāṃścājāviprabhṛtīnpaśūnavarundhe prāpnotītyarthaḥ /<br />
            varṣantaṃ na nindettadvratam //2//
            </p>
         
         
         <p><span class="bold">iti chāndogyopaniṣadi dvitīyādhyāyasya pañcadaśaḥ khaṇḍaḥ</span></p>
         
         
         <p>=======================================================================
            START ChUp 2,16.1</p>
         
         
         <p><span class="bold">vasanto hiṅkāraḥ |
               grīṣmaḥ prastāvaḥ |
               varṣā udgīthaḥ |
               śarat pratihāraḥ |
               hemanto nidhanam |
               etad vairājam ṛtuṣu protam || ChUp_2,16.1 ||</span></p>
         
         
         
         
         
         <p>
            ChUpBh_2,16.1 vasanto hiṃṅkāraḥ prāthamyāt /<br />
            grīṣmaḥ prastāva ityādi pūrvavat //1 //
            </p>
         
         
         
         
         
         <p>START ChUp 2,16.2</p>
         
         
         <p><span class="bold">sa ya evam etad vairājam ṛtuṣu protaṃ veda |
               virājati prajayā |
               paśubhir brahmavarcasena |
               sarvam āyur eti |
               jyog jīvati |
               mahān prajayā paśubhir bhavati |
               mahān kīrtyā |
               ṛtūn na nindet |
               tad vratam || ChUp_2,16.2 ||</span></p>
         
         
         
         
         
         <p>
            ChUpBh_2,16.2 etadvairājamṛtuṣu protaṃ veda virājati ṛtuvadyathartava ārtavairdharmairvirājanta
            evaṃ prajādibhirvidvānityuktamanyat /<br />
            ṛtīnna nindettadvratam //2//
            </p>
         
         
         <p><span class="bold">iti chāndogyopaniṣadi dvitīyādhyāyasya ṣoḍaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 2,17.1</p>
         
         
         <p><span class="bold">pṛthivī hiṅkāraḥ |
               antarikṣaṃ prastāvaḥ |
               dyaur udgīthaḥ |
               diśaḥ pratihāraḥ |
               samudro nidhanam |
               etāḥ śakvaryo lokeṣu protāḥ || ChUp_2,17.1 ||</span></p>
         
         
         
         
         
         <p>
            ChUpBh_2,17.1 pṛthivī hiṅkāra ityādi pūrvavat /<br />
            śakvarya iti nityaṃ bahuvacanaṃ revatya iva /<br />
            lokeṣu protāḥ //1 //
            </p>
         
         
         
         
         
         <p>START ChUp 2,17.2</p>
         
         
         <p><span class="bold">sa ya evam etāḥ śakvaryo lokeṣu protā veda |
               lokī bhavati sarvam āyur eti |
               jyog jīvati |
               mahān prajayā paśubhir bhavati |
               mahān kīrtyā |
               lokān na nindet |
               tad vratam || ChUp_2,17.2 ||</span></p>
         
         
         
         
         
         <p>
            ChUpBh_2,17.2 lokī bhavati lokaphalena yujyata ityartaḥ /<br />
            lokānna nindettadvratam //2//
            </p>
         
         
         <p><span class="bold">iti chāndogyopaniṣadi dvitīyādhyāyasya saptadaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 2,18.1</p>
         
         
         <p><span class="bold">ajā hiṅkāraḥ |
               avayaḥ prastāvaḥ |
               gāva udgīthaḥ |
               aśvāḥ pratihāraḥ |
               puruṣo nidhanam |
               etā revatyaḥ paśuṣu protāḥ || ChUp_2,18.1 ||</span></p>
         
         
         
         
         
         <p>
            ChUpBh_2,18.1 ajā hiṅkāra ityādi pūrvavat /<br />
            paśuṣu protāḥ //1 //
            </p>
         
         
         
         
         
         <p>START ChUp 2,18.2</p>
         
         
         <p><span class="bold">sa ya evam etā revatyaḥ paśuṣu protā veda |
               paśumān bhavati |
               sarvam āyur eti |
               jyog jīvati |
               mahān prajayā paśubhir bhavati |
               mahān kīrtyā |
               paśūn na nindet |
               tad vratam || ChUp_2,18.2 ||</span></p>
         
         
         
         
         
         <p>ChUpBh_2,18.2 paśūnna nindettadvratam //2//</p>
         
         
         <p><span class="bold">iti chāndogyopaniṣadi dvitīyādhyāyasyasyāṣṭādaśaḥ khaṇḍaḥ</span></p>
         
         
         <p>=======================================================================
            START ChUp 2,19.1</p>
         
         
         <p><span class="bold">loma hiṅkāraḥ |
               tvak prastāvaḥ |
               māṃsam udgīthaḥ |
               asthi pratihāraḥ |
               majjā nidhanam |
               etad yajñāyajñīyam aṅgeṣu protam || ChUp_2,19.1 ||</span></p>
         
         
         
         
         
         <p>ChUpBh_2,19.1 loma hiṅkāro dehāvayavānāṃ prāthamyāt /
            tvakprastāva ānantaryāt /
            
            <p>
               māṃsamudgīthaḥ śraiṣṭhyāt /<br />
               asthi pratihāraḥ pratihṛtatvāt /<br />
               majjā nidhanamāntyāt /<br />
               etadyajñāyajñīyaṃ nāma sāma dehāvayavaveṣu protam //1 //
               </p>
         </p>
         
         
         
         
         
         <p>START ChUp 2,19.2</p>
         
         
         <p><span class="bold">sa ya evam etad yajñāyajñīyam aṅgeṣu protaṃ veda |
               aṅgī bhavati |
               nāṅgena vihūrchati |
               sarvam āyur eti |
               jyog jīvati |
               mahān prajayā paśubhir bhavati |
               mahān kīrtyā |
               saṃvatsaraṃ majjño nāśnīyāt |
               tad vratam |
               majjño nāśnīyād iti vā || ChUp_2,19.2 ||</span></p>
         
         
         
         
         
         <p>ChUpBh_2,19.2 aṅgī bhavati samagrāṅgo bhavatītyarthaḥ /
            
            <p>
               nāṅgena hastapādādinā vihūrchati na kuṭilī bhavati paṅguḥ kuṇī vetyarthaḥ /<br />
               saṃvatsaraṃ saṃvatsaramātraṃ majjño māṃsāni nāśnīyānna bhakṣayet /<br />
               bahuvacanaṃ matsyopalakṣaṇārtham /<br />
               majjño nāśnīyātsarvadaiva nāśnīyāditi vā tadvratam //2//
               </p>
         </p>
         
         
         <p><span class="bold">iti chāndogyopaniṣadi dvitīyādhyāyasyaikonaviṃśaḥ khaṇḍaḥ</span></p>
         
         
         <p>=======================================================================
            START ChUp 2,20.1</p>
         
         
         <p><span class="bold">agnir hiṅkāraḥ |
               vāyuḥ prastāvaḥ |
               āditya udgīthaḥ |
               nakṣatrāṇi pratihāraḥ |
               candramā nidhanam |
               etad rājanaṃ devatāsu protam || ChUp_2,20.1 ||</span></p>
         
         
         
         
         
         <p>ChUpBh_2,20.1 agnirhiṅkāraḥ prathamasthānatvāt /
            vāyuḥ prastāva ānantaryasāmānyāt /
            
            <p>
               āditya udgīthaḥ śraiṣṭhyāt /<br />
               nakṣatrāṇi pratihāraḥ pratihṛtatvāt /<br />
               candramā nidhanaṃ karmiṇāṃ tannidhanāt /<br />
               etadrājanaṃ devatāsu protaṃ devatānāṃ dīptimattvāt //1 //
               </p>
         </p>
         
         
         
         
         
         <p>START ChUp 2,20.2</p>
         
         
         <p><span class="bold">sa ya evam etad rājanaṃ devatāsu protaṃ veda |
               etāsām eva devatānāṃ salokatāṃ sarṣṭitāṃ sāyujyaṃ gacchati |
               sarvam āyur eti |
               jyog jīvati |
               mahān prajayā paśubhir bhavati |
               mahān kīrtyā |
               brāhmaṇān na nindet |
               tad vratam || ChUp_2,20.2 ||</span></p>
         
         
         
         
         
         <p>ChUpBh_2,20.2 vidvatphalam-etāsāmevāgnyādīnāṃ devatānāṃ salokatāṃ samānalokatāṃ sārṣṭitāṃ
            samānarddhitvaṃ sāyujyaṃ samugbhāvamekadehadehitvamityetat /
            vāśabdo 'tra lupto draṣṭavyaḥ salokatāṃ vetyādi /
            bhāvanāviśeṣataḥ phalaviśeṣopapatteḥ /
            
            <p>
               gacchati prāpnoti /<br />
               samuccayānupapatteśca /<br />
               brāhmaṇānna nindettadvratam /<br />
               "ete vai devāḥ pratyakṣaṃ yadbrāhmaṇā"iti śruterbrāhmaṇanindā devatānindaiveti //2//
               </p>
         </p>
         
         
         <p><span class="bold">iti chāndogyopaniṣadi dvitīyādhyāyasya viṃśaḥ khaṇḍaḥ</span></p>
         
         
         <p>=======================================================================
            START ChUp 2,21.1
            <span class="bold">trayī vidyā hiṅkāraḥ |
               traya ime lokāḥ sa prastāvaḥ |
               agnir vāyur ādityaḥ sa udgīthaḥ |
               nakṣatrāṇi vayāṃsi marīcayaḥ sa pratihāraḥ |
               sarpā gandharvāḥ pitaras tan nidhanam |
               etat sāma sarvasmin protam || ChUp_2,21.1 ||</span></p>
         
         
         
         
         
         <p>ChUpBh_2,21.1 trayī vidyā hiṅkāraḥ /
            agnyādisāmna ānantaryaṃ trayīvidyāyā agnyādikāryatvaśruteḥ /
            hiṅkāraḥ prāthamyātsarvakartavyānām /
            traya ime lokāstatkāryatvādanantarā iti prastāvaḥ /
            agnyādīnāmudgīthatvaṃ śraiṣṭhyāt /
            nakṣatrādīnāṃ pratihṛtatvātpratihāratvam /
            
            <p>
               sarpādīnāṃ dhakārasāmānyānnidhanatvametatsāma nāmaviśṣābhāvātsāmasamudāyaḥ sāmaśabdaḥ
               sarvasminprotam /<br />
               trayīvidyādidṛṣṭyā hiṅkārādisāmabhaktaya upāsyāḥ /<br />
               atīteṣvapi sāmopāsaneṣu yeṣu yeṣu protaṃ yadyatsāma taddṛṣṭyā tadupāsyamiti /<br />
               karmāṅganāṃ dṛṣṭiviśeṣeṇājyasyeva saṃskāryatvāt //1 //
               </p>
         </p>
         
         
         
         
         
         <p>START ChUp 2,21.2</p>
         
         
         <p class="bold">sa ya evam etat sāma sarvasmin protaṃ veda sarvaṃ ha bhavati || ChUp_2,21.2 ||</p>
         
         
         
         
         
         <p>
            ChUpBh_2,21.2 sarvaviṣayasāmavidaḥ phalaṃ-sarvaṃ ha bhavati sarveśvaro bhavatītyarthaḥ
            /<br />
            nirupacaritasarvabhāve hi diksthebhyo baliprāptyanupapattiḥ //2 //
            </p>
         
         
         
         
         
         <p>START ChUp 2,21.3</p>
         
         
         <p><span class="bold">tad eṣa ślokaḥ |
               yāni pañcadhā trīṇi trīṇi |
               tebhyo na jyāyaḥ param anyad asti || ChUp_2,21.3 ||</span></p>
         
         
         
         
         
         <p>
            ChUpBh_2,21.3 tadetasminnartha eṣa śloko mantro 'pyasti /<br />
            yāni pañcadhā pañcaprakāreṇa hiṅkārādivibhāgaiḥ proktāni trīṇi trīṇi trayīvidyādīni
            tebhyaḥ pañcatrikebhyo jyāyo mahattaraṃ paraṃ ca vyatiriktamanyadvastvantaraṃ nāsti
            na vidyata ityarthaḥ /<br />
            tatraiva hi sarvasyāntabhaviḥ //3 //
            </p>
         
         
         
         
         
         <p>START ChUp 2,21.4</p>
         
         
         <p><span class="bold">yas tad veda sa veda sarvam |
               sarvā diśo balim asmai haranti |
               sarvam asmīty upāsita |
               tad vrataṃ tad vratam || ChUp_2,21.4 ||</span></p>
         
         
         
         
         
         <p>
            ChUpBh_2,21.4 yastadyathoktaṃ sarvātmakaṃ sāma veda sa veda sarvaṃ;sa sarvajño bhavatītyarthaḥ
            /<br />
            sarvā diśaḥ sarvadiksthā asmā evaṃvide baliṃ bhogaṃ haranti prāpayantītyarthaḥ /<br />
            sarvamasmi bhavāmītyevametatsāmopāsīta tasyaitadeva vratam /<br />
            dbiruktiḥ sāmopāsanasamāptyarpthā //4//
            </p>
         
         
         <p><span class="bold">iti chāndogyopaniṣadi dvitīyādhyāyasyaikaviṃśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 2,22.1</p>
         
         
         <p><span class="bold">vinardi sāmno vṛṇe paśavyam ity agner udgīthaḥ |
               aniruktaḥ prajāpateḥ |
               niruktaḥ somasya |
               mṛdu ślakṣṇaṃ vāyoḥ |
               ślakṣṇaṃ balavad indrasya |
               krauñcaṃ bṛhaspateḥ |
               apadhvāntaṃ varuṇasya |
               tān sarvān evopaseveta |
               vāruṇaṃ tv eva varjayet || ChUp_2,22.1 ||</span>
            </p>
         
         
         
         
         <p>ChUpBh_2,22.1 sāmopāsanaprasaṅgena gānaviśeṣādisampadudgāturupadiśyate /
            phalaviśeṣasambandhātṣa vinardi viśiṣṭo nardaḥ svaraviśeṣa ṛṣabhakūjitasamo 'syāstīti
            vinardi gānamiti vākyaśeṣaḥ /
            tacca sāmnaḥ sambandhi paśubhyo hitaṃ paśavyamagneragnidevatyaṃ codgītha udgānam /
            tadahamevaṃviśiṣṭaṃ vṛṇe prarthaya iti kaścidyajamāna udgātā vā manyate /
            anirukto 'mukasama ityaviśeṣitaḥ prajāpateḥ prajāpatidevatyaḥ sa na gānaviśeṣaḥ /
            āniruktyātprajāpaterniruktaḥ spaṣṭaḥ somasya, somadevatyaḥ sa udgītha ityarthaḥ /
            mṛdu ślakṣaṇaṃ ca gānaṃ vāyorvāyudevatyaṃ tat /
            
            <p>
               ślakṣṇaṃ balavacca prayatnādhikyopetaṃ cendrasyaindraṃ tadgānam /<br />
               krauñcaṃ krauñcapakṣininādasamaṃ bṛhaspaterbārhaspatyaṃ tat /<br />
               apadhvāntaṃ bhinnakāṃsyasvarasamaṃ varuṇasyaitadgānam /<br />
               tānsarvānevopaseveta prayuñjīta vāruṇaṃ tvevaikaṃ varjayet //1 //
               </p>
         </p>
         
         
         
         
         
         <p>START ChUp 2,22.2</p>
         
         
         <p><span class="bold">amṛtatvaṃ devebhya āgāyānīty āgāyet |
               svadhāṃ pitṛbhya āśāṃ manuṣyebhyas tṛṇodakaṃ paśubhyaḥ svargaṃ lokaṃ yajamānāyānnam
               ātmana āgāyānīty etāni manasā dhyāyann apramattaḥ stuvīta || ChUp_2,22.2 ||</span></p>
         
         
         
         
         
         <p>
            ChUpBh_2,22.2 amṛtatvaṃ devebhya āgāyāni sādhayāni /<br />
            svadhāṃ pitṛbhya āgāyānyāśāṃ manuṣyebhya āśāṃ prārthanāṃ prārthitamityetat /<br />
            tṛṇodakaṃ paśubhyaḥ svargaṃ lokaṃ yajamānāyānnamātmane mahyamāgāyānītyetāni manasā
            cintayandhyāyannapramattaḥ svaroṣmavyañjanādibhyaḥ stuvīta //2 //
            </p>
         
         
         
         
         
         <p>START ChUp 2,22.3</p>
         
         
         <p><span class="bold">sarve svarā indrasyātmānaḥ |
               sarva ūṣmāṇaḥ prajāpater ātmānaḥ |
               sarve sparśā mṛtyor ātmānaḥ |
               taṃ yadi svareṣūpālabheta |
               indraṃ śaraṇaṃ prapanno 'bhūvaṃ sa tvā prati vakṣyatīty enaṃ brūyāt || ChUp_2,22.3
               ||</span></p>
         
         
         
         
         
         <p>
            ChUpBh_2,22.3 sarve svarā akārādaya indrasya balakarmaṇaḥ prāṇasyā'tmāno dehāvayavasthānīyāḥ
            sarva ūṣmāṇaḥ śaṣasahādayaḥ prajāpatervirājaḥ kaśyapasya vā'tmānaḥ /<br />
            sarve sparśāḥ kādayo vyañjanāni mṛtyorātmānastamevaṃvidamudgātāraṃ yadi kaścitsvareṣūpālabheta
            svarastvayā duṣṭaḥ prayukta ityevamupālabdha indraṃ prāṇamīśvaraṃ śaraṇamāśrayaṃ prapanno
            'bhūvaṃ svarān prayuñjāno 'haṃ sa indro yattava vaktavyaṃ tvā tvāṃ prati vakṣyati
            sa eva deva uttaraṃ dāsyatītyenaṃ brūyāt //3 //
            </p>
         
         
         
         
         
         <p>START ChUp 2,22.4</p>
         
         
         <p><span class="bold">atha yady enam ūṣmāsūpālabheta |
               prajāpatiṃ śaraṇaṃ prapanno 'bhūvaṃ sa tvā prati pekṣyatīty enaṃ brūyāt |
               atha yady enaṃ sparśeṣūpālabheta |
               mṛtyuṃ śaraṇaṃ prapanno 'bhūvaṃ sa tvā prati dhakṣyatīty enaṃ brūyāt || ChUp_2,22.4
               ||</span></p>
         
         
         
         
         
         <p>
            ChUpBh_2,22.4 atha yadyenamūṣmasu tathaivopālabheta prajāpatiṃ śaraṇaṃ prapanno 'bhūvaṃ
            sa tvā pratipekṣyati sañcūrṇayiṣyatītyenaṃ brūyāt /<br />
            atha yadyenaṃ sparśeṣūpālabheta mṛtyuṃ śaraṇaṃ prapanno 'bhūvaṃ sa tvā prati dhakṣyati
            bhasmīkariṣyatītyenaṃ brūyāt //4 //
            </p>
         
         
         
         
         
         <p>START ChUp 2,22.5</p>
         
         
         <p><span class="bold">sarve svarā ghoṣavanto balavanto vaktavyā indre balaṃ dadānīti |
               sarva ūṣmāṇo 'grastā anirastā vivṛtā vaktavyāḥ prajāpater ātmānaṃ paridadānīti |
               sarve sparśā leśenānabhinihitā vaktavyā mṛtyor ātmānaṃ pariharāṇīti || ChUp_2,22.5
               ||</span></p>
         
         
         
         
         
         <p>
            ChUpBh_2,22.5 yata indrādyātmānaḥ svarādayo 'taḥ sarve svarā ghoṣavanto balavanto
            vaktavyāḥ /<br />
            tathāhamindre balaṃ dadāni balamādadhānīti /<br />
            tathā sarva ūṣmāṇo 'grastā antarapraveśitā anirastā bahiraprakṣiptā vivṛtā[vivṛttā]
            vivṛtaprayatnopetāḥ prajāpaterātmānaṃ paridadāni prayacchānīti /<br />
            sarve sparśā leśena śanakairanabhinihitā anabhinikṣiptā vaktavyā mṛtyorātmānaṃ bālāniva
            śanakaiḥ pariharan mṛtyorātmānaṃ pariharāṇīti //5//
            </p>
         
         
         <p><span class="bold">iti chāndogyopaniṣadi dvitīyādhyāyasya dvāviṃśaḥ khaṇḍaḥ</span></p>
         
         
         <p>=======================================================================
            START ChUp 2,23.1</p>
         
         
         <p><span class="bold">trayo dharmaskandhāḥ |
               yajño 'dhyayanaṃ dānam iti prathamaḥ |
               tapa eva dvitīyaḥ |
               brahmacāryācāryakulavāsī tṛtīyo 'tyantam ātmānam ācāryakule 'vasādayan |
               sarva ete puṇyalokā bhavanti |
               brahmasaṃstho 'mṛtatvam eti || ChUp_2,23.1 ||</span></p>
         
         
         
         
         
         <p>ChUpBh_2,23.1 oṅkārasyopāsanavidhyarthaṃ trayo dharmaskandhā ityādyārabhyate /
            naivaṃ manatavyaṃ sāmāvayavabhūtasyaivodgīthādilakṣaṇasyoṅkārasyopāsanātphalaṃ prāpyata
            iti /
            kiṃ tarhi?yatsarvairapi sāmopāsanaiḥ karmabhiścāprāpyaṃ tatphalamamṛtatvaṃ kevalādoṅkāropāsanātprāpyata
            iti /
            tatstutyarthaṃ sāmaprakaraṇe tadupanyāsaḥ /
            trayasrisaṃkhyākā dharmasya skandhā dharmaskandhāḥ dharmavibāgā ityarthaḥ /
            ke ta ityāha -yajño 'gnihotrādiḥ /
            adhyayanaṃ saniyamasya ṛgāderabhyāsaḥ /
            dānaṃ bahirvedi yathāśaktidravyasaṃvibhāgo bhikṣamāṇebhyaḥ /
            ityeṣa prathamo dharmaskandhaḥ /
            gṛhasthasamavetatvāttannirvartakena gṛhasthena nirdiśyate prathama eka ityartho dvitīyatṛtīyaśravaṇānnā'dyārthaḥ
            /
            tapa eva dvitīyastapa iti kṛcchracāndrāyaṇādi tadvāṃstāpasaḥ parivrāḍvā na brahmasaṃstha
            āśramadharmamātrasaṃstho;brahmasaṃsthasya tvamṛtatvaśravaṇāt /
            dvitīyo dharmaskandhaḥ /
            brahmacāryācāryakule vastuṃ śīlamasyetyācāryakulavāsī /
            atyantaṃ yāvajjīvamātmānaṃ niyamairācāryakule 'vasādayankṣapayandehaṃ tṛtīyo dharmaskandhaḥ
            /
            atyantamityādiviśeṣaṇānnaiṣṭhika iti gamyate /
            upakurvāṇasya svādhyāyagrahaṇārthatvānna puṇyalokatvaṃ brahmacaryeṇa /
            sarva ete trayo 'pyāśramiṇo yathoktairdharmaiḥ puṇyalokā bhavanti /
            puṇyo loko yeṣāṃ ta ime puṇyalokā āśramiṇo bhavanti /
            avaśiṣṭastvanuktaḥ parivrāḍbrahmasaṃstho brahmaṇi samyaksthitaḥ so 'mṛtatvaṃ puṇyalokavilakṣaṇamamaraṇabhāvamātyantikameti
            nā'pekṣikaṃ devādyamṛtatvavat /
            puṇyalokātpṛyagamṛtatvasya vibhāgakaraṇāt /
            yadi ca pumyalokātiśayamātramamṛtatvamabhaviṣyattataḥ puṇyalokatvādvibhaktaṃ nāvakṣyat
            /
            vibhaktepadeśāccā'tyantikamamṛtatvamiti gamyate /
            atra cā'śramadharmaphalopanyāsaḥ praṇavasevāstutyarthaṃ na tatphalavidhyartham /
            stutaye ca pravamasevāyā āśramadharmaphalavidhaye ceti hi bhidyeta vākyam /
            tasmātsmṛtisiddhāśramaphalānuvādena praṇavasevāphalamamṛtatvaṃ bruvanpraṇavasevāṃ
            stauti /
            yathā pūrṇavarmaṇaḥ sevā bhaktaparidhānamātraphalā rājavarmaṇastu sevā rājyatulyaphaleti
            tadvat /
            praṇavaśca tatsatyaṃ paraṃ brahma tatpratīkatvāt /
            "etaddhyevākṣaraṃ brahma etaddhyevākṣaraṃ param" ityādyāmnāyātkāṭhake yuktaṃ tatsevāto
            'mṛtatvam /
            caturṇāmadhikṛtatvāviśeṣāt /
            brahmasaṃsthatve 'pratiṣedhācca /
            svakarmacchidre ca brahmasaṃsthatāyāṃ sāmardhyopapatteḥ /
            na ca yavavarāhādiśabdavadbrahmasaṃsthaśabdaḥ parivrājake rūḍhaḥ /
            brahmaṇi saṃsthitinimittamupādāya pravṛttatvāt /
            na hi rūḍhiśabdā nimittamupādadate /
            sarveṣāṃ ca brahmaṇi sthitirupapadyate /
            yatra yatra nimittamasti brahmaṇi saṃsthitistasya tasya nimittavato vācakaṃ santaṃ
            brahmasaṃsthaśabdaṃ parivrāḍekaviṣaye saṃkoca kāraṇābhāvānniroddhuma yuktam /
            na ca pārivrājyāśramadharmamātreṇāmṛtatvam /
            jñānānarthakyaprasaṅgāt /
            pārivrājyadharmayuktameva jñānamamṛtatvasādhanamiti cenna /
            āśramadharmatvāviśeṣāt /
            dharmo vā jñānaviśiṣṭo 'mṛtatvasādhanamityedapi sarvāśramadharmāṇāmaviśiṣṭam /
            na ca vacanamasti parivrājakasyaiva brahmasaṃsthasya mokṣo nānyeṣāmiti /
            jñānānmokṣa iti ca sarvopaniṣadāṃ siddhāntaḥ tasmādya eva brahmasaṃsthaḥ svāśramavihitakarmavatāṃ
            so 'mṛtatvametīti /
            kurvidaṃ mā kārṣīriti karmavidhayaḥ pravṛttāḥ /
            tacca nimittaṃ na śāsrakṛtam /
            sarvaprāṇiṣu darśanāt /
            "sadekamevādvitīyaṃ" "ātmaivedaṃ sarvaṃ" "brahmaivedaṃ sarvam" itiśāsrajanyaḥ pratyayo
            vidyārūpaḥ svābhāvikaṃ kriyākārakaphalabhedapratyayaṃ karmavidhinimittamanupamṛdya
            na jāyate /
            bhedābhedapratyayayorvirodhāt /
            na hi taimirikadvicandrādibhedapratyayamanupamṛdya timirāpagame candrādyekatvapratyaya
            upajāyate /
            vidyāvidyāpratyayayorvirodhāt /
            tatraivaṃ sati yaṃ bhedapratyayamupādāya karmavidhayaḥ pravṛtāḥ sa yasyopamarditaḥ
            sadekamevādvitīyaṃ tatsatyaṃ vikārabhedo 'nṛtamityetadvākyapramāṇajanitenaikatvapratyayena
            sa sarvakarmabhyo nivṛtto nimittanivṛtte:,sa ca nivṛttakarmā brahmasaṃstha ucyate,
            sa ca parivrāḍevānyasyāsambhavāt /
            anyo hyanivṛttabhedapratyayaḥ so 'nyatpaśyañśṛṇvanmanvāno vijānannidaṃ kṛtvedaṃ prāpnuyāmiti
            hi manyate /
            tasyaivaṃ kurvato na brahmasaṃsthatā /
            vācārambhaṇamātravikārānṛtābhisandhipratyayatvāt /
            na cāsatyamityupardite bhedapratyaye satyamidamanena kartavyaṃ mayeti pramāṇaprameyabuddhirupapadyate
            /
            ākāśa iva talamalabuddhirvivekinaḥ /
            upamardite 'pi bhedapratyaye karmabhyo na nivartate cetprāgiva bhedapratyayopamardanādekatvapratyayavidhāyakaṃ
            vākyamapramāṇīkṛtaṃ syāt /
            abhakṣyabhakṣaṇādipratiṣedhavākyānāṃ prāmāṇyavadyuktamekatvavākyasyāpi prāmāṇyam /
            sarvopaniṣadāṃ tatparatvāt /
            karmavidhīnāmaprāmāṇa ayaprasaṅga iti cet /
            na /
            anupamarditabhedapratyayavatpuruṣaviṣaye prāmāṇyopapatteḥ svapnādipratyaya iva prākprabodhāt
            /
            vivekināmakaraṇātkarmavidhiprāmāṇyoccheda iti cet /
            na /
            kāmyavidhyanucchedadarśanāt /
            na hi kāmātmatā na praśastetyevaṃvijñānavadbhiḥ kāmyāni karmāṇi nānuṣṭhīyanta iti
            kāmyakarmavidhaya ucchidyante 'nuṣṭhīyanta eva kāmibhiriti /
            tathā brahmasaṃsthairbrahmavidbhirnānuṣṭhīyante karmāṇīti na tadvidhaya ucchidyante
            'brahmavidbhiranuṣṭhīyanta eveti /
            parivrādakānāṃ bhikṣācaraṇādivadutpannaikatvapratyayānāmapi gṛhasthādīnāmagnihotrādikarmānivṛttiriti
            cenna /
            prāmāṇyacintāyāṃ puruṣapravṛtteradṛṣṭāntatvāt /
            na hi nābhicarediti pratiṣiddhamapyabhicaramaṃ kaścitkurvandṛṣṭa iti śatrau dveṣarahitenāpi
            vivekinābhicaraṇaṃ kriyate /
            na ca karmavidhipravṛttinimitte bhedapratyaye bādhite 'gnihotrādau pravartakaṃ nimittamasti,
            parivrājakasyeva bhikṣācaraṇādau bubhukṣādi pravartakam /
            ihāpyakaraṇe pratyavāyabhayaṃ pravartakamiti cet /
            na /
            bhedapratyayavato 'dhikṛtatvāt /
            bhedapratyayavānanupamarditabhedabuddhirvidyayā yaḥ sa karmaṇyadhikṛta ityavocāma
            /
            yo hyadhikṛtaḥ karmaṇi tasya tadakarame pratyavāyo na nivṛttādhikārasya gṛhasthasyeva
            brahmacāriṇo viśeṣadharmānanuṣṭhāne /
            evaṃ tarhi sarvaḥ svāśramastha utpannekatvapratyayaḥ parivrāḍiti cet /
            na /
            svasvāmitvabhedabuddhyanivṛtteḥ /
            karmārthatvāccetarāśramāṇām /
            "atha karma kurvīya"iti śruteḥ /
            tasmātsvasvāmitvābhāvādbhikṣureka eva parivrāṭ /
            na gṛhasthādiḥ /
            ekatvapratyayavidhijanitena pratyayena vidhinimittabhedapratyayasyopamarditatvādyamaniyamādyanupapattiḥ
            parivrājakasyeti cet /
            na /
            bubhukṣādinaikatvapratyayātprācyāvitasyopapatternivṛttyarthatvāt /
            na ca pratiṣiddhasevāprāptiḥ /
            ekatvapratyayotpatteḥ prāgeva pratiṣiddhatvāt /
            na hi rātrau kūpe kaṇṭake vā patita udite 'pi savitari patati tasminneva /
            tasmātsiddhaṃ nivṛttakarmā bhikṣuka eva brahmasaṃstha iti /
            yatpunaruktaṃ sarveṣāṃ jñānavarjitānāṃ puṇyalokateti /
            satyametat /
            yaccoktaṃ tapaḥśabdena parivrāḍapyukta iti /
            etadasat /
            kasmāt /
            parivrājakasyaiva brahmasaṃsthatāsambhavāt /
            sa eva hyavaśeṣita ityavocāma /
            ekatvavijñānavato 'gnihotrādivattaponivṛtteśca /
            bhedabuddhimata eva hi tapaḥkartavyatā syāt /
            etena karmacchidre brahmasaṃsthatāsāmarthyaṃ apratiṣedhaśca pratyuktaḥ /
            tathā jñānavāneva nivṛttakarmā parivrāḍiti jñānavaiyarthyaṃ pratyuktam /
            yatpunaruktaṃ yavavarāhādiśabdavatparivrājake na rūḍho brahmasaṃsthaśabda iti tatparihṛtam
            /
            tasyaiva brahmasaṃsthatāsambhavānnānyasyeti /
            yatpunaruktaṃ rūḍhaśabdā nimittaṃ nopādadata iti /
            tanna /
            gṛhasthatakṣaparivrājakādiśabdadarśanāt /
            gṛhasthitipārivrājyatakṣaṇādinimittopādānā api gṛhasthaparivrājakāśramiviśeṣe viśiṣṭajātimati
            ca takṣeti rūḍhā dṛśyante śabdāḥ /
            na yatra yatra tāni nimittāni tatra tatra vartante /
            prasiddhyabhāvāt /
            tathehāpi brahmasaṃsthaśabdo nivṛttasarvakarmatatsādhanaparivrāḍekaviṣaye 'tyāśramiṇi
            paramahaṃsākhye vṛtta iha bhavitumarhati /
            mukhyāmṛtatvaphalaśravaṇāt /
            ataścedamevaikaṃ vedoktaṃ pārivrājyam /
            na yajñopavītatridaṇḍakamaṇḍalvādiparigraha iti /
            "muṇḍo 'parigraho 'saṅga"iti śrutiḥ"atyākṣamibyaḥ paramaṃ pavitram" ityādi ca śvetāśvatarīye
            /
            "niḥstutirnirnamaskāra"ityādismṛtibhyaśca /
            "tasmātkarma na kurvanti yatayaḥ pāradarśinaḥ" /
            "tasmādaliṅgo dharmajño 'vyaktaliṅga"ityādismṛtibhyaśca /
            yattu sāṃkhyaiḥ karmatyāgo 'bhyupagamyate /
            kriyākārakaphalabhedabuddheḥ satyatvābhyupagamāt tanmṛṣā /
            yacca bauddhaiḥ śūnyatābhyupagamādakartṛtvamabhyupagamyate /
            tadapyasat /
            tadabhyupagantuḥ sattvābhyupagamāt /
            yaccājñairalasatayākartṛtvābhyupagamaḥ so 'pyasan, kārakabuddheranivartatatvātpramāṇena
            /
            tasmādvedāntapramāṇajanitaikatvapratyayavata eva karmanivṛttilakṣaṇaṃ pārivrājyaṃ
            brahmasaṃsthatvaṃ ceti siddham /
            etena gṛhasthasyaikatvavijñāne sati pārivrājyamarthasiddham /
            nanvagnyutsādanadoṣabhāksyātparivrajan /
            "vīrahā vā eṣa devānāṃ yo 'gnimudvāsayate"iti śruteḥ /
            
            <p>
               na /<br />
               vedenaivotsāditatvāt utsanna eva hi sa ekatvadarśane jāte /<br />
               apāgādagneragnitvamiti śruteḥ /<br />
               ato na doṣabhāggṛhasthaḥ parivrajanniti //1 //
               </p>
         </p>
         
         
         
         
         
         <p>START ChUp 2,23.2</p>
         
         
         <p><span class="bold">prajāpatir lokān abhyatapat |
               tebhyo 'bhitaptebhyas trayī vidyā saṃprāsravat |
               tām abhyatapat |
               tasyā abhitaptāyā etāny akṣarāṇi saṃprasrvanta bhūr bhuvaḥ svar iti || ChUp_2,23.2
               ||</span></p>
         
         
         
         
         
         <p>ChUpBh_2,23.2 yatsaṃstho 'mṛtatvameti tannirūpaṇārthamāha -prajāpatirvirāṭ kaśyapo
            vā lokānuddiśya teṣu sārajighṛkṣayābhyata padabhitāpaṃ kṛtavāndhyānaṃ tapaḥ kṛtavānityarthaḥ
            /
            
            <p>
               tebhyo 'bhitaptebhyaḥ sārabhūtā trayī vidyā samprāsravatprajāpatermanasi pratyabhādityarthaḥ
               /<br />
               tāmabhyatapat /<br />
               pūrvavat /<br />
               tasyā abhitaptāyā etānyakṣarāṇi samprāsravanta bhūrbhuvaḥ svaritivyāhṛtayaḥ //2 //
               </p>
         </p>
         
         
         
         
         
         <p>START ChUp 2,23.3</p>
         
         
         <p><span class="bold">tāny abhyatapat |
               tebhyo 'bhitaptebhya oṃkāraḥ saṃprāsravat |
               tad yathā śaṅkunā sarvāṇi parṇāni saṃtṛṇṇāny evam oṃkāreṇa sarvā vāk saṃtṛṇṇā |
               oṃkāra evedaṃ sarvam oṃkāra eva idaṃ sarvam || ChUp_2,23.3 ||</span></p>
         
         
         
         
         
         <p>ChUpBh_2,23.3 tānyakṣarāṇyabhyatapattebhyo 'bhitaptebhya oṅkāraḥ samprāsravattadbrahma,
            kīdṛśamityāha-tadyathā śaṅkunā parṇanālena sarvāṇi parṇāni patrāvayavajātāni santṛṇṇāni
            nividdhāni vyāptānītyarthaḥ /
            evamoṅkāreṇa brahmaṇā paramātmanaḥ pratīkabhūtena sarvā vākyaśabdajātaṃ santṛṇṇā /
            
            <p>
               "akāro vai sarvā vāk"ityādiśruteḥ /<br />
               paramātmavikāraśca nāmadheyamātramityata oṅkāra evedaṃ sarvamiti /<br />
               dvirabhyāsa ādarārthaḥ /<br />
               lokādiniṣpādanakathanamoṅkārastutyarthamiti //3//
               </p>
         </p>
         
         
         <p><span class="bold">iti chāndogyopaniṣadi dvitīyādhyāyasya trayoviṃśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 2,24.1</p>
         
         
         <p><span class="bold">brahmavādino vadanti |
               yad vasūnāṃ prātaḥsavanam |
               rudrāṇāṃ mādhyaṃdinaṃ savanam |
               ādityānāṃ ca viśveṣāṃ ca devānāṃ tṛtīyasavanam || ChUp_2,24.1 ||</span></p>
         
         
         
         
         
         <p>ChUpBh_2,24.1 sāmopāsanaprasaṅgena karmaguṇabhūtatvānnivartyoṅkāraṃ paramātmapratīkatvādamṛtatvahetutvena
            mahīkṛtya prakṛtasyaiva yajñasyāṅgabhūtāni sāmahomamantrotthānānyupadidikṣannāha-brahmavādino
            vadanti yatprātaḥsavanaṃ tadvasūnām /
            
            <p>
               taiśca prātaḥ savanasambaddho 'yaṃ loko vaśīkṛtaḥ savaneśānaiḥ /<br />
               tathā rudrairmādhyandinasavaneśānairantarikṣalokaḥ /<br />
               ādityaiśca viśvairdevaiśca tṛtīyasavaneśānaistṛtīyo loko vaśīkṛtaḥ /<br />
               iti yajamānasya loko 'nyaḥ pariśiṣṭo na vidyate //1 //
               </p>
         </p>
         
         
         
         
         
         <p>START ChUp 2,24.2</p>
         
         
         <p><span class="bold">kva tarhi yajamānasya loka iti |
               sa yas taṃ na vidyāt kathaṃ kuryāt |
               atha vidvān kuryāt || ChUp_2,24.2 ||</span></p>
         
         
         
         
         
         <p>ChUpBh_2,24.2 ataḥ kva tarhi yajamānasya loko yadarthaṃ yajate /
            na kvacilloko 'stītyabhiprāyaḥ /
            "lokāya vai yajate yo yajate"iti śruteḥ /
            lokābhāve ca sa yo yajamānastaṃ lokasvīkaraṇopāyaṃ sāmahomamantrotthānalakṣaṇaṃ na
            vidyānna vijānīyātso 'jñaḥ kathaṃ kuryādyajñaṃ na kathañcana tasya kartṛtvamupapadyata
            ityarthaḥ /
            
            <p>
               sāmādivijñānastutiparatvānnāviduṣaḥ kartṛtvaṃ karmamātravidaḥ pratiṣidhyate /<br />
               stutaye ca sāmādivijñānasyāvidvatkartṛtvapratiṣedhāya ceti hi bhidyate vākyam /<br />
               ādye cauṣastye kāṇḍe 'viduṣo 'pi karmāstīti hetumavocāma /<br />
               athaitadvakṣyamāṇaṃ sāmādyupāyaṃ vidvānkuryāt //2//
               </p>
         </p>
         
         
         
         
         
         <p>START ChUp 2,24.3</p>
         
         
         <p class="bold">purā prātaranuvākasyopākaraṇāj jaghanena gārhapatyasyodāṅmukha upaviśya sa vāsavaṃ
            sāmābhigāyati || ChUp_2,24.3 ||</p>
         
         
         
         
         
         <p>ChUpBh_2,24.3 kiṃ tadvedyamityāha-purā pūrvaṃ prātaranuvākasya śasrasya prārambhājjaghanena
            gārhapatyasya paścādudaṅmukhaḥ sannupaviśya sa vāsavaṃ vasudaivatyaṃ sāmābhigāyati
            //3 //</p>
         
         
         
         
         
         <p>START ChUp 2,24.4</p>
         
         
         <p><span class="bold">lo 3 kadvāram apāvā 3 rṇū 33 |
               paśyema tvā vayaṃ rā 33333 hu 3 m ā 33 jyā 3 yo 3 ā 32111 iti || ChUp_2,24.4 ||</span></p>
         
         
         
         
         
         <p>ChUpBh_2,24.4 lokadvāramasya pṛthivīlokasya prāptaye dvāramapāvṛṇu he 'gne tena dvāreṇa
            paśyema tvā tvāṃ rājyāyeti //4 //</p>
         
         
         
         
         
         <p>START ChUp 2,24.5</p>
         
         
         <p><span class="bold">atha juhoti |
               namo 'gnaye pṛthivīkṣite lokakṣite |
               lokaṃ me yajamānāya vinda |
               eṣa vai yajamānasya lokaḥ |
               etā asmi || ChUp_2,24.5 ||</span></p>
         
         
         
         
         
         <p>
            ChUpBh_2,24.5 athānantaraṃ juhotyanena mantreṇa namo 'gnaye prahvībhūtāstubhyaṃ vayaṃ
            pṛthivīkṣite pṛthivīnivāsāya lokakṣite pṛthivīlokanivāsāyetyarthaḥ /<br />
            lokaṃ me mahyaṃ yajamānāya vinda labhasva /<br />
            eṣa vai mama yajamānasya loka etā gantāsmi //5 //
            </p>
         
         
         
         
         
         <p>START ChUp 2,24.6</p>
         
         
         <p><span class="bold">atra yajamānaḥ parastād āyuṣaḥ svāhā |
               apajahi parigham ity uktvottiṣṭhati |
               tasmai vasavaḥ prātaḥsavanaṃ saṃprayacchanti || ChUp_2,24.6 ||</span></p>
         
         
         
         
         
         <p>
            ChUpBh_2,24.6 atrāsmiṃlloke yajamāno 'hamāyuṣaḥ parastādūrdhvaṃ mṛtaḥ sannityarthaḥ
            /<br />
            svāhoti juhoti /<br />
            apajahyapanaya parighaṃ lokadvārārgalamityevaṃ mantramuktvottiṣṭhati evametairvasubhyaḥ
            prātaḥ savanasambaddho loko niṣkrītaḥ syāttataste prātaḥsavanaṃ dhasavo yajamānāya
            samprayacchanti //6 //
            </p>
         
         
         
         
         
         <p>START ChUp 2,24.7-8</p>
         
         
         <p class="bold">purā mādhyandinasya savanasyopākaraṇāj jaghanenāgnīdhrīyasyodaṅmukha upaviśya sa raudraṃ
            sāmābhigāyati || ChUp_2,24.7 ||</p>
         
         
         <p><span class="bold">lo 3 kadvāramapāvār 3 ṇū 33 |
               paśyema tvā vayaṃ vairā 33333 hu 3 m ā 33 jyā 3 yo 3 ā 32111 iti || ChUp_2,24.8 ||</span></p>
         
         
         
         
         
         <p>ChUpBh_2,24.7,8 tathā'gnīdhrīyasya dakṣiṇāgnerjaghanenodaṅmukha upaviśya sa raudraṃ
            sāmābhigāyati yajamāno rudradaivatyaṃvairājyāya //7-8 //</p>
         
         
         
         
         
         <p>START ChUp 2,24.9-10</p>
         
         
         <p><span class="bold">atha juhoti |
               nāmo vāyave 'ntarikṣakṣite lokakṣite |
               lokaṃ me yajamānāya vinda |
               eṣa vai yajamānasya lokaḥ |
               etāsmi || ChUp_2,24.9 ||</span></p>
         
         
         <p><span class="bold">atra yajamānaḥ parastād āyuṣaḥ svāhā |
               apajahi parigham ity uktvottiṣṭhati |
               tasmai rudrā mādhyandinaṃ savanaṃ saṃprayacchanti || ChUp_2,24.10 ||</span></p>
         
         
         
         
         
         <p>ChUpBh_2,24.9.10 antarikṣakṣita ityādi samānam //9//</p>
         
         
         
         
         
         <p>START ChUp 2,24.11-13</p>
         
         
         <p class="bold">purā tṛtīyasavanasyopākaraṇāj jaghanenāhavanīyasyodaṅmukha upaviśya sa ādityaṃ sa
            vaiśvadevaṃ sāmābhigāyati || ChUp_2,24.11 ||</p>
         
         
         <p><span class="bold">lo 3 kadvāramapāvā 3 rṇū33 |
               paśyema tvā vayaṃ svārā 33333 hu3m, ā 33 jyā 3 yo 3 ā 32111 ity ādityam || ChUp_2,24.12
               ||</span></p>
         
         
         <p><span class="bold">atha vaiśvadevam |
               lo3kadvāramapāvā3rṇū33 |
               paśyema tvā vayaṃ sāmrā 33333 hu3m ā 33 jyā 3 yo 3 ā 32111 iti || ChUp_2,24.13 ||</span></p>
         
         
         
         
         
         <p>ChUpBh_2,24.11-13 tathā'havanīyasyodaṅmukha upaviśya sa ādityadaivatyamādityaṃ vaiśvadevaṃ
            ca sāmābhigāyati krameṇa svārājyāya sāmrājyāya //11-13 //</p>
         
         
         
         
         
         <p>START ChUp 2,24.14-15</p>
         
         
         <p><span class="bold">atha juhoti |
               nama ādityebhyaś ca viśvebhyaś ca devebhyo divikṣidbhyo lokakṣidbhyaḥ |
               lokaṃ me yajamānāya vindata || ChUp_2,24.14 ||</span></p>
         
         
         <p><span class="bold">eṣa vai yajamānasya lokaḥ |
               etāsmy atra yajamānaḥ parastād āyuṣaḥ svāhā |
               apahata parigham ity uktvottiṣṭhati || ChUp_2,24.15 ||</span></p>
         
         
         
         
         
         <p>
            ChUpBh_2,24.14-15 divikṣidbhya ityevamādi samānamanyat /<br />
            vindatāpahateti bahivacanamātraṃ viśeṣaḥ /<br />
            yājamānaṃ tvetat /<br />
            etāsmyatra yajamāna ityādiliṅgāt //14-15 //
            </p>
         
         
         
         
         
         <p>START ChUp 2,24.16</p>
         
         
         <p><span class="bold">tasmā ādityāś ca viśve ca devās tṛtīyasavanaṃ saṃprayacchanti |
               eṣa ha vai yajñasya mātrāṃ veda ya evaṃ veda ya evaṃ veda || ChUp_2,24.16 ||</span></p>
         
         
         
         
         
         <p>
            ChUpBh_2,24.16 eṣa ha vai yajamāna evaṃvit yathoktasya sāmādervidvānyajñasya mātrāṃ
            yajñayāthātmyaṃ veda yathoktam /<br />
            ya evaṃ veda ya evaṃ vedeti dviruktiradhyāyaparisamāptyarthā //16 //
            </p>
         
         
         <p><span class="bold">iti chāndogyopaniṣadi dvitīyādhyāyasya caturviṃśaḥ khaṇḍaḥ</span>
            <span class="bold">iti chāndogyopaniṣadbrāhmaṇe dvitīyo 'dhyāyaḥ samāptaḥ</span></p>
         
         
         
         
         
         <p><span class="bold">oṃ</span></p>
         
         
         <p><span class="bold">atha tṛtīyo 'dhyāyaḥ</span></p>
         
         
         
         
         
         <p>START ChUp 3,1.1</p>
         
         
         <p><span class="bold">asau vā ādityo devamadhu |
               tasya dyaur eva tiraścīnavaṃśaḥ |
               antarikṣam apūpaḥ |
               marīcayaḥ putrāḥ || ChUp_3,1.1 ||</span></p>
         
         
         
         
         
         <p>ChUpBh_3,1.1 asau vā āditya utyādyadhyāyārambhe sambandhaḥ /
            atītānantarādhyāyānta uktaṃ yajñasya mātrāṃ vedeti yajñaviṣayāṇi ca sāmahomamantrotthānāni
            viśiṣṭaphalaprāptaye yajñāṅgabhūtānyupadiṣṭāni /
            sarvayajñānāṃ ca kāryanirvṛttirūpaḥ savitā mahatyā śriyā dīpyate /
            sa eṣa sarvaprāṇikarmaphalabhūtaḥ pratyakṣaṃ sarvairupajīvyate /
            ato yajñavyapadeśānantaraṃ tatkāryabhūtasavitṛviṣayamupāsanaṃ sarvapuruṣārthebhyaḥ
            śreṣṭhatamaphalaṃ vidhāsyāmītyevamārabhate śrutiḥ-asau vā ādityo devamadhvityādi /
            devanāṃ modanānmadhviva madhvasāvādityaḥ /
            vasvādīnāṃ ca modanahetutvaṃ vakṣyati sarvayajñaphalarūpatvādādityasya /
            kathaṃ madhutvamityāha-tasya madhuno dyaureva bhrāmarasyeva madhunastiraścīnaścāsau
            vaṃśaśceti tiraścīnavaṃśaḥ /
            
            <p>
               tiryaggateva hi dyaurlakṣyate /<br />
               antarikṣaṃ ca madhvapūpo dyuvaṃśe lagnaḥ sallaṃmbata ivāto madhvapūpasāmānyādantarikṣaṃ
               madhvapūpo madhunaḥ saviturāśrayatvācca /<br />
               marīcayo raśmayo raśmisthā āpo bhaumāḥ savitrākṛṣṭāḥ"etā vā āpaḥ svarājo yanmarīcaya"iti
               iti hi vijñāyate /<br />
               tā antarikṣamadhvapūpastharaśmyantargatatvādbhramarabījabhūtāḥ putrā iva hitā lakṣyanta
               iti putrā iva putrā madhvapūpanāḍyantargatā hi bhramaraputrāḥ //1 //
               </p>
         </p>
         
         
         
         
         
         <p>START ChUp 3,1.2</p>
         
         
         <p><span class="bold">tasya ye prāñco raśmayas tā evāsya prācyo madhunāḍyaḥ |
               ṛca eva madhukṛtaḥ |
               ṛgveda eva puṣpam |
               tā amṛtā āpaḥ |
               tā vā etā ṛcaḥ || ChUp_3,1.2 ||</span></p>
         
         
         
         
         
         <p>ChUpBh_3,1.2 tasya saviturmadhvāśrayasya madhuno ye prāñcaḥ prācyāṃ diśi gatā raśmayastā
            evāsya prācyaḥ prāgañcanānmadhuno nāḍyo madhunāḍya iva madhvādhāracchidrāṇītyarthaḥ
            /
            tatra ṛca eva madhukṛto lohitarūpaṃ savitrāśrayaṃ madhu kurvantīti madhukṛto bhramarā
            iva yato rasānādāya madhu kurvanti /
            tatpuṣpamiva puṣpamṛgveda eva /
            tatra ṛgbrāhmaṇasamudāyasya ṛgvedākhyatvācchabdamātrācca bhogyarūparasanisrāvāsambhavādṛgvedaśabdenātra
            ṛgvedavihitaṃ karma /
            
            <p>
               tato hi karmaphalabhūtamadhurasanisrāvasambhavāt /<br />
               madhukarairiva puṣpasthānīyādṛgvedavihitātkarmaṇo 'pa ādāya ṛgbhirmadhu nirvartyate
               /<br />
               kāstā āpa ityāha-tāḥ karmaṇi prayuktāḥ somājyapayorūpā agnau prakṣiptāstatpākābhinirvṛttā
               amṛtā amṛtārthatvādatyanta rasavatya āpo bhavanti /<br />
               tadrasānādāya tā vā etā ṝcaḥ puṣpebhyo rasamādadānā eva bhramarāḥ ṛcaḥ //2 //
               </p>
         </p>
         
         
         
         
         
         <p>START ChUp 3,1.3</p>
         
         
         <p><span class="bold">etam ṛgvedam abhyatapan |
               tasyābhitaptasya yaśas teja indriyaṃ vīryam annādyaṃ raso 'jāyata || ChUp_3,1.3 ||</span></p>
         
         
         
         
         
         <p>ChUpBh_3,1.3 etamṛgvedamṛgvedavihitaṃ karma puṣpasthānīyamabhyatapannabhitāpaṃ kṛtavatya
            ivaitā ṛcaḥ karmaṇi prayuktāḥ /
            ṝgbhirhi mantraiḥ śasrādyaṅgabhāvamupagataiḥ kriyamāṇaṃ karma madhunirvartakaṃ rasaṃ
            muñcatītyupapadyate puṣpāṇīva bhramarairācūṣyamāṇāni /
            
            <p>
               tadetadāha-tasyargvedasyābhitaptasya /<br />
               ko 'sau raso ya ṛṅmadhukarābhitāpaniḥsṛta ityucyate /<br />
               yaśo viśrutatvaṃ tejo dehagatā dīptirindriyaṃ sāmarthyopetairindriyairavaikalyaṃ vīryaṃ
               sāmarthyaṃ balamityarthaḥ /<br />
               annādyamannaṃ ca tadādyaṃ ca yenopayujyamānenāhanyahani devānāṃ sthitiḥ syāttadannādyameṣa
               raso 'jāyata yāgādilakṣaṇātkarmaṇaḥ //3 //
               </p>
         </p>
         
         
         
         
         
         <p>START ChUp 3,1.4</p>
         
         
         <p><span class="bold">tad vyakṣarat |
               tad ādityam abhito 'śrayat |
               tad vā etad yad etad ādityasya rohitaṃ rūpam || ChUp_3,1.4 ||</span></p>
         
         
         
         
         
         <p>ChUpBh_3,1.4 yaśa ādyannādyaparyantaṃ tadvyakṣaradviśeṣeṇākṣaradagamat /
            
            <p>
               gatvā ca tadādityamabhitaḥ pārśvataḥ pūrvabhāgaṃ savituraśrayadāśritavadityarthaḥ
               /<br />
               amuṣminnāditye sañcitaṃ karmaphalākhyaṃ madhu bhokṣyāmaha ityevaṃ hi yaśa-ādilakṣaṇaphalaprāptaye
               karmāṇi kriyante manuṣyaiḥ kedāraniṣpādanamiva karṣakaiḥ /<br />
               tatpratyakṣaṃ pradarśyate śraddhāhetostadvā etat /<br />
               kiṃ tadyadetadādityasyodyato dṛśyate rohitaṃ rūpam //4//
               </p>
         </p>
         
         
         <p><span class="bold">iti chāndogyopaniṣadi tṛtīyādhyāyasya prathamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 3,2.1</p>
         
         
         <p><span class="bold">atha ye 'sya dakṣiṇā raśmayas tā evāsya dakṣiṇā madhunāḍyaḥ |
               yajūṃṣy eva madhukṛtaḥ |
               yajurveda eva puṣpam |
               tā amṛtā āpaḥ || ChUp_3,2.1 ||</span></p>
         
         
         
         
         
         <p>ChUpBh_3,2.1 atha ye 'sya dakṣiṇā raśmaya ityādi samānam /
            
            <p>
               yajūṃ#yeva madhukṛto yajurvedavihite karmaṇi prayuktāni /<br />
               pūrvavanmadhukṛta iva /<br />
               yajurvedavihitaṃ karma puṣpasthānīyaṃ puṣpamityucyate /<br />
               tā eva somādyā amṛtā āpaḥ //1 //
               </p>
         </p>
         
         
         
         
         
         <p>START ChUp 3,2.2-3</p>
         
         
         <p><span class="bold">tāni vā etāni yajūṃṣy etaṃ yajurvedam abhyatapan |
               tasya abhitaptasya yaśas teja indriyaṃ vīryam annādyaṃ raso 'jāyata || ChUp_3,2.2
               ||</span></p>
         
         
         <p><span class="bold">tad vyakṣarat |
               tad ādityam abhito 'śrayat |
               tad vā etad yad etad ādityasya śuklaṃ rūpam || ChUp_3,2.3 ||</span>
            </p>
         
         
         
         
         <p>
            ChUpBh_3,2.2,3 tāni vā etāni yajūṃṣyetaṃ yajurvedamabhyatapannityevamādi sarvaṃ samānam
            /<br />
            madhvetadādityasya dṛśyate śuklaṃ rūpam //2--3 //
            </p>
         
         
         <p><span class="bold">iti chāndogyopaniṣadi tṛtīyādhyāyasya dvitīyaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 3,3.1-3</p>
         
         
         <p><span class="bold">atha ye 'sya pratyañco raśmāyas tā evāsya pratīcyo madhunāḍyaḥ |
               sāmāny eva madhukṛtaḥ |
               sāmaveda eva puṣpam |
               tā amṛtā āpaḥ || ChUp_3,3.1 ||</span></p>
         
         
         <p><span class="bold">tāni vā etāni sāmāny etaṃ sāmavedam abhyatapan |
               tasyābhitaptasya yaśas teja indriyaṃ vīryam annādyaṃ raso 'jāyata || ChUp_3,3.2 ||</span></p>
         
         
         <p><span class="bold">tad vyakṣarat |
               tad ādityam abhito 'śrayat |
               tad vā etad yad etad ādityasya kṛṣṇaṃ rūpam || ChUp_3,3.3 ||</span></p>
         
         
         
         
         
         <p>
            ChUpBh_3.3.1-3 atha ye 'sya pratyaśco raśmaya ityādi samānam /<br />
            tathā sāmnāṃ madhu /<br />
            etadādityasya kṛṣṇaṃ rūpam //1-3 //
            </p>
         
         
         <p><span class="bold">iti chāndogyopaniṣadi tṛtīyādhyāyasya tṛtīyaḥ khaṇḍaḥ</span></p>
         
         
         <p>=======================================================================
            START ChUp 3,4.1-3</p>
         
         
         <p><span class="bold">atha ye 'syodañco raśmayas tā evāsyodīcyo madhunāḍyaḥ |
               atharvāṅgirasa eva madhukṛtaḥ |
               itihāsapurāṇaṃ puṣpam |
               tā amṛtā āpaḥ || ChUp_3,4.1 ||</span></p>
         
         
         <p><span class="bold">te vā ete 'tharvāṅgirasa etad itihāsapūrāṇam abhyatapan |
               tasyābhitaptasya yaśas teja indriyāṃ vīryam annādyaṃ raso 'jāyata || ChUp_3,4.2 ||</span></p>
         
         
         <p><span class="bold">tad vyakṣarat |
               tad ādityam abhito 'śrayat |
               tad vā etad yad etad ādityasya paraḥkṛṣṇaṃ rūpam || ChUp_3,4.3 ||</span></p>
         
         
         
         
         
         <p>ChUpBh_3,4.1-3 atha ye 'syodañco raśmaya ityādi samānam /
            
            <p>
               atharvāṅgiraso 'tharvaṇāṅgirasā ca dṛṣṭā mantrā atharvāṅgirasaḥ karmaṇi prayuktā madhukṛtaḥ
               /<br />
               itihāsapurāṇaṃ puṣpam /<br />
               tayoścetihāsapurāṇayoraśvamedhe pāriplavāsu rātriṣu karmāṅgatvena viniyogaḥ siddhaḥ
               /<br />
               madhvetadādityasya paraḥ kṛṣṇaṃ rūpamatiśayena kṛṣṇamityarthaḥ //1-3 //
               </p>
         </p>
         
         
         <p><span class="bold">iti chāndogyopaniṣadi tṛtīyādhyāyasya caturthaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 3,5.1-3</p>
         
         
         <p><span class="bold">atha ye 'syordhvā raśmayas tā evāsyordhvā madhunāḍyaḥ |
               guhyā evādeśā madhukṛtaḥ |
               brahmaiva puṣpaṃ |
               tā amṛtā āpaḥ || ChUp_3,5.1 ||</span></p>
         
         
         <p><span class="bold">te vā ete guhyā ādeśā etad brahmābhyatapan |
               tasyābhitaptasya yaśas teja indriyaṃ vīryam annādyaṃ raso 'jāyata || ChUp_3,5.2 ||</span></p>
         
         
         <p><span class="bold">tad vyakṣarat |
               tad ādityam abhito 'śrayat |
               tad vā etad yad etad ādityasya madhye kṣobhata iva || ChUp_3,5.3 ||</span></p>
         
         
         
         
         
         <p>
            ChUpBh_3,5.1,2,3 atha ye 'syordhvā raśmaya ityādi pūrvavat /<br />
            guhyā gopyā rahasyā evā'deśā lokadvārīyādividhaya upāsanāni ca karmāṅgaviṣayāṇi madhukṛto
            brahmaiva śabdādhikārātprāṇavākhyaṃ puṣpam /<br />
            samānamanyat /<br />
            madhvetadādityasya madhye kṣobhata iva samāhitadṛṣṭerdṛśyate sañcalatīva //1-3 //
            </p>
         
         
         
         
         
         <p>START ChUp 3,5.4</p>
         
         
         <p><span class="bold">te vā ete rasānāṃ rasāḥ |
               vedā hi rasāḥ |
               teṣām ete rasāḥ |
               tāni vā etāny amṛtānām amṛtāni |
               vedā hy amṛtāḥ |
               teṣām etāny amṛtāni || ChUp_3,5.4 ||</span></p>
         
         
         
         
         
         <p>ChUpBh_3,5.4 te vā ete yathoktā rohitādirūpaviśeṣā rasānāṃ rasāḥ /
            
            <p>
               keṣāṃ rasānāmityāha-vedā hi yasmāllokaniṣyandatvātsārā iti rasāsteṣāṃ rasānāṃ karmabhāvamāpannānāmapyete
               rohitādiviśeṣā rasā ityantasārabhūtā ityarthaḥ /<br />
               tathāmṛtānāmamṛtāni vedā hyamṛtā nityatvāteṣāmetāni rohitādīni rūpāṇyamṛtāni /<br />
               rasānāṃ rasā ityādi karmastutireṣā /<br />
               yasyaivaṃviśiṣṭānyamṛtāni phalamiti //4//
               </p>
         </p>
         
         
         <p><span class="bold">iti chāndogyopaniṣadi tṛtīyādhyāyasya pañcamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 3,6.1</p>
         
         
         <p><span class="bold">tad yat prathamam amṛtaṃ tad vasava upajīvanty agninā mukhena |
               na vai devā aśnanti na pibanti |
               etad evāmṛtaṃ dṛṣṭvā tṛpyanti || ChUp_3,6.1 ||</span></p>
         
         
         
         
         
         <p>ChUpBh_3,6.1 rūpasyeti /
            na /
            yaśa ādīnāṃ śrotrādigamyatvāt /
            śrotragrāhyaṃ yaśaḥ /
            tejorūpaṃ cākṣuṣam /
            indriyaṃ viṣayagrahaṇakāryānumeyaṃ karaṇasāmarthyam /
            vīryaṃ balaṃ dehagata utsāhaḥ prāṇavattā /
            
            <p>
               annādyaṃ pratyahamupajīvyamānaṃ śarīrasthitikaraṃ yadbhavati raso hyevamātmakaḥ sarvaḥ
               /<br />
               yaṃ dṛṣṭvā tṛpyanti sarve devāḥ /<br />
               dṛṣṭvā tṛpyantītyetatsarvaṃ svakaraṇairanubhūya tṛpyantītyarthaḥ /<br />
               ādityasaṃśrayāḥ santo vaigandhyādidehakaraṇadoṣarahitāśca //1 //
               </p>
         </p>
         
         
         
         
         
         <p>START ChUp 3,6.2</p>
         
         
         <p><span class="bold">ta etad eva rūpam abhisaṃviśanti |
               etasmād rūpād udyanti || ChUp_3,6.2 ||</span></p>
         
         
         
         
         
         <p>ChUpBh_3,6.2 kiṃ te nirudyamā amṛtamupajīvanti /
            na /
            
            <p>
               kathaṃ tarhi, etadeva rūpamabhilakṣyādhunā bhogāvasaro nāsmākamiti buddhvābhisaṃviśantyudāsate
               /<br />
               yadā vai tasyāmṛtasya bhogāvasaro bhavettadaitasmādamṛtādamṛtabhoganimittamityarthaḥ
               /<br />
               etasmādrūpādudyantyutsāhavanto bhavantītyarthaḥ /<br />
               na hyanutsāhavatāmananapatiṣṭhatāmalasānāṃ bhogaprāptirloke dṛṣṭā //2 //
               </p>
         </p>
         
         
         
         
         
         <p>START ChUp 3,6.3</p>
         
         
         <p><span class="bold">sa ya etad evam amṛtaṃ veda vasūnām evaiko bhūtvāgninaiva mukhenaitad evāmṛtaṃ dṛṣṭvā
               tṛpyati |
               sa etad eva rūpam abhisaṃviśati |
               etasmād rūpād udeti || ChUp_3,6.3 ||</span></p>
         
         
         
         
         
         <p>ChUpBh_3,6.3 sa yaḥ kaścidetadevaṃ yathoditamṛṅmadhukaratāparasasaṃrakṣaṇamṛgvedavihitakarmapuṣpāttasya
            cā'dityasaṃśrayaṇaṃ rohita rūpatvaṃ cāmṛtasya prācīdiggataraśmināḍīsaṃsthatāṃ vasudevabhogyatāṃ
            tadvidaśca vasubhiḥ sahaikatāṃ gatvāgninā mukenopajīvanaṃ darśanamātreṇa tṛptiṃ svabhogāvasara
            udyamanaṃ tatkālāpāye ca saṃveśanaṃ veda so 'pi vasuvatsarvaṃ tathaivānubhavati //3
            //</p>
         
         
         
         
         
         <p>START ChUp 3,6.4</p>
         
         
         <p class="bold">sa yāvad ādityaḥ purastād udetā paścād astam etā vasūnām eva tāvad ādhipatyaṃ svārājyaṃ
            paryetā || ChUp_3,6.4 ||</p>
         
         
         
         
         
         <p>
            ChUpBh_3,6.4 kiyantaṃ kālaṃ vidvāṃstadamṛtamupajīvatītyucyate - sa vidvānyāvadādityaḥ
            purastātprācyāṃ diśyudetā paścātpratīcyāmastametā tāvadvasūnāṃ bhogakālastāvantameva
            kālaṃ vasūnāmādhipatyaṃ svārājyaṃ paryatā parito gantā bhavatītyarthaḥ /<br />
            na yathā candramaṇḍalasthaḥ kevalakarmī paratantro devānāmannabhūtaḥ /<br />
            kiṃ tarhyayamādhipatyaṃ svarāḍbhāvaṃ cādhigacchati //4//
            </p>
         
         
         <p><span class="bold">iti chāndogyopaniṣadi tṛtīyādhyāyasya ṣaṣṭhaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 3,7.1-3</p>
         
         
         <p><span class="bold">atha yad dvitīyam amṛtaṃ tad rudrā upajīvantīndreṇa mukhena |
               na vai devā aśnanti na pibanti |
               etad evāmṛtaṃ dṛṣṭvā tṛpyanti || ChUp_3,7.1 ||</span></p>
         
         
         <p><span class="bold">ta etad eva rūpam abhisaṃviśanti |
               etasmād rūpād udyanti || ChUp_3,7.2 ||</span>
            <span class="bold">sa ya etad evam amṛtaṃ veda rudrāṇām evaiko bhūtvendreṇaiva mukhenaitad evāmṛtaṃ dṛṣṭvā
               tṛpyati |
               sa etad eva rūpam abhisaṃviśati |
               etasmād rūpād udeti || ChUp_3,7.3 ||</span></p>
         
         
         
         
         
         <p>ChUpBh_3,7.1-3 athā yaddvitīyamamṛtaṃ tadrudrā upajīvantītyādi samānam //1-2-3 //</p>
         
         
         
         
         
         <p>START ChUp 3,7.4</p>
         
         
         <p class="bold">sa yāvad ādityaḥ purastād udetā paścād astam etā dvis tāvad dakṣiṇata udetottarato
            'stam etā rudrāṇām eva tāvad ādhipatyaṃ svārājyaṃ paryetā || ChUp_3,7.4 ||</p>
         
         
         
         
         <p>ChUpBh_3,7.4 sa yāvadādityaḥ purastādudetā paścādastametā dvistāvattato dviguṇaṃ kālaṃ
            dakṣiṇata udetottarato 'stametā rudrāṇāṃ tāvadbhogakālaḥ //4//</p>
         
         
         <p><span class="bold">iti chāndogyopaniṣadi tṛtīyādhyāyasya saptamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 3,8.1-4</p>
         
         
         <p><span class="bold">atha yat tṛtīyam amṛtaṃ tad ādityā upajīvanti varuṇena mukhena |
               na vai devā aśnanti na pibanti |
               etad evāmṛtaṃ dṛṣṭvā tṛpyanti || ChUp_3,8.1 ||</span></p>
         
         
         <p><span class="bold">ta etad eva rūpam abhisaṃviśanti |
               etasmād rūpād udyanti || ChUp_3,8.2 ||</span></p>
         
         
         <p><span class="bold">sa ya etad evam amṛtaṃ vedādityānām evaiko bhūtvā varuṇenaiva mukhenaitad evāmṛtaṃ
               dṛṣṭvā tṛpyati |
               sa etad eva rūpam abhisaṃviśati |
               etasmād rūpād udeti || ChUp_3,8.3 ||</span></p>
         
         
         <p class="bold">sa yāvad ādityo dakṣiṇata udetottarato 'stam etā dvis tāvat paścād udetā purastād
            astam etādityānām eva tāvad ādhipatyaṃ svārājyaṃ paryetā || ChUp_3,8.4 ||</p>
         
         
         <p><span class="bold">iti chāndogyopaniṣadi tṛtīyādhyāyasyāṣṭamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 3,9.1-4</p>
         
         
         <p><span class="bold">atha yac caturtham amṛtaṃ tan maruta upajīvanti somena mukhena |
               na vai devā aśnanti na pibanti |
               etad evāmṛtaṃ dṛṣṭvā tṛpyanti || ChUp_3,9.1 ||</span></p>
         
         
         <p><span class="bold">ta etad eva rūpam abhisaṃviśanti |
               etasmād rūpād udyanti || ChUp_3,9.2 ||</span></p>
         
         
         <p><span class="bold">sa ya etad evam amṛtaṃ veda marutām evaiko bhūtvā somenaiva mukhenaitad evāmṛtaṃ dṛṣṭvā
               tṛpyati |
               sa etad eva rūpam abhisaṃviśati |
               etasmād rūpād udeti || ChUp_3,9.3 ||</span></p>
         
         
         <p class="bold">sa yāvad ādityaḥ paścād udetā purastād astam etā dvis tāvad uttarata udetā dakṣiṇato
            'stam etā marutām eva tāvad ādhipatyaṃ svārājyaṃ paryetā || ChUp_3,9.4 ||</p>
         
         
         <p><span class="bold">iti chāndogyopaniṣadi tṛtīyādhyāyasya navamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 3,10.1</p>
         
         
         <p><span class="bold">atha yat pañcamam amṛtaṃ tat sādhyā upajīvanti brahmaṇā mukhena |
               na vai devā aśnanti na pibanti |
               etad evāmṛtaṃ dṛṣṭvā tṛpyanti || ChUp_3,10.1 ||</span></p>
         
         
         <p><span class="bold">ta etad eva rūpam abhisaṃviśanti |
               etasmād rūpād udyanti || ChUp_3,10.2 ||</span></p>
         
         
         <p><span class="bold">sa ya etad evam amṛtaṃ veda sādhyānām evaiko bhūtvā brahmaṇaiva mukhenaitad evāmṛtaṃ
               dṛṣṭvā tṛpyati |
               sa etad eva rūpam abhisaṃviśati |
               etasmād rūpād udeti || ChUp_3,10.3 ||</span></p>
         
         
         <p class="bold">sa yāvad āditya uttarata udetā dakṣiṇato 'stam etā dvis tāvad ūrdhvam udetārvāg astam
            etā sādhyānām eva tāvad ādhipatyaṃ svārājyaṃ paryetā || ChUp_3,10.4 ||</p>
         
         
         <p><span class="bold">iti chāndogyopaniṣadi tṛtīyādhyāyasya daśamaḥ khaṇḍaḥ</span></p>
         
         
         
         
         
         <p>ChUpBh_3.8.1-4, 9.1-4, 10.1-4 tathā paścāduttarata ūrdhvamudetā viparyayeṇāstametā
            /
            pūrvasmātpūrvasmāddviguṇottarottareṇa kālenetyapaurāṇaṃ darśanam /
            savituścaturdiśamindrayamavaruṇasomapurīṣūdayāstamayakālasya tulyatvaṃ hi paurāṇikairuktam
            /
            mānasottarasya mūrdhani meroḥ pradakṣiṇāvṛttestulyatvāditi /
            atroktaḥ parihāra ācāryaiḥ /
            amarāvatyādīnāṃ purīṇāṃ dviguṇottarottareṇa kālenodvāsaḥ syāt /
            udayaśca nāma savitustannivāsināṃ prāṇināṃ cakṣugocarāpattistadatyayaṣcastamanaṃ na
            paramārthata udayāstamane staḥ /
            tannivāsināṃ ca prāṇināmabhāve tānprati tenaiva mārgeṇa gacchannapi naivodetā nāstameteti
            cakṣurgocarāpattestadatyayasya cābhāvāt /
            tathāmarāvatyāḥ sakāśāddviguṇaṃ kālaṃ saṃyamanī purī vasatyatastannivāsinaḥ prāṇinaḥ
            prati dakṣiṇata ivodetyuttarato 'stametītyucyate 'smadbuddhiṃ cāpekṣya /
            tathottarāsvapi purīṣu yojanā /
            sarveṣāṃ ca meruruttarato bhavati /
            yadāmarāvatyāṃ madhyāhnagataḥ savitā tadā saṃyamanyāmudyandṛśyate tatra madhyāhnagato
            vāruṇyāmudyandṛśyate, tathottarasyāṃ, pradakṣiṇāvṛttestulyatvāt /
            
            <p>
               ilāvṛtavāsināṃ sarvataḥ parvataprākāranivāritādityaraśmīnāṃ savitordhva ivodetāvagistametā
               dṛśyate /<br />
               parvatordhvacchidrapraveśātsavitṛprakāśasya /<br />
               tathargādyamṛtopajīvināmamṛtānāṃ ca dviguṇottarottaravīryavattvamanumīyate bhogakāladvaiguṇyaliṅgena
               /<br />
               udyamanasaṃveśanādi devānāṃ rudrādīnāṃ viduṣaśca samānam //1-4 //
               </p>
         </p>
         
         
         <p><span class="bold">iti chāndogyopaniṣadi tṛtīyādhyāyasyāṣṭamanavamadaśamakhaṇḍāḥ</span></p>
         
         
         <p>=======================================================================</p>
         
         
         <p>START ChUp 3,11.1</p>
         
         
         <p><span class="bold">atha tata ūrdhva udetya naivodetā nāstam etaikala eva madhye sthātā |
               tad eṣa ślokaḥ || ChUp_3,11.1 ||</span></p>
         
         
         
         
         
         <p>
            ChUpBh_3,11.1 kṛtvaivamudayāstamanena prāṇināṃ svakarmaphalabhoganimittamanugrahaṃ
            tatkarmaphalopabhogakṣaye tāni prāṇijātānyātmani saṃhṛtyātha tatastasmādanantaraṃ
            prāṇyanugrahakālādūrdhvaḥ sannātmanyudetyodgamya yānpratyudeti teṣāṃ prāṇināmabhāvātsvātmastho
            naivodetā nāstametaikalo 'dvitīyo 'navayavo madhye svātmanyeva sthātā /<br />
            tatra kaścidvidvānvasvādisamānacaraṇo rohitādyamṛtabhogabhāgī yathoktakrameṇa svātmānaṃ
            savitāramātmatvenopetya samāhitaḥ sannetaṃ mantraṃ dṛṣṭvotthito 'nyasmai pṛṣṭavate
            jagāda /<br />
            yatastvamāgato brahmalokātkiṃ tatrāpyahorātrābhyāṃ parivartamānaḥ savitā prāṇināmāyuḥ
            kṣapayati yathehāsmākamityevaṃ pṛṣṭaḥ pratyāha /<br />
            tattatra yathā pṛṣṭe yathokte cārtha eṣa śloko bhavati tanokto yogineti śrutervacanamidam
            //1 //
            </p>
         
         
         
         
         
         <p>START ChUp 3,11.2</p>
         
         
         <p><span class="bold">na vai tatra na nimloca |
               nodiyāya kadācana |
               devās tenāhaṃ satyena |
               mā virādhiṣi brahmaṇeti || ChUp_3,11.2 ||</span></p>
         
         
         
         
         
         <p>
            ChUpBh_3,11.2 na vai tatra yato 'haṃ brahmalokādāgatastasminna vai tatraitadasti yatpṛcchasi
            /<br />
            na hi tatra nimloco 'stamagamatsavitā na codiyāyodgataḥ kutaścitkadācana kasmiṃścidapi
            kāla iti /<br />
            udayāstamayavarjito brahmaloka ityanupapannamityuktaḥ śuthamiva pratipede /<br />
            he devāḥ sākṣiṇo yūyaṃ śṛṇuta yathā mayoktaṃ satyaṃ vacastena steyanāhaṃ brahmaṇā
            brahmasvarūpeṇa mā virādhiṣi mā virudhyeyamaprāptirbrahmaṇā mama mā bhūdityarthaḥ
            //2 //
            </p>
         
         
         
         
         
         <p>START ChUp 3,11.3</p>
         
         
         <p><span class="bold">na ha vā asmā udeti na nimlocati |
               sakṛd divā haivāsmai bhavati |
               ya etām evaṃ brahmopaniṣadaṃ veda || ChUp_3,11.3 ||</span></p>
         
         
         
         
         
         <p>
            ChUpBh_3,11.3 satyaṃ tenoktamityāha śrutiḥ-na ha vā asmai yathoktabrahmavide nodeti
            na nimlocati nāstameti kiṃ tu brahmavide 'smai sakṛddivā haiva sadaivāharbhavati svayañjyotiṣṭvādya
            etāṃ yathoktāṃ brahmopaniṣadaṃ vedaguhyaṃ veda /<br />
            evaṃ tantreṇa vaṃśāditrayaṃ pratyamṛtasambandhaṃ ca yaccānyadavocāmaivaṃ jānātītyarthaḥ
            /<br />
            vidvānudayāstamayakālāparicchedyaṃ nityamajaṃ brahma bhavatītyarthaḥ //3 //
            </p>
         
         
         
         
         
         <p>START ChUp 3,11.4</p>
         
         
         <p><span class="bold">tad dhaitad brahmā prajāpataya uvāca |
               prajāpatir manave |
               manuḥ prajābhyaḥ |
               tad dhaitad uddālakāyāruṇaye jyeṣṭhāya putrāya pitā brahma provāca || ChUp_3,11.4
               ||</span></p>
         
         
         
         
         
         <p>ChUpBh_3,11.4 taddhaitanmadhujñānaṃ brahmā hiraṇyagarbho virāje prajāpataya uvāca
            /
            so 'pi manave /
            manurikṣvākvādyābhyaḥ prajābhyaḥ provāceti vidyāṃ stauti brahmādiviśiṣṭakramāgateti
            /
            kiṃ ca taddhaitanmadhujñānamuddālakāyā'ruṇaye pitā</p>
         
         
         
         
         
         <p>START ChUp 3,11.5</p>
         
         
         <p class="bold">idaṃ vāva taj jyeṣṭhāya putrāya pitā brahma prabrūyāt praṇāyyāya vāntevāsine || ChUp_3,11.5
            ||</p>
         
         
         
         
         
         <p>
            ChUpBh_3,11.5 idaṃ vāva tadyathoktamanyo 'pi jyeṣṭhāya putrāya sarvapriyārhāya brahma
            prabrūyāt /<br />
            praṇāyyāya vā yogyāyāyantevāsine śiṣyāya //5 //
            </p>
         
         
         
         
         
         <p>START ChUp 3,11.6</p>
         
         
         <p><span class="bold">nānyasmai kasmaicana |
               yady apy asmā imām adbhiḥ parigṛhītāṃ dhanasya pūrṇāṃ dadyād etad eva tato bhūya iti
               || ChUp_3,11.6 ||</span></p>
         
         
         
         
         
         <p>
            ChUpBh_3,11.6 nānyasmai kasmaicana prabrūyāttīrthadvayamanujñātamanekeṣāṃ prāptānāṃ
            tīrthānāmācāryādīnām /<br />
            kasmātpunastīrthasaṅkocanaṃ vidyāyā niṣkrayārthamācāryāya dhanasya pūrṇāṃ sampannāṃ
            bhogopararaṇairnāsāvasya niṣkrayo yasmāttato 'pi dānādetadeva yanmadhuvidyādānaṃ bhūyo
            bahutaraphalamityarthaḥ /<br />
            dvirabhyāsa ādarārthaḥ //6//
            </p>
         
         
         <p><span class="bold">iti chāndogyopaniṣadi tṛtīyādhyāyasyaikādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 3,12.1</p>
         
         
         <p><span class="bold">gāyatrī vā idaṃ sarvaṃ bhūtaṃ yad idam kiñca |
               vāg vai gāyatrī |
               vāg vā idaṃ sarvaṃ bhūtaṃ gāyati ca trāyate ca || ChUp_3,12.1 ||</span></p>
         
         
         
         
         
         <p>ChUpBh_3,12.1 yata evamatiśayaphalaiṣā brahmavidyātaḥ sā prakārāntareṇāpi vaktavyeti
            gāyatrī vā ityādyārabhyate /
            gāyatrīdvāreṇa cocyate /
            brahmaṇaḥ sarvaviśeṣarahitasya neti netītyādiśiṣapratiṣedhagamyasya durbodhatvāt /
            satsvanekeṣu cchandaḥsu gāyatryā eva brahmajñānadvāratayopādānaṃ prādhānyāt /
            somāharaṇāt itaracchandokṣarāharaṇenetaracchandovyāptyā ca sarvasavanavyāpakatvācca
            yajñe prādhānyaṃ gāyatryāḥ /
            gāyatrīsāratvācca brāhmaṇasya mātaramiva hitvā gurutarāṃ gāyatrīṃ tato 'nyadgurutaraṃ
            na pratipadyate yathoktaṃ brahmāpīti /
            tasyāmatyantagauravasya prasiddhatvāt /
            ato gāyatrīmukhenaiva brahmocyate /
            gāyatrī vā ityavadhāraṇārtho vaiśabdaḥ /
            
            <p>
               idaṃ sarvaṃ bhūtaṃ prāmijātaṃ yatkiñca sthāvaraṃ jaṅgamaṃ vā tatsarvaṃ gāyatryeva
               /<br />
               tasyāśchandomātrāyāḥ sarvabhūtatvamanupapannamiti gāyatrīkāraṇaṃ vācaṃ śabdayatyasau
               gaurasāvaśva iti ca trāyate ca rakṣatyamuṣmānmā bhaiṣīḥ kiṃ te bhayamutthitamityādinā
               sarvato bhayānnivartyamāno vācā trātaḥ syāt /<br />
               yadvāgbhūtaṃ gāyati ca trāyate ca gāyatryeva tadgāyati ca trāyate ca vāco 'nanyatvādgāyatryāḥ
               /<br />
               gānāttrāṇācca gāyatryā gāyatrītvam //1 //
               </p>
         </p>
         
         
         
         
         
         <p>START ChUp 3,12.2</p>
         
         
         <p><span class="bold">yā vai sā gāyatrīyaṃ vāva sā yeyaṃ pṛthivī |
               asyāṃ hīdaṃ sarvaṃ bhūtaṃ pratiṣṭhitam |
               etām eva nātiśīyate || ChUp_3,12.2 ||</span></p>
         
         
         
         
         
         <p>
            ChUpBh_3,12.2 yā vai saivaṃlakṣaṇā sarvabhūtarūpā gāyatrī, iyaṃ vāva sā yeyaṃ pṛthivī
            /<br />
            kathaṃ punariyaṃ pṛthivī gāyatrīti, ucyatesarvabhūtasambandhāt /<br />
            kathaṃ sarvabhūtasambandhaḥ, asyāṃ pṛthivyāṃ hi yasmātsarvaṃ sthāvaraṃ jaṅgamaṃ ca
            bhūtaṃ pratiṣṭhitametāmeva pṛthivīṃ nātiśīyate nātivartata ityetat /<br />
            yathā gānatrāṇābhyāṃ bhūtasambandho gāyatryā evaṃ bhūtapratiṣṭhānādubhūtasambaddhā
            pṛthivyato gāyatrī pṛthivī //2 //
            </p>
         
         
         
         
         
         <p>START ChUp 3,12.3</p>
         
         
         <p><span class="bold">yā vai sā pṛthivīyaṃ vāva sā yad idam asmin puruṣe śarīram |
               asmin hīme prāṇāḥ pratiṣṭhitāḥ |
               etad eva nātiśīyante || ChUp_3,12.3 ||</span></p>
         
         
         
         
         
         <p>ChUpBh_3,12.3 yā vai sā pṛthivī gāyatrīyaṃ vāva sedameva /
            tatkiṃ, yadidamasminpuruṣe kāryakāraṇasaṅghāte jīvati śarīraṃ pārthivatvāccharīrasya
            /
            
            <p>
               kathaṃ śarīrasya gāyatrītvamiti /<br />
               ucyate-asminhīme prāṇā bhūtaśabdavācyāḥ pratiṣṭhitāḥ /<br />
               ataḥ pṛthivīvadbhūtaśabdavācyaprāṇapratiṣṭhānāccharīraṃ gāyatrī /<br />
               etadeva yasmāccharīraṃ nātiśīyante prāṇāḥ //3 //
               </p>
         </p>
         
         
         
         
         
         <p>START ChUp 3,12.4</p>
         
         
         <p><span class="bold">yad vai tat puruṣe śarīram idaṃ vāva tad yad idam asminn antaḥ puruṣe hṛdayam |
               asmin hīme prāṇāḥ pratiṣṭhitāḥ |
               etad eva nātiśīyante || ChUp_3,12.4 ||</span></p>
         
         
         
         
         
         <p>ChUpBh_3,12.4 yadva tatpuruṣe śarīraṃ gāyatrīdaṃ vāva tat /
            yadidamasminnantarmadhye puruṣe hṛdayaṃ puṇḍarīkākhyametadgāyatrī /
            kathamityāha-asminhīme prāṇāḥ pratiṣṭhitā ataḥ śarīravadgāyatrī hṛdayam /
            
            <p>
               etadeva ca nātiśīyante prāṇāḥ /<br />
               "prāṇo ha pitā /<br />
               prāṇo mātā /<br />
               "iti,"ahiṃsansarvabhūtāni"iti ca śruterbhūtaśabdavācyāḥ prāṇāḥ //4 //
               </p>
         </p>
         
         
         
         
         
         <p>START ChUp 3,12.5</p>
         
         
         <p><span class="bold">saiṣā catuṣpadā ṣaḍvidhā gāyatrī |
               tad etad ṛcābhyanūktam || ChUp_3,12.5 ||</span></p>
         
         
         
         
         
         <p>
            ChUpBh_3,12.5 saiṣā catuṣpadā ṣaḍakṣarapadā chandorūpā satī bhavati gāyatrī ṣaḍvidhā
            vāgbhūtapṛthivīśarīrahṛdayaprāṇarūpā satī ṣaḍvidhā bhavati /<br />
            vākprāṇayoranyārthanirdiṣṭayorapi gāyatrīprakāratvam /<br />
            anyathā ṣaḍvidhasaṃkhyāpūraṇānupapatteḥ /<br />
            tadetasminnartha etadgīyatryākhyaṃ brahma gāyatryanugataṃ gāyatrīmukhenoktamṛcāpi
            mantreṇābhyanūktaṃ prakāśitam //5 //
            </p>
         
         
         
         
         
         <p>START ChUp 3,12.6</p>
         
         
         <p><span class="bold">tāvān asya mahimā tato jyāyāṃś ca puruṣaḥ |
               pādo 'sya sarvā bhūtāni tripād asyāmṛtaṃ divīti || ChUp_3,12.6 ||</span></p>
         
         
         
         
         
         <p>ChUpBh_3,12.6 tāvānasya gāyatryākhyasya brahmaṇaḥ samastasya mahimā vibhūtivistāraḥ
            /
            yāvāṃścatuṣpātṣaḍvidhaśca brahmaṇo vikāraḥ pādo gāyatrīti vyākhyātaḥ /
            
            <p>
               atastasmādvikāralakṣaṇādgāyatryākhyādvācārambhaṇamātrāttato jyāyānmahattaraśca paramārthasatyarūpo
               'vikāraḥ pūruṣaḥ puruṣaḥ sarvapūraṇātpuri śayanācca /<br />
               tasyāsya pādaḥ sarvā sarvāṇi bhūtāni tejobannādīni sasthāvarajaṅgamāni /<br />
               tripāttrayaḥ pādā asya so 'yaṃ tripāt /<br />
               tripādamṛtaṃ puruṣākhyaṃ samastasya gāyatryātmano divi dyotanavati svātmanyavasthitamityartha
               iti //6 //
               </p>
         </p>
         
         
         
         
         
         <p>START ChUp 3,12.7</p>
         
         
         <p><span class="bold">yad vai tad brahmetīdaṃ vāva tad yo 'yaṃ bahirdhā puruṣād ākāśaḥ |
               yo vai sa bahirdhā puruṣād ākāśaḥ || ChUp_3,12.7 ||</span></p>
         
         
         
         
         
         <p>
            ChUpBh_3,12.7 yadvai tat tripādamṛtaṃ gāyatrīmukhenoktaṃ brahmetīdaṃ vāva tadidameva
            /<br />
            tadyo 'yaṃ prasiddho bahirdhā bahiḥ puruṣādākāśo bhautiko yo vai sa bahirdhā puruṣādākāśa
            uktaḥ //7 //
            </p>
         
         
         
         
         
         <p>START ChUp 3,12.8
            <span class="bold">ayaṃ vāva sa yo 'yam antaḥ puruṣa ākāśaḥ |
               yo vai so 'ntaḥ puruṣa ākāśaḥ || ChUp_3,12.8 ||</span></p>
         
         
         
         
         
         <p>ChUpBh_3,12.8 ayaṃ vāva sa yo 'yamantaḥ puruṣe śarīra ākāśo yo vai so 'ntaḥ puruṣa
            ākāśaḥ //8 //</p>
         
         
         
         
         
         <p>START ChUp 3,12.9</p>
         
         
         <p><span class="bold">ayaṃ vāva sa yo 'yam antarhṛdaya ākāśaḥ |
               tad etat pūrṇam apravarti |
               pūrṇam apravartinīṃ śriyaṃ labhate ya evaṃ veda || ChUp_3,12.9 ||</span></p>
         
         
         
         
         
         <p>ChUpBh_3,12.9 ayaṃ vāva sa yo 'yamantarhṛdaye hṛdayapuṇḍarīka ākāśaḥ /
            kathamekasya sata ākāśasya tridhā bheda iti /
            ucyate-bāhyendriyaviṣaye jāgaritasthāne nabhasi duḥkhabāhulyaṃ dṛśyate /
            tato 'ntaḥśarīre svapnasthānabhūte mandataraṃ duḥkhaṃ bhavati svapnānpaśyataḥ /
            hṛdayasthe punarnabhasi na kañcana kāmaṃ kāmayate na kañcana svapnaṃ paśyati /
            ataḥ sarvaduḥkhanivṛttirūpamākāśaṃ suṣuptasthānam /
            ato yuktamekasyāpi tridhā bhedānvākhyānam /
            bahirdhā puruṣādārabhyā'kāśasya hṛdaye saṅkocakaraṇaṃ cetaḥsamādhānasthānastutaye
            /
            yathā"trayāṇāmapi lokānāṃ kurukṣetraṃ viśiṣyate /
            ardhatastu kurukṣetramardhatastu pṛthūdakam"iti tadvat /
            
            <p>
               tadetaddhārdākāśākhyaṃ brahma pūrṇaṃ sarvagataṃ na hṛdayamātraparicchinnamiti mantavyam
               /<br />
               yadyapi hṛdayākāśe cetaḥ samādhīyate 'pravarti na kutaścitkvacitpravartituṃ śīlamasyetyapravarti
               tadanucchittidharmakam /<br />
               yathānyāni bhūtāni paricchinnānyucchittidharmakāṇi na tathā hārdaṃ nabhaḥ /<br />
               pūrṇāmapravartinīmanucchedātmikāṃ śriyaṃ vibhūtiṃ guṇaphalaṃ labhate dṛṣṭaṃ ya evaṃ
               yathoktaṃ pūrṇāpravartiguṇaṃ brahma veda jānātīhaiva jīvaṃstadbhāvaṃ pratipadyata
               ityarthaḥ //9//
               </p>
         </p>
         
         
         <p><span class="bold">iti chāndogyopaniṣadi tṛtīyādhyāyasya dvādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 3,13.1</p>
         
         
         <p><span class="bold">tasya ha vā etasya hṛdayasya pañca devasuṣayaḥ |
               sa yo 'sya prāṅ suṣiḥ sa prāṇaḥ |
               tac cakṣuḥ |
               sa ādityaḥ |
               tad etat tejo 'nnādyam ity upāsīta |
               tejasvy annādo bhavati ya evaṃ veda || ChUp_3,13.1 ||</span></p>
         
         
         
         
         
         <p>ChUpBh_3,13.1 tasya ha vā ityādinā gāyatryākhyasya brahmaṇa upāsanāṅgatvena dvārapālādiguṇavidhānārthamārabhyate
            /
            yathā loke dvārapālā rājña upāsanena vaśīkṛtā rājaprāptyarthā bhavanti tathehāpīti
            /
            tasyeti prakṛtasya hṛdayasyetyarthaḥ /
            etasyānantaranirdiṣṭasya pañca pañcasaṃkhyākā devānāṃ suṣayo devasuṣayaḥ svargalokaprāptidvāracchidrāṇi
            deveḥ prāṇādityādibhī rakṣyamāṇānītyato devasuṣayastasya svargalokabhavanasya hṛdayasyāsya
            yaḥ prāṅsuṣiḥ pūrvābhimukhasya prāggataṃ yacchidraṃ dvāraṃ sa prāṇastatsthastena dvāreṇa
            yaḥ sañcarati vāyuviśeṣaḥ sa prāganitīti prāṇaḥ /
            tenaiva sambaddhamavyatiriktaṃ taccakṣustathaiva sa ādityaḥ"ādityo ha vai bāhyaḥ prāṇaḥ"iti
            śruteścakṣūrūpapratiṣṭhākrameṇa hṛdi sthitaḥ /
            "sa ādityaḥ kasminpratiṣṭhita iti cakṣuṣi"ityādi hi vājasaneyake /
            prāṇavāyudevataiva hyekā cakṣurādityaśca sahā'śrayeṇa /
            vakṣyati ca-prāṇāya svāheti hatuṃ haviḥ sarvametattarpayatīti /
            
            <p>
               tadetprāṇākhyaṃ svargalokadvārapālatvādbrahma /<br />
               svargalokaṃ pratipitsustejaścaitaccakṣurādityasvarūpeṇa, annādyatvācca savitustejo
               'nnādyamityābhyāṃ guṇābhyāmupāsīta /<br />
               tatastejasvyannādaścā'mayāvitvarahito bhavati ya evaṃ veda tasyaitadguṇaphalam /<br />
               upāsanena vaśīkṛto dvārapaḥ svargalokaprāpti heturbhavatīti mukhyaṃ ca phalam //1
               //
               </p>
         </p>
         
         
         
         
         
         <p>START ChUp 3,13.2</p>
         
         
         <p><span class="bold">atha yo 'sya dakṣiṇaḥ suṣiḥ sa vyānaḥ |
               tac chrotram |
               sa candramāḥ |
               tad etac chrīś ca yaśaś cety upāsīta |
               śrīmān yaśasvī bhavati ya evaṃ veda || ChUp_3,13.2 ||</span>
            </p>
         
         
         
         
         <p>
            ChUpBh_3,13.2 atha yo 'sya dakṣiṇaḥ suṣistatstho vāyuviśeṣaḥ sa vīryavatkarma kurvanvigṛhya
            vā prāṇāpānau, nānā vānitīti vyānastatsambaddhameva ca tacchrotramindriyaṃ tathā sa
            candramāḥ /<br />
            "śrotreṇa sṛṣṭā diśaśca candramāśce"ti śruteḥ /<br />
            sahāśrayau pūrvavattadetacchrīśca vibhūtiḥ śrotracandramasorjñānānnahetutvamatastābhyāṃ
            śrītvam /<br />
            jñānānnavataśca yaśaḥ khyātirbhavatīti yaśohetutvādyaśastvamatastābhyāṃ guṇābhyāmupāsītetyādi
            samānam //2 //
            </p>
         
         
         
         
         
         <p>START ChUp 3,13.3</p>
         
         
         <p><span class="bold">atha yo 'sya pratyaṅ suṣiḥ so 'pānaḥ |
               sā vāk |
               so 'gniḥ |
               tad etad brahmavarcasam annādyam ity upāsīta |
               brahmavarcasy annādo bhavati ya evaṃ veda || ChUp_3,13.3 ||</span></p>
         
         
         
         
         
         <p>ChUpBh_3,13.3 atha yo 'sya pratyaṅsuṣiḥ paścimastatstho vāyuviśeṣaḥ sa mūtrapurīṣādyapanayannadho
            'nitītyapānaḥ sā tathā vāk /
            
            <p>
               tatsambandhāttathāgnistadetadbrahmavarcasaṃ, vṛttasvādhyāyanimittaṃ tejo brahmavarcasam
               /<br />
               agnisambandhādvṛttasvādhyāyasya /<br />
               annaghrasanahetutvādapānasyānnādyatvam /<br />
               samānamanyat //3 //
               </p>
         </p>
         
         
         
         
         
         <p>START ChUp 3,13.4</p>
         
         
         <p><span class="bold">atha yo 'syodaṅ suṣiḥ sa samānaḥ |
               tan manaḥ |
               sa parjanyaḥ |
               tad etat kīrtiś ca vyuṣṭiś cetyupāsīta |
               kīrtimān vyuṣṭimān bhavati ya evaṃ veda || ChUp_3,13.4 ||</span></p>
         
         
         
         
         
         <p>ChUpBh_3,13.4 atha yo 'syodaṅsuṣirudaggataḥ suṣistatsyo vāyuviśeṣaḥ so 'śitapīte samaṃ
            nayatīti samānaḥ /
            tatsambaddhaṃ mano 'ntaḥkaraṇaṃ sa parjanyo vṛṣṭyātmako devaḥ parjanyanimittāścā'pa
            iti /
            "manasā sṛṣṭā āpaśca varuṇaśca"iti śruteḥ /
            tadetkīrtiśca /
            manaso jñānasya kīrtihetutvāt /
            ātmaparokṣaṃ vuśrutatvaṃ kīrtiḥ /
            
            <p>
               yaśaḥ svakaraṇasaṃvedyaṃ viśrutatvam /<br />
               vyuṣṭiḥ kāntirdehagataṃ lāvaṇyam /<br />
               tataśca kīrtisambhavātkīrtiśceti /<br />
               samānamanyat //4 //
               </p>
         </p>
         
         
         
         
         
         <p>START ChUp 3,13.5</p>
         
         
         <p><span class="bold">atha yo 'syordhvaḥ suṣiḥ sa udānaḥ |
               sa vāyuḥ |
               sa ākāśaḥ |
               tad etad ojaś ca mahaś cety upāsīta |
               ojasvī mahasvān bhavati ya evaṃ veda || ChUp_3,13.5 ||</span></p>
         
         
         
         
         
         <p>
            ChUpBh_3,13.5 atha yo 'syordhvaḥ suṣiḥ sa udāna ā pādalādārabhyordhvamutkramaṇādutkarṣārthaṃ
            ca karma kurvannanitītyudānaḥ sa vāyustadādhāraścā'kāśastadetadvāyvākāśayorojohetutvādojo
            balaṃ mahatvācca maha iti /<br />
            samānamanyat //5 //
            </p>
         
         
         
         
         
         <p>START ChUp 3,13.6</p>
         
         
         <p><span class="bold">te vā ete pañca brahmapuruṣāḥ svargasya lokasya dvārapāḥ |
               sa ya etān evaṃ pañca brahmapuruṣān svargasya lokasya dvārapān vedāsya kule vīro jāyate
               |
               pratipadyate svargaṃ lokaṃ ya etān evaṃ pañca brahmapuruṣān svargasya lokasya dvārapān
               veda || ChUp_3,13.6 ||</span></p>
         
         
         
         
         
         <p>ChUpBh_3,13.6 te vā ete yathoktāḥ pañcasuṣisambandhātpañca brahmaṇo hārdasya puraṣā
            rājapuruṣā iva dvārasthāḥ svargasya hārdasya lokasya dvārapā dvārapālāḥ /
            etairhi cakṣuḥśrotravāṅmanaḥprāṇairbahirmukhapravṛttairbrahmaṇo hārdasya prāptidvārāṇi
            niruddhani /
            pratyakṣaṃ hyetadajitakaraṇatayā bāhyaviṣayāsaṅgānṛtaprarūḍhatvānna hārde brahmaṇi
            manastiṣṭhati /
            tasmātsatyamuktamete pañca brahmapuruṣāḥ svargasya dvārapā iti /
            
            <p>
               ataḥ sa ya etānevaṃ yathoktaguṇaviśiṣṭānsvargasya lokasya dvārapānvedopāsta upāsanayā
               vaśīkaroti sa rājadvārapālānivopāsanena vaśīkṛtya tairanivāritaḥ pratipadyate svargaṃ
               lorka rājānamiva hārdaṃ brahma /<br />
               kiñcāsya viduṣaḥ kule vīraḥ putro jāyate vīrapuruṣasevanāt /<br />
               tasya carṇāpākaraṇena brahmopāsanapravṛttihetutvam /<br />
               tataśca svargalokapratipattaye pāramparyeṇa bhavatīti svargalokapratipattirevaikaṃ
               phalama //6 //
               </p>
         </p>
         
         
         
         
         
         <p>START ChUp 3,13.7</p>
         
         
         <p><span class="bold">atha yad ataḥ paro divo jyotir dīpyate viśvataḥpṛṣṭheṣu sarvataḥpṛṣṭheṣv anuttameṣūttameṣu
               lokeṣv idaṃ vāva tad yad idam asminn antaḥ puruṣe jyotiḥ |
               tasyaiṣā dṛṣṭir yatraitad asmiñ charīre saṃsparśenoṣṇimānaṃ vijānāti |
               tasyaiṣā śrutir yatraitat karṇāv apigṛhya ninadam iva nadathur ivāgner iva jvalata
               upaśṛnoti |
               tad etad dṛṣṭaṃ ca śrutaṃ cety upāsīta |
               cakṣuṣyaḥ śruto bhavati ya evaṃ veda ya evaṃ veda || ChUp_3,13.7 ||</span></p>
         
         
         
         
         
         <p>ChUpBh_3,13.7 atha yadasau vidvānsvargaṃ lokaṃ vīrapuruṣasevanātpratipadyate /
            yaccoktaṃ"tripādasyāmṛtaṃ divī"ti tadidaṃ liṅgena cakṣuḥśrotrendriyagocaramāpādayitavyam,
            yathāgnyādi dhūmādiliṅgena /
            tathā hyevamevedamiti yathokte 'tha dṛḍha pratītiḥ syāt /
            ananyatvena ca niścaya iti /
            ata āha-yadato 'muṣmāddivo dyulokātparaḥ paramiti liṅgavyatyayena /
            jyotirdīpyate /
            svayaṃprabhaṃ sadāprakāśatvāddīpyate iva dīpyata ityucyate /
            agnyādivājjvalanalakṣaṇāyā dīpterasambhavāt /
            viśvataḥ pṛṣṭheṣvityetasya vyākhyāna sarvataḥ pṛṣṭheṣviti /
            saṃsārāduparītyarthaḥ /
            saṃsāra eva hi sarvaḥ /
            asaṃsāriṇa ekatvānnirbhedatvācca /
            anuttameṣu tatpuruṣasamāsāśaṅkānivṛttaya āhottameṣu lokeṣviti satyalokādiṣu hiraṇyagarbhādikāryasthaparasyeśvarasyā'sannatvāducyata
            uttameṣu lokeṣviti /
            idaṃ vāvedameva tadyadidamasminpuruṣe 'ntarmadhye jyotiścakṣuḥ - śrotragrāhyeṇa liṅgenoṣṇimnā
            śabdena cāvagamyate /
            yattvacā sparśarūpeṇa gṛhyate taccakṣuṣaiva /
            dṛḍhapratītikaratvāttvacaḥ /
            avinābhūtatvācca rūpasparśayoḥ /
            kathaṃ punastasya jyotiṣo liṅgaṃ tvagdṛṣṭigocaratvamāpadyata iti, āha-yatra yasminkāle
            /
            etaditi kriyāviśeṣaṇam /
            asmiñśarīre hastenā'labhya saṃsparśenoṣṇimānaṃ rūpasahabhāvinamuṣṇasparśabhāvaṃ vijānāti
            /
            sa hyūṣṇimā nāmarūpavyākaraṇāya dehamanupraviṣṭasya caitanyātmajyotiṣo liṅgamavyabhicārāt
            /
            na hi jīvantamātmānamūṣṇimā vyabhicarati"uṣṇa eva jīviṣyañśīto mariṣyann" iti hi vijñāyate
            /
            maraṇakāle ca tejaḥ parasyāṃ devatāyāmiti pareṇāvibhāgatvopagamāt /
            ato 'sādhāramaṃ liṅgamauṣṇyamagneriva dhūmaḥ /
            atastasya parasyaiṣā dṛṣṭiḥ sākṣādiva darśanaṃ darśanopāya ityarthaḥ /
            tathā tasya jyotiṣa eṣā śrutiḥ śravaṇaṃśravaṇopāyo 'pyucyamānaḥ /
            yatra yadā puruṣo jyotiṣo liṅgaṃ śuśrūṣati śrotamicchati tadaitatkarṇāvapigṛhyaitacchabdaḥ
            kriyāviśeṣaṇam /
            apigṛhyāpidhāyetyartho 'ṅgulibhyāṃ prorṇutya ninadamiva rathasyeva ghoṣo ninadastamiva
            śṛṇoti nadathuriva ṛṣabhakūjitamiva śabdo yathā cāgnerbahirjvalata evaṃ śabdamantaḥ
            śarīra upaśṛṇoti tadetajjyotirdṛṣṭaśrutaliṅgatvāddṛṣṭaṃ ca śrutaṃ cetyupāsīta /
            tathopāsanāccakṣuṣyo darśanīyaḥ śruto viśrutaśca /
            yatsparśaguṇopāsananimittaṃ phalaṃ tadrūpe sampādayati cakṣuṣya iti /
            rūpasparśayoḥ sahabhāvitvāt /
            iṣṭatvācca darśanīyatāyāḥ /
            
            <p>
               evaṃ ca vidyāyāḥ phalamupapannaṃ syānna tu mṛdutvādisparśavattve /<br />
               ya evaṃ yathoktau guṇau veda /<br />
               svargalokapratipattistūktamadṛṣṭaṃ phalam /<br />
               dvirabhyāsa ādarārthaḥ //7//
               </p>
         </p>
         
         
         <p><span class="bold">iti chāndogyopaniṣadi tṛtīyādhyāyasya trayodaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 3,14.1</p>
         
         
         <p><span class="bold">sarvaṃ khalv idaṃ brahma tajjalān iti śānta upāsīta |
               atha khalu kratumayaḥ puruṣo yathākratur asmiṃl loke puruṣo bhavati tathetaḥ pretya
               bhavati |
               sa kratuṃ kurvīta || ChUp_3,14.1 ||</span></p>
         
         
         
         
         
         <p>ChUpBh_3,14.1 punastasyaiva tripādamṛtasya brahmaṇo 'nantaguṇavato 'nantaśakteranekabhedopāsyasya
            viśiṣṭaguṇaśaktimatvenopāsanaṃ vidhitsannāha-sarvaṃ samastaṃ;khalviti vākyālaṅkārārtho
            nipātaḥ /
            idaṃ jagannāmarūpavikṛtaṃ pratyakṣādiviṣayaṃ brahmakāraṇaṃ vṛddhatamatvādbrahma /
            kathaṃ sarvasya brahmatvamityata āha-tajjalāniti /
            tasmādbrahmaṇo jātaṃ tejobannādikrameṇa sarvam /
            atastajjam /
            tathā tenaiva jananakrameṇa pratilomatayā tasminneva brahmaṇi līyate tadātmatayā śliṣyata
            iti tallam /
            tathā tasminneva sthitikāle 'niti prāṇiti ceṣṭata iti /
            evaṃ brahmātmatayā triṣu kāleṣvaviśiṣṭaṃ tadvyatirekeṇāgrahaṇāt /
            atastadevedaṃ jagat /
            yathā cedaṃ tadevaikamadvitīyaṃ tathā ṣaṣṭhe vistareṇa vakṣyāmaḥ /
            yasmācca sarvamidaṃ brahma, ataḥ śānto rāgadveṣādidoṣarahitaḥ saṃyataḥ sanyattatsarvaṃ
            brahma tadvakṣyamāṇairguṇairupāsīta /
            kathamupāsīta /
            kratuṃ kurvīta kraturniścayo 'dhyavasāya evameva nānyathetyavicalaḥ pratyayastaṃ kratuṃ
            kurvītopāsītetyanena vyavahitena sambandhaḥ /
            kiṃ punaḥ kratukaraṇena kartavyaṃ prayojanam /
            kathaṃ vā kratuḥ kartavyaḥ kratukaraṇaṃ cābhipretārthasiddhisādhanaṃ kathamityasyārthasya
            pratipādanārthamathetyādigranthaḥ /
            atha khalviti hetvarthaḥ /
            yasmātkratumayaḥ kratuprāyo 'dhyavasāyātmakaḥ puruṣo jīvaḥ /
            yathākraturyādṛśaḥ kraturasya so 'yaṃ yathākraturyathādhyavasāyo yādṛṅniścayo 'smiṃlloke
            jīvanniha puruṣo bhavati tatheto 'smāddehātpretya mṛtvā bhavati /
            kratvanurūpaphalātmako bhavatītyarthaḥ /
            
            <p>
               evaṃ hyetacchāsrato dṛṣṭam /<br />
               "yaṃ yaṃ vāpi smaranbhāvaṃ tyajatyante kalevaram"ityādi /<br />
               yata evaṃ vyavasthā śāsradṛṣṭātaḥ sa evaṃ jānankatuṃ kurvīta yādṛśaṃ kratuṃ vakṣyāmastam
               /<br />
               yata evaṃ śāsraprāmāṇyādupapadyate kratvanurūpaṃ phalamataḥ sa kartavyaḥ kratuḥ //1
               //
               </p>
         </p>
         
         
         
         
         
         <p>START ChUp 3,14.2</p>
         
         
         <p class="bold">manomayaḥ prāṇaśarīro bhārūpaḥ satyasaṃkalpa ākāśātmā sarvakarmā sarvakāmaḥ sarvagandhaḥ
            sarvarasaḥ sarvam idam abhyatto 'vāky anādaraḥ || ChUp_3,14.2 ||</p>
         
         
         
         
         <p>ChUpBh_3,14.2 katham /
            manomayo manaḥprāyaḥ /
            manute 'neneti manastatsvavṛttyā viṣayeṣu pravṛttaṃ bhavati tena manasā tanmayaḥ,
            tathā pravṛtta iva tatprāyo nivṛtta iva ca /
            ata eva prāṇaśarīraḥ prāṇo liṅgātmā vijñānakriyāśaktidvayasaṃmīrchitaḥ /
            "yo vai prāṇaḥ sā prajñā yā vā prajñā sa prāṇaḥ"iti śruteḥ /
            sa śarīraṃ yasya sa prāṇaśarīraḥ /
            "manomayaḥ úāṇaśarīranetā"iti ca śrutyantarāt /
            bhārūpaḥ /
            bhā dīptiścaitanyalakṣaṇaṃ rūpaṃ yasya sa bhārūpaḥ /
            satyasaṅkalpaḥ /
            satyā avitathāḥ saṅkalpā yasya so 'yaṃ satyasaṅkalpaḥ /
            na yathā saṃsāriṇa ivānaikāntikaphalaḥ saṅkalpa īśvarasyetyarthaḥ /
            anṛtena mithyāphalatvahetunā pratyūḍhatvātsaṅkalpasya mithyāphalatvam /
            vakṣyatyanṛtena hi pratyūḍhā iti /
            ākāśātmā /
            ākāśa ivā'tmā svarūpaṃ yasya sa ākāśātmā /
            sarvagatatvaṃ sūkṣmatvaṃ rūpadihīnatvaṃ cā'kāśatulyateśvarasya /
            sarvakarmā /
            sarvaṃ viśvaṃ teneśvareṇa kriyata iti jagatsarvaṃ karmāsya sa sarvakarmā /
            "sa hi sarvasya kartā"iti śruteḥ /
            sarvakāmaḥ /
            sarve kāmā doṣarahitā asyeti sarvakāmaḥ /
            "dharmaviruddho bhūteṣu kāmo 'smi"iti smṛteḥ /
            nanu kāmo 'smīti vacanādiha bahuvrīhistathā kāmo 'smītismṛtyartho vācyaḥ /
            sarvagandhaḥ /
            sarve gandhāḥ sukhakarā asya so 'yaṃ sarvagandhaḥ /
            "puṇyo gandhaḥ pṛthivyām"iti smṛteḥ /
            tathā rasā api vijñeyāḥ. apuṇyagandharasagrahaṇasya pāpmasambandhanimittatvaśravaṇāt
            /
            "tasmāttenobhayaṃ jighrati surabhi ca durgandhi ca /
            pāpmanā hyeṣu viddhaḥ"iti śruteḥ /
            na ca pāpmasaṃsarga īśvarasya, avidyādidoṣasyānupapatteḥ /
            sarvamidaṃ jagadabhyātto 'bhivyāptaḥ /
            atatervyāptyarthasya kartari niṣṭhā /
            tathāvākyucyate 'nayeti vāgvāgeva vākaḥ /
            dvā vacerghañantasya karaṇe vāk /
            sa yasya vidyate sa vākī na vākyavākī /
            vākpratiṣedhaścātropalakṣaṇārthaḥ /
            gandharasādiśravaṇādīśvarasya prāptānighrāṇādīni karaṇāni gandhādigrahaṇāya /
            ato vākpratiṣedhena pratiṣidhyante tāni /
            
            <p>
               "apāṇipādo javano grahītā paśyatyacakṣuḥ sa śṛṇotyakarṇaḥ"ityādimantravarṇāt /<br />
               anādaro 'saṃbhramaḥ /<br />
               aprāptaprāptau hi saṃbhramaḥ syādanāptakāmasya /<br />
               na tvāptakāmatvānnityatṛptasyeśvarasya saṃbhramo 'sti kvacit //2 //
               </p>
         </p>
         
         
         
         
         
         <p>START ChUp 3,14.3</p>
         
         
         <p><span class="bold">eṣa ma ātmā antarhṛdaye 'ṇīyān vrīher vā yavād vā sarṣapād vā śyāmākād vā śyāmākataṇḍulād
               vā |
               eṣa ma ātmā antarhṛdaye jyāyān pṛthivyā jyāyān antarikṣāj jyāyān divo jyāyān ebhyo
               lokebhyaḥ || ChUp_3,14.3 ||</span></p>
         
         
         
         
         
         <p>
            ChUpBh_3,14.3 eṣa yathoktaguṇo me mamā'tmāntarhṛdaye hṛdayapuṇḍarīkasyāntarmadhye
            'ṇīyānaṇutaro vrīhervā yavādvetyādyatyantasūkṣmatvapradarśanārtham /<br />
            śyāmākādvā śyāmākataṇḍulādveti paricchinnaparimāṇādaṇīyānityukte 'ṇuparimāṇatvaṃ prāptamāśaṅkyātastatpratiṣedhāyā'rabhate
            - eṣa ma ātmāntarhṛdaye jyāyānpṛthivyā ityādinā /<br />
            jyāyaḥparimāṇācca jyāyastvaṃ darśayannanantaparimāṇatvaṃ darśayati //3 //
            </p>
         
         
         
         
         
         <p>START ChUp 3,14.4</p>
         
         
         <p><span class="bold">sarvakarmā sarvakāmaḥ sarvagandhaḥ sarvarasaḥ sarvam idam abhyatto 'vākyanādaraḥ |
               eṣa ma ātmā antarhṛdaye |
               etad brahma |
               etam itaḥ pretyābhisaṃbhavitā asmīti yasya syād addhā na vicikitsā asti |
               iti ha smāha śāṇḍilyaḥ śāṇḍilyaḥ || ChUp_3,14.4 ||</span></p>
         
         
         
         
         
         <p>ChUpBh_3,14.4 manomaya ityādinā jyāyānebhyo lokebhya ityantena yathoktaguṇalakṣaṇa
            īśvaro dhyeyo na tu tadguṇaviśiṣṭa eva yathā rājapuruṣamānaya citraguṃ vetyukte na
            viśeṣaṇaśyāpyānayane vyāpriyate tadvadihāpīti prāptamatastannivṛttyartha sarvakarmetyādi
            punarvacanam /
            tasmānmanomayatvādiguṇaviśiṣṭa eveśvaro dhyeyaḥ /
            ata eva ṣaṣṭhasaptamayoriva tattvamasyātmaivedaṃ sarvamiti neha svārājye 'bhiṣiñcati
            /
            eṣa ma ātmaitadbrahmaitamitaḥ pratyābhisambhavitāsmīti liṅgānna tvātmaśabdena pratyagātmaivocyate
            /
            mameti ṣaṣṭhyāḥ sambandhārthapratyāyakatvādetamabhisambhavitāsmīti ca karmakartṛtvanirdeśāt
            /
            nanu ṣaṣṭhe 'pyatha sampatsya iti satsampatteḥ kālāntaritatvaṃ darśayati /
            na, ārabdhasaṃskāraśeṣasthityarthaparatvāt na kālāntaritārthatā /
            
            <p>
               anyathā tattvamasītyetasyārthasya bādhaprasaṅgāt /<br />
               yadyapyātmaśabdasya pratyagarthatvaṃ sarvaṃ khalvidaṃ brahmeti ca prakṛtameṣa ma ātmāntarhṛdaya
               etadbrahmetyucyate tathāpyantardhānamīṣadaparityajyaivaitamātmānamito 'smāccharīrātpretyābhisambhavitāsmītyuktam
               /<br />
               yathākraturūpasyā'tmanaḥ pratipattāsmīti yasyaivaṃvidaḥ syādbhavedaddhā satyamevaṃ
               syāmahaṃ pretya evaṃ na syāmiti na ca vicikitsāstītyetasminnarthe kratuphalasambandhe
               sa tathaiveśvarabhāvaṃ pratipadyate vidvānityetadāha smoktavānkila śāṇḍalyo nāmarṣiḥ
               /<br />
               dvirabhyāsa ādarārthaḥ //4//
               </p>
         </p>
         
         
         <p><span class="bold">iti chāndogyopaniṣadi tṛtīyādhyāyasya caturdaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 3,15.1</p>
         
         
         <p><span class="bold">antarikṣodaraḥ kośo bhūmibudhno na jīryati |
               diśo hy asya sraktayo dyaur asyottaraṃ bilam |
               sa eṣa kośo vasudhānas tasmin viśvam idaṃ śritam || ChUp_3,15.1 ||</span></p>
         
         
         
         
         
         <p>ChUpBh_3,15.1 asya kule vīro jāyata ityuktam /
            na vīrajanmamātraṃ pitustrāṇāya /
            "tasmātputramanuśṣṭaṃ lokyamāhuḥ"iti śrutyantarāt /
            atastaddīrghāyuṣṭvaṃ kathaṃ syādityevamarthaṃ kośavijñānārambhaḥ /
            abhyarhitavijñānavyāsaṅgādanantarameva noktaṃ tadidānīmevā'rabhyate-antarikṣamudaramantaḥsuṣiraṃ
            yasya so 'yamantarikṣodaraḥ kośaḥ kośa ivānekadharmasādṛśyātkośaḥ /
            sa ca bhūmibudhno bhūmirbudhno mūlaṃ yasya sa bhūmibudhno na jīryati na vinaśyati
            trailokyātmakatvāt /
            
            <p>
               sahasrayugakālāvasthāyī hi saḥ /<br />
               diśo hyasya sarvāḥ sraktayaḥ koṇāḥ /<br />
               dyaurasya kośasyottaramūrdhvaṃ bilaṃ sa eṣa yathoktaguṇaḥ kośo vasudhāno vasu dhīyate
               'sminprāṇināṃ karmaphalākhyamato vasudhānaḥ /<br />
               yasminnantarviśvaṃ samastaṃ prāṇikarmaphalaṃ saha tatsādhanairidaṃ yadgṛhyate pratyakṣādipramāṇaiḥ
               śritamāśritaṃ sthitamityarthaḥ //1 //
               </p>
         </p>
         
         
         
         
         
         <p>START ChUp 3,15.2</p>
         
         
         <p><span class="bold">tasya prācī dig juhūr nāma |
               sahamānā nāma dakṣiṇā |
               rājñī nāma pratīcī |
               subhūtā nāmodīcī |
               tāsāṃ vāyur vatsaḥ |
               sa ya etam evaṃ vāyuṃ diśāṃ vatsaṃ veda na putrarodaṃ roditi |
               so 'ham etam evaṃ vāyuṃ diśāṃ vatsaṃ veda |
               mā putrarodaṃ rudam || ChUp_3,15.2 ||</span></p>
         
         
         
         
         
         <p>ChUpBh_3,15.2 tasyāsya prācī digprāggato bhāgo juhūrnāma juhvatyasyāṃ diśi karmiṇaḥ
            prāṅmukhāḥ santa iti juhūnami /
            sahamānā māna sahante 'syāṃ pāpakarmaphalāni yamapuryāṃ prāṇina iti sahamānā nāma
            dakṣiṇādik /
            tathā rājñī nāma pratīcī paścimā digrājñī rājñā varuṇenādhiṣṭhitā sandhyārāgayogādvā
            /
            subhūtā nāma bhūtimadbhirīśvarakuberādibhiradhiṣṭhitatvātsubhūtā nāmodīcī /
            tāsāṃ diśāṃ vāyurvatso digjatvādvāyoḥ /
            "purovāta"ityādidarśanāt /
            
            <p>
               sa yaḥ kaścitputradīrghajīvitarthyevaṃ yathoktaguṇaṃ vāyuṃ diśāṃ vatsamamṛtaṃ veda
               sa na putrarodaṃ putranimittaṃ rodanaṃ na roditi putro na mriyata ityarthaḥ /<br />
               yata evaṃ viśiṣṭaṃ kośadigvatsaviṣayaṃ vijñānamataḥ so 'haṃ putrajīvitārthyevametaṃ
               vāyuṃ diśāṃ vatsaṃ veda jāne /<br />
               ato mā putrarodaṃ rudaṃ mā rudaṃ putramaraṇanimittam /<br />
               putrorodo mama mā bhūdityarthaḥ //2 //
               </p>
         </p>
         
         
         
         
         
         <p>START ChUp 3,15.3</p>
         
         
         <p><span class="bold">ariṣṭaṃ kośaṃ prapadye 'munāmunāmunā |
               prāṇaṃ prapadye 'munāmunāmunā |
               bhūḥ prapadye 'munāmunāmunā |
               bhuvaḥ prapadye 'munāmunāmunā |
               svaḥ prapadye 'munāmunāmunā || ChUp_3,15.3 ||</span></p>
         
         
         
         
         
         <p>
            ChUpBh_3,15.3 ariṣṭamavināśinaṃ kośaṃ yathoktaṃ prapadye prapanno 'smi putrāyuṣe /<br />
            amunāmunāmuneti trirnāma gṛhṇāti putrasya /<br />
            tathā prāṇaṃ prapadye 'munāmunāmunā, bhūḥ prapadye 'munāmunāmunā bhuvaḥ prapadye 'munāmunāmunā
            svaḥ prapadye 'munāmunāmunā, sarvatra prapadya iti trinami gṛhṇāti punaḥ punaḥ //3
            //
            </p>
         
         
         
         
         
         <p>START ChUp 3,15.4</p>
         
         
         <p><span class="bold">sa yad avocaṃ prāṇaṃ prapadya iti |
               prāno vā idaṃ sarvaṃ bhūtaṃ yad idaṃ kiṃca |
               tam eva tat prāpatsi || ChUp_3,15.4 ||</span></p>
         
         
         
         
         
         <p>
            ChUpBh_3,15.4 sa yadavocaṃ prāṇaṃ prapadya iti vyākhyānārthamupanyāsaḥ /<br />
            prāṇo vā idaṃsarvaṃ bhūtaṃ yadidaṃ jagat /<br />
            "yathā vārānābhāv" iti vakṣyati /<br />
            atastameva sarvaṃ tattena prāṇaprapadanena prāpatsi prapanno 'bhavam //4//
            </p>
         
         
         <p>3.15.5 <span class="bold">atha yadavīcaṃ bhūḥ prapadya iti pṛthivīṃ prapadye 'ntarikṣaṃ prapadye divaṃ prapadya
               ityeva tadavocam //5//</span></p>
         
         
         
         
         
         <p>ChUpBh_3,15.5
            tathā bhūḥ prapadya iti trīṃllokānbhūrādīnprapadya iti tadavocam //5 //</p>
         
         
         
         
         
         <p>START ChUp 3,15.6</p>
         
         
         <p class="bold">atha yad avocaṃ bhuvaḥ prapadya ity agniṃ prapadye vāyuṃ prapadya ādityaṃ prapadya
            ity eva tad avocam || ChUp_3,15.6 ||</p>
         
         
         
         
         
         <p>ChUpBh_3,15.6 atha yadavocaṃ bhuvaḥ prapadya ityagnyādīnprapadya iti tadavocam //6
            //</p>
         
         
         
         
         
         <p>START ChUp 3,15.7</p>
         
         
         <p class="bold">atha yad avocaṃ svaḥ prapadya ity ṛgvedaṃ prapadye yajurvedaṃ prapadye sāmavedaṃ prapadya
            ity eva tad avocam || ChUp_3,15.7 ||</p>
         
         
         
         
         
         <p>
            ChUpBh_3,15.7 atha yadavocaṃ svaḥ prapadya ityṛgvedādīnprapadya ityeva tadavocamiti
            /<br />
            upariṣṭānmantrāñjapettataḥ pūrvoktamajaraṃ kośaṃ sadigvatsaṃ yathāvaddhyātvā dvirvacanamādarārtham
            //7//
            </p>
         
         
         <p><span class="bold">iti chāndogyopaniṣadi tṛtīyādhyāyasya pañcadaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 3,16.1</p>
         
         
         <p><span class="bold">puruṣo vāva yajñaḥ |
               tasya yāni caturviṃśativarṣāṇi tat prātaḥsavanam |
               caturviṃśatyakṣarā gāyatrī |
               gāyatraṃ prātaḥsavanam |
               tad asya vasavo 'nvāyattāḥ |
               prāṇā vāva vasavaḥ |
               ete hīdaṃ sarvaṃ vāsayanti || ChUp_3,16.1 ||</span></p>
         
         
         
         
         
         <p>ChUpBh_3,16.1 putrāyuṣa upāsanamuktaṃ japaśca /
            athedānīmātmano dīrghajīvanāyedamupāsanaṃ japaṃ ca vidadhadāha /
            jīvanhi svayaṃ putrādiphalena yujyate nānyathā ityata ātmānaṃ yajñaṃ sampādayati-puraṣaḥ
            puruṣo jīvanaviśiṣṭaḥ kāryakaraṇasaṅghāto yathāprasiddha eva /
            vāvaśabdo 'vadhāraṇārthaḥ /
            puraṣa eva yajña ityarthaḥ /
            tathā hi sāmānyaiḥ sampādayati yajñatvam /
            katham /
            tasya puruṣasya yāni caturviṃśativarṣāṇyāyuṣastatprātaḥsavanaṃ yajñasya /
            kena sāmānyenetyāha-caturviṃśatyakṣarā gāyatro chando gāyatraṃ gāyatrīchandaskaṃ hi
            vidhiyajñasya prātaḥsavanam /
            ataḥ prātaḥsavanasampannena caturviṃśativarṣāyuṣā yuktaḥ puruṣaḥ /
            ato vidhiyajñasādṛśyādyajñaḥ /
            tathottarayorapyāyuṣoḥ savanadvayasampattisriṣṭubjagatyakṣarasaṃkhyāsāmānyato vācyā
            /
            kiñca tadasya puruṣayajñasya prātaḥsavanaṃ vidhiyajñasyeva vasavo devā anvāyattā anugatāḥ
            /
            savanadevatātvena svāmina ityarthaḥ /
            
            <p>
               puruṣayajñe 'pi vidhiyajña ivāgnyādayo vasavo devāḥ prāptā ityato viśinaṣṭi-prāṇā
               vāva vasavo vāgādayo vāyavaśca /<br />
               tehi yasmādidaṃ puruṣādiprāṇijātamete vāsayanti /<br />
               prāṇeṣu hi dehe vatsatu sarvamida vasati nānyathā /<br />
               ityato vasanādvāsanācca vasavaḥ //1 //
               </p>
         </p>
         
         
         
         
         
         <p>START ChUp 3,16.2</p>
         
         
         <p><span class="bold">taṃ ced etasmin vayasi kiṃcid upatapet sa brūyāt |
               prāṇā vasava idaṃ me prātaḥsavanaṃ mādhyaṃdinaṃ savanam anusaṃtanuteti māhaṃ prāṇānāṃ
               vasūnāṃ madhye yajño vilopsīyeti |
               ud dhaiva tata ety agado ha bhavati || ChUp_3,16.2 ||</span></p>
         
         
         
         
         
         <p>ChUpBh_3,16.2 taṃ cedyajñasampāditametasminprātaḥ savanasampanne vayasi kiñcidvyādhyādi
            maraṇaśaṅkāraṇamupatapedduḥkhamutpādayetsa tadā yajñasampādī puruṣa ātmānaṃ yajñaṃ
            manyamāno brūyājjapedityarthaḥ imaṃ mantraṃ he prāṇā vasava adaṃ me prātaḥ savanaṃ
            mama yajñasya vartate tanmādhyandinaṃ savanamanusantanuteti mādhyandinena savanenā'yuṣā
            sahitamekībhūtaṃ santataṃ kurutetyarthaḥ /
            
            <p>
               māhaṃ yajño yuṣmākaṃ prāṇānāṃ vasūnāṃ prātaḥsavaneśānāṃ madhye vilopsīya vilupyeya
               vicchidyeyetyarthaḥ /<br />
               itiśabdo mantraparisamāptyarthaḥ /<br />
               sa tena japena dhyānena ca tatastasmādupatāpādudetyudgacchati /<br />
               udgamya vimuktaḥ sannagado hānupatāpo bhavatyeva //2 //
               </p>
         </p>
         
         
         
         
         
         <p>START ChUp 3,16.3</p>
         
         
         <p><span class="bold">atha yāni catuścatvāriṃśad varṣāṇi tan mādhyaṃdinaṃ savanam |
               catuścatvāriṃśadakṣarā triṣṭup |
               traiṣṭubhaṃ mādhyaṃdinaṃ savanam |
               tad asya rudrā anvāyattāḥ |
               prāṇā vāva rudrāḥ |
               ete hīdaṃ sarvaṃ rodayanti || ChUp_3,16.3 ||</span></p>
         
         
         
         
         
         <p>
            ChUpBh_3,16.3 atha yāni catuścatvāriṃśadvarṣāṇītyādi samānam /<br />
            rudanti rodayantīti prāṇā rudrāḥ /<br />
            krūrā hi te madhyamevayasyato rudrāḥ //3 //
            </p>
         
         
         
         
         
         <p>START ChUp 3,16.4-6</p>
         
         
         <p><span class="bold">taṃ ced etasmin vayasi kiṃcid upatapet sa brūyāt |
               prāṇā rudrā idaṃ me mādhyaṃdinaṃ savanaṃ tṛtīyasavanam anusaṃtanuteti māhaṃ prāṇānāṃ
               rudrāṇāṃ madhye yajño vilopsīyeti |
               ud dhaiva tata ety agado ha bhavati || ChUp_3,16.4 ||</span></p>
         
         
         <p><span class="bold">atha yāny aṣṭācatvāriṃśad varṣāṇi tat tṛtīyasavanam |
               aṣṭācatvāriṃśadakṣarā jagatī |
               jāgataṃ tṛtīyasavanam |
               tad asyādityā anvāyattāḥ |
               prāṇā vāvādityāḥ |
               ete hīdaṃ sarvam ādadate || ChUp_3,16.5 ||</span></p>
         
         
         <p><span class="bold">taṃ ced etasmin vayasi kiṃcid upatapet sa brūyāt |
               prāṇā ādityā idaṃ me tṛtīyasavanam āyur anusaṃtanuteti māhaṃ prāṇānām ādityānāṃ madhye
               yajño vilopsīyeti |
               ud dhaiva tata ety agado haiva bhavati || ChUp_3,16.6 ||</span></p>
         
         
         
         
         
         <p>
            ChUpBh_3,16.4-6 tathā'dityāḥ prāṇāḥ /<br />
            te hīdaṃ śabdādijātamādadate 'ta ādityāstṛtīyasavanamāyuḥ ṣoḍaśottaravarṣaśataṃ samāpayatānusantanuta
            yajñaṃ samāpayatetyarthaḥ /<br />
            samānamanyat //4-6 //
            </p>
         
         
         
         
         
         <p>START ChUp 3,16.7</p>
         
         
         <p><span class="bold">etad dha sma vai tad vidvān āha mahidāsa aitareyaḥ |
               sa kiṃ ma etad upatapasi yo 'ham anena na preṣyām iti |
               sa ha ṣoḍaśaṃ varṣaśatam ajīvat |
               pra ha ṣoḍaśaṃ varṣaśataṃ jīvati ya evaṃ veda || ChUp_3,16.7 ||</span></p>
         
         
         
         
         
         <p>ChUpBh_3,16.7 niścitā hi vidyā phalāyetyetaddarśayannudāharati-etadyajñadarśanaṃ ha
            sma vai kila tadvidvānāha mahidāso nāmataḥ /
            itarāyā apatyamaitareyaḥ /
            
            <p>
               kiṃ kasmānme mamaitadupatapanamupatapasi sa tvaṃ he roga yo 'haṃ yajño 'nena tvatkṛtenopatāpena
               na preṣyāmi na mariṣyāmyato vṛthā tava śrama ityarthaḥ /<br />
               ityevamāha smeti pūrveṇa sambandhaḥ /<br />
               sa evaṃniścayaḥ sanṣoḍaśaṃ varṣaśatamajīvat /<br />
               anyo 'pyevaṃniścaḥ ṣoḍaśaṃ varṣaśataṃ prajīvati ya evaṃ yathoktaṃ yajñasampādanaṃ
               veda jānāti sa ityarthaḥ //7//
               </p>
         </p>
         
         
         <p><span class="bold">iti chāndogyopaniṣadi tṛtīyādhyāyasya ṣoḍaśaḥ khaṇḍaḥ</span></p>
         
         
         <p>=======================================================================
            START ChUp 3,17.1</p>
         
         
         <p class="bold">sa yad aśiśiṣati yat pipāsati yan na ramate tā asya dīkṣāḥ || ChUp_3,17.1 ||</p>
         
         
         
         
         
         <p>ChUpBh_3,17.1 sa yadaśiśiṣatotyādiyajñasāmānyanirdeśaḥ puruṣasya pūrveṇaiva sambadhyate
            /
            
            <p>
               yadaśiśiṣatyaśitumicchati /<br />
               tathā pipāsati pātumicchati /<br />
               yanna ramata iṣṭādyaprāptinimittaṃ yadaivañjātīyakaṃ duḥkhamanubhavati tā asya dīkṣāḥ
               /<br />
               duḥkhasāmānyādvidhiyajñasyeva //1 //
               </p>
         </p>
         
         
         
         
         
         <p>START ChUp 3,17.2</p>
         
         
         <p class="bold">atha yad aśnāti yat pibati yad ramate tad upasadair eti || ChUp_3,17.2 ||</p>
         
         
         
         
         
         <p>
            ChUpBh_3,17.2 atha yadaśnāti yatpibati yadramate ratiṃ cānubhavatīṣṭādisaṃyogāttadupasadaiḥ
            samānatāmeti /<br />
            upasadāṃ ca payovratatvanimittaṃ sukhamasti /<br />
            alpabhojanīyāni cāhānyāśvāsannānīti praśvāso 'to 'śanādīnāmupasadāṃ ca sāmānyam //2
            //
            </p>
         
         
         
         
         
         <p>START ChUp 3,17.3</p>
         
         
         <p class="bold">atha yad dhasati yaj jakṣati yan maithunaṃ carati stutaśastrair eva tad eti || ChUp_3,17.3
            ||</p>
         
         
         
         
         
         <p>
            ChUpBh_3,17.3 atha yaddhasati yajjakṣati bhakṣayati yanmaithunaṃ carati stutaśasraireva
            tatsamānatāmeti /<br />
            śabdavattvasāmānyāt //3 //
            </p>
         
         
         
         
         
         <p>START ChUp 3,17.4</p>
         
         
         <p class="bold">atha yat tapo dānam ārjavam ahiṃsā satyavacanam iti tā asya dakṣiṇāḥ || ChUp_3,17.4
            ||</p>
         
         
         
         
         
         <p>
            ChUpBh_3,17.4 atha yattapo dānamārjavamahiṃsā satyavacanamiti tā asya dakṣiṇāḥ /<br />
            dharmapuṣṭikaratvasāmānyāt //4 //
            </p>
         
         
         
         
         
         <p>START ChUp 3,17.5</p>
         
         
         <p><span class="bold">tasmād āhuḥ soṣyaty asoṣṭeti |
               punar utpādanam evāsya tat |
               maraṇam evāvabhṛthaḥ || ChUp_3,17.5 ||</span></p>
         
         
         
         
         
         <p>
            ChUpBh_3,17.5 yasmācca yajñaḥ puraṣastasmāttaṃ janayiṣyati mātā yadā tadā'huranye
            soṣyatīti tasya mātaraṃ yadā ca prasūtā bhavati tadāsoṣṭa pūrṇiketi vidhiyajña iva
            soṣyati somaṃ devadatto 'soṣṭa somaṃ yajñadatta iti, ataḥ śabdasāmānyādvā puruṣo yajñaḥ
            /<br />
            punarutpādanamevāsya tatpuruṣākhyasya yajñasya yatsoṣyatyasoṣṭeti śabdasambandhitvaṃ
            vidhiyajñasyeva /<br />
            kiñca tanmaraṇamevāsya puruṣayajñasyāvabhṛthaḥ samāptisāmānyāt //5 //
            </p>
         
         
         
         
         
         <p>START ChUp 3,17.6</p>
         
         
         <p><span class="bold">tad dhaitad ghora āṅgirasaḥ kṛṣṇāya devakīputrāyoktvovāca |
               apipāsa eva sa babhūva |
               so 'ntavelāyām etat trayaṃ pratipadyetākṣitam asy acyutam asi prāṇasaṃśitam asīti
               |
               tatraite dve ṛcau bhavataḥ || ChUp_3,17.6 ||</span></p>
         
         
         
         
         
         <p>ChUpBh_3,17.6 taddhaitadyajñadarśanaṃ ghoro nāmata āṅgiraso gotrataḥ kṛṣṇāya devakīputrāya
            śiṣyāyokatvovāca tadetattrayamityādivyavahitena sambandhaḥ /
            sa caitaddarśanaṃ śrutvāpipāsa evāmyābhyo vidyābhyo babhūva /
            itthaṃ ca viśiṣṭeyaṃ vidyā yatkṛṣṇasya devakīputrasyānyāṃ vidyāṃ prati tṛḍvicchedakarīti
            puruṣayajñavidyāṃ stauti /
            ghora āṅgirasaḥ kṛṣṇāyoktvemāṃ vidyāṃ kimuvāceti tadāha-sa evaṃ yathoktayajñavidantavelāyāṃ
            maraṇakāla etanmantratrayaṃ pratipadyeta japedityarthaḥ /
            kiṃ tadakṣitamakṣīṇamakṣataṃ vāsītyekaṃ yajuḥ sāmarthyādādityasthaṃ prāṇaṃ caikīkṛtyā'ha
            /
            tathā tamevā'hācyutaṃ svarūpādapracyutamasīti dvitīyaṃ yajuḥ /
            
            <p>
               prāṇasaṃśitaṃ prāṇaśca sa saṃśitaṃ samyaktanūkṛtaṃ ca sūkṣmaṃ tattvamasīti tṛtīyaṃ
               yajuḥ /<br />
               tatraitasminnarthe vidyāstutipare dve ṛcau mantrau bhavato na japārthe /<br />
               trayaṃ pratipadyeteti tritvasaṃkhyābādhanāt /<br />
               pañcasaṃkhyā hi tadā syāt //6 //
               </p>
         </p>
         
         
         
         
         
         <p>START ChUp 3,17.7</p>
         
         
         <p><span class="bold">ādit pratnasya retasaḥ |
               ud vayaṃ tamasaspari |
               jyotiḥ paśyanta uttaram |
               svaḥ paśyanta uttaram |
               devaṃ devatrā sūryam aganma jyotir uttamam iti jyotir uttamam iti || ChUp_3,17.7 ||</span></p>
         
         
         
         
         
         <p>ChUpBh_3,17.7 ādidityatrā'kārasyānubandhastakāro 'narthaka icchabdaśca /
            pratnasya cirantanasya purāṇasyetyarthaḥ /
            retasaḥ kāraṇasya bījabhūtasya jagataḥ sadākhyasya jyotiḥ prakāśaṃ paśyanti /
            āśabda utsṛṣṭānubandhaḥ paśyantītyanena sambadhyate /
            kiṃ tajjayotiḥ paśyanti /
            vāsaramaharahariva tatsarvato vyāptaṃ brahmaṇo jyotiḥ /
            nivṛttacakṣuṣo brahmavido brahmacaryādinivṛttisādhanaiḥ śuddhāntaḥkaraṇā ā samantato
            jyotiḥ paśyantītyarthaḥ /
            paraḥ paramiti liṅgavyatyayena, jyotiṣparatvāt /
            yadidhyate dīpyate divi dyotanavati pasminbrahmaṇi vartamānam /
            yena jyotiṣeddhaḥ savitā tapati candramā bhāti vidyudvidyotate grahatārāgaṇā vibhāsante
            /
            kiñcānyo mantradṛgāha yathoktaṃ jyotiḥ paśyan /
            udvayaṃ tamaso 'jñānalakṣaṇātpari parastāditi śeṣaḥ /
            tamaso vāpanetṛ yajjayotiruttaramādityasthaṃ paripaśyanto vayamudaganmeti vyavahitena
            sambandhaḥ /
            tajjyotiḥ svaḥ svamātmīyamasmaddhṛdi sthitam /
            ādityasthaṃ ca tadekaṃ jyotiḥ /
            yaduttaramutkṛṣṭataramūrdhvataraṃ vāparaṃ jyotirapekṣya paśyanta udaganma vayam /
            
            <p>
               kamudaganmetyāha /<br />
               devaṃ dyotanavantaṃ devatrā deveṣu sarveṣu sūryaṃ rasānāṃ raśmīnāṃ prāṇānāṃ ca jagata
               īraṇātsūryastamudaganma gatavanto jyotiruttamaṃ sarvajyotirbhya utkṛṣṭatamamaho prāptā
               vayamityarthaḥ /<br />
               idaṃ tajjyotiryadṛgbhyāṃ stutaṃ yadyajustrayeṇa prakāśitam /<br />
               dvirabhyāso yajñakalpanāparisamāptyarthaḥ //7//
               </p>
         </p>
         
         
         <p><span class="bold">iti chāndogyopaniṣadi tṛtīyādhyāyasya saptadaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 3,18.1</p>
         
         
         <p><span class="bold">mano brahmety upāsīta |
               ity adhyātmam |
               athādhidaivatam |
               ākāśo brahma |
               ity ubhayam ādiṣṭaṃ bhavaty adhyātmaṃ cādhidaivataṃ ca || ChUp_3,18.1 ||</span></p>
         
         
         
         
         
         <p>ChUpBh_3,18.1 manomaya īśvara ukta ākāśātmeti ca brahmaṇo guṇaikadeśatvena /
            athedānīṃ mana ākāśayoḥ samastabrahmadṛṣṭividhānārtha ārambho mano brahmetyādi /
            mano manute 'nenetyantaḥkaraṇaṃ tadbrahma paramityupāsīteti etadātmaviṣayaṃ darśanamadhyātmam
            /
            athādhidaivataṃ devatāviṣayamidaṃ vakṣyāmaḥ /
            ākāśo brahmetyupāsīta /
            
            <p>
               evamabhuyamadhyātmamadhidaivataṃ cobhayaṃ brahmadṛṣṭiviṣayamādiṣṭamupadiṣṭaṃ bhavati
               /<br />
               ākāśamanasoḥ sūkṣmatvāt /<br />
               manasopalabhyatvācca brahmaṇo yogyaṃ mano brahmadṛṣṭeḥ /<br />
               ākāśaśca sarvagatatvātsūkṣmatvādupādhihīnatvācca //1 //
               </p>
         </p>
         
         
         
         
         
         <p>START ChUp 3,18.2</p>
         
         
         <p><span class="bold">tad etac catuṣpād brahma |
               vāk pādaḥ prāṇaḥ pādaś cakṣuḥ pādaḥ śrotraṃ pādaḥ |
               ity adhyātmam |
               athādhidaivatam |
               agniḥ pādo vāyuḥ pāda ādityaḥ pādo diśaḥ pādaḥ |
               ity ubhayam evādiṣṭaṃ bhavaty adhyātmaṃ cādhidaivataṃ ca || ChUp_3,18.2 ||</span></p>
         
         
         
         
         
         <p>
            ChUpBh_3,18.2 tadetanmana ākhyaṃ catuṣpādbrahma, catvāraḥ pādā asyeti /<br />
            kathaṃ catuṣpāttvaṃ manaso brahmaṇa ityāha-vākprāṇaścakṣuḥ śrotramityete pādā ityadhyātmam
            /<br />
            athādhidaivatamākāśasya brahmaṇo 'gnirvāyurādityo diśa ityete /<br />
            evamubhayameva catuṣpādbrahmā'diṣṭaṃ bhavatyadhyātmaṃ caivādhidaivataṃ ca //2 //
            </p>
         
         
         
         
         
         <p>START ChUp 3,18.3</p>
         
         
         <p><span class="bold">vāg eva brahmaṇaś caturthaḥ pādaḥ |
               so 'gninā jyotiṣā bhāti ca tapati ca |
               bhāti ca tapati ca kīrtyā yaśasā brahmavarcasena ya evaṃ veda || ChUp_3,18.3 ||</span></p>
         
         
         
         
         
         <p>ChUpBh_3,18.3 tatra vāgeva manaso brahmaṇaścaturthaḥ pāda itarapādatrayāpekṣayā /
            vācā hi pādeneva gavādi vaktavyaviṣayaṃ prati pratiṣṭhati /
            ato manasaḥ pāda iva vāk /
            tathā prāṇo ghrāṇaḥ pādaḥ /
            tenāpi gandhaviṣayaṃ prati caṅkramati /
            tathā cakṣuḥ pādaḥ śrotraṃ pāda ityevamadhyātmaṃ catuṣpāttavaṃ manaso brahmaṇaḥ /
            athādhidaivatamagnivāyvādityadiśa ākāśasya brahmaṇa udāra iva goḥ pādā vilagnā upalabhyante
            /
            tena tasyā'kāśasyāgnyādayaḥ pādā ucyante /
            evamubhayamadhyātmaṃ caivādhidaivataṃ catuṣpādādiṣṭaṃ bhavati /
            
            <p>
               tatra vāgeva manaso brahmaṇaścaturthaḥ pādaḥ /<br />
               so 'gninādhidaivatena jyotiṣā bhāti ca dīpyate tapati ca santāpaṃ cauṣṇyaṃ karoti
               /<br />
               athavā tailaghṛtādyāgneyāśaneneddhā vāgbhāti ca tapati ca vadanāyotsāhavatī syādityarthaḥ
               /<br />
               vidvatphalaṃ bhāti ca tapati ca kīrtyā yaśasā brahmavarcasena ya evaṃ yathoktaṃ vedaḥ
               //3 //
               </p>
         </p>
         
         
         
         
         
         <p>START ChUp 3,18.4-6</p>
         
         
         <p><span class="bold">prāṇa eva brahmaṇaś caturthaḥ pādaḥ |
               sa vāyunā jyotiṣā bhāti ca tapati ca |
               bhāti ca tapati ca kīrtyā yaśasā brahmavarcasena ya evaṃ veda || ChUp_3,18.4 ||</span></p>
         
         
         <p><span class="bold">cakṣur eva brahmaṇaś caturthaḥ pādaḥ |
               sa ādityena jyotiṣā bhāti ca tapati ca |
               bhāti ca tapati ca kīrtyā yaśasā brahmavarcasena ya evaṃ veda || ChUp_3,18.5 ||</span></p>
         
         
         <p><span class="bold">śrotram eva brahmaṇaś caturthaḥ pādaḥ |
               sa digbhir jyotiṣā bhāti ca tapati ca |
               bhāti ca tapati ca kīrtyā yaśasā brahmavarcasena ya evaṃ veda ya evaṃ veda || ChUp_3,18.6
               ||</span></p>
         
         
         
         
         
         <p>ChUpBh_3,18.4,5,6 tathā prāṇa eva brahmaṇaścaturthaḥ pādaḥ /
            
            <p>
               sa vāyunā gandhāya bhāti ca tapati ca /<br />
               tatā cakṣurādityena rūpagrahaṇāya śrotraṃ digbhiḥ śabdagrahaṇāya /<br />
               vidyāphalaṃ samānaṃ sarvatra brahmasampattiradṛṣṭaṃ phalaṃ ya evaṃ veda /<br />
               dviruktirdarśanasamāptyarthā //4-6 //
               </p>
         </p>
         
         
         <p><span class="bold">iti chāndogyopaniṣadi tṛtīyādhyāyasyāṣṭādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 3,19.1</p>
         
         
         <p><span class="bold">ādityo brahmety ādeśaḥ |
               tasyopavyākhyānam |
               asad evedam agra āsīt |
               tat sad āsīt |
               tat samabhavat |
               tad āṇḍaṃ niravartata |
               tat saṃvatsarasya mātrām aśayata |
               tan nirabhidyata |
               te āṇḍakapāle rajataṃ ca suvarṇaṃ cābhavatām || ChUp_3,19.1 ||</span></p>
         
         
         
         
         
         <p>ChUpBh_3,19.1 ādityo brahmaṇaḥ pāda ukta iti tasminsakalabrahmadṛṣṭyarthamidamārabhyate-ādityo
            brahmetyādeśa upadeśastasyopavyākhyānaṃ kriyate stutyartham /
            asadavyakṛtanāmarūpamidaṃ jagadaśeṣamagre prāgavasthāyāmutpatterāsīnna tvasadeva /
            kathamasataḥ sajjāyetetyasatkāryatvasya pratiṣedhāt /
            nanvihāsadeveti vidhānādvikalpaḥ syāt /
            na, kriyāsviva vastuni vikalpānupapatteḥ /
            kathaṃ tarhīdamasadeveti /
            nanvavocāmāvyākṛtanāmarūpatvādasadivāsaditi /
            nanvevaśabdo 'vadhāraṇārthaḥ /
            satyamevaṃ, na tu sattvābhāvamavadhārayati /
            kiṃ tarhi?vyākṛtanāmarūpābhāvamavadhārayati nāmarūpavyākṛtaviṣaye sacchabdaprayogo
            dṛṣṭaḥ /
            tacca nāmarūpavyākaraṇamādityāyattaṃ prāyaśo jagataḥ tadabhāve hyandhaṃ tama idaṃ
            na prajñāyeta kiñcanetyatastatstutipare vākye sadapīdaṃ rājñaḥ kulaṃ sarvaguṇasampanne
            pūrṇavarmaṇi rājanyasatīti tadvat /
            na ca sattvamasattvaṃ veha jagataḥ pratipipādayiṣitamādityo brahmetyādeśaparatvāt
            /
            upasaṃhariṣyatyanta ādityaṃ brahmetyupāsta iti /
            tatsadāsīttadasacchabdavācyaṃ prāgutpatteḥ stimitamanispandamasadiva satkāryābhimukhamīṣadupajātapravṛtti
            sadāsīttato labdhaparispandaṃ tatsamabhavadalpataranāmarūpavyākaraṇenāṅkurībhūtami
            va bījam /
            tato 'pi krameṇa sthūlībhavattadadbhya āṇḍaṃ samavartata saṃvṛttam /
            
            <p>
               āṇḍamiti dairdhyaṃ chāndasam /<br />
               tadaṇḍaṃ saṃvatsarasya kālasya prasiddhasya mātrāṃ parimāṇamabhinnasvarūpamevāśayata
               sthitaṃ babhūva /<br />
               tattataḥ saṃvatsaraparimāṇātkālādūrdhvaṃ nirabhidyata nirbhinnaṃ vayasāmivāṇḍam /<br />
               tasya nirbhinnasyāṇḍasya kapāle dve rajataṃ ca suvarṇaṃ cābhavatāṃ saṃvṛtte //1 //
               </p>
         </p>
         
         
         
         
         
         <p>START ChUp 3,19.2</p>
         
         
         <p><span class="bold">tad yad rajataṃ seyaṃ pṛthivī |
               yat suvarṇaṃ sā dyauḥ |
               yaj jarāyu te parvatāḥ |
               yad ulbaṃ (sa) samegho nīhāraḥ |
               yā dhamanayas tā nadyaḥ |
               yad vāsteyam udakaṃ sa samudraḥ || ChUp_3,19.2 ||</span></p>
         
         
         
         
         
         <p>ChUpBh_3,19.2 tattayoḥ kapālayoryadrajataṃ kapālamāsītseyaṃ pṛthivī pṛthivyupalakṣitamadho
            'ṇḍakapālamityarthaḥ /
            yatsuvarṇaṃ kapālaṃ sā dyaurdyulokopalakṣitamūrdhvaṃ kapālamityarthaḥ /
            
            <p>
               yajjarāyu garbhapariveṣṭanaṃ sthūlamaṇḍasya dviśakalībhāvakāla āsītte parvatā babhūvuḥ
               /<br />
               yadulvaṃ sūkṣmaṃ garbhapariveṣṭanaṃ tatsaha medyaiḥ samegho nīhāro 'vaśyāyo babhūvetyarthaḥ
               /<br />
               yā garbhasya jātasya dehe dhamanayaḥ śirāstā nadyo babhūvuḥ /<br />
               yattasya bastau bhavaṃ vāsteyamudakaṃ sa samudraḥ //2 //
               </p>
         </p>
         
         
         
         
         
         <p>START ChUp 3,19.3</p>
         
         
         <p><span class="bold">atha yat tad ajāyata so 'sāv ādityaḥ |
               taṃ jāyamānaṃ ghoṣā ulūlavo 'nūdatiṣṭhant sarvāṇi ca bhūtāni sarve ca kāmāḥ |
               tasmāt tasyodayaṃ prati pratyāyanaṃ prati ghoṣā ulūlavo 'nūttiṣṭhanti sarvāṇi ca bhūtāni
               sarve ca kāmāḥ || ChUp_3,19.3 ||</span>
            </p>
         
         
         
         
         <p>
            ChUpBh_3,19.3 atha yattadajāyata garbharūpaṃ tasminnaṇḍe so 'sāvādityastamādityaṃ
            jāyamānaṃ ghoṣāḥ śabdā ulūlava urūravo vistīrṇaravā udatiṣṭhannutthitavanta īśvarasyeveha
            prathamaputrajanmani sarvāṇi ca sthāvarajaṅgamāni bhūtāni sarve ca teṣāṃ bhūtānāṃ
            kāmāḥ kāmyanta iti viṣayāḥ strīvasrānnādayaḥ /<br />
            yasmādādityajanmanimittā bhūtakāmotpattistasmādadyatve 'pi tasyā'dityasyodayaṃ prati
            pratyāyanaṃ pratyastagamanaṃ ca pratyathavā punaḥ punaḥ pratyāgamanaṃ pratyāyanaṃ
            tatprati tannimittīkṛtyetyarthaḥ /<br />
            sarvāṇi ca bhūtāni sarve ca kāmā ghoṣā ulūlavaścānūttiṣṭhanti /<br />
            prasiddhaṃ hyetadudayādau savituḥ //3 //
            </p>
         
         
         
         
         
         <p>START ChUp 3,19.4</p>
         
         
         <p><span class="bold">sa ya etam evaṃ vidvān ādityaṃ brahmety upāste |
               abhyāśo ha yad enaṃ sādhavo ghoṣā ā ca gaccheyur upa ca nimreḍeran nimreḍeran || ChUp_3,19.4
               ||</span></p>
         
         
         
         
         
         <p>ChUpBh_3,19.4 sa yaḥ kaścidetamevaṃ yathoktamahimānaṃ vidvānsannādityaṃ brahmetyupāste
            sa tadbhāvaṃ pratipadyata ityarthaḥ /
            kiñca dṛṣṭaṃ phalamabhyāśaḥ kṣipraṃ tadvido yaditi kriyāviśeṣaṇamenamevaṃvidaṃ sādhavaḥ
            /
            
            <p>
               śobhanā ghoṣāḥ /<br />
               sādhutvaṃ ghoṣādīnāṃ yadupabhoge pāpānubandhābhāvaḥ /<br />
               ā ca gaccheyurāgaccheyuścopa ca nimreḍerannupanimreḍeraṃśca na kevalamāgamanamātraṃ
               ghoṣāṇāmupasukhayeyuścopasukhaṃ ca kuryarityarthaḥ /<br />
               dvirabhyāso 'dhyāyaparisamāptyarthaḥ ādarārthaśca //4 //
               </p>
         </p>
         
         
         <p><span class="bold">iti chāndogyopaniṣadi tṛtīyādhyāyasyaikonaviṃśaḥ khaṇḍaḥ</span>
            <span class="bold">iti cchāndogyopaniṣadbrāhmaṇe tṛtīyo 'dhyāyaḥ samāptaḥ</span></p>
         
         
         
         
         
         <p>IN REE NICHT ZULÄSSIGE ZEICHEN:</p>
         
         
         <p><span class="bold">atha caturtho 'dhyāyaḥ</span></p>
         
         
         
         
         
         <p>START ChUp 4,1.1</p>
         
         
         <p><span class="bold">jānaśrutir ha pautrāyaṇaḥ śraddhādeyo bahudāyī bahupākya āsa |
               sa ha sarvata āvasathān māpayāṃ cakre sarvata eva me 'nnam atsyantīti || ChUp_4,1.1
               ||</span></p>
         
         
         
         
         
         <p>ChUpBh_4,1.1 vāyuprāṇayorbrahmaṇaḥ pādadṛṣṭyadhyāsaḥ purastādvarṇitaḥ /
            athedānīṃ tayoḥ sākṣādbrahmatvenopāsyatvāyottaramārabhyate /
            sukhāvabodhārthā'khyāyikā, vidyādānagrahaṇavidhipradarśanārthā ca śraddhānnadānānuddhatatvādīnāṃ
            ca vidyāprāpti sādhanatvaṃ pradarśyata ākhyāyikayā /
            jānaśrutirjanaśrutasyāpatyam /
            haḥ aitihyārthaḥ /
            putrasya pautraḥ pautrāyaṇaḥ sa eva śraddhādeyaḥ śraddhāpuraḥsarameva brāhmaṇādibhyo
            deyamasyeti śraddhādeyaḥ /
            bahudāyī prabhūtaṃ dātuṃ śīlamasyeti bahudāyī /
            bahupākyo bahu paktavyamahanyahani gṛhe yasyāsaubahupākyaḥ /
            
            <p>
               bhojanārthibhyo bahvasya gṛhe 'nnaṃ pacyata ityarthaḥ /<br />
               evaṅguṇasampanno 'sau jānaśrutiḥ pautrāyaṇo viśiṣṭe deśe kāle ca kasmiṃścidāsa babhūva
               /<br />
               sa ha sarvataḥ sarvāsu dikṣu grāmeṣu nagareṣu cā'vasathānetya vasanti yeṣvityāvasathāstānmāpayāñcakre
               kāritavānityarthaḥ /<br />
               sarvata eva me mamānnaṃ teṣvāvasatheṣu vasanto 'tsyanti bhokṣyanta ityevamabhiprāyaḥ
               //1 //
               </p>
         </p>
         
         
         
         
         
         <p>START ChUp 4,1.2</p>
         
         
         <p><span class="bold">atha ha haṃsā niśāyām atipetuḥ |
               tad dhaivaṃ haṃso haṃsam abhyuvāda |
               ho ho 'yi bhallākṣa bhallākṣa jānaśruteḥ pautrāyaṇasya samaṃ divā jyotir ātataṃ tan
               mā prasāṅkṣīs tat tvāṃ mā pradhākṣīr iti || ChUp_4,1.2 ||</span></p>
         
         
         
         
         
         <p>ChUpBh_4,1.2 tatraivaṃ sati rājani tasmindharmakāle harmyatalasthe 'tha ha haṃsā niśāyāṃ
            rātrāvatipetuḥ /
            ṛṣayo devatā vā rājño 'nnadānaguṇaistoṣitāḥ santo haṃsārūpā bhūtvā rājño darśanagocare
            'tipetuḥ /
            tattasminkāle teṣāṃ patatāṃ haṃsānāmekaḥ pṛṣṭhataḥ patannagrataḥ patantaṃ haṃsamabhyuvādābhyuktavānho
            ho 'yīti bho bho iti sambodhya bhallākṣa bhallākṣetyādaraṃ darśayan yathā paśya paśyā'ścaryamiti
            tadvat /
            bhallākṣeti mandadṛṣṭitvaṃ sūcayannāha /
            athavā samyagbrahmadarśanābhimānavattvāttasyāsakṛdupālabdhastena pīḍyamāno 'marṣitayā
            tatsūcayati bhallākṣeti /
            
            <p>
               jānaśruteḥ pautrāyaṇasya samaṃ tulyaṃ divā dyulokena jyotiḥ prabhāsvaramannadānādijanitaprabhāvajamātataṃ
               vyāptaṃ dyulokaspṛgityarthaḥ /<br />
               divāhnā vā samaṃ jyotirityetat /<br />
               tanmā prasāṅkṣīḥ sañjanaṃ saktiṃ tena jyotiṣā sambandhaṃ mā kārṣīrityarthaḥ /<br />
               tatprasañjanena tajjyotistvā tvāṃ mā pradhākṣīrmā dahatvityarthaḥ puruṣavyatyanena
               mā pradhākṣīditi //2 //
               </p>
         </p>
         
         
         
         
         
         <p>START ChUp 4,1.3</p>
         
         
         <p><span class="bold">tam u ha paraḥ pratyuvāca kam v ara enam etat santaṃ sayugvānam iva raikvam āttha
               iti |
               yo nu kathaṃ sayugvā raikva iti || ChUp_4,1.3 ||</span></p>
         
         
         
         
         
         <p>
            ChUpBh_4,1.3 tamevamuktavantaṃ para itaro 'gragāmī pratyuvācāre nikṛṣṭo 'yaṃ rājā
            varākastaṃ kamu enaṃ santaṃ kena māhātmyena yuktaṃ santamiti kutsayatyenamevaṃ sabahumānametadvacanamāttha
            raikvamiva, sayugvānaṃ saha yugvanā gantryā vartata iti sayugvā raikvaḥ /<br />
            tamivā'tthainam /<br />
            ananurūpamasminnayuktamīdṛśaṃ vaktuṃ raikva ivetyabhiprāyaḥ /<br />
            itaraścā'ha-yo nu kathaṃ tvayocyate sayugvā raikva ityuktavantaṃ bhallākṣa āha śṛṇu
            yathā sa raikvaḥ //3 //
            </p>
         
         
         
         
         
         <p>START ChUp 4,1.4</p>
         
         
         <p><span class="bold">yathā kṛtāya vijitāyādhareyāḥ saṃyanty evam enaṃ sarvaṃ tad abhisameti yat kiṃca prajāḥ
               sādhu kurvanti |
               yas tad veda yat sa veda sa mayaitad ukta iti || ChUp_4,1.4 ||</span></p>
         
         
         
         
         
         <p>ChUpBh_4,1.4 yathā loke kṛtāyaḥ kṛto nāmāyo dyūtasamaye prasiddhaścaturaṅkaḥ sa yadā
            jayati dyūte pravṛttānāṃ tasmai vijitāya tadarthamitare tridvyekāṅkā adhare 'yāstretādvāparakalināmānaḥ
            saṃyanti saṃgacchante 'ntarbhavanti /
            caturaṅke kṛtāye tridvyekāṅkānāṃ vidyamānatvāttadantarbhavantītyarthaḥ /
            yathāyaṃ dṛṣṭānta evamenaṃ raikvaṃ kṛtāyasthānīyaṃ tretādyāyasthānīyaṃ sarvaṃ tadabhisametyantarbhavati
            raikve /
            kiṃ tadyatkiñca loke sarvāḥ prajāḥ sādhu śobhanaṃ dharmajātaṃ kurvanti tatsarvaṃ raikvasya
            dharme 'ntarbhavati /
            tasya ca phale sarvaprāṇidharmaphalamantarbhavatītyarthaḥ /
            
            <p>
               tathānyo 'pi kaścidyastadvedyaṃ veda /<br />
               kiṃ tadyadvedyaṃ sa raikvo veda /<br />
               tadvedyamanyo 'pi yo veda tamapi sarvaprāṇidharmajātaṃ tatphalaṃ ca raikvamivābhisametītyanuvartate
               /<br />
               sa evaṃbhūto mayā vidvānetadikta evamukto raikvavatsa eva kṛtāyasthānīyo bhavatītyabhiprāyaḥ
               //4 //
               </p>
         </p>
         
         
         
         
         
         <p>START ChUp 4,1.5-6</p>
         
         
         <p><span class="bold">tad u ha jānaśrutiḥ pautrāyaṇa upaśuśrāva |
               sa ha saṃjihāna eva kṣattāram uvācāṅgāre ha sayugvānam iva raikvam āttheti |
               yo nu kathaṃ sayugvā raikva iti || ChUp_4,1.5 ||</span></p>
         
         
         <p><span class="bold">yathā kṛtāya vijitāyādhareyāḥ saṃyanty evam enaṃ sarvaṃ tad abhisameti yat kiṃca prajāḥ
               sādhu kurvanti |
               yas tad veda yat sa veda sa mayaitad ukta iti || ChUp_4,1.6 ||</span></p>
         
         
         
         
         
         <p>ChUpBh_4,1.5,6 tadu ha tadetadīdṛśaṃ haṃsavākyamātmanaḥ kutsārūpamanyasya viduṣo raikvādeḥ
            praśaṃsārūpamupaśuśrāva śrutavānharmyatalastho rājā jānaśrutiḥ pautrāyaṇaḥ /
            tacca haṃsavākyaṃ smaranneva paunaḥ punyena rātriśeṣamativāhayāmāsa /
            tataḥ sa bandibhī rājā stutiyuktābhirvāgbhiḥ pratibodhyamāna uvāca kṣattāraṃ saṃjihāna
            eva śayanaṃ nidrāṃ vā parityajanneva he 'ṅga vatsāre sa sayugvānamiva raikvamāttha
            kiṃ mām /
            
            <p>
               sa eva stutyarhe nāhamityabhiprāyaḥ /<br />
               athavā sayugvānaṃ raikvamāttha gatvā mama taddidṛkṣā;tadevaśabdo 'vadhāraṇārtho 'narthako
               vā vācyaḥ /<br />
               sa ca kṣattā pratyuvāca raikvānayanakāmo rājño 'bhiprāyajño yo nu kathaṃ sayugvā raikva
               iti, rājñaivaṃ cokta ānetuṃ taccihnaṃ jñatumicchanyo nu kathaṃ sayugvā raikva ityavocat
               /<br />
               sa ca bhallākṣavacanamevāvocat //5-6 //
               </p>
         </p>
         
         
         
         
         
         <p>START ChUp 4,1.7</p>
         
         
         <p><span class="bold">sa ha kṣattānviṣya nāvidam iti pratyeyāya |
               taṃ hovāca yatrāre brāhmaṇasyānveṣaṇā tad enam arccheti || ChUp_4,1.7 ||</span></p>
         
         
         
         
         
         <p>
            ChUpBh_4,1.7 tasya smaransa ha kṣattā nagaraṃ grāmaṃ vā gatvānviṣya raikvaṃ nāvidaṃ
            na vyajñāsiṣamiti pratyeyāya pratyāgatavān /<br />
            taṃ hovāca kṣattaramare yatra brāhmaṇasya brahmavida ekānte 'raṇye nadīpulinādau vivikte
            deśe 'nveṣaṇānumārgaṇaṃ bhavati tattatrainaṃ raikvamarcha ṛccha gaccha tatra mārgaṇaṃ
            kurvityarthaḥ //7 //
            </p>
         
         
         
         
         
         <p>START ChUp 4,1.8</p>
         
         
         <p><span class="bold">so 'dhastāc chakaṭasya pāmānaṃ kaṣamāṇam upopaviveśa |
               taṃ hābhyuvāda tvaṃ nu bhagavaḥ sayugvā raikva iti |
               ahaṃ hy arā 3 iti ha pratijajñe |
               sa ha kṣattāvidam iti pratyeyāya || ChUp_4,1.8 ||</span></p>
         
         
         
         
         
         <p>ChUpBh_4,1.8 ityuktaḥ kṣattānviṣya taṃ vijane deśe 'dhastācchakaṭasya gantryāḥ pāmānaṃ
            kharjūṃ kaṣamāṇaṃ kaṇḍūyamānaṃ dṛṣṭvāyaṃ nūnaṃ sayugvā raikva ityupa samīpa upaviveśa
            vinayenopaviṣṭavān /
            
            <p>
               taṃ ca raikvaṃ hābhyuvādoktavān /<br />
               tvamasi he bhagavo bhagavansayugvā raikva iti /<br />
               evaṃ pṛṣṭo 'hamasmi hyarā 3 ara iti hānādara eva pratijajñe 'bhyupagatavān /<br />
               sa taṃ vijñāyāvidaṃ vijñātavānasmīti pratyeyāya pratyāgata ityarthaḥ //8//
               </p>
         </p>
         
         
         <p><span class="bold">iti cchāndogyopaniṣadi caturthādhyāyasya prathamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 4,2.1</p>
         
         
         <p><span class="bold">tad u ha jānaśrutiḥ pautrāyaṇaḥ ṣaṭ śatāni gavāṃ niṣkam aśvatarīrathaṃ tad ādāya praticakrame
               |
               taṃ hābhyuvāda || ChUp_4,2.1 ||</span></p>
         
         
         
         
         
         <p>
            ChUpBh_4,2.1 tattatra ṛṣergārhasthyaṃ pratyabhiprayaṃ buddhvā dhanārthitāṃ co ha,
            eva jānaśrutiḥ pautrāyaṇaḥ ṣaṭśatāni gavāṃ niṣkaṃ kaṇṭhahāramaśvatarīrathamaśvatarībhyāṃ
            yuktaṃ rathaṃ tadādāya dhanaṃ gṛhītvā praticakrame raikvaṃ prati gatavān /<br />
            taṃ ca gatvābhyuvāda hābhyuktavān //1 //
            </p>
         
         
         
         
         
         <p>START ChUp 4,2.2</p>
         
         
         <p><span class="bold">raikvemāni ṣaṭ śatāni gavām ayaṃ niṣko 'yam aśvatarīrathaḥ |
               anu ma etāṃ bhagavo devatāṃ śādhi yāṃ devatām upāssa iti || ChUp_4,2.2 ||</span></p>
         
         
         
         
         
         <p>ChUpBh_4,2.2 he raikva gavāṃ ṣaṭśatānīmāni tubhyaṃ mayā'nītānyayaṃ niṣko 'śvatarīrathaścāyametaddhanamādatsva
            bhagavo 'nuśādhi ca me māmetāṃ yāṃ ca devatāṃ tvamupāḥse taddevatopadeśena māmanuśādhītyarthaḥ
            //2 //</p>
         
         
         
         
         
         <p>START ChUp 4,2.3</p>
         
         
         <p><span class="bold">tam u ha paraḥ pratyuvācāha hāretvā śūdra tavaiva saha gobhir astv iti |
               tad u ha punar eva jānaśrutiḥ pautrāyaṇaḥ sahasraṃ gavāṃ niṣkam aśvatarīrathaṃ duhitaraṃ
               tad ādāya praticakrame || ChUp_4,2.3 ||</span></p>
         
         
         
         
         
         <p>ChUpBh_4,2.3 tamevamuktavantaṃ rājānaṃ pratyuvāca paro raikvaḥ /
            ahetyayaṃ nipāto vinigrahārthīyo 'nyatreha tvanarthakaḥ /
            evaśabdasya pṛthakprayogāt /
            hāretvā hāreṇa yuktetvā gantrī seyaṃ hāretvā gobhiḥ saha tavaivāstu tiṣṭhatu na mamāparyāptena
            karmārthamanena prayojanamityabhiprāyo he śūdreti /
            nanu rājāsau kṣattṛsambandhātsa ha kṣattāramuvācetyuktam /
            vidyāgrahaṇāya ca brāhmaṇasamīpopagamācchūdrasya cānadhikārātkathamidamananurūpaṃ
            raikveṇocyate he śūdreti /
            tatrā'hurācāryāḥ-haṃsavacanaśravaṇācchugenamāviveśa /
            tenāsau śucā śrutvā raikvasya mahimānaṃ vā ādravatīti ṛṣirātmanaḥ parokṣajñatāṃ darśayañśūdretyāheti
            /
            śūdravadvā dhanenaivainaṃ vidyāgrahaṇāyopajagāma na ca śuśrūṣayā /
            
            <p>
               na tu jātyaiva śūdra iti /<br />
               apare punarāhuralpaṃ dhanamāhṛtamiti ruṣaivainamuktavāñchūdreti /<br />
               liṅgaṃ ca bahvāharaṇa upādānaṃ dhanasyeti /<br />
               taduharṣermataṃ jñātvā punareva jānaśrutiḥ pautrāyaṇo gavāṃ sahasramadhikaṃ jāyāṃ
               carṣerabhimatāṃ duhitaramātmanastadādāya praticakrame krāntavān //3 //
               </p>
         </p>
         
         
         
         
         
         <p>START ChUp 4,2.4-5</p>
         
         
         <p><span class="bold">taṃ hābhyuvāda |
               raikvedaṃ sahasraṃ gavām ayaṃ niṣko 'yam aśvatarīratha iyaṃ jāyāyaṃ grāmo yasminn
               āsse 'nv eva mā bhagavaḥ śādhīti || ChUp_4,2.4 ||</span></p>
         
         
         <p><span class="bold">tasyā ha mukham upodgṛhṇann uvācājahāremāḥ śūdrānenaiva mukhenālāpayiṣyathā iti |
               te haite raikvaparṇā nāma mahāvṛṣeṣu yatrāsmā uvāsa |
               tasmai hovāca || ChUp_4,2.5 ||</span></p>
         
         
         
         
         
         <p>
            ChUpBh_4,2.4,5 raikvedaṃ gavāṃ sahasramayaṃ niṣko 'yamaśvatarīratha iyaṃ jāyārthaṃ
            mama duhitā'nītāyaṃ ca grāmo yasminnāḥse tiṣṭhasi sa ca tvadarthe mayā kalpitaḥ tadetatsarvamādāyānuśādhyeva
            mā māṃ he bhagava ityuktastasyā jāyārthamānītāyā rājño duhiturhaiva mukhaṃ dvāraṃ
            vidyāyā dāne tīrthamupodgṛhṇañjānannityarthaḥ /<br />
            brahmacārī dhanadāyī medhāvī śrotriyaḥ priyaḥ /<br />
            vidyayā vā vidyā prāha tāni tīrthāni ṣaṇmama //
            </p>
         
         
         <p>iti vidyāyā vacanaṃ vijñāyate hi /
            evaṃ jānannupodgṛhṇannuvācoktavān /
            ājahārā'hṛtavānbhavānyadimā gā yaccānyaddhanaṃ tatsādhviti vākyaśeṣaḥ /
            
            <p>
               śūdreti pūrvoktānukṛtimātraṃ na tu kāraṇāntarāpekṣayā pūrvavat /<br />
               anenaiva mukhena vidyāgrahaṇatīrthenā'lāpayiṣyathā ālāpayasīti māṃ bhāṣayasītyarthaḥ
               /<br />
               te haite grāmā raikvaparṇā nāma vikhyātā mahāvṛṣeṣu deśeṣu yatra yeṣu grāmeṣūvāsoṣitavān
               raikvastānasau grāmānadādasmai raikvāya rājā /<br />
               tasmai rājñe dhanaṃ dattavate ha kilovāca vidyāṃ sa raikvaḥ //4-5 //
               </p>
         </p>
         
         
         <p><span class="bold">iti cchāndogyopaniṣadi caturthādhyāyasya dvitīyaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 4,3.1</p>
         
         
         <p><span class="bold">vāyur vāva saṃvargaḥ |
               yadā vā agnir udvāyati vāyum evāpyeti |
               yadā sūryo 'stam eti vāyum evāpyeti |
               yadā candro 'stam eti vāyum evāpyeti || ChUp_4,3.1 ||</span></p>
         
         
         
         
         
         <p>ChUpBh_4,3.1 vāyurvāva saṃvargo vāyurbāhyo vāvetyavadhāraṇārthaḥ /
            saṃvargaḥ saṃvarjanātsaṃgrahaṇātsaṃgrasanādvā saṃvargaḥ /
            vakṣyamāṇā agnyādyā devatā ātmabhāvamāpādayatītyataḥ saṃvargaḥ /
            savarjavākhyo guṇo dhyeyo vāyuvat /
            kṛtāyāntabharvadṛṣṭāntāt /
            kathaṃ saṃvargattvaṃ vāyorityāha /
            yadā yasminkāle vā agnirudvāyatyudvāsanaṃ prāpnotyupaśāmyati tadāsāvagnirvāyumevāpyeti
            vāyusvābhāvyamapigacchati /
            tathā yadā sūryo 'stameti vāyumevāpyeti /
            yadā candro 'stameti vāyumevāpyeti /
            nanu kathaṃ sūryācandramasoḥ svarūpāvasthitayorvāyāvapigamanam /
            
            <p>
               naiṣa doṣaḥ /<br />
               astamane 'darśanaprāptervāyunimittatvāt /<br />
               vāyunā hyastaṃ nīyate sūryaḥ calanasya vāyukāryatvāt /<br />
               athavā pralaye sūryācandramasoḥ svarūpabhraṃśe tejorūpayorvāyāvevāpigamanaṃ syāt //1
               //
               </p>
         </p>
         
         
         
         
         
         <p>START ChUp 4,3.2</p>
         
         
         <p><span class="bold">yadāpa ucchuṣyanti vāyum evāpiyanti |
               vāyur hy evaitān sarvān saṃvṛṅkte |
               ity adhidaivatam || ChUp_4,3.2 ||</span>
            </p>
         
         
         
         
         <p>
            ChUpBh_4,3.2 tathā yadā'pa ucchuṣyantyucchoṣamāpnuvanti tadā vāyumevāpiyanti /<br />
            vāyurhi yasmādevaitānagnyādyānmahābalānsaṃvṛṅkte /<br />
            ato vāyuḥ saṃvargaguṇa upāsya ityarthaḥ /<br />
            ityadhidaivataṃ devatāsu saṃvargadarśanamuktam //2 //
            </p>
         
         
         
         
         
         <p>START ChUp 4,3.3</p>
         
         
         <p><span class="bold">athādhyātmam |
               prāṇo vāva samvargaḥ |
               sa yadā svapiti prāṇam eva vāg apy eti |
               prāṇaṃ cakṣuḥ |
               prāṇaṃ śrotram |
               prāṇaṃ manaḥ |
               prāṇo hy evaitān sarvān saṃvṛṅkta iti || ChUp_4,3.3 ||</span></p>
         
         
         
         
         
         <p>
            ChUpBh_4,3.3 athānantaramadhyātmamātmani saṃvargadarśanamidamucyate /<br />
            prāṇo mukhyovāva saṃvargaḥ /<br />
            sa puruṣo yadā yasminkāle svapiti prāṇameva vāgapyeti vāyumivāgniḥ prāṇaṃ cakṣuḥ prāṇaṃ
            śrotraṃ prāṇaṃ manaḥ prāṇo hi yasmādevaitānvāgādīnsarvānsaṃvṛṅkta iti //3 //
            </p>
         
         
         
         
         
         <p>START ChUp 4,3.4</p>
         
         
         <p><span class="bold">tau vā etau dvau samvargau |
               vāyur eva deveṣu prāṇaḥ prāṇeṣu || ChUp_4,3.4 ||</span></p>
         
         
         
         
         
         <p>ChUpBh_4,3.4 tau vā etau dvau saṃvargau saṃvarjanaguṇo vāyureva deveṣu saṃvargaḥ prāṇaḥ
            prāṇeṣu vāgādiṣu mukhyaḥ //4 //</p>
         
         
         
         
         
         <p>START ChUp 4,3.5</p>
         
         
         <p><span class="bold">atha ha śaunakaṃ ca kāpeyam abhipratāriṇaṃ ca kākṣaseniṃ pariviṣyamāṇau brahmacārī
               bibhikṣe |
               tasmā u ha na dadatuḥ || ChUp_4,3.5 ||</span></p>
         
         
         
         
         
         <p>
            ChUpBh_4,3.5 athaitayoḥ stutyarthamiyamākhyāyikā'rabhyate /<br />
            hetyaitihyārthaḥ /<br />
            śaunakaṃ ca śunakasyāpatyaṃ śonakaṃ kāpeyaṃ kapigotramabhipratāriṇaṃ ca nāmataḥ kakṣasenasyāpatyaṃ
            kākṣaseniṃ bhojanāyopaviṣṭau pariviṣyamāṇau sūpakārairbrahmacārī brahmavicchaṇḍo bibhikṣe
            bhikṣitavān /<br />
            brahmacāriṇo brahmavinmānitāṃ buddhvā taṃ jijñāsamānau tasmā u bhikṣāṃ na jajaturna
            dattavantau ha kimayaṃ bakṣyatīti //5 //
            </p>
         
         
         
         
         
         <p>START ChUp 4,3.6</p>
         
         
         <p><span class="bold">sa hovāca |
               mahātmanaś caturo deva ekaḥ kaḥ sa jagāra bhuvanasya gopāḥ |
               taṃ kāpeya nābhipaśyanti martyā abhipratārin bahudhā vasantam |
               yasmai vā etad annaṃ tasmā etan na dattam iti || ChUp_4,3.6 ||</span></p>
         
         
         
         
         
         <p>ChUpBh_4,3.6 sa hovāca brahmacārī mahātmanaścatura iti dvitīyābahuvacanam /
            deva eko 'gnyādīnvāyurvāgādīnprāṇaḥ /
            kaḥ sa prajāpatirjagāra grasitavān /
            
            <p>
               kaḥ sa jagāreti praśnameke /<br />
               bhuvanasya bhavantyasminbhūtānīti bhuvanaṃ bhūrādiḥ sarvo lokastasya gopā gopāyitā
               rakṣitā goptetyarthaḥ /<br />
               taṃ kaṃ prajāpatiṃ he kāpeya nābhipaśyanti na jānanti martyā maraṇadharmāṇo 'vivekino
               vā he 'bhipratārinbahudhādhyātmādhidaivatādhibhūtaprakārairvasantam /<br />
               yasmai vā etadahanyahanyannamadanāyā'hriyate saṃskriyate ca tasmai prajāpataya etadannaṃ
               na dattamiti //6 //
               </p>
         </p>
         
         
         
         
         
         <p>START ChUp 4,3.7</p>
         
         
         <p><span class="bold">tad u ha śaunakaḥ kāpeyaḥ pratimanvānaḥ pratyeyāya |
               ātmā devānāṃ janitā prajānāṃ hiraṅyadaṃṣṭro babhaso 'nasūriḥ |
               mahāntam asya mahimānam āhur anadyamāno yad anannam atti |
               iti vai vayam brahmacārin nedam upāsmahe dattāsmai bhikṣām iti || ChUp_4,3.7 ||</span></p>
         
         
         
         
         
         <p>ChUpBh_4,3.7 tadu ha brahmacāriṇo vacanaṃ śaunakaḥ kāpeyaḥ pratimanvāno manasā'locayanbrahmacāriṇaṃ
            pratyeyāyā'jagāma /
            gatvā cā'ha-yaṃ tvamavoco na paśyanti martyā iti taṃ vayaṃ paśyāmaḥ /
            katham?ātmā sarvasya sthāvarajaṅgamasya /
            kiñca devānāmagnyādīnāmātmani saṃhṛtya grasitvā punarjanitotpādayitā vāyurūpeṇādhidaivatamagnyādīnām
            /
            adhyātmaṃ ca prāṇarūpeṇa vāgādīnāṃ prajānāṃ ca danitā /
            atha vā'tmā devānāmagnivāgādīnāṃ janitā prajānāṃ sthāvarajaṅgamānām /
            hiraṇyadaṃṣṭro 'bhagnadaṃṣṭra iti yāvat /
            babhaso bhakṣaṇaśīlaḥ /
            anasūriḥ sūrirmedhāvī na sūrirasūristatpratiṣedho 'nasūriḥ sūrirevetyarthaḥ /
            mahāntamatipramāṇamaprameyamasya prajāpatermahimānaṃ vibhūtimāhurbrahmavidaḥ /
            yasmātsvayamanyairanadyamāno 'bhakṣyamāṇo yadanannamagnivāgādidevatārūpamatti bhakṣayatīti
            /
            vā iti nirarthakaḥ /
            vayaṃ he brahmacārin, ā, idamevaṃ yathoktalakṣaṇaṃ brahma vayamā upāsmahe /
            
            <p>
               vayamiti vyavahitena sambandhaḥ /<br />
               anye na vayamidamupāsmahe /<br />
               kiṃ tarhi parameva brahmopāsmaha iti varṇayanti /<br />
               dattāsmai bhikṣāmityavocadbhṛtyān //7 //
               </p>
         </p>
         
         
         
         
         
         <p>START ChUp 4,3.8</p>
         
         
         <p><span class="bold">tasmai u ha daduḥ |
               te vā ete pañcānye pañcānye daśa santas tat kṛtam |
               tasmāt sarvāsu dikṣv annam eva daśa kṛtam |
               saiṣā virāḍ annādī |
               tayedaṃ sarvaṃ dṛṣṭam |
               sarvam asya idaṃ dṛṣṭaṃ bhavaty annādo bhavati ya evaṃ veda ya evaṃ veda || ChUp_4,3.8
               ||</span></p>
         
         
         
         
         
         <p>tasmā u ha daduste hi bhikṣām /
            te vai ye grasyante 'gnyādayo yaśca teṣāṃ grasitā vāyuḥ pañcānye vāgādibhyaḥ, tathānye
            tebhyaḥ pañcādhyātmaṃ vāgādayaḥ prāṇaśca, te sarve daśa santastatkṛtaṃ bhavati, te
            caturaṅka ekāya evaṃ catvāraḥ tryaṅkāyaḥ evaṃ trayo 'pare dvyaṅkāyaḥ evaṃ dvāvanyāvekāṅkāya
            evameko 'nya, ityevaṃ deśa santastatkṛtaṃ bhavati /
            yata evaṃ tasmātsarvāsu dikṣu daśasvapyagnyādyā vāgādyāśca daśasaṃkhyāsāmānyādannameva"daśākṣarā
            virāḍ virāḍannam" iti hi śrutiḥ /</p>
         
         
         <p>ato 'nnameva daśasaṃkhyatvāt /
            tata eva daśa kṛtaṃ kṛte 'ntarbhāvāccaturāyatvenetyavocāma /
            
            <p>
               saiṣā virāḍdaśasaṃkhyā satyannaṃ cānnādyannādinī ca kṛtatvena daśasaṃkhyayānnaṃ kṛtasaṃkhyayānnādī
               tayā annānnādinyā idaṃ sarvaṃ jagaddaśadiksaṃsthaṃ dṛṣṭaṃ kṛtasaṃkhyābhūtayopalabdham
               /<br />
               evaṃvido 'sya sarvaṃ kṛtasaṃkhyābhūtasya daśadiksaṃbaddhaṃ dṛṣṭamupalabdhaṃ bhavati
               /<br />
               kiñcānnādaśca bhavati ya evaṃ veda yathoktadarśī /<br />
               dvirabhyāsa upāsanamāptyarthaḥ //8//
               </p>
         </p>
         
         
         <p><span class="bold">iti cchāndogyopaniṣadi caturthādhyāyasya tṛtīyaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 4,4.1</p>
         
         
         <p><span class="bold">satyakāmo ha jābālo jabālāṃ mātaram āmantrayāṃ cakre |
               brahmacaryaṃ bhavati vivatsyāmi kiṃgotro nv aham asmīti || ChUp_4,4.1 ||</span></p>
         
         
         
         
         
         <p>
            ChUpBh_4,4.1 sarvaṃ vāgādyagnyādi cānnānnādatvasaṃstutaṃ jagadekīkṛtya ṣoḍaśadhā pravibhajya
            tasminbrahmadṛṣṭirvidhātavyetyārabhyate /<br />
            śraddhātapasorbrahmopāsanāṅgatvapradarśanāyā'khyāyikā /<br />
            satyakāmo ha nāmato haśabda aitihyārtho jabālāyā apatyaṃ jābālo jabalāṃ svāṃ mātaramāmantrayāñcakra
            āmantritavān /<br />
            brahmacaryaṃ svādhyāyagrahaṇāya he bhavati vivatsyāmyācāryakule, kiṅgotro 'haṃ kimasya
            mama gotraṃ so 'haṃ nvahamasmīti //1 //
            </p>
         
         
         
         
         
         <p>START ChUp 4,4.2</p>
         
         
         <p><span class="bold">sā hainam uvāca |
               nāham etad veda tāta yadgotras tvam asi |
               bahv aham carantī paricāriṇī yauvane tvām alabhe |
               sāham etan na veda yadgotras tvam asi |
               jabālā tu nāmāham asmi |
               satyakāmo nāma tvam asi |
               sa satyakāma eva jābālo bruvīthā iti || ChUp_4,4.2 ||</span></p>
         
         
         
         
         
         <p>ChUpBh_4,4.2 evaṃ pṛṣṭā jabālā sā hainaṃ putramuvāca-nāhametattava gotraṃ veda he
            tāta yadgotrastvamasi /
            kasmānna vetsītyuktā'ha-bahu bhartṛgṛhe paricaryājātamatithyabhyāgatādi carantyahaṃ
            paricāriṇī paricarantīti paricaraṇaśīlaivāhaṃ paricaraṇacittatayā gotrādismaraṇe mama
            mano nābhūt /
            
            <p>
               yauvane ca tatkāle tvāmalabhe labdhavatyasmi /<br />
               tadaiva te pitoparataḥ /<br />
               ato 'nāthāhaṃ sāhametanna veda yadgotrastvamasi /<br />
               jabālā tu nāmāhamasmi satyakāmo nāma tvamasi sa tvaṃ satyakāma evāhaṃ jābālo 'smītyācāryāya
               bruvīthāḥ yadyācāryeṇa pṛṣṭa ityabhiprāyaḥ //2 //
               </p>
         </p>
         
         
         
         
         
         <p>START ChUp 4,4.3-4</p>
         
         
         <p><span class="bold">sa ha hāridrumataṃ gautamam etyovāca |
               brahmacaryaṃ bhagavati vatsyāmi |
               upeyāṃ bhagavantam iti || ChUp_4,4.3 ||</span></p>
         
         
         <p><span class="bold">taṃ hovāca kiṃgotro nu somyāsīti |
               sa hovāca |
               nāham etad veda bho yadgotro 'ham asmi |
               apṛcchaṃ mātaram |
               sā mā pratyabravīd bahv aham carantī paricariṇī yauvane tvām alabhe |
               sāham etan na veda yadgotras tvam asi |
               jabālā tu nāmāham asmi |
               satyakāmo nāma tvam asīti |
               so 'haṃ satyakāmo jābālo 'smi bho iti || ChUp_4,4.4 ||</span></p>
         
         
         
         
         
         <p>ChUpBh_4,4.4 sa ha satyakāmo hāridrumataṃ haridrumato 'patyaṃ hāridrumataṃ gautamaṃ
            gotrata etya gatvovāca brahmacaryaṃ bhagavati pūjāvati tvayi vatsyāmyata upeyāmupagaccheyaṃ
            śiṣyatayā bhagavantamityuktavantaṃ taṃ hovāca gautamaḥ /
            kiṅgotro nu somyāsīti vijñātakulagotraḥ śiṣya upanetavya iti pṛṣṭaḥ pratyāha satyakāmaḥ
            /
            sa hovāca nāhametadveda bho yadgotro 'hamasmi /
            
            <p>
               kiṃ tvapṛcchaṃ pṛṣṭavānasmi mātaram /<br />
               sā mayā pṛṣṭā māṃ pratyabravīnmātā /<br />
               bahvahaṃ carantītyādi pūrvavat /<br />
               tasyā ahaṃ vacaḥ smarāmi so 'haṃ satyakāmo jābālo 'smi bho iti //3-4 //
               </p>
         </p>
         
         
         
         
         
         <p>START ChUp 4,4.5</p>
         
         
         <p><span class="bold">taṃ hovāca |
               naitad abrahmaṇo vivaktum arhati |
               samidhaṃ somyāhara |
               upa tvā neṣye na satyād agā iti |
               tam upanīya kṛśānām abalānāṃ catuḥśatā gā nirākṛtya uvācemāḥ somyānusaṃvrajeti |
               tā abhiprasthāpayann uvāca |
               nāsahasreṇāvarteyeti |
               sa ha varṣagaṇaṃ provāsa |
               tā yadā sahasraṃ sampeduḥ || ChUp_4,4.5 ||</span></p>
         
         
         
         
         
         <p>ChUpBh_4,4.5 taṃ hovāca gautamo naitadvaco 'brāhmaṇo viśeṣeṇa vaktumarhatyārjavārthasaṃyuktam
            /
            ṛjavo hi brahmaṇā netare svabhāvataḥ /
            yasmānna satyādbrāhmaṇajātidharmādagā nāpetavānasi /
            
            <p>
               ato brāhmaṇaṃ tvāmupaneṣye 'taḥ saṃskārārthaṃ homāya samidhaṃ somyā'haretyuktvā tamupanīya
               kṛśānāmabalānāṃ goyūthānnirākṛtyāpakṛṣya catuḥśatā catvāri śatāni gavāmuvācemā gāḥ
               somyānusaṃvrajānugaccha /<br />
               ityuktastā araṇyaṃ pratyabhiprasthāpayannuvāca-nāsahasreṇāpūrṇena sahasreṇa nā'varteya
               na pratyāgaccheyam /<br />
               sa evamuktvā gā araṇyaṃ tṛṇodakabahulaṃ dvandvaṃrahitaṃ praveśya sa ha varṣagaṇaṃ
               dīrghaṃ provāsa proṣitavān /<br />
               tāḥ samyaggāvo rakṣitā yadā yasminkāle sahasraṃ saṃpeduḥ saṃpannā babhūvuḥ //5//
               </p>
         </p>
         
         
         <p><span class="bold">iti cchāndogyopaniṣadi caturthādhyāyasya caturthaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 4,5.1</p>
         
         
         <p><span class="bold">atha hainam ṛṣabho 'bhyuvāda satyakāma 3 iti |
               bhagava iti ha pratiśuśrāva |
               prāptāḥ somya sahasraṃ smaḥ |
               prāpaya na ācāryakulam || ChUp_4,5.1 ||</span></p>
         
         
         
         
         
         <p>
            ChUpBh_4,5.1 tametaṃ śraddhātapobhyāṃ siddhaṃ vāyudevatā diksaṃbandhinī tuṣṭā satyṛṣabhamanupraviśyarṣabhāpannānugrahāyātha
            hainamṛṣabho 'bhyuvādābhyuktavānsatyakāma 3 iti saṃbodhya, tamasau satyakāmo bhagava
            iti ha pratiśuśrāva prativacanaṃ dadau /<br />
            praptāḥ somya sahasraṃ smaḥ pūrṇā tava pratijñātaḥ prāpaya no 'smānācāryakulam //1
            //
            </p>
         
         
         
         
         
         <p>START ChUp 4,5.2</p>
         
         
         <p><span class="bold">brahmaṇaś ca te pādaṃ bravāṇi iti |
               bravītu me bhagavān iti |
               tasmai hovāca |
               prācī dik kalā |
               praticī dik kalā |
               dakṣiṇā dik kalā |
               udīcī dik kalā |
               eṣa vai somya catuṣkalaḥ pādo brahmaṇaḥ prakāśavān nāma || ChUp_4,5.2 ||</span></p>
         
         
         
         
         
         <p>ChUpBh_4,5.2 kiñcāhaṃ braṅmaṇaḥ parasya te tubhyaṃ pādaṃ bravāṇi kathayāni /
            ityuktaḥ pratyuvāca-bravītu kathayatu me mahyaṃ bhagavān /
            
            <p>
               ityukta ṛṣabhastasmai satyakāmāya hovāca /<br />
               prācī dikkalā brahmaṇaḥ pādasya caturtho bhāgaḥ /<br />
               tathā pratīcī dikkalā dakṣiṇā dikkalodīcī dikkalaiṣa vai saimya brahmaṇaḥ pādaścatuśaṣkalaścatasraḥ
               kalā avayavā yasya so 'yaṃ catuṣkalaḥ pādo brahmaṇaḥ prakāśavānnāma prakāśavānityavaṃ
               nāmābhidhānaṃ yasya /<br />
               tathottare 'pi pādāstrayaścatuṣkalā brahmaṇaḥ //2 //
               </p>
         </p>
         
         
         
         
         
         <p>START ChUp 4,5.3</p>
         
         
         <p><span class="bold">sa ya etam evaṃ vidvāṃś catuṣkalaṃ pādaṃ brahmaṇaḥ prakāśavān ity upāste prakāśavān
               asmiṃl loke bhavati |
               prakāśavato ha lokāñ jayati ya etam evaṃ vidvāṃś catuṣkalaṃ pādaṃ brahmaṇaḥ prakāśavān
               ity upāste || ChUp_4,5.3 ||</span></p>
         
         
         
         
         
         <p>
            ChUpBh_4,5.3 sa yaḥ kaścidevaṃ yathoktametaṃ brahmaṇaścatuṣkalaṃ pādaṃ vidvānprakāśavānityanena
            guṇena viśiṣṭamupāste tasyedaṃ phalaṃ prakāśavānasmin loke bhavati prakhyāto bhavatītyarthaḥ
            /<br />
            tathādṛṣṭaṃ phalaṃ prakāśavato ha lokāndevādisaṃbandhino mṛtaḥ sañjayati prāpnoti
            /<br />
            ya etameva vidvāṃścatuṣkalaṃ pādaṃ brahmaṇaḥ prakāśavānityupāste //3//
            </p>
         
         
         <p><span class="bold">iti cchāndogyopaniṣadi caturthādhyāyasya pañcamaḥ khaṇḍaḥ</span></p>
         
         
         
         
         
         <p>START ChUp 4,6.1</p>
         
         
         <p><span class="bold">agniṣṭe pādaṃ vakteti |
               sa ha śvo bhūte gā abhiprasthāpayāṃ cakāra |
               tā yatrābhisāyaṃ babhūvus tatrāgnim upasamādhāya gā uparudhya samidham ādhāya paścād
               agneḥ prāṅ upopaviveśa || ChUp_4,6.1 ||</span></p>
         
         
         
         
         
         <p>
            ChUpBh_4,6.1 so 'gniste pādaṃ vaktetyupararāmarṣabhaḥ /<br />
            sa satyākāmo ha śvobhūte paredyurnaityakaṃ nityaṃ karma kṛtvā gā abhiprasthāpayāñcakārā'cāryakulaṃ
            prati /<br />
            tāḥ śanaiścarantya ācāryakulābhimukhyaḥ prasthitā yatra yasminkāle deśe 'bhi sāyaṃ
            niśāyāmabhisaṃbabhūvurekatrābhimukhyaḥ saṃbhūtāḥ, tatrāgnimupasamādhāya gā uparudhya
            samidhamādhāya paścādagneḥ praṅupopaviveśa ṛṣabhavaco dhyāyan //1 //
            </p>
         
         
         
         
         
         <p>START ChUp 4,6.2</p>
         
         
         <p><span class="bold">tam agnir abhyuvāda satyakāma 3 iti |
               bhagava iti ha pratiśuśrāva || ChUp_4,6.2 ||</span></p>
         
         
         
         
         
         <p>ChUpBh_4,6.2 tamagnirabhyuvāda satyakāma 3 iti saṃbodhya, tamasau satyakāmo bhagava
            iti ha pratiśuśrāva prativacanaṃ dadau //2 //</p>
         
         
         
         
         
         <p>START ChUp 4,6.3</p>
         
         
         <p><span class="bold">brahmaṇaḥ somya te pādaṃ bravāṇīti |
               bravītu me bhagavān iti |
               tasmai ha uvāca |
               pṛthivī kalā |
               antarikṣaṃ kalā |
               dyauḥ kalā |
               samudraḥ kalā |
               eṣa vai somya catuṣkalaḥ pādo brahmaṇo 'nantavān nāma || ChUp_4,6.3 ||</span></p>
         
         
         
         
         
         <p>
            ChUpBh_4,6.3 brahmaṇaḥ somya te pādaṃ bravāṇīti bravītu me bhagavānīti tasmai hovāca
            pṛthivī kalāntarikṣaṃ kalā dyauḥ kalā samudraḥ kaletyātmagocarameva darśanamagnirabravīt
            /<br />
            eṣa vai somya catuṣkalaḥ pādo brahmaṇo 'nantavānnāma //3 //
            </p>
         
         
         
         
         
         <p>START ChUp 4,6.4</p>
         
         
         <p><span class="bold">sa ya etam evaṃ vidvāṃś catuṣkalaṃ pādaṃ brahmaṇo 'nantavān ity upāste 'nantavān asmiṃl
               loke bhavati |
               anantavato ha lokāñ jayati ya etam evaṃ vidvāṃś catuṣkalaṃ pādaṃ brahmaṇo 'nantavān
               ity upāste || ChUp_4,6.4 ||</span></p>
         
         
         
         
         
         <p>
            ChUpBh_4,6.4 sa yaḥ kaścidyathoktaṃ pādamanantavattvena guṇenopāste sa tathaiva tadguṇo
            bhavatyasmiṃlloke /<br />
            mṛtaścānantavato ha lokānsa jayati ya etamevamityādi pūrvavat //4//
            </p>
         
         
         <p><span class="bold">iti cchāndogyopaniṣadi caturthādhyāyasya ṣaṣṭha khaṇḍaḥ</span></p>
         
         
         <p>4.7.1-2</p>
         
         
         <p class="bold">haṃsaste pādaṃ vakteti sa ha śvobhūte gā abhiprasthāpayāñcakāra tā yatrābhisāyaṃ babhūvustatrāgnimupasamādhāyā
            gā uparudhya samidhamādhāya paścādagneḥ prāṅupopaviveśa //1 //</p>
         
         
         <p class="bold">taṃ haṃsa upanipatyābhyuvāda satyakāma 3 iti bhagava iti ha pratiśuśrāva //2//</p>
         
         
         
         
         
         <p>
            ChUpBh_4,7.1,2 so 'gnirhaṃsaste pādaṃ vaktetyuktavopararāma /<br />
            haṃsa ādityaḥ /<br />
            śauklyātpatanasāmānyācca /<br />
            sa ha śvobhūta ityādi samānam //1-2 //
            </p>
         
         
         
         
         
         <p>START ChUp 4,7.3-4</p>
         
         
         <p><span class="bold">brahmaṇaḥ somya te pādaṃ bravāṇīti |
               bravītu me bhagavān iti |
               tasmai hovāca |
               agniḥ kalā |
               sūryaḥ kalā |
               candraḥ kalā |
               vidyut kalā |
               eṣa vai somya catuṣkalaḥ pādo brahmaṇo jyotiṣmān nāma || ChUp_4,7.3 ||</span></p>
         
         
         <p><span class="bold">sa ya etam evaṃ vidvāṃś catuṣkalaṃ pādaṃ brahmaṇo jyotiṣmān ity upāste jyotiṣmān asmiṃl
               loke bhavati |
               jyotiṣmato ha lokāñ jayati ya etam evaṃ vidvāṃś catuṣkalaṃ pādaṃ brahmaṇo jyotiṣmān
               ity upāste || ChUp_4,7.4 ||</span></p>
         
         
         
         
         
         <p>
            ChUpBh_4,7.3,4 agniḥkalā sūryaḥ kalā candraḥ kalā vidyutkalaiṣa vai somyeti jyotirviṣayameva
            ca darśanaṃ provācāto haṃsasyā'dityatvaṃ pratīyate /<br />
            vidvatphalaṃ-jyotiṣmāndīptiyukto 'smiṃlloke bhavati /<br />
            candrādityādīnāṃ jyotiṣmata eva ca mṛtvā lokāñjayati /<br />
            samānamuttaram //3-4 //
            </p>
         
         
         <p><span class="bold">iti cchāndogyopaniṣadi caturthādhyāyasya saptamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 4,8.1</p>
         
         
         <p><span class="bold">madguṣṭe pādaṃ vakteti |
               sa ha śvo bhūte gā abhiprasthāpayāṃ cakāra |
               tā yatrābhisāyaṃ babhūvus tatrāgnim upasamādhāya gā uparudhya samidham ādhāya paścād
               agneḥ prāṅ upopaviveśa || ChUp_4,8.1 ||</span></p>
         
         
         
         
         
         <p>
            ChUpBh_4,8.1 haṃso 'pi madguṣṭe pādaṃ vaktetyupararāma /<br />
            madgurudakacaraḥ pakṣī sa cāpsambandhātprāṇaḥ sa ha śvobhūta ityādi pūrvavat //1 //
            </p>
         
         
         
         
         
         <p>START ChUp 4,8.2-3</p>
         
         
         <p><span class="bold">taṃ madgur upanipatyābhyuvāda satyakāma 3 iti |
               bhagava iti ha pratiśuśrāva || ChUp_4,8.2 ||</span></p>
         
         
         <p><span class="bold">brahmaṇaḥ somya te pādaṃ bravāṇīti |
               bravītu me bhagavān iti |
               tasmai hovāca |
               prāṇaḥ kalā |
               cakṣuḥ kalā |
               śrotraṃ kalā |
               manaḥ kalā |
               eṣa vai somya catuṣkalaḥ pādo brahmaṇa āyatanavān nāma || ChUp_4,8.3 ||</span></p>
         
         
         
         
         
         <p>
            ChUpBh_4,8.2,3 sa ca madguḥ prāṇaḥ svaviṣayameva ca darśanamuvāca prāṇaḥ kaletyādi,
            āyatanavānityevaṃ nāma /<br />
            āyatanaṃ nāma manaḥ sarvakaraṇopahṛtānāṃ bhogānāṃ tadyasminpāde vidyata ityāyatanavānnāma
            pādaḥ //2-3 //
            </p>
         
         
         
         
         
         <p>START ChUp 4,8.4</p>
         
         
         <p><span class="bold">sa ya etam evaṃ vidvāṃś catuṣkalaṃ pādaṃ brahmaṇa āyatanavān ity upāsta āyatanavān
               asmiṃl loke bhavati |
               āyatanavato ha lokāñ jayati ya etam evaṃ vidvāṃś catuṣkalaṃ pādaṃ brahmaṇa āyatanavān
               ity upāste || ChUp_4,8.4 ||</span></p>
         
         
         
         
         
         <p>
            ChUpBh_4,8.4 taṃ pādaṃ tathaivopāste yaḥ sa āyatanavānāśrayavānasmiṃlloke bhavati
            /<br />
            tathā'yatanavata eva sāvakāśāṃllokānmṛto jayati /<br />
            ya etamevamityādi pūrvavat //4//
            </p>
         
         
         <p><span class="bold">iti cchāndogyopaniṣadi caturthādhyāyasyāṣṭamaḥ khaṇḍaḥ</span></p>
         
         
         
         
         
         <p>START ChUp 4,9.1</p>
         
         
         <p><span class="bold">prāpa hācaryakulam |
               tam ācaryo 'bhyuvāda satyakāma 3 iti |
               bhagava iti ha pratiśuśrāva || ChUp_4,9.1 ||</span></p>
         
         
         
         
         
         <p>
            ChUpBh_4,9.1 sa evaṃ brahmavitsanprāpa ha prāptavānācāryakulam /<br />
            tamācāryo 'bhyuvāda satyakāma 3 iti /<br />
            bhagava iti ha pratiśuśrāva //1 //
            </p>
         
         
         
         
         
         <p>START ChUp 4,9.2</p>
         
         
         <p><span class="bold">brahmavid iva vai somya bhāsi |
               ko nu tvānuśaśāseti |
               anye manuṣyebhya iti ha pratijajñe |
               bhagavāṃs tv eva me kāme brūyāt || ChUp_4,9.2 ||</span></p>
         
         
         
         
         
         <p>ChUpBh_4,9.2 brahmavidiva vai somya bhāsi /
            prasannendriyaḥ prahasitavadanaśca niścintaḥ kṛtārtho brahmavidbhavati /
            ata ācāryo brahmavidiva bhāsoti /
            ko nviti vitarkayannuvāca kastvāmanuśaśāseti /
            sa cā'ha satyakāmo 'nye manuṣyebhyaḥ /
            
            <p>
               devatā māmanuśiṣṭavatyaḥ /<br />
               ko 'nyo bhagavacchiṣyaṃ māṃ manuṣyaḥ sannanuśāsitumutsahetetyabhiprāyaḥ /<br />
               ato 'nye manuṣyebhya iti ha pratijajñe pratijñātavān /<br />
               bhagavāṃstveva me kāme mamecchāyāṃ brūyātkimanyairuktena nāhaṃ tadgaṇayāmītyabhiprāyaḥ
               //2 //
               </p>
         </p>
         
         
         
         
         
         <p>START ChUp 4,9.3</p>
         
         
         <p><span class="bold">śrutaṃ hy eva me bhagavaddṛśebhya ācāryād dhaiva vidyā viditā sādhiṣṭhaṃ prāpatīti
               |
               tasmai ha etad eva uvāca |
               atra ha na kiṃcana vīyāyeti vīyāyeti || ChUp_4,9.3 ||</span></p>
         
         
         
         
         
         <p>
            ChUpBh_4,9.3 kiñca śrutaṃ hi yasmānmama vidyata evāsminnarthe bhagavatsamebhya ṝṣibhyaḥ
            /<br />
            ācāryāddhaiva vidyā viditā sādhiṣṭhaṃ sādhutamatvaṃ prāpaditi prāpnotītyato bhagavāneba
            brūyādityukta ācāryo 'bravīttasmai tāmeva daivatairuktāṃ vidyām /<br />
            atra ha na kiñcana ṣoḍaśakalavidyāyāḥ kiñcidekadeśamātramapi na vīyāya na vigatamityarthaḥ
            /<br />
            dvirabhyāso vidyāparisamāptyarthaḥ //3//
            </p>
         
         
         <p><span class="bold">iti cchāndogyopaniṣadi caturthādhyāyasya navamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 4,10.1</p>
         
         
         <p><span class="bold">upakosalo ha vai kāmalāyanaḥ satyakāme jābāle brahmacāryam uvāsa |
               tasya ha dvādaśa vārṣāny agnīn paricacāra |
               sa ha smānyān antevāsinaḥ samāvartayaṃs taṃ ha smaiva na samāvartayati || ChUp_4,10.1
               ||</span></p>
         
         
         
         
         
         <p>
            ChUpBh_4,10.1 punarbrahmavidyāṃ prakārāntareṇa vakṣyāmītyārabheta gatiṃ ca tadvido
            'gnividyāṃ ca /<br />
            ākhyāyikā pūrvavacchraddhātapasorbrahmavidyāsādhanatvapradaśranārthā-upakosalo ha
            vai nāmataḥ kamalasyāpatyaṃ kāmalāyanaḥ satyakāme jābāle brahmacaryamuvāsa tasya,
            haḥ etihyārthaḥ /<br />
            tasyā'cāryasya dvādaśa varṣāṇyagnīnparicacārāgnīnāṃ paricaraṇaṃ kṛtavān /<br />
            sa ha smā'cāryo 'nyānbrahmacāriṇaḥ svādhyāyaṃ grāhayitvā samāvartayaṃstamevopakosalamekaṃ
            na samāvartayati sma ha //1 //
            </p>
         
         
         
         
         
         <p>START ChUp 4,10.2</p>
         
         
         <p><span class="bold">taṃ jāyovāca tapto brahmacārī kuśalam agnīn paricacārīt |
               mā tvā agnayaḥ paripravocan |
               prabrūhy asmā iti |
               tasmai hāprocyaiva pravāsāṃ cakre || ChUp_4,10.2 ||</span></p>
         
         
         
         
         
         <p>ChUpBh_4,10.2 tamācāryajāyovāca taptobrahmacārī kuśalaṃ samyagagnīnparicacārītparicaritavān
            /
            
            <p>
               bhagavāṃścāgniṣu bhaktaṃ na samāvartayati /<br />
               ato 'smadbhaktaṃ na samāvartayatīti jñātvā tvāmagnayo mā paripravocangarhāṃ tava mā
               kuryuḥ /<br />
               ataḥ prabrūhyasmai vidyāmiṣṭāmupakosalāyeti /<br />
               tasmā evaṃ jāyayokto 'pi hāprocyaivānuktvaiva kiñcitpravāsāṃcakre pravasitavān //2
               //
               </p>
         </p>
         
         
         
         
         
         <p>START ChUp 4,10.3</p>
         
         
         <p><span class="bold">sa ha vyādhinā anaśituṃ dadhre |
               tam ācāryajāyā uvāca brahmacārinn aśāna |
               kiṃ nu na aśnāsi iti |
               sa ha uvāca bahava ime 'smin puruṣe kāmā nānātyāyāḥ |
               vyādhībhīḥ pratipūrṇo 'smi |
               na as/iṣyāmi iti || ChUp_4,10.3 ||</span>
            </p>
         
         
         
         
         <p>ChUpBh_4,10.3 sa hopakosalo vyādhinā mānasena duḥkhenānaśitumanaśanaṃ kartuṃ dadhre
            dhṛtavānmanaḥ /
            
            <p>
               taṃ tūṣṇīmagnyagāre 'vasthitamācāryajāyovāca he brahmacārinnaśāna bhuṅkṣva kiṃ nu
               kasmānnu kāraṇānnāśnāsīti /<br />
               sa hovāca bahavo 'neke 'sminpuruṣe 'kṛtārthe prākṛte kāmā icchāḥ kartavyaṃ prati nānātyayo
               'tigamanaṃ yeṣāṃ vyādhīnāṃ kartavyacintānāṃ te nānātyayā vyādhayaḥ kartavyatāprāptinimittāni
               cittaduḥkhānītyarthaḥ /<br />
               taiḥ pratipūrṇo 'smi /<br />
               ato nāśiṣyāmīti //3 //
               </p>
         </p>
         
         
         
         
         
         <p>START ChUp 4,10.4</p>
         
         
         <p><span class="bold">atha hāgnayaḥ samūdire |
               tapto brahmacārī kuśalaṃ naḥ paryacārīt |
               hantāsmai prabravāmeti tasmai hocuḥ |
               prāṇo brahma kaṃ brahma khaṃ brahmeti || ChUp_4,10.4 ||</span></p>
         
         
         
         
         
         <p>
            ChUpBh_4,10.4 uktvā tūṣṇīṃbhūte brahmacāriṇyatha hāgnayaḥ śuśrūṣayā'varjitāḥ kāruṇyāviṣṭāḥ
            santasrayo 'pi samūdire saṃbhūyoktavantaḥ /<br />
            hantedānīmasmai brahmacāriṇe 'smadbhaktāya duḥkhitāya tapasvine śraddadhānāya sarve
            'nuśāsmo 'nuprabravāma brahmavidyāmiti /<br />
            evaṃ saṃpradhārya tasmai hocuruktavantaḥ prāṇo brahma kaṃ brahma khaṃ brahmeti //4
            //
            </p>
         
         
         
         
         
         <p>START ChUp 4,10.5</p>
         
         
         <p><span class="bold">sa hovāca |
               vijānāmy ahaṃ yat prāṇo brahma |
               kaṃ ca tu khaṃ ca na vijānāmīti |
               te hocuḥ |
               yad vāva kaṃ tad eva kham |
               yad eva khaṃ tad eva kam iti |
               prāṇaṃ ca hāsmai tad ākāśaṃ cocuḥ || ChUp_4,10.5 ||</span></p>
         
         
         
         
         
         <p>ChUpBh_4,10.5 sa hovāca brahmacārī vijānāmyahaṃ yadbhavadbhiruktaṃ prasiddhapadārthakatvātprāṇo
            brahmeti /
            yasminsati jīvanaṃ yadapagame ca na bhavatīti tasminvāyuviśeṣe loke rūḍho 'to yuktaṃ
            brahmatvaṃ tasya /
            tena prasiddhapadārthakatvādvijānāmyahaṃ yatprāṇo brahmeti /
            kaṃ ca tu khaṃ na vijānāmīti /
            nanu kaṅkhaṃśabdayorapi sukhākāśaviṣayatvena prasiddhapadārthakatvameva, kasmādbrahmacāriṇo
            'jñānam?nṛnaṃ sukhasya kaṃśabdavācyasya kṣaṇapradhvaṃsitvātkhaṃśabdavācyasya cā'kāśasyācetanasya
            kathaṃ brahmatvamiti manyate /
            kathaṃ ca bhavatāṃ vākyamapramāṇaṃ syāditi /
            ato na vijānāmītyāha /
            tamevamuktantaṃ brahmacāriṇaṃ te hāgnayaḥ ūcuḥ yadvāva yadeva vayaṃ kamavocāma tadeva
            khamākāśamityevaṃ khena viśeṣyamāṇaṃ kaṃ viṣayendrisaṃyogajātsukhānnivartitaṃ syānnīleneva
            viśeṣyamāṇamutpalaṃ raktādibhyaḥ /
            yadeva khamityākāśamavocāma tadeva ca kaṃ sukhamiti jānīhi /
            evaṃ ca sukhena viśeṣyamāṇaṃ khaṃ bhautikādacetanātkhānnivartitaṃ syānnīlotpalavadeva
            /
            sukhamākāśasthaṃ netarallaukikam /
            ākāśaṃ ca sukhāśrayaṃ netaradbhautikamityarthaḥ /
            nanvākāśaṃ cetsukhena viśeṣayitumiṣṭamastvanyataradeva viśeṣaṇaṃ yadvāva kaṃ tadeva
            khamityatiriktamitarat /
            yadeva khaṃ tadeva kamiti pūrvaviśeṣeṇaṃ vā /
            nanu sukhākāśayorubhayorapi laukikasukhākāśābhyāṃ vyāvṛttiriṣṭetyavocāma /
            sukhenā'kāśe viśeṣite vyāvṛttirubhayorarthaprāptaiveti cetsatyamevaṃ kintu sukhena
            viśeṣitasyaivā'kāśasya dhyeyatvaṃ vihitaṃ na tvākāśaguṇasya viśeṣaṇasya sukhasya dhyeyatvaṃ
            vihitaṃ syāt /
            viśeṣaṇopādānasya viśeṣyaniyantṛtvenaivopakṣayāt /
            ataḥ khena sukhamapi viśeṣyate dhyeyatvāya /
            kutaścaitanniścīyate /
            kaṃśabdasyāpi brahmaśabdasambandhātkaṃ brahmeti /
            yadi hi sukhaguṇaviśiṣṭasya khasya dhyeyatvaṃ vivakṣitaṃ syātkaṃ khaṃ brahmeti brūyuragnayaḥ
            prathamam /
            na caivamuktavantaḥ /
            kiṃ tarhi kaṃ brahma khaṃ brahmeti /
            ato brahmacāriṇo mohāpanayanāya kaṅkhaṃśabdayoritaretaraviśeṣaṇaviśeṣyatva nirdeśo
            yukta eva yadvāva kamityādiḥ /
            
            <p>
               tadetadagnibhiruktaṃ vākyārthamasmadbodhāya śrutirāha-prāṇaṃ ca hāsmai brahmacāriṇe
               /<br />
               tasyā'kāśastadākāśaḥ /<br />
               prāṇasya sambandhyāśrayatvena hārda ākāśa ityarthaḥ /<br />
               sukhaguṇavattvanirdeśāttaṃ cā'kāśaṃ sukhaguṇaviśiṣṭaṃ brahma tatsthaṃ ca prāṇaṃ brahmasamparkādeva
               brahmetyubhayaṃ prāṇaṃ cā'kāśaṃ ca samuccitya brahmaṇī ūcuragnaya iti //5//
               </p>
         </p>
         
         
         <p><span class="bold">iti cchāndogyopaniṣadi caturthādhyāyasya daśamaḥ khaṇḍaḥ</span></p>
         
         
         <p>=======================================================================
            START ChUp 4,11.1</p>
         
         
         <p><span class="bold">atha hainaṃ gārhapatyo 'nuśaśāsa pṛthivy agnir annam āditya iti |
               ya eṣa āditye puruṣo dṛśyate so 'ham asmi sa eva aham asmi iti || ChUp_4,11.1 ||</span></p>
         
         
         
         
         
         <p>ChUpBh_4,11.1 sambhūyāgnayo brahmacāriṇe brahmoktavantaḥ /
            athānantaraṃ pratyekaṃ svasvaviṣayāṃ vidyāṃ vaktumārebhire /
            tatrā'dāvenaṃ brahmacāriṇaṃ gārhapatyo 'gniranuśaśāsa /
            pṛthivyagnirannamāditya iti mamaitāścasrastanavaḥ /
            tatra ya āditya eṣa puruṣo dṛśyate so 'hamasmi gārhapatyo 'gniryaśca gārhapatyo 'gniḥ
            sa evāhamādityo puruṣo 'smīti /
            
            <p>
               punaḥ parāvṛttyā sa evāhamasmīti vacanam /<br />
               pṛthivyannayoriva bhojyatvalakṣaṇayoḥ sambandho na gārhapatyādityayoḥ /<br />
               attṛtvapaktṛtvaprakāśanadharmā aviśiṣṭā ityata ekatvamevānayoratyantam /<br />
               pṛthivyannayostu bhojyatvenā'bhyāṃ sambandhaḥ //1 //
               </p>
         </p>
         
         
         
         
         
         <p>START ChUp 4,11.2</p>
         
         
         <p><span class="bold">sa ya etam evaṃ vidvān upāste |
               apahate pāpakṛtyām |
               lokī bhavati |
               sarvam āyur eti |
               jyog jīvati |
               na asya avarapuruṣāḥ kṣīyante |
               upa vayaṃ taṃ bhuñjāmo 'smiṃś ca loke 'muṣmiṃś ca |
               ya etam evaṃ vidvān upāste || ChUp_4,11.2 ||</span></p>
         
         
         
         
         
         <p>ChUpBh_4,11.2 sa yaḥ kaścidevaṃ yathoktaṃ gārhapatyamagnimannānnādatvena caturdhā
            pravibhaktamupāste so 'pahate vināśayati pāpakṛtyāṃ pāpaṃ karma /
            lokī lokavāṃścāsmadāyena lokenā'gneyena tadvānbhavati yathā vayamiha ca loke /
            sarvaṃ varṣaśatamāyureti prāpnoti jyogujjavalaṃ jīvati nāprakhyāta ityetat /
            
            <p>
               na cāsyāvarāśca te puruṣāścāsya viduṣaḥ santatijā ityarthaḥ /<br />
               na kṣīyante santatyucchedo na bhavatītyarthaḥ /<br />
               kiṃ ca taṃ vayamupabhuñjāmaḥ pālayāmo 'smiṃśca loke jīvantamamuṣmiṃśca paraloke /<br />
               ya etamevaṃ vidvānupāste yathektaṃ tasyaitatphalamityarthaḥ //2//
               </p>
         </p>
         
         
         <p><span class="bold">iti cchāndogyopaniṣadi caturthādhyāyasyaikādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 4,12.1</p>
         
         
         <p><span class="bold">atha ha enam anvāhāryapacano 'nuśaśāsa āpo diśo nakṣatrāṇi candramā iti |
               ya eṣa candramasi puruṣo dṛṣyate so 'ham asmi sa eva aham asmi iti || ChUp_4,12.1
               ||</span></p>
         
         
         <p><span class="bold">sa ya etam evaṃ vidvān upāste |
               apahate pāpakṛtyām |
               lokī bhavati |
               sarvam āyur eti |
               jyog jīvati |
               na asya avarapuruṣāḥ kṣīyante |
               upa vayaṃ taṃ bhuñjāmo 'smiṃś ca loke 'muṣmiṃś ca |
               ya etam evaṃ vidvān upāste || ChUp_4,12.2 ||</span></p>
         
         
         
         
         
         <p>ChUpBh_4,12.1,2 atha hainamanvāhāryapacano 'nuśaśāsa dakṣiṇāgnirāpo diśo nakṣatrāṇi
            candramā ityetā mama catasrastanavaścaturdhāhamanvāhāryapacana ātmānaṃ pravibhajyāvasthitaḥ
            tatra ya eṣa candramasi puruṣo dṛśyate so 'hamasmi sa evāhamasmīti pūrvavat /
            annasambandhājjyotiṣṭvasāmānyāccānvāhāryapacanacandramasorekatvandakṣiṇā(ṇa) diksambandhācca
            /
            
            <p>
               apāṃ nakṣatrāṇāṃ ca pūrvavadannatvenaiva sambandhaḥ /<br />
               nakṣatrāṇāṃ candramaso bhogyatvaprasiddheḥ /<br />
               apānnotpādakatvādannatvaṃ dakṣiṇāgneḥ pṛthivīvadgārhapatyasya /<br />
               samānamanyat //1-2 //
               </p>
         </p>
         
         
         <p><span class="bold">iti cchāndogyopaniṣadi caturthādhyāyasya dvādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 4,13.1
            <span class="bold">atha hainam āhavanīyo 'nuśaśāsa prāṇa ākāśo dyaur vidyud iti |
               ya eṣa vidyuti puruṣo dṛśyate so 'ham asmi sa evāham asmīti || ChUp_4,13.1 ||</span></p>
         
         
         <p><span class="bold">sa ya etam evaṃ vidvān upāste |
               apahate pāpakṛtyām |
               lokī bhavati |
               sarvam ayur eti |
               jyog jīvati |
               nāsyāvarapuruṣāḥ kṣīyante |
               upa vayaṃ taṃ bhuñjāmo 'smiṃś ca loke 'muṣmiṃś ca |
               ya etam evaṃ vidvān upāste || ChUp_4,13.2 ||</span></p>
         
         
         
         
         
         <p>
            ChUpBh_4,13.1,2 atha hainamāhavanīyo 'nuśaśāsa prāṇa ākāśo dyaurvidyuditi mamāpyetāścatasrastanavaḥ
            /<br />
            ya eva vidyuti puruṣo dṛśyate so 'hamasmītyādi pūrvavatsāmānyāt /<br />
            divā(dyvā) kāśayostvāśrayatvādvidyudāhavanīyayorbhogyatvenaiva sambandhaḥ /<br />
            samānamanyat //1-2 //
            </p>
         
         
         <p><span class="bold">iti cchāndogyopaniṣadi caturthādhyāyasya trayodaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 4,14.1</p>
         
         
         <p><span class="bold">te hocuḥ |
               upakosalaiṣā somya te 'smadvidyātmavidyā ca |
               ācāryas tu te gatiṃ vakteti |
               ājagāma hāsyācāryaḥ |
               tam ācāryo 'bhyuvādopakosala 3 iti || ChUp_4,14.1 ||</span></p>
         
         
         
         
         
         <p>ChUpBh_4,14.1 te punaḥ sambhūyocurhepakosalaiṣā somya te tavāsmadvidyāgnividyetyarthaḥ
            /
            
            <p>
               ātmavidyā pūrvoktā prāṇo brahma kaṃ brahma khaṃ brahmeti ca /<br />
               ācāryastu te gatiṃ vaktā vidyāphalaprāptaya ityuktvoparemuragnayaḥ /<br />
               ājagāma hāsyā'cāryaḥ kālena /<br />
               taṃ ca śiṣyamācāryo 'bhyuvādopakosala3 iti //1 //
               </p>
         </p>
         
         
         
         
         
         <p>START ChUp 4,14.2-3</p>
         
         
         <p><span class="bold">bhagava iti ha pratiśuśrāva |
               brahmavida iva somya mukhaṃ bhāti |
               ko nu tvānuśaśāseti |
               ko nu mānuśiśyād bho itīhāpeva nihnute |
               ime nūnam īdṛśā anyādṛśā itīhāgnīn abhyūde |
               kiṃ nu somya kila te 'vocann iti || ChUp_4,14.2 ||</span></p>
         
         
         <p><span class="bold">idam iti ha pratijajñe |
               lokān vāva kila somya te 'vocan |
               ahaṃ tu te tad vakṣyāmi yathā puṣkarapalāśa āpo na śliṣyanta evam evaṃvidi pāpaṃ karma
               na śliṣyata iti |
               bravītu me bhagavān iti |
               tasmai hovāca || ChUp_4,14.3 ||</span></p>
         
         
         
         
         
         <p>ChUpBh_4,14.2,3 bhagava iti ha pratiśuśrāva /
            brahmavida iva somya te mukhaṃ prasannaṃ bhāti ko nu tvānuśaśāsetyuktaḥ pratyāha /
            ko nu mānuśiṣyādanuśāsanaṃ kuryādbho bhagavaṃstvayi proṣita itīhāpeva nihnute 'panihnuta
            iveti vyavahitena sambandho na cāpanihnute na ca yatāvadagnibhiruktaṃ bravītītyabhiprāyaḥ
            /
            
            <p>
               kathamime 'gnayo mayā paricaritā uktavanto nūnaṃ yatastvāṃ dṛṣṭvā vepamānā ivedṛśā
               dṛśyante pūrvamanyādṛśāḥ santa itīhāgnīnabhyūde 'bhyuktavānkākvāgnīndarśayan /<br />
               kiṃ nu somya kila te tubhyamavocannagnaya iti pṛṣṭa ityevamidamuktavanta ityevaṃ ha
               pratijajñe pratijñātavānpratīkamātraṃ kiñcinna sarvaṃ yathoktamagnibhiruktamavocat
               /<br />
               yata āhā'cāryo lokānvāva pṛthivyādīnhe somya kila te 'vocanna brahma sākalyena /<br />
               ahaṃ tu te tubhyaṃ tadbrahma yadicchasi tvaṃ śrotuṃ vakṣyāmi, śṛṇu tasya mayocyamānasya
               brahmaṇo jñānamāhātmyaṃ yathā puṣkarapalāśe padmapatra āpo na śilaṣyanta evaṃ yatā
               vakṣyāmi brahmaivaṃvidi pāpaṃ karma na śilaṣyate na sambadhyata ityevamuktavatyācārya
               āhopakosalo bravītu me bhagavāniti tasmai hovācā'cāryaḥ //2-3 //
               </p>
         </p>
         
         
         <p><span class="bold">iti cchāndogyopaniṣadi caturthādhyāyasya caturdaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 4,15.1</p>
         
         
         <p><span class="bold">ya eṣo 'kṣiṇi puruṣo dṛśyata eṣa ātmeti hovāca |
               etad amṛtam abhayam etad brahmeti |
               tad yady apy asmin sarpir vodakaṃ vā siñcati vartmanī eva gacchati || ChUp_4,15.1
               ||</span></p>
         
         
         
         
         
         <p>ChUpBh_4,15.1 ya eṣo 'kṣiṇi puruṣo dṛśyate nivṛttacakṣurbhirbrahmacaryādisādhanasampannaiḥ
            śāntairvivekibhirdṛṣṭerdraṣṭā"cakṣuṣaścakṣuḥ"ityādiśrutyantarāt /
            nanvagnibhiruktaṃ vitathaṃ yata ācāryastu te gatiṃ vakteti gatimātrasya vaktetyavocanbhaviṣyadviṣayāparijñānaṃ
            cāgnīnam /
            naiṣa doṣaḥ /
            sukhākāśasyaivākṣiṇi dṛśyata iti draṣṭuranuvādāt /
            
            <p>
               eṣa ātmā prāṇināmiti hovācaivamuktavānetadyadevā'tmatattvamavocāma /<br />
               etadamṛtamamaraṇadharmyavināśyata evābhayaṃ yasya hi vināśāśaṅkā tasya bhayopapattistadabhāvādabhayamata
               evaitadbrahma bṛhadanantamiti /<br />
               kiñcāsya brahmaṇo 'kṣipuruṣasya māhātmyaṃ tattatra puruṣasya sthāne 'kṣiṇi yadyapyasminyarpirvodakaṃ
               vā siñcati vartmanī eva gacchati pakṣmāveva gacchati na cakṣuṣā sambandhyate padmapatreṇevodakam
               /<br />
               sthānasyāpyetanmāhātmyaṃ kiṃ punaḥ sthānino 'kṣipuruṣasya nirañjanatvaṃ vaktavyamityabhiprāyaḥ
               //1 //
               </p>
         </p>
         
         
         
         
         
         <p>START ChUp 4,15.2</p>
         
         
         <p><span class="bold">etaṃ saṃyadvāma ity ācakṣate |
               etaṃ hi sarvāṇi vāmāny abhisaṃyanti |
               sarvāṇy enaṃ vāmāny abhisaṃyanti ya evaṃ veda || ChUp_4,15.2 ||</span></p>
         
         
         
         
         
         <p>
            ChUpBh_4,15.2 etaṃ yathoktaṃ puruṣaṃ saṃyadvāma ityācakṣate /<br />
            kasmāt /<br />
            yasmādetaṃ sarvāṇi vāmāni vananīyāni saṃbhajanīyāni śobhanānyabhisaṃyantyabhisaṅgacchantītyataḥ
            saṃyadvāmaḥ /<br />
            tathaivaṃvidamenaṃ sarvāṇi vāmānyabhisaṃyanti ya evaṃ veda //2 //
            </p>
         
         
         
         
         
         <p>START ChUp 4,15.3</p>
         
         
         <p><span class="bold">eṣa u eva vāmanīḥ |
               eṣa hi sarvāṇi vāmāni nayati |
               sarvāṇi vāmāni nayati ya evaṃ veda || ChUp_4,15.3 ||</span></p>
         
         
         
         
         
         <p>
            ChUpBh_4,15.3 eṣa u eva vāmanīryasmādeṣa hi sarvāṇi vāmāni puṇyakarmaphalāni puṇyānurūpaṃ
            prāṇibhyo nayati prāpayati vahati cā'tmadharmatvena /<br />
            viduṣaḥ phalaṃ-sarvāṇi vāmāni nayati ya evaṃ veda //3 //
            </p>
         
         
         
         
         
         <p>START ChUp 4,15.4</p>
         
         
         <p><span class="bold">eṣa u eva bhāmanīḥ |
               eṣa hi sarveṣu lokeṣu bhāti |
               sarveṣu lokeṣu bhāti ya evaṃ veda || ChUp_4,15.4 ||</span></p>
         
         
         
         
         
         <p>
            ChUpBh_4,15.4 eṣa u eva bhāmanīreṣa hi yasmātsarveṣu lokeṣvādityacandrāgnyādirūpairbhāti
            dīpyate /<br />
            "tasya bhāsā sarvamidaṃ vibhāti"iti śruterato bhāmāni nayatīti bhāmanīḥ /<br />
            ya evaṃ vedāsāvapi sarveṣu lokeṣu bhāti //4 //
            </p>
         
         
         
         
         
         <p>START ChUp 4,15.5</p>
         
         
         <p><span class="bold">atha yad u caivāsmiñ chavyaṃ kurvanti yadi ca nārciṣam evābhisaṃbhavanti |
               arciṣo 'haḥ |
               ahna āpūryamāṇapakṣam |
               āpūryamāṇapakṣād yān ṣaḍ udaṅṅ eti māsāṃs tān |
               māsebhyaḥ saṃvatsaram |
               saṃvatsarād ādityam |
               ādityāc candramasam |
               candramaso vidyutam |
               tat puruṣo 'mānavaḥ |
               sa enān brahma gamayati |
               eṣa devapatho brahmapathaḥ |
               etena pratipadyamānā imaṃ mānavam āvartaṃ nāvartante nāvartante || ChUp_4,15.5 ||</span></p>
         
         
         
         
         
         <p>ChUpBh_4,15.5 athedānīṃ yathoktabrahmavido gatirucyate /
            yadyadi u caivāsminnevaṃvidi śavyaṃ śavakarma mṛte kurvanti yadi ca na kurvanti ṛtvijaḥ
            sarvathāpyevaṃvittena śavakarmaṇākṛtenāpi pratibaddho na brahma[dmaṭaprāpnoti /
            na ca kṛtena śavakarmaṇāsya kaścanābhyadhiko lokaḥ /
            "na karmaṇā vardhate no kanīyān"iti śrutyantarāt /
            śavakarmaṇyanādaraṃ darśayanvidyāṃ stauti na punaḥ śavakarmaivaṃvido na kartavyamiti
            /
            akriyamāṇe hi śavakarmaṇi karmaṇā phalārambhe pratibandhaḥ kaścidanumīyate 'nyatra
            /
            yata iha vidyāphalārambhakāle śavakarma syādvā na veti vidyāvato 'pratibandhena phalārambhaṃ
            darśayati /
            ye sukhākāśamakṣisthaṃ saṃyadvāmo vāmanīrbhāmanīrityevaṅguṇamupāsate prāṇasahitāmagnividyāṃ
            ca teṣāmanyatkarma bhavatu mā vā bhūtsarvathāpi te 'rciṣamevābhisambhavantyarcirabhimāninīṃ
            devatāmabhisambhavanti pratipadyanta ityarthaḥ /
            arciṣo 'rcirdevatāyā aharaharabhimāninīṃ devatāmahna āpūryamāṇapakṣaṃ śuklapakṣadevatāmāpūryamāṇapakṣādyānṣaṇmāsānudaṅṅuttarāṃ
            diśameti savitā tānmāsānuttarāyaṇadevatāṃ tebhyo māsebhyaḥ saṃvatsaraṃ saṃvatsaradevatāṃ
            tataḥ saṃvatsarādādidityamādityāccandramasaṃ candramaso vidyutaṃ tattatrasthāṃstānpuruṣaḥ
            kaścidbrahmalokādetyāmānavo mānavyāṃ sṛṣṭau bhavo mānavo na mānavo 'mānavaḥ sa puruṣa
            enānbrahma satyalokasthaṃ gamayati gantṛgantavyagamayitṛtvavyapadeśebhyaḥ /
            sanmātrabrahmaprāptau tadanupapatteḥ /
            brahmaiva sanbrahmāpyetīti hi tatra vaktuṃ nyāyyam /
            sarvabhedanirāsena sanmātrapratipattiṃ vakṣyati /
            na cādṛṣṭo mārgo 'gamanāyopatiṣṭhate /
            "sa enamavidito na bhunakti"iti śrutyantarāt /
            
            <p>
               eṣa devapathaḥ devairarcirādibhiḥ gamayitṛtvenādhikṛtaiḥ upalakṣitaḥ panthā devapatha
               ucyate /<br />
               brahma gantavyaṃ tena copalakṣita iti brahmapathaḥ /<br />
               etena pratipadyamānā gacchanto brahmemaṃ mānavaṃ manusambandhinaṃ manoḥ sṛṣṭilakṣaṇamāvata
               nā'vartanta āvartante 'smiñjananamaraṇaprabandhacakrārūḍhā ghaṭīyantravatpunaḥ punarityārvatastaṃ
               na pratipadyante /<br />
               nāvartante nā'vartante iti dviruktiḥ saphalāyā vidyāyāḥ parisamāptipradarśanārthā
               //5//
               </p>
         </p>
         
         
         <p><span class="bold">iti cchāndogyopaniṣadi caturthādhyāyasya pañcadaśaḥ khaṇḍaḥ</span></p>
         
         
         <p>=======================================================================
            START ChUp 4,16.1</p>
         
         
         <p><span class="bold">eṣa ha vai yajño yo 'yaṃ pavate |
               eṣa ha yann idaṃ sarvaṃ punāti |
               yad eṣa yann idaṃ sarvaṃ punāti |
               tasmād eṣa eva yajñaḥ |
               tasya manaś ca vāk ca vartanī || ChUp_4,16.1 ||</span></p>
         
         
         
         
         
         <p>ChUpBh_4,16.1 rahasyaprakaraṇe prasaṅgādāraṇyakatvasāmānyācca yajñe kṣata utpanne
            vyāhṛtayaḥ prāyaścittārthā vidhātavyāstadabhijñasya cartvijo brahmaṇo maunamityata
            idamārabhyate-eṣa ha vā eṣa vāyuryo 'yaṃ pavate 'yaṃ yajñaḥ /
            ha vā iti prasiddhārthāvadyotakau nipātau /
            vāyupratiṣṭho hi yajñaḥ prasiddhaḥ śrutiṣu /
            "svāhā vātedhāḥ /
            " "ayaṃ vai yajño yo 'yaṃ pavate"ityādiśrutibhyaḥ /
            vāta eva hi calanātmavatvātkriyāsamavāyī /
            "vāta eva yajñasyā'rambhako vātaḥ pratiṣṭhā"iti ca śravaṇāt /
            eṣa ha yangacchaṃścalannidaṃ sarvaṃ jagatpunāti pāvayati śodhayati /
            na hyacalataḥ śuddhirasti /
            doṣanirasanaṃ calato hi dṛṣṭaṃ na sthirasya /
            yadyasmācca yannaṣa idaṃ sarvaṃ punāti tasmādeṣa eva yajño yatpunātīti /
            tasyāsyaivaṃ viśiṣṭasya yajñasya vākca mantroccāraṇe vyāpṛtā /
            
            <p>
               manaśca yathābhūtārthajñāne vyāpṛtam /<br />
               te ete vāṅmanase vartanī mārgau yābhyāṃ yajñastāyamānaḥ pravartate te vartanī /<br />
               prāṇāpānaparicalanavatyā hi"vācaścittasya cottarottarakramo yadyajñaḥ"iti hi śrutyantaram
               /<br />
               ato vāṅmanasābhyāṃ yajño vartata iti vāṅmanase vartanī ucyete yajñasya //1//
               </p>
         </p>
         
         
         
         
         
         <p>START ChUp 4,16.2-3</p>
         
         
         <p><span class="bold">tayor anyatarāṃ manasā saṃskaroti brahmā |
               vācā hotādhvaryur udgātānyatarām |
               sa yatropākṛte prātaranuvāke purā paridhānīyāyā brahmā vyavavadati || ChUp_4,16.2
               ||</span></p>
         
         
         <p><span class="bold">anyatarām eva vartanīṃ saṃskaroti |
               hīyate 'nyatarā |
               sa yathaikapād vrajan ratho vaikena cakreṇa vartamāno riṣyaty evam asya yajño riṣyati
               |
               yajñaṃ riṣyantaṃ yajamāno 'nu riṣyati |
               sa iṣṭvā pāpīyān bhavati || ChUp_4,16.3 ||</span></p>
         
         
         
         
         
         <p>ChUpBh_4,16.3 tayorvartanyoranyatarāṃ vartanīṃ manasā vivekajñānavatā saṃskaroti brahmartvigvācā
            vartanyā hotādhvaryurudgātetyete trayo 'pyṛtvijo 'nyatarāṃ vāglakṣaṇāṃ vartanīṃ vācaiva
            saṃskurvanti /
            tatraivaṃ sati vāṅmanase vartanī saṃskārye yajñe /
            atha sa brahmā yatra yasminkāla upākṛte prārabdhe prātaranuvāke śasre purā pūrvaṃ
            paridhānīyāyā ṛco brahmaitasminnantare kāle vyavavadati maunaṃ parityajati yadi tadānyatarāmeva
            vā#agvartanīṃ saṃskaroti brahmaṇāsaṃskriyamāṇā manovartanī hīyate vinaśyati cchidrībhavatyanyatarā
            /
            sa yajño vāgvartanyaivānyatarayā vartitumaśaknuvanriṣyati /
            kathamivetyāha /
            sa yathaikapātpuruṣo brajangacchannadhvānaṃ riṣyati, ratho vaikena cakreṇa vartamāno
            gacchanriṣyatyevamasya yajamānasya kubrahmaṇā yajño riṣyati vinaśyati /
            
            <p>
               yajñaṃ riṣyantaṃ yajamāno 'riṣyati /<br />
               yajñaprāṇo hi yajamānaḥ /<br />
               ato yukto yajñareṣe reṣastasya /<br />
               sa taṃ yajñamiṣṭvā tādṛśaṃ pāpīyānpāpataro bhavati //2-3 //
               </p>
         </p>
         
         
         
         
         
         <p>START ChUp 4,16.4-5</p>
         
         
         <p><span class="bold">atha yatra upākṛte prātaranuvāke na purā paridhānīyāyā brahmā vyavavadaty ubhe eva
               vartanī saṃskurvanti |
               na hīyate 'nyatarā || ChUp_4,16.4 ||</span></p>
         
         
         <p><span class="bold">sa yathobhayapād vrajan ratho vobhābhyāṃ cakrābhyāṃ vartamānaḥ pratitiṣṭhaty evam
               asya yajñaḥ pratitiṣṭhati yajñaṃ pratitiṣṭhantaṃ yajamāno 'nu pratitiṣṭhati |
               sa iṣṭvā śreyān bhavati || ChUp_4,16.5 ||</span></p>
         
         
         
         
         
         <p>ChUpBh_4,16.4,5 atha punaryatra brahmā vidvānmaunaṃ parigṛhya vāgvisargamakurvanvartate
            yāvatparidhānīyāyā na vyavavadati tathaiva sarvartvija ubhe eva vartanī saṃskurvanti
            na hīyate 'nyatarāpi /
            
            <p>
               kimivetyāha /<br />
               pūrvoktaviparītau dṛṣṭāntau /<br />
               evamasya yajamānasya yajñaḥ svavartanībhyāṃ vartamānaḥ pratitiṣṭhati svenā'tmanāvinaśyanvartata
               ityarthaḥ /<br />
               yajñaṃ pratitiṣṭhantaṃ yajamāno 'nupratitiṣṭhati sa yajamāna evaṃ maunavijñānavadbrahmopetaṃ
               yajñamiṣṭvā śreyānbhavati śreṣṭho bhavatītyarthaḥ //4-5 //
               </p>
         </p>
         
         
         <p><span class="bold">iti cchāndogyopaniṣadi caturthādhyāyasya ṣoḍaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 4,17.1</p>
         
         
         <p><span class="bold">prajāpatir lokān abhyatapat |
               teṣāṃ tapyamānānāṃ rasān prāvṛhat |
               agniṃ pṛthivyāḥ |
               vāyum antarikṣāt |
               ādityaṃ divaḥ || ChUp_4,17.1 ||</span></p>
         
         
         
         
         
         <p>ChUpBh_4,17.1 atra brahmaṇo maunaṃ vihitaṃ tadreṣe brahmatvakarmaṇi cānyasmiṃśca hotrādikarmareṣe
            vyāhṛtihomaḥ prāyaścittamiti tadarthaṃ vyāhṛtayo vidhātavyā ityāha-prajāpatirlokānabhyatapallokānuddiśya
            tatra sārajighṛkṣayā dhyānalakṣaṇaṃ tapaścacāra /
            teṣāṃ tapyamānānāṃ lokānāṃ rasānsārarūpānprāvṛhaduddhṛtavāñjagrāhetyarthaḥ /
            
            <p>
               kān /<br />
               agniṃ rasaṃ pṛthivyāḥ /<br />
               vāyumantarikṣāt /<br />
               ādityaṃ divaḥ //1 //
               </p>
         </p>
         
         
         
         
         
         <p>START ChUp 4,17.2</p>
         
         
         <p><span class="bold">sa etās tisro devatā abhyatapat |
               tāsāṃ tapyamānānāṃ rasān prāvṛhat |
               agner ṛcaḥ |
               vāyor yajūṃṣi |
               sāmāny ādityāt || ChUp_4,17.2 ||</span>
            </p>
         
         
         
         
         <p>
            ChUpBh_4,17.2 punarapyevamevamagnyādyāḥ sa etāstisro devatā uddiśyābhyatapat /<br />
            tato 'pi sāraṃ rasaṃ trayīvidyāṃ jagrāha //2 //
            </p>
         
         
         
         
         
         <p>START ChUp 4,17.3-4</p>
         
         
         <p><span class="bold">sa etāṃ trayīṃ vidyām abhyatapat |
               tasyās tapyamānāyā rasān prāvṛhat |
               bhūr ity ṛgbhyaḥ |
               bhuvar iti yajurbhyaḥ |
               svar iti sāmabhyaḥ || ChUp_4,17.3 ||</span></p>
         
         
         <p><span class="bold">tad yady ṛkto riṣyed bhūḥ svāheti gārhapatye juhuyāt |
               ṛcām eva tadrasenarcāṃ vīryeṇarcāṃ yajñasya viriṣṭaṃ saṃdadhāti || ChUp_4,17.4 ||</span></p>
         
         
         
         
         
         <p>ChUpBh_4,17.3,4 sa etāṃ punarabhyatapattrayīṃ vidyām /
            tasyāstapyamānāyā rasaṃ bhūriti vyāhṛtimṛgbhyo jagrāha /
            bhuvariti vyāhṛtiṃ yajurbhyaḥ /
            svariti vyāhṛtiṃ sāmabhyaḥ /
            
            <p>
               ata eva lokadevavedarasā mahāvyāhṛtayāḥ /<br />
               atastattatra yajñe yadyṛkta ṛksambandhādṛṅnimittaṃ riṣyedyajñaḥ kṣataṃ prāpnuyādbhūḥ
               svāheti gārhapatye juhuyāt /<br />
               sā tatra prāyaścittiḥ /<br />
               katham, ṝcāmeva taditi kriyāviśeṣaṇaṃ, rasenarcāṃ vīryeṇaujasarcāṃ yajñasya ṛksambandhino
               yajñasya viriṣṭaṃ vicchinnaṃ kṣatarūpamutpannaṃ sandadhāti pratisandhatte //3-4 //
               </p>
         </p>
         
         
         
         
         
         <p>START ChUp 4,17.5-6</p>
         
         
         <p><span class="bold">atha yadi yajuṣṭo riṣyed bhuvaḥ svāheti dakṣiṇāgnau juhuyāt |
               yajuṣām eva tadrasena yajuṣāṃ vīryeṇa yajuṣāṃ yajñasya viriṣṭaṃ saṃdadhāti || ChUp_4,17.5
               ||</span></p>
         
         
         <p><span class="bold">atha yadi sāmato riṣyet svaḥ svāhety āhavanīye juhuyāt |
               sāmnām eva tadrasena sāmnāṃ vīryeṇa sāmnāṃ yajñasya viriṣṭaṃ saṃdadhāti || ChUp_4,17.6
               ||</span></p>
         
         
         
         
         
         <p>ChUpBh_4,17.5,6 atha yadi yajuṣṭo yajurnimittaṃ riṣyedbhuvaḥ svāheti dakṣiṇāgnau juhuyāt
            /
            tathā sāmanimitte reṣe svaḥ svāhetyāhavanīye juhuyāt /
            tathā pūrvavadyajñaṃ sandadhāti /
            brahmanimitte tu reṣe triṣvagniṣu /
            
            <p>
               tisṛbhirvyāhṛtibhirjuhuyāt /<br />
               trayyā hi vidyāyāḥ sa reṣaḥ /<br />
               "atha kena brahmatvamityanayaiva trayyā vidyayā"iti śruteḥ /<br />
               nyāyāntaraṃ vā mṛgyaṃ brahmatvanimitte reṣe //5-6 //
               </p>
         </p>
         
         
         
         
         
         <p>START ChUp 4,17.7-8</p>
         
         
         <p><span class="bold">tad yathā lavaṇena suvarṇaṃ saṃdadhyāt |
               suvarṇena rajataṃ rajatena trapu trapuṇā sīsaṃ sīsena lohaṃ lohena dāru dāru carmaṇā
               || ChUp_4,17.7 ||</span></p>
         
         
         <p><span class="bold">evam eṣāṃ lokānām āsāṃ devatānām asyās trayyā vidyāyā vīryeṇa yajñasya viriṣṭaṃ saṃdadhāti
               |
               bheṣajakṛto ha vā eṣa yajño yatraivaṃvid brahmā bhavati || ChUp_4,17.8 ||</span></p>
         
         
         
         
         
         <p>ChUpBh_4,17.7,8 tadyathā lavaṇena suvarṇaṃ sandadhyāt /
            kṣāreṇa ṭaṅkaṇādinā khare;mṛdutvakaraṃ hi tat /
            suvarṇena rajatamaśakyasandhānaṃ sandadhyāt /
            rajatena tathā trapu trapuṇā sīsaṃ sīsena loha lohena dāru dāru carmaṇā carmabandhanena
            /
            evameṣāṃ lokānāmāsāṃ devatānāmasyāsrayyā vidyāyā vīryeṇa rasākhyenaujasā yajñasya
            viriṣṭaṃ sandadhāti /
            
            <p>
               bheṣajakṛto ha vā eṣa yajñaḥ /<br />
               rogārta iva pumāṃścikitsakena suśikṣitenaiṣa yajño bhavati /<br />
               ko 'sau /<br />
               yatra yasminyajña evaṃvidyathoktavyāhṛtihomaprāyaścittavidbrahmartvigbhavati sa yajña
               ityarthaḥ //7-8 //
               </p>
         </p>
         
         
         
         
         
         <p>START ChUp 4,17.9</p>
         
         
         <p><span class="bold">eṣa ha vā udakpravaṇo yajño yatraivaṃvid brahmā bhavati |
               evaṃvidaṃ ha vā eṣā brahmāṇam anu gāthā |
               yato yata āvartate tat tad gacchati || ChUp_4,17.9 ||</span></p>
         
         
         
         
         
         <p>
            ChUpBh_4,17.9 kiñcaiṣa ha vā udakpravaṇa udaṅnimno dakṣiṇocchrāyo yajño bhavati /<br />
            uttaramārgapratipattiheturityarthaḥ /<br />
            yatraivaṃvidbrahmā bhavatyevaṃvidaṃ ha vai brahmāṇamṛtvijaṃ pratyeṣānugāthā brahmaṇaḥ
            stutiparā /<br />
            yato yata āvartate karma pradeśādṛtvijāṃ yajñaḥ kṣatībhavaṃstattadyajñasya kṣatarūpaṃ
            pratisandadhatprāyaścittena gacchati paripālayatītyetat //9 //
            </p>
         
         
         
         
         
         <p>START ChUp 4,17.10</p>
         
         
         <p><span class="bold">mānavo brahmaivaika ṛtvikkurūnaśvābhirakṣatyevaṃviddha vai brahmā yajñaṃ yajamānaṃ
               sarvāṃś</span> <span class="bold">cartvijo 'bhirakṣati tasmādevaṃvidameva brahmāṇaṃ kurvīta nānevaṃvidaṃ nānevaṃvidam
               //10//</span></p>
         
         
         <p><span class="bold">mānavaḥ |
               brahmaivaika ṛtvik kurūn aśvābhirakṣati |
               evaṃvid dha vai brahmā yajñaṃ yajamānaṃ sarvāṃś cartvijo 'bhirakṣati |
               tasmād evaṃvidam eva brahmāṇaṃ kurvīta nānevaṃvidaṃ nānevaṃvidam || ChUp_4,17.10 ||</span>
            </p>
         
         
         
         
         <p>
            ChUpBh_4,17.10 mānavo bhrahmā maunācaraṇānmananādvā jñāvanattvāttato brahmaivaikartvikkurūnkartṝn
            /<br />
            yoddhṝnārūḍhānaśvā vaḍavā yathābhirakṣatyevaṃviddha vai brahmā yajñaṃ yajamānaṃ sarvāṃścartvijo
            'bhirakṣati tatkṛtadoṣāpanayanāt /<br />
            yata evaṃviśiṣṭo brahmā vidvāṃstasmādevaṃvidameva yathoktavyāhṛtyādividaṃ brahmāṇaṃ
            kurvīta nānevaṃvidaṃ kadācaneti /<br />
            dvirabhyāso 'dhyāyaparisamāptyarthaḥ //10 //
            </p>
         
         
         <p><span class="bold">iti cchāndogyopaniṣadi caturthādhyāyasya saptadaśaḥ khaṇḍaḥ</span>
            <span class="bold">iti śrīmadgovindabhagavatpūjyapādaśiṣyaparamahaṃsapar ivrājakācāryaśrīmacchaṅkarabhagavatpādakṛtau
               cchāndogyopaniṣadvivaraṇe caturtho 'dhyāyaḥ</span></p>
         
         
         
         
         
         <p><span class="bold">atha pañcamo 'dhyāyaḥ</span></p>
         
         
         
         
         
         <p>START ChUp 5,1.1</p>
         
         
         <p><span class="bold">yo ha vai jyeṣṭhaṃ ca śreṣṭhaṃ ca veda jyeṣṭhaś ca ha vai śreṣṭhaś ca bhavati |
               prāṇo vāva jyeṣṭhaś ca śreṣṭhaś ca || ChUp_5,1.1 ||</span></p>
         
         
         
         
         
         <p>ChUpBh_5,1.1
            saguṇa brahmavidyāyā uttarā gatiruktā /
            athedānīṃ pañcame 'dhyāye pañcāgnivido gṛhasthasyordhvaretasāṃ ca śraddhālūnāṃ vidyāntaraśīlināṃ
            tāmeva gatimanūdyānyā dakṣiṇadiksambandhinī kevalakarmiṇāṃ dhūmādilakṣaṇā punarāvṛttirūpā
            tṛtīyā ca tataḥ kaṣṭatarā saṃsāragatirvairāgyahetorvaktavyetyārabhyate /
            prāṇaḥ śreṣṭho vāgādibhyaḥ prāṇo vāva saṃvarga ityādi ca bahuśo 'tīte granthe prāṇagrahaṇaṃ
            kṛtam /
            
            <p>
               sa kathaṃ śreṣṭho vāgādiṣu sarvaiḥ saṃhatyakāritvāviśeṣe?kathaṃ ca tasyopāsanamiti
               tasya śreṣṭhatvādiguṇavidhitsayedamanantaramārabhyate-yo ha vai kaścijjyeṣṭhaṃ ca
               prathamaṃ vayasā vāva jyeṣṭhaśca vayasā vāgādibhyaḥ /<br />
               garbhasthe hi puruṣe prāṇasya vṛttirvāgādibhyaḥ pūrvaṃ labdhātmikā bhavati yayā garbho
               vivardhate cakṣurādisthānāvayavaniṣpattau satyāṃ paścādvāgādīnāṃ vṛttilābha iti prāṇo
               jyeṣṭho vayasā bhavati /<br />
               śreṣṭhatvaṃ tu pratipādayiṣyati suhaya ityādinidarśanena /<br />
               ataḥ prāṇa eva jyeṣṭhaśca śreṣṭhaścāsminkāryakaraṇasaṅghāte //1 //
               </p>
         </p>
         
         
         
         
         
         <p>START ChUp 5,1.2</p>
         
         
         <p><span class="bold">yo ha vai vasiṣṭhaṃ veda vasiṣṭho ha svānāṃ bhavati |
               vāg vāva vasiṣṭhaḥ || ChUp_5,1.2 ||</span></p>
         
         
         
         
         
         <p>
            ChUpBh_5,1.2 yo ha vai vasiṣṭhaṃ vasitṛtamamācchādayitṛtamaṃ vasumattamaṃ vā yo veda
            sa tathaiva vasiṣṭho ha bhavati svānāṃ jñātīnām /<br />
            kastarhi vasiṣṭha ityāha /<br />
            vāgvāva vasiṣṭho vāgmino hi puruṣā vasantyabhibhavantyanyānvasumattamāścāto vāgvasiṣṭhaḥ
            //2 //
            </p>
         
         
         
         
         
         <p>START ChUp 5,1.3</p>
         
         
         <p><span class="bold">yo ha vai pratiṣṭhāṃ veda prati ha tiṣṭhaty asmiṃś ca loke 'muṣmiṃś ca |
               cakṣur vāva pratiṣṭhā || ChUp_5,1.3 ||</span></p>
         
         
         
         
         
         <p>
            ChUpBh_5,1.3 yo ha vai pratiṣṭhāṃ veda sa cāsmiṃlloke 'muṣmiṃśca pare pratitiṣṭhati
            ha /<br />
            kā tarhi pratiṣṭhetyāha-cakṣurvāva pratiṣṭhā /<br />
            cakṣuṣā hi paśyansame ca durge ca pratitiṣṭhati yasmādataḥ pratiṣṭhā cakṣuḥ //3 //
            </p>
         
         
         
         
         
         <p>START ChUp 5,1.4</p>
         
         
         <p><span class="bold">yo ha vai saṃpadaṃ veda saṃ hāsmai kāmāḥ padyante daivāś ca mānuṣāś ca |
               śrotraṃ vāva saṃpat || ChUp_5,1.4 ||</span></p>
         
         
         
         
         
         <p>
            ChUpBh_5,1.4 yo ha vai sampadaṃ veda tasmā asmai daivāśca mānuṣāśca kāmāḥ sampadyante
            ha /<br />
            kā tarhi sampadityāha-śrotraṃ vāva sampat /<br />
            yasmācchrotreṇa vedā gṛhyante tadarthavijñānaṃ ca tataḥ karmāṇi kriyante tataḥ kāmasampadityevaṃ
            kāmasampaddhetutvācchrotraṃ vāva saṃpat //4 //
            </p>
         
         
         
         
         
         <p>START ChUp 5,1.5</p>
         
         
         <p><span class="bold">yo ha vā āyatanaṃ vedāyatanaṃ ha svānāṃ bhavati |
               mano ha vā āyatanam || ChUp_5,1.5 ||</span></p>
         
         
         
         
         
         <p>
            ChUpBh_5,1.5 yo ha vā āyatanaṃ vedā'yatanaṃ ha svānāṃ bhavatyāśrayo bhavatītyarthaḥ
            /<br />
            kiṃ tadāyatanamityāha-mano ha vā āyatanam /<br />
            indriyopahṛtānāṃ viṣayāṇāṃ bhoktrarthānāṃ pratyayarūpāmāṃ mana āyatanamāśrayaḥ /<br />
            ato mano ha vā āyatanamityuktam //5 //
            </p>
         
         
         
         
         
         <p>START ChUp 5,1.6</p>
         
         
         <p><span class="bold">atha ha prāṇā ahaṃśreyasi vyūdire |
               ahaṃ śreyān asmy ahaṃ śreyān asmīti || ChUp_5,1.6 ||</span></p>
         
         
         
         
         
         <p>ChUpBh_5,1.6 atha ha prāṇā evaṃ yathoktaguṇāḥ santo 'haṃśreyasyahaṃ śreyānasmyahaṃ
            śreyānasmītyetasminprayojane vyūdire nānā viruddhaṃ codira uktavantaḥ //6 //</p>
         
         
         
         
         
         <p>START ChUp 5,1.7</p>
         
         
         <p><span class="bold">te ha prāṇāḥ prajāpatiṃ pitaram etyocuḥ bhagavan ko naḥ śreṣṭha iti |
               tān hovāca |
               yasmin va utkrānte śarīraṃ pāpiṣṭhataram iva dṛśyeta sa vaḥ śreṣṭha iti || ChUp_5,1.7
               ||</span></p>
         
         
         
         
         
         <p>
            ChUpBh_5,1.7 te ha - tai haivaṃ vivadamānā ātmanaḥ śreṣṭhatvavijñānāya prajāpatiṃ
            pitaraṃ janayitāraṃ kañcidetyocuruktavanto he bhagavanko no 'smākaṃ madhye śreṣṭho
            'bhyadhiko guṇairityevaṃ pṛṣṭavantaḥ /<br />
            tānpitovāca ha yasminvo yuṣmākaṃ madhye utkrānte śarīramidaṃ pāpiṣṭhamivātiśayena
            jīvato 'pi, samutkrāntaprāṇaṃ tato 'pi pāpiṣṭhataramivātiśayena dṛṣyate kuṇapamaspṛśyamaśuci
            dṛśyeta sa vo yuṣmākaṃ śreṣṭha ityavocatkākvā tadduḥkhaṃ parijihīrṣuḥ //7 //
            </p>
         
         
         
         
         
         <p>START ChUp 5,1.8-11</p>
         
         
         <p><span class="bold">sā ha vāg uccakrāma |
               sā saṃvatsaraṃ proṣya paryetyovāca |
               katham aśakatarte maj jīvitum iti |
               yathā kalā avadantaḥ prāṇantaḥ prāṇena paśyantaś cakṣuṣā śṛṇvantaḥ śrotreṇa dhyāyanto
               manasaivam iti |
               praviveśa ha vāk || ChUp_5,1.8 ||</span></p>
         
         
         <p><span class="bold">cakṣur hoccakrāma |
               tat saṃvatsaraṃ proṣya paryetyovāca |
               katham aśakatarte maj jīvitum iti |
               yathāndhā apaśyantaḥ prāṇantaḥ prāṇena vadanto vācā śṛṇvantaḥ śrotreṇa dhyāyanto manasaivam
               iti |
               praviveśa ha cakṣuḥ || ChUp_5,1.9 ||</span>
            <span class="bold">śrotraṃ hoccakrāma |
               tat saṃvatsaraṃ proṣya paryetyovāca katham aśakatarte maj jīvitum iti |
               yathā badhirā aśṛṇvantaḥ prāṇantaḥ prāṇena vadanto vācā paśyantaś cakṣuṣā dhyāyanto
               manasaivam iti |
               praviveśa ha śrotram || ChUp_5,1.10 ||</span></p>
         
         
         <p><span class="bold">mano hoccakrāma |
               tat saṃvatsaraṃ proṣya paryetyovāca |
               katham aśakatarte maj jīvitum iti |
               yathā bālā amanasaḥ prāṇantaḥ prāṇena vadanto vācā paśyantaś cakṣuṣā śṛṇvantaḥ śrotreṇaivam
               iti |
               praviveśa ha manaḥ || ChUp_5,1.11 ||</span></p>
         
         
         
         
         
         <p>ChUpBh_5,1.8,9,10,11 tathokteṣu pitrā prāṇeṣu sā ha vāguccakrāmotkrāntavatī /
            sā cotkramya saṃvatsaramātraṃ proṣya svavyāpārānnivṛttā satī punaḥ paryetyetarānprāṇānuvāca
            kathaṃ kena prakāreṇāśakata śaktavanto yūyaṃ madṛte māṃ vinā jīvituṃ dhārayitumātmānamiti
            te hocuryathākalā ityādi /
            akalā mūkā yathā loke 'vadanto vācā jīvanti /
            katham?prāṇantaḥ prāṇena paśyantaścakṣuṣā śṛṇvantaḥ śrotreṇa dhyāyanto manasaivaṃ
            sarvakaraṇaceṣṭāṃ kurvanta ityarthaḥ /
            
            <p>
               evaṃ vayamajīviṣmetyarthaḥ /<br />
               ātmano 'śreṣṭhatāṃ prāṇeṣu buddhvā praviveśa ha vākpunaḥ svavyāpāre pravṛttā babhūvetyarthaḥ
               /<br />
               samānamanyaccakṣurheccakrāma śrotraṃ hoccakrāma mano hoccakrāmetyādi /<br />
               yathā bālā amanaso 'prarūḍhamanasa ityarthaḥ // 8-11 //
               </p>
         </p>
         
         
         
         
         
         <p>START ChUp 5,1.12</p>
         
         
         <p><span class="bold">atha ha prāṇa uccikramiṣan sa yathā suhayaḥ paḍvīśaśaṅkūn saṃkhided evam itarān prāṇān
               samakhidat |
               taṃ hābhisametyocuḥ |
               bhagavann edhi |
               tvaṃ naḥ śreṣṭho 'si |
               motkramīr iti || ChUp_5,1.12 ||</span></p>
         
         
         
         
         
         <p>
            ChUpBh_5,1.12 evaṃ parīkṣiteṣu vāgādiṣvathānantaraṃ ha sa mukhyaḥ prāṇa uccikramiṣannutkramitumicchankimakarodityucyate
            /<br />
            yathā loke suhayaḥ śobhano 'śvaḥ paḍvīśaśaṅkūnpādabandhanakīlānparīkṣaṇāyā'rūḍhena
            kaśyāhataḥ sansaṅkhidetsamutkhanet samutpāṭayet, evamitarānvāgādīnprāṇānsamakhidatsamuddhṛtavān
            /<br />
            te prāṇāḥ sañcālitāḥ santaḥ svasthāne sthātumanutsahamānā abhisametya mukhyaṃ prāṇaṃ
            tamūcurheṃ bhagavannedhi bhava naḥ svāmī yasmāttvaṃ no 'smākaṃ śreṣṭho 'si mā cāsmāddehādutkramīriti
            //12 //
            </p>
         
         
         
         
         
         <p>START ChUp 5,1.13-14</p>
         
         
         <p><span class="bold">atha hainaṃ vāg uvāca |
               yad ahaṃ vasiṣṭho 'smi tvaṃ tadvasiṣṭho 'sīti |
               atha hainaṃ cakṣur uvāca |
               yad ahaṃ pratiṣṭhāsmi tvaṃ tatpratiṣṭhāsīti || ChUp_5,1.13 ||</span></p>
         
         
         <p><span class="bold">atha hainaṃ śrotram uvāca |
               yad ahaṃ saṃpad asmi tvaṃ tatsaṃpad asīti |
               atha hainaṃ mana uvāca |
               yad aham āyatanam asmi tvaṃ tadāyatanam asīti || ChUp_5,1.14 ||</span></p>
         
         
         
         
         
         <p>ChUpBh_5,1.13,14 atha hainaṃ vāgādayaḥ prāṇasya śreṣṭhatvaṃ kāryeṇā'pādayanta āhurbalimiva
            haranto rājñe viśaḥ /
            
            <p>
               kathaṃ, vāk tāvaduvāca yadahaṃ vasiṣṭho 'smi /<br />
               yaditi kriyāviśeṣaṇaṃ yadvasiṣṭhatvaguṇāsmītyarthaḥ /<br />
               tvaṃ tadvasiṣṭhastena vasiṣṭhatvaguṇo 'jñānānmameti mayābhimata ityetat /<br />
               tathottareṣu yojyaṃ cakṣuḥśrotramanaḥsu // 13-14 //
               </p>
         </p>
         
         
         
         
         
         <p>START ChUp 5,1.15</p>
         
         
         <p><span class="bold">na vai vāco na cakṣūṃṣi na śrotrāṇi na manāṃsīty ācakṣate |
               prāṇā ity evācakṣate |
               prāṇo hy evaitāni sarvāṇi bhavati || ChUp_5,1.15 ||</span></p>
         
         
         
         
         
         <p>ChUpBh_5,1.15 śruteridaṃ vaco yuktamidaṃ vāgādibhirmukhyaṃ prāṇaṃ pratyabhihitaṃ yasmānna
            vai loke vāco na cakṣūṃṣi na śrotrāṇi na manāṃsīti vāgādīni karaṇānyācakṣate laukikā
            āgamajñā vā /
            kiṃ tarhi?prāṇā ityevā'cakṣate kathayanti yasmātprāṇo hyevaitāni sarvāṇi vāgādīni
            karaṇajātāni bhavatyato mukhyaṃ prāmaṃ pratyanurūpameva vāgādibhiruktamiti prakaraṇārthamupasañjihīrṣati
            /
            nanu kathamidaṃ yuktaṃ cetanāvanta iva puruṣā ahaṃśreṣṭhatāyai vivadanto 'nyonyaṃ
            spardheranniti /
            na hi cakṣurādīnāṃ vācaṃ pratyākhyāya pratyekaṃ vadanaṃ sambhavati /
            tathāpagamo dehātpunaḥ praveśo brahmagamanaṃ prāṇastutirvopapadyate /
            tatrāgnyādicetanāvaddevatādhiṣṭhitatvādvāgādīnāṃ cetanāvattvaṃ tāvatsiddhamāgamataḥ.
            tārkikasamayavirodha iti ceddeha ekasminnanekacetanāvattve /
            na /
            īśvarasya nimittakāramatvābhyupagamāt /
            ye tāvadīśvaramabhyupagacchanti tārkikāste mana ādikāryakaramānāmādhyātmikānāṃ bāhyānāṃ
            ca pṛthivyādīnāmīśvarādhiṣṭhitānāmeva niyamena pravṛttimicchanti rathādivat /
            na cāsmābhiragnyādyāścetanāvatyo 'pi devatā adhyātmaṃ bhoktryo 'bhyupagamyante, kiṃ
            tarhi,kāryakaraṇavatīnāṃ hi tāsāṃ prāṇaikadevatābhedānāmadhyātmādhibhūtādhidaivabhedakoṭivikalpānāmadhyakṣatāmātreṇa
            niyanteśvaro 'bhyupagamyate /
            sa hyakaraṇaḥ /
            "hiraṇyagarbhaṃ janayāmāna pūrvam"ityādi ca śvetāśvatarīyāḥ paṭhanti /
            bhoktā karmaphalasambandhī dehe tadvilakṣaṇo jīva iti vakṣyāmaḥ /
            vāgādīnāṃ ceha saṃvādaḥ kalpito viduṣo 'nvayavyatirekābhyāṃ prāṇaśreṣṭhatānirdhāraṇārtham
            /
            yathā loke puruṣā anyonyamātmanaḥ śreṣṭhatāyai vivadamānāḥ kañcidguṇaviśeṣābhijñaṃ
            pṛcchanti ko naḥ śreṣṭho guṇairiti /
            
            <p>
               tenoktā ekaikaśyenādaḥ kāryaṃ sādhayitumudyacchata yenādaḥ kāryaṃ sādhyate sa vaḥ
               śreṣṭha ityuktāstathaivodyacchanta ātmano 'nyasya vā śreṣṭhavāṃ nirdhārayanti /<br />
               tatemaṃ saṃvyavahāraṃ vāgādiṣu kalpitavatī śrutiḥ /<br />
               kathaṃ nāma vidvānvāgādīnāmekaikasyābhāve 'pi jīvanaṃ dṛṣṭaṃ na tu prāṇasyeti prāṇaśreṣṭhatāṃ
               pratipadyateti /<br />
               tathāca śrutiḥ kauṣītakinām -"jīvati vāgapeto mūkānhi pasyāmo jīvati cakṣurapeto 'ndhānhi
               paśyāmo jīvati śrotrāpeto badhirānhi paśyāmo jīvati manopeto bālānhi paśyāmo jīvati
               bāhucchinno jīvatyūrucchinnaḥ"ityādyā //15//
               </p>
         </p>
         
         
         <p><span class="bold">iti cchāndogyopaniṣadi pañcamādhyāyasya prathamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,2.1</p>
         
         
         <p><span class="bold">sa hovāca kiṃ me 'nnaṃ bhaviṣyatīti |
               yat kiṃcid idam ā śvabhya ā śakunibhya iti hocuḥ |
               tad vā etad anasyānnam |
               ano ha vai nāma pratyakṣam |
               na ha vā evaṃvidi kiṃcanānannaṃ bhavatīti || ChUp_5,2.1 ||</span></p>
         
         
         
         
         
         <p>ChUpBh_5,2.1 sa hovāca mukhyaḥ prāṇaḥ kiṃ me 'nnaṃ bhaviṣyatīti /
            mukhyaṃ prāṇaṃ praṣṭāramiva kalpayitvā vāgādīnprativaktṝniva kalpayantī śrutirāha-yadidaṃ
            loke 'nnajātaṃ prasiddhamā śvabhiḥ sahā'śakunibhyaḥ saha śakunibhiḥ sarvaprāṇināṃ
            yadannaṃ tattavānnamiti hocurvāgādaya iti /
            prāṇasya sarvamannaṃ prāṇo 'ttā sarvasyānnasyetyevaṃ pratipattaye kalpitākhyāyikārūpādvyāvṛtya
            svena śrutirūpeṇā'ha-tadvā etadyatkiñcilloke prāṇibhirannamadyate 'nasya prāṇasya
            tadannaṃ prāṇenaiva tadadyata ityarthaḥ /
            sarvaprakāraceṣṭāvyāptiguṇapradarśanārthamana iti prāṇasya pratyakṣaṃ nāma /
            prādyupasargapūrvatve hi viśeṣagatireva syāt /
            tathāca sarvānnānāmatturnāmagrahaṇamitīdaṃ pratyakṣaṃ nāmāna iti sarvānnānāmattuḥ
            sākṣādabhidhānam /
            na ha vā evaṃvidi yathoktaprāṇavidi prāṇo 'hamasmi sarvabhūtasthaḥ sarvānnānāmatteti
            tasminnevaṃvidi ha vai kiñcana kiñcidapi prāṇibhirādyaṃ sarvairanannamannādyaṃ na
            bhavati sarvamevaṃvidyannaṃ bhavatītyarthaḥ /</p>
         
         
         <p>
            prāṇabhūtatvādviduṣaḥ /<br />
            "prāṇādvā eṣa udeti prāṇe 'stameti"ityupakramya-"evaṃvido ha vā udeti sūrya evaṃvidyastameti"iti
            śrutyantarāt //1 //
            </p>
         
         
         
         
         
         <p>START ChUp 5,2.2</p>
         
         
         <p><span class="bold">sa hovāca kiṃ me vāso bhaviṣyatīti |
               āpa iti hocuḥ |
               tasmād vā etad aśiṣyantaḥ purastāc copariṣṭāc cādbhiḥ paridadhati |
               lambhuko ha vāso bhavati |
               anagno ha bhavati || ChUp_5,2.2 ||</span></p>
         
         
         
         
         
         <p>ChUpBh_5,2.2 sa hovāca punaḥ prāṇaḥ /
            pūrvavadeva kalpanā /
            kiṃ me vāso bhaviṣyatītyāpa iti hocurvāgādayaḥ /
            yasmātprāṇasya vāsa āpastasmādvā etadaśiṣyanto bhoktavantaśca brāhmaṇā vidvāṃsa etatkurvanti
            /
            kim /
            adbhirvāsasthānīyābhiḥ purastādbhojanātpūrvamupariṣṭācca bhojanādūrdhvaṃ ca paridadhati
            paridhānaṃ kurvanti mukhyasya prāṇasya lambhuko sambhanaśīlo vāso ha bhavati /
            vāsaso labdhaiva bhavatītyarthaḥ /
            anagno ha bhavati /
            vāsaso lambhukatvenārthasiddhaivānagnatetyanagno ha bhavatītyuttarīyavānbhavatītyetat
            /
            bhokṣyamāṇasya bhuktavataśca yadācamanaṃ śuddhyarthaṃ vijñātaṃ tasminprāṇasya vāsa
            iti darśanamātramiha vidhīyate /
            adbhiḥ paridadhatīti nā'camanāntaram /
            yathā laukikaiḥ prāmibhiradyamānamannaṃ prāṇasyeti darśanamātraṃ tadvatkiṃ me 'nnaṃ
            kiṃ me vāsa ityādipraśnaprativacanayostulyatvāt /
            yadyācamanamapūrvaṃ tādarthyena kriyate tadā kṛmyādyannamapi prāṇasya bhakṣyatvena
            vihitaṃ syāt /
            tulyayorvijñānārthayoḥ prasnaprativacanayoḥ prakaraṇasya vijñānārthatvādardhajaratīyo
            nyāyo na yuktaḥ kalpayitum /
            yattu prasiddhamācamanaṃ prāyatyārthaṃ prāṇasyānagnatārthaṃ ca na bhavatītyucyate
            na tathā vayamācamanamubhayārthaṃ brūmaḥ /
            kiṃ tarhi prāyatyārthācamanasādhanabhūtā āpaḥ prāṇasya vāsa iti darśanaṃ codyata iti
            brūmaḥ /
            tatrā'camanasyobhayārthatvaprasaṅgadoṣacodanānupapannā /
            
            <p>
               vāsortha evā'camane taddarśanaṃ syāditi cet /<br />
               na /<br />
               vāsojñānārthavākye vāsorthāpūrvācamanavidhāne tatrānagnatārthatvadṛṣṭividhāne ca vākyabhedaḥ
               ācamanasya tadarthatvamanyārthatvaṃ ceti /<br />
               pramāṇābhāvāt //2 //
               </p>
         </p>
         
         
         
         
         
         <p>START ChUp 5,2.3</p>
         
         
         <p><span class="bold">tad dhaitat satyakāmo jābālo gośrutaye vaiyāghrapadyāyoktvovāca |
               yady apy enac chuṣkāya sthāṇave brūyāj jāyerann evāsmiñ chākhāḥ praroheyuḥ palāśānīti
               || ChUp_5,2.3 ||</span></p>
         
         
         
         
         
         <p>
            ChUpBh_5,2.3 tadetatprāṇadarśanaṃ stūyate /<br />
            katham /<br />
            taddhaitatprāṇadarśanaṃ satyakāmo jābālo gośrutaye nāmnā vaiyāghrapadyāya vyāghrapado
            'patyaṃ vaiyāghrapadyastasmai gośrutyākhyāyoktvovācānyadapi vakṣyamāṇaṃ vacaḥ /<br />
            kiṃ taduvācetyāha-yadyapi śuṣkāya sthāṇava etaddarśanaṃ brūyātprāṇavijjāyerannutpadyerannevāsminsthāṇau
            śākhāḥ praroheyuśca palāśāni patrāmi, kimu jīvate puruṣāya brūyāditi //3 //
            </p>
         
         
         
         
         
         <p>START ChUp 5,2.4</p>
         
         
         <p class="bold">atha yadi mahaj jigamiṣet, amāvāsyāyām dīkṣitvā paurṇamāsyāṃ rātrau sarvauṣadhasya
            mantham dadhimadhunor upamathya jyeṣṭhāya śreṣṭhāya svāhety agnāv ājyasya hutvā manthe
            saṃpātam avanayet || ChUp_5,2.4 ||</p>
         
         
         
         
         
         <p>ChUpBh_5,2.4 athānantaraṃ yadi mahanmahattvaṃ jigamiṣedgantumicchenmahattvaṃ prāptuṃ
            yadikāmayetetyarthaḥ /
            tasyedaṃ karma vidhīyate /
            mahattve hi sati śrīrupanamate /
            śrīmato hyarthaprāptaṃ dhanaṃ tataḥ karmānuṣṭhānaṃ tataśca devayānaṃ pitṛyāṇaṃ vā
            panthānaṃ pratipatsyata ityetatprayojanamurarīkṛtya mahattvaprepsoridaṃ karma na viṣayopabhogakāmasya
            /
            tasyāyaṃ kālādividhirucyate-amāvāsyāyāṃ dīkṣitvā dīkṣita iva bhūmiśayanādiniyamaṃ
            kṛtvā taporūpaṃ satyavacanaṃ brahmacaryamityādidharmavānbhūtvetyarthaḥ /
            
            <p>
               na punardaikṣameva karmajātaṃ sarvamupādatte /<br />
               atadvikāratvānmanthākhyasya karmaṇaḥ /<br />
               "upasadvratī"iti śrutyantarātpayomātrabhakṣamaṃ ca śuddhikāramaṃ tapa upādatte /<br />
               paurṇamāsyāṃ rātrau karmā'rabhate sarvauṣadhasya grāmyāraṇyānāmoṣadhīnāṃ yāvacchaktyalpamalpamupādāya
               tadvituṣīkṛtyā'mameva piṣṭaṃ dadhimadhunoraudumbare kaṃsākāre camasākāre vā pātre
               śrutyantarātprakṣipyopamathyāgrataḥ sthāpayitvā jyeṣṭhāya śreṣṭhāya svāhetyagnāvāvasathya
               ājyasyā'vāpasthāne hutvā sruvasaṃlagnaṃ manthe saṃpātamavanayetsaṃsravamadhaḥ pātayet
               //4 //
               </p>
         </p>
         
         
         
         
         
         <p>START ChUp 5,2.5</p>
         
         
         <p><span class="bold">vasiṣṭhāya svāhety agnāv ājyasya hutvā manthe saṃpātam avanayet |
               pratiṣṭhāyai svāhety agnāv ājyasya hutvā manthe saṃpātam avanayet |
               saṃpade svāhety agnāv ājyasya hutvā manthe saṃpātam avanayet |
               āyatanāya svāhety agnāv ājyasya hutvā manthe saṃpātam avanayet || ChUp_5,2.5 ||</span></p>
         
         
         
         
         
         <p>
            ChUpBh_5,2.5 samānamanyat /<br />
            vasiṣṭhāya pratiṣṭhāyai saṃpada āyatanāya svāheti pratyekaṃ tathaiva saṃpātamavanayeddhutvā
            //5 //
            </p>
         
         
         
         
         
         <p>START ChUp 5,2.6</p>
         
         
         <p><span class="bold">atha pratisṛpyāñjalau mantham ādhāya japati |
               amo nāmāsi |
               amā hi te sarvam idam |
               sa hi jyeṣṭhaḥ śreṣṭho rājādhipatiḥ |
               sa mā jyaiṣṭhyaṃ śraiṣṭhyaṃ rājyam ādhipatyaṃ gamayatu |
               aham evedaṃ sarvam asānīti || ChUp_5,2.6 ||</span></p>
         
         
         
         
         
         <p>ChUpBh_5,2.6 atha pratisṛpyāgnerīṣadapasṛpyāñjalau manthamādhāya japatīmaṃ mantram
            /
            amo nāmāsyamā hi te /
            ama iti prāṇasya nāma /
            annena hi prāṇaḥ prāṇiti deha ityato manthadravyaṃ prāṇasyānnatvātprāṇatvena stūyate
            'mo nāmāsīti /
            kutaḥ /
            yato 'mā saha hi yasmātte tava prāṇabhūtasya sarvaṃ samastaṃ jagadidamataḥ /
            
            <p>
               sa hi prāṇabhūto mantho jyeṣṭhaḥ śreṣṭhaśca /<br />
               ata eva ca rājā dīptimānadhipatiścādhiṣṭhāya pālayitā sarvasya /<br />
               samā māmapi manthaḥ prāṇo jyaiṣṭhyādiguṇapūgamātmano gamayatvahamevedaṃ sarvaṃ jagadasāni
               bhavani prāṇavat /<br />
               itiśabdo mantraparisamāptyarthaḥ //6 //
               </p>
         </p>
         
         
         
         
         
         <p>START ChUp 5,2.7</p>
         
         
         <p><span class="bold">atha khalv etayarcā paccha ācāmati |
               tat savitur vṛṇīmaha ity ācāmati |
               vayaṃ devasya bhojanam ity ācāmati |
               śreṣṭhaṃ sarvadhātamam ity ācāmati |
               turaṃ bhagasya dhīmahīti sarvaṃ pibati |
               nirṇijya kaṃsaṃ camasaṃ vā paścād agneḥ saṃviśati |
               carmaṇi vā sthaṇḍile vā vācaṃyamo 'prasāhaḥ |
               sa yadi striyaṃ paśyet samṛddhaṃ karmeti vidyāt || ChUp_5,2.7 ||</span></p>
         
         
         
         
         
         <p>ChUpBh_5,2.7 athānantaraṃ khalvetayā vakṣyamāṇayarcā pacchaḥ pādaśa ācāmati bhakṣayati,
            mantrasyaikaikena pādenaikaikaṃ grāsaṃ bhakṣayati /
            tadbhojanaṃ savituḥ sarvasya prasavituḥ /
            prāṇamādityaṃ caikīkṛtyocyate /
            ādityasya vṛṇīmahe prārthayemahi mantharūpam /
            yenānnena sāvitreṇa bhojanenopabhuktena vayaṃ savitṛsvarūpāpannā bhavemetyabhiprāyaḥ
            /
            devasya savituriti pūrveṇa sambandhaḥ /
            śreṣṭhaṃ praśasyatamaṃ sarvānnebhyaḥ sarvadhātamaṃ sarvasya jagato dhārayitṛtamamatiśayena
            vidhātṛtamamiti vā /
            sarvathā bhojanaviśeṣaṇam /
            turaṃ tvaraṃ tūrṇaṃ śīghramityatat /
            bhagasya devasya savituḥ svarūpamiti śeṣaḥ /
            dhīmahi cintayemahi viśiṣṭabhojanena saṃskṛtāḥ śuddhātmānaḥ santa ityabhiprāyaḥ /
            athavā bhagasya śriyaḥ kāraṇaṃ mahattvaṃ prāptuṃ karma kṛtavanto vayaṃ taddhomahi
            cintayemahīti sarvaṃ ca manthalepaṃ pibati nirṇijya prakṣālya kaṃsaṃ kaṃsākāraṃ camasaṃ
            camasākāraṃ vaudumbaraṃ pātram /
            
            <p>
               pītvā'camya paścādagneḥ prākśirāḥ saṃviśati carmaṇi vājine sthaṇḍile kevalāyāṃ vā
               bhūmau /<br />
               vācaṃyamo vāgyataḥ sannityarthaḥ /<br />
               aprasāho na prasahyate nābhibhūyate stryādyaniṣṭasvapnadarśanena yathā tathā saṃyatacittaḥ
               sannityarthaḥ /<br />
               sa evaṃbhūto yadi sriyaṃ paśyetsvapneṣu tadā vidyātsamṛddhaṃ mamedaṃ karmeti //7 //
               </p>
         </p>
         
         
         
         
         
         <p>START ChUp 5,2.8</p>
         
         
         <p><span class="bold">tad eṣa ślokaḥ |
               yadā karmasu kāmyeṣu striyaṃ svapneṣu paśyati |
               samṛddhiṃ tatra jānīyāt tasmin svapnanidarśane tasmin svapnanidarśane || ChUp_5,2.8
               ||</span></p>
         
         
         
         
         
         <p>ChUpBh_5,2.8 tadetasminnartha eṣa śloko mantro 'pi bhavati /
            
            <p>
               yadā karmasu kāmyeṣu kāmārtheṣu sriyaṃ svapneṣu svapnadarśaneṣu svapnakāleṣu vā paśyati
               samṛddhiṃ tatra jānīyīt /<br />
               karmaṇāṃ phalaniṣpattirbhaviṣyatīti jānīyādityarthaḥ /<br />
               tasminstryādipraśastasvapnadarśane satītyabhiprāyaḥ /<br />
               dviruktiḥ karmasamāptyarthā //8//
               </p>
         </p>
         
         
         <p><span class="bold">iti cchāndogyopaniṣadi pañcamādhyāyasya dvitīyaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,3.1</p>
         
         
         <p><span class="bold">śvetaketur hāruṇeyaḥ pañcālānāṃ samitim eyāya |
               taṃ ha pravāhaṇo jaivalir uvāca |
               kumārānu tvā aśiṣat piteti |
               anu hi bhagava iti || ChUp_5,3.1 ||</span></p>
         
         
         
         
         
         <p>ChUpBh_5,3.1 brahmādistambaparyantāḥ saṃsāragatayo vaktavyā vairāgyahetormumukṣūṇāmityata
            ākhyāyikā'rabhyate-śvetaketunamito ha, ityaitihyārthaḥ /
            aruṇasyāpatyāruṇistasyāpatyamāruṇeyaḥ pañcālānāṃ samitiṃ sabhāmeyāyā'jagāma /
            
            <p>
               tamāgatavantaṃ ha pravāhaṇo nāmato jīvalasyāpatyaṃ jaivaliruvācoktavān /<br />
               he kumārānu tvā tvāmaśiṣadanvasiṣatpitā /<br />
               kimanuśiṣṭastvaṃ pitretyarthaḥ /<br />
               ityuktaḥ sa āhānu hyanuśiṣṭo 'smi bhagava iti sūcayannāha //1 //
               </p>
         </p>
         
         
         
         
         
         <p>START ChUp 5,3.2</p>
         
         
         <p><span class="bold">vettha yad ito 'dhi prajāḥ prayantīti |
               na bhagava iti |
               vettha yathā punar āvartanta 3 iti |
               na bhagava iti |
               vettha pathor devayānasya pitṛyāṇasya ca vyāvartanā 3 iti |
               na bhagava iti || ChUp_5,3.2 ||</span></p>
         
         
         
         
         
         <p>ChUpBh_5,3.2 taṃ hovāca yadyanuśiṣṭo 'si vettha yadito 'smāllokādadhyūrdhvaṃ yatprajāḥ
            prayanti yadgacchanti tatkiṃ jānīṣa ityarthaḥ /
            na bhagava ityāhetaro na jāne 'haṃ tadyatpṛcchasi /
            
            <p>
               evaṃ tarhi vettha jānīṣe yathā yena prakāreṇa punarāvartanta iti /<br />
               na bhagava iti pratyāha /<br />
               vettha pathormārgayoḥ sahaprayāṇayordevayānasya pitṛyāṇasya ca vyāvartanamitaretaraviyogasthānaṃ
               saha gacchatāmityarthaḥ /<br />
               na bhagava iti //2 //
               </p>
         </p>
         
         
         
         
         
         <p>START ChUp 5,3.3</p>
         
         
         <p><span class="bold">vettha yathāsau loko na saṃpūryata 3 iti |
               na bhagava iti |
               vettha yathā pañcamyām āhutāv āpaḥ puruṣavacaso bhavantīti |
               naiva bhagava iti || ChUp_5,3.3 ||</span></p>
         
         
         
         
         
         <p>ChUpBh_5,3.3 vetthā yathāsau lokaḥ pitṛsambandhī yaṃ prāpya punarāvartante bahubhiḥ
            prayadbhirapi yena kāramena na sampūryata iti /
            
            <p>
               na bhagava iti pratyāha /<br />
               vettha yathā yena krameṇa pañcamyāṃ pañcasaṃkhyākāyāmāhutau hutāyāmāhutinirvṛttā āhutisādhanāścā'paḥ
               puruṣavacasaḥ puruṣa ityevaṃ vaco 'bhidhānaṃ yāsāṃ hūyamānānāṃ krameṇa ṣaṣṭhāhutibhūtānāṃ
               tāḥ puruṣavacasaḥ puruṣaśabdavācyā bhavanti puruṣākhyāṃ labhanta ityarthaḥ /<br />
               ityukto naiva bhagava ityāha /<br />
               naivāhamatra kiñcana jānāmītyarthaḥ //3 //
               </p>
         </p>
         
         
         
         
         
         <p>START ChUp 5,3.4</p>
         
         
         <p><span class="bold">athānu kim anu śiṣṭho 'vocathā yo hīmāni na vidyāt |
               kathaṃ so 'nuśiṣṭo bruvīteti |
               sa hāyastaḥ pitur ardham eyāya |
               taṃ hovācānanuśiṣya vāva kila mā bhagavān abravīd anu tvāśiṣam iti || ChUp_5,3.4 ||</span></p>
         
         
         
         
         
         <p>
            ChUpBh_5,3.4 athaivamajñaḥ sankimanu kasmāttvamanuśiṣṭo 'smītyavocathā uktavānasi
            /<br />
            yo hīmāni mayā pṛṣṭānyarthajātāni na vidyānna vijānītyātkathaṃ sa vidvatsvanuśiṣṭo
            'smīti bruvīta /<br />
            ityevaṃ sa śvetaketuḥ rājñā'yasta āyāsitaḥ sanpiturardhaṃ sthānameyāyā'gatavāṃstaṃ
            ca pituramuvācānanuśiṣyānuśāsanamakṛtvaiva mā māṃ kila bhagavānsamāvartanakāle 'bravīduktavānanu
            tvāśiṣamanvaśiṣaṃ tvāmiti //4 //
            </p>
         
         
         
         
         
         <p>START ChUp 5,3.5-6</p>
         
         
         <p><span class="bold">pañca mā rājanyabandhuḥ praśnān aprākṣīt |
               teṣāṃ naikaṃcanāśakaṃ vivaktum iti |
               sa hovāca yathā mā tvaṃ tadaitān avado yathāham eṣāṃ naikaṃcana veda |
               yady aham imān avediṣyaṃ kathaṃ te nāvakṣyam iti || ChUp_5,3.5 ||</span></p>
         
         
         <p><span class="bold">sa ha gautamo rājño 'rdham eyāya |
               tasmai ha prāptāyārhāṃ cakāra |
               sa ha prātaḥ sabhāga udeyāya |
               taṃ hovāca |
               mānuṣasya bhagavan gautama vittasya varaṃ vṛṇīthā iti |
               sa hovāca |
               tavaiva rājan mānuṣaṃ vittam |
               yām eva kumārasyānte vācam abhāṣathās tām eva me brūhīti |
               sa ha kṛcchrī babhūva || ChUp_5,3.6 ||</span></p>
         
         
         
         
         
         <p>ChUpBh_5,3.5,6 yataḥ pañca pañcasaṃkhyākānpraśnānrājanyabandhū rājānyā bandhavo 'syeti
            rājanyabandhuḥ svayaṃ durvṛtta ityarthaḥ /
            aprākṣītpṛṣṭavāṃsteṣāṃ praśnānāṃ naikañcanaikamapi nāśakaṃ na śaktavānahaṃ vivaktuṃ
            viśeṣeṇārthato nirṇetumityarthaḥ /
            sa hovāca pitā yathā mā māṃ vatsa tvaṃ tadā'gatamātra evaitānpraśnānavada uktavānasi
            teṣāṃ naikañcanāśakaṃ vivaktumiti tathā māṃ jānīhi, tvadīyājñānena liṅgena mama tadviṣayamajñānaṃ
            jānīhītyarthaḥ /
            kathaṃ, yathāhameṣāṃ praśnānāmekañcanaikamapi na veda na jāna iti yathā tvamevāṅgaitānpraśnānna
            jānīṣe tathāhamapyetānna jāna ityarthaḥ /
            ato mayyanyathābhāvo na kartavyaḥ /
            kuta etadevaṃ yato na jāne yadyahamimānpraśnānavediṣyaṃ viditavānasmi kathaṃ te tubhyaṃ
            priyāya putrāya samāvartanakāle purā nāvakṣyaṃ noktavānasmītyuktvā sa ha gotrato rājño
            jaivalerardhaṃ sthānameyāya gatavān /
            tasmai ha gautamāya prāptāyārhāmarhūṇāṃ cakāra kṛtavān /
            sa ca gautamaḥ kṛtātithya uṣitvā paredyuḥ prātaḥkāle sabhāge sabhāṃ gate rājñyudeyāya
            /
            bhajanaṃ bhāgaḥ pūjā sevā saha bhāgena vartamāno vā sabhāgaḥ pūjyamāno 'nyaiḥ svayaṃ
            gautama udeyāya rājānamudgatavān /
            
            <p>
               taṃ hovāca gautamaṃ rājā mānuṣasya bhagavangautama manuṣyasambandhino vittasya grāmādervaraṃ
               varaṇīyaṃ kāmaṃ vṛṇīthāḥ prārthayethāḥ /<br />
               sa hovāca gautamastavaiva tiṣṭhatu rājanmānuṣaṃ vittam /<br />
               yāmeva kumārasya mama putrasyānte samīpe vācaṃ pañcapraśnalakṣaṇāmabhāṣathā uktavānasi
               tāmeva vācaṃ me mahyaṃ brūhi kathayetyukto gautamena rājā sa ha kṛcchrī duḥkhī babhūva
               /<br />
               kathaṃ tvidamiti //5-6 //
               </p>
         </p>
         
         
         
         
         
         <p>START ChUp 5,3.7</p>
         
         
         <p><span class="bold">taṃ ha ciraṃ vasety ājñāpayāṃ cakāra |
               taṃ hovāca |
               yathā mā tvaṃ gautamāvadaḥ |
               yatheyaṃ na prāk tvattaḥ purā vidyā brāhmaṇān gacchati |
               tasmād u sarveṣu lokeṣu kṣatrasyaiva praśāsanam abhūd iti |
               tasmai hovāca || ChUp_5,3.7 ||</span></p>
         
         
         
         
         
         <p>ChUpBh_5,3.7 sa ha kṛcchrībhūto 'pratyākhyeyaṃ brāhmaṇaṃ manvāno nyāyena vidyā vaktavyeti
            matvā taṃ ha gautamaṃ ciraṃ dīrghakālaṃ vasetyevamājñāpayāñcakārā'jñaptavān /
            yatpūrvaṃ pratyākhyātavānrājā vidyāṃ yacca paścācciraṃ vasetyājñaptavān, tannimittaṃ
            brāhmamaṃ kṣamāpayati hetuvacanoktyā-taṃ hovāca rājā sarvavidyo brahmaṇo 'pi sanyathā
            yena prakāreṇa mā māṃ he gautamāvadastvaṃ tāmeva vidyālakṣaṇāṃ vācaṃ me brūhītyajñānāttena
            tvaṃ jānīhi /
            
            <p>
               tatrāsti vaktavyaṃ yathā yena prakāreṇeyaṃ vidyā prāktvatto brāhmaṇānna gacchati na
               gatavatī, na ca brāhmaṇā anayā vidyayānuśāsitavantaḥ, tathaitatprasiddhaṃ loke yatastasmādu
               purā pūrvaṃ sarveṣu lokeṣu kṣattrasyaiva kṣattrajāterevānayā vidyayā praśāsanaṃ praśāstṛtvaṃ
               śiṣyāmāmabhūdbabhūva /<br />
               kṣattriyaparamparayaiveyaṃ vidyatāvantaṃ kālamāgatā /<br />
               tathāpyahametāṃ tubhyaṃ vakṣyāmi cvatsampradānādūrdhvaṃ brāhmaṇāngamiṣyati /<br />
               ato mayā yaduktaṃ tatkṣantumarhasītyuktvā tasmai hovāca vidyāṃ rājā //7//
               </p>
         </p>
         
         
         <p><span class="bold">iti cchāndogyopaniṣadi pañcamādhyāyasya tṛtīyaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,4.1</p>
         
         
         <p><span class="bold">asau vāva loko gautamāgniḥ |
               tasyāditya eva samit |
               raśmayo dhūmaḥ |
               ahar arciḥ |
               candramā aṅgārāḥ |
               nakṣatrāṇi visphuliṅgāḥ || ChUp_5,4.1 ||</span></p>
         
         
         
         
         
         <p>ChUpBh_5,4.1 pañcamyāmāhutāvāpa ityayaṃ praśnaḥ prāthamyenāpākriyate /
            tadapākaraṇamanvitareṣāmapākaraṇamanukūlaṃ bhavediti /
            agnihotrāhutyoḥ kāryārambho yaḥ sa ukto vājasaneyake /
            taṃ prati prasnāḥ-utkrāntirāhutyorgatiḥ pratiṣṭhā tṛptiḥ punarāvṛttirlokaṃ pratyutthāyī
            iti /
            teṣāṃ cāpākaraṇamuktaṃ tatraiva-"te vā ete āhutī hute utkrāmataste antarikṣamāviśataste
            antarikṣamevā'havanīyaṃ kurvāte vāyuṃ samidhaṃ marīcīreva śuklāmāhutiṃ te antarikṣaṃ
            tarpayataste tata utkrāmata ityādyevameva pūrvavaddivaṃ tarpayataste tata āvartete
            /
            imāmāviśya tarpayitvā puruṣamāviśataḥ /
            tataḥ sriyamāviśya lokaṃ pratyutthāyā bhavati"iti /
            tatrāgnihotrāhutyoḥ kāryārambhamātramevaṃprakāraṃ bhavatītyuktāma /
            iha tu taṃ kāryārambhamagni hotrāpūrvavipariṇāmalakṣaṇaṃ pañcadhā pravibhajyāgnitvenopāsanamuttaramārgapratipattisādhanaṃ
            vidhitsannāha-asau vāva loko gautamāgnirityādi /
            iha sāyaṃprātaragnihotrāhutī hute paya ādisādhane śraddhāpuraḥsare āhavanīyāgnisamiddhūmārciraṅgāravisphuliṅgabhāvite
            kartrādikārakabhāvite cāntarikṣakrameṇotkramya dyulokaṃ praviśantyau sūkṣmabhūte apsamavāyitvādapśabdavācye
            śraddhāhetutvācca śraddhāśabdavācye tayoradhikaraṇo 'gniranyacca tatsambandhaṃ samidādītyucyate
            /
            yā cāsāvagnyādibhāvanā'hutyoḥ sāpi tathaiva nirdiśyate /
            asau vāva loko 'gnirhe gautama yathāgnihotrādhikaraṇamāhavanīya iha /
            tasyāgnerghulokākhyasyā'ditya eva samittena hīddho 'sau loko dīpyate /
            ataḥ samindhanātsamidādityaḥ /
            raśmayo dhūmastadutthānāt, samidho hi dhūma uttiṣṭhati /
            
            <p>
               ahararciḥ prakāśasāmānyāt, ādityakāryatvācca candramā aṅgārāḥ /<br />
               ahaḥpraśame 'bhivyakteḥ /<br />
               arciṣā hi praśame 'ṅgārā abhivyajyante /<br />
               nakṣatrāṇi visphuliṅgāścandramaso 'vayavā iva viprakīrṇatvasāmānyāt //1 //
               </p>
         </p>
         
         
         
         
         
         <p>START ChUp 5,4.2</p>
         
         
         <p><span class="bold">tasminn etasminn agnau devāḥ śraddhāṃ juhvati |
               tasyā āhuteḥ somo rājā saṃbhavati || ChUp_5,4.2 ||</span></p>
         
         
         
         
         
         <p>ChUpBh_5,4.2 tasminnetasminyathoktalakṣaṇe 'gnau devā yajamānaprāṇā agnyādirūpā adhidaivatam
            /
            śraddhāmagnihotrāhutipariṇāmāvasthārūpāḥ sūkṣmā āpaḥ śraddhābhāvitāḥ śraddhā ucyante
            /
            "pañcamyāmāhutāvāpaḥ puruṣavacaso bhavanti"ityapāṃ homyatayā praśne śrutatvāt /
            "śraddhā vā āpaḥ śraddhāmevā'rabhya praṇīya pracarati"iti ca vijñāyate /
            tāṃ śraddhāmabrūpāṃ juhvāti /
            tasyā āhuteḥ somo rājāpāṃ śraddhāśabdavācyānāṃ dyulokāgnau hutānāṃ pariṇāmaḥ somo
            rājā sambhavati /
            yathargvedādipuṣparasā ṛgādimadhukaropanītāsta āditye yaśa ādikāryaṃ rohitādirūpalakṣaṇamārabhanta
            ityuktaṃ tathemā agnihotrāhutisamavāyinyaḥ sūkṣmāḥ śraddhāśabdavācyā āpo dyulokamanupraviśya
            cāndraṃ kāryamārabhante phalarūpamagnihotrāhutyoḥ /
            
            <p>
               yajamānāśca tatkartāra āhutimayā āhutibhāvanābhāvitā āhutirūpeṇa karmaṇā'kṛṣṭāḥ śraddhāpsamavāyuno
               dyulokamanupraviśya bhavanti /<br />
               tadarthaṃ hi tairagnihotraṃ hutam /<br />
               atra tvāhutipariṇāma eva pañcāgnisambandhakrameṇa prādhānyena vivakṣita upāsanārthaṃ
               na yajamānānāṃ gatiḥ /<br />
               tāṃ tvaviduṣāṃ dhūmādikrameṇottaratra vakṣyati viduṣāṃ cottarāṃ vidyākṛtām //2//
               </p>
         </p>
         
         
         <p><span class="bold">iti cchāndogyopaniṣadi pañcamādhyāyasya caturthaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,5.1</p>
         
         
         <p><span class="bold">parjanyo vāva gautamāgniḥ |
               tasya vāyur eva samit |
               abhraṃ dhūmaḥ |
               vidyud arciḥ |
               aśanir aṅgārāḥ |
               hrādunayo visphuliṅgāḥ || ChUp_5,5.1 ||</span></p>
         
         
         
         
         
         <p>ChUpBh_5,5.1 dvitīyahomaparyāyārthamāha-parjanyo vāva parjanya eva gautamāgniḥ parjanyo
            nāma vṛṣṭyupakaraṇābhimānī devatāviśeṣaḥ /
            tasya vāyureva samit /
            vāyunā hi parjanyo 'gniḥ samidhyate /
            purovātādiprābalye vṛṣṭidarśanāt /
            abhraṃ dhūmo dhūmakāryatvāddhūmavacca lakṣyamāṇatvāt /
            vidyudarciḥ /
            prakāśasāmānyāt /
            aśaniraṅgārāḥ /
            
            <p>
               kāṭhinyādvidyutsambandhādvā /<br />
               hrādunayo visphuliṅgāḥ /<br />
               hrādunayo garjitaśabdāḥ /<br />
               meghānāṃ viprakīrṇatvasamānyāt //1 //
               </p>
         </p>
         
         
         
         
         
         <p>START ChUp 5,5.2</p>
         
         
         <p><span class="bold">tasminn etasminn agnau devāḥ somaṃ rājānaṃ juhvati |
               tasyā āhuter varṣaṃ saṃbhavati || ChUp_5,5.2 ||</span></p>
         
         
         
         
         
         <p>
            ChUpBh_5,5.2 tasminnetasminnagnau devāḥ pūrvavatsomaṃ rājānaṃ juhvati /<br />
            tasyā āhutervarṣaṃ sambhavati /<br />
            śraddhākhyā āpaḥ somākāraṇapariṇatā dvitīye paryāye parjanyāgniṃ prāpya vṛṣṭitvena
            pariṇamante //2//
            </p>
         
         
         <p><span class="bold">iti cchāndogyopaniṣadi pañcamādhyāyasya pañcamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,6.1</p>
         
         
         <p><span class="bold">pṛthivī vāva gautamāgniḥ |
               tasyāḥ samvatsara eva samit |
               ākāśo dhūmaḥ |
               rātrir arciḥ |
               diśo 'ṅgārāḥ |
               avāntaradiśo visphuliṅgāḥ || ChUp_5,6.1 ||</span></p>
         
         
         
         
         
         <p>ChUpBh_5,6.1 pṛthivī vāva gautamāgnirityādi pūrvavat /
            tasyāḥ pṛthivyākhyasyāgneḥ saṃvatsara eva samit /
            saṃvatsareṇa hi kālena samiddhā pṛthivī vrīhyādiniṣpattaye bhavati /
            ākāśo dhūmaḥ, pṛthivyā ivotthita ākāśo dṛśyate /
            yathāgnerdhūmaḥ /
            rātrirarciḥ pṛthivyā hyaprakāśātmikāyā anurūpā rātriḥ /
            
            <p>
               tamorūpatvāt /<br />
               agnerivānurūpamarciḥ /<br />
               diśo 'ṅgārā upaśāntatvasāmānyāt /<br />
               evāntaradiśo visphuliṅgāḥ kṣudratvasāmānyāt //1 //
               </p>
         </p>
         
         
         
         
         
         <p>START ChUp 5,6.2</p>
         
         
         <p><span class="bold">tasminn etasminn agnau devā varṣaṃ juhvati |
               tasyā āhuter annaṃ saṃbhavati || ChUp_5,6.2 ||</span></p>
         
         
         
         
         
         <p>
            ChUpBh_5,6.2 tasminnityādi samānam /<br />
            tasyā āhuterannaṃ vrīhiyavādi sambhavati //2//
            </p>
         
         
         <p><span class="bold">iti cchāndogyopaniṣadi pañcamādhyāyasya ṣaṣṭhaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,7.1</p>
         
         
         <p><span class="bold">puruṣo vāva gautamāgniḥ |
               tasya vāg eva samit |
               prāṇo dhūmaḥ |
               jihvārciḥ |
               cakṣur aṅgārāḥ |
               śrotraṃ visphuliṅgāḥ || ChUp_5,7.1 ||</span></p>
         
         
         
         
         
         <p>ChUpBh_5,7.1 puruṣo vāva gautamāgniḥ /
            tasya vāgeva samit /
            vācā hi mukhena samidhyate puruṣo na mūkaḥ /
            prāṇo dhūmo dhūma iva mukhānnirgamanāt /
            
            <p>
               jihvārcirlohitatvāt /<br />
               cakṣuraṅgārā bhāsa āśrayatvāt /<br />
               śrotraṃ visphuliṅgāḥ /<br />
               viprakīrṇatvasāmyāt //1 //
               </p>
         </p>
         
         
         
         
         
         <p>START ChUp 5,7.2</p>
         
         
         <p><span class="bold">tasminn etasminn agnau devā annaṃ juhvati |
               tasyā āhuter retaḥ sambhavati || ChUp_5,7.2 ||</span></p>
         
         
         
         
         
         <p>
            ChUpBh_5,7.2 samānamanyat /<br />
            annaṃ juhvati vrīhyādisaṃskṛtam /<br />
            tasyā āhute retaḥ sambhavati //2//
            </p>
         
         
         <p><span class="bold">iti cchāndogyopaniṣadi pañcamādhyāyasya saptamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,8.1</p>
         
         
         <p><span class="bold">yoṣā vāva gautamāgniḥ |
               tasyā upastha eva samit |
               yad upamantrayate sa dhūmaḥ |
               yonir arciḥ |
               yad antaḥ karoti te 'ṅgārāḥ |
               abhinandā visphuliṅgāḥ || ChUp_5,8.1 ||</span></p>
         
         
         
         
         
         <p>ChUpBh_5,8.1 yoṣā vāva gautamāgniḥ /
            tasyā upastha eva samit /
            tena hi sā putrādyutpādanāya samidhyate /
            yadupamantrayate sa dhūmaḥ /
            
            <p>
               srīsambhavādupamantraṇasya /<br />
               yonirarcirlohitatvāt /<br />
               yadantaḥ karoti te 'ṅgārā agnisambandhāt /<br />
               abhinandāḥ sukhalavā visphuliṅgāḥ kṣudratvāt //1 //
               </p>
         </p>
         
         
         
         
         
         <p>START ChUp 5,8.2</p>
         
         
         <p><span class="bold">tasminn etasminn agnau devā reto juhvati |
               tasyā āhuter garbhaḥ saṃbhavati || ChUp_5,8.2 ||</span></p>
         
         
         
         
         
         <p>ChUpBh_5,8.2 tasminnetasminnagnau devā reto juhvati /
            tasyā āhutergarbhaḥ sambhavatīti /
            evaṃ śraddhāsomavarṣānnaretohavanaparyāyakrameṇā'pa eva garbhībhūtāstāḥ /
            tatrāpāmāhutisamavāyitvātprādhānyavivakṣā'paḥ pañcamyāmāhutau puruṣavacaso bhavantīti
            /
            na tvāpa eva kevalāḥ somādikāryamārabhante /
            na cā'po 'trivṛtkṛtāḥ santīti /
            trivṛtkṛtatve 'pi viśeṣasaṃjñālābho dṛṣṭaḥ pṛthivīyamimā āpo 'yamagnirityanyatamabāhulyanimittaḥ
            /
            
            <p>
               tasmātsamuditānyeva bhūtānyabbāhulyātkarmasamavāyīni somādikāryārambhakāṇyāpa ityucyante
               /<br />
               dṛśyate ca dravabāhulyaṃ somavṛṣṭyannaretodeheṣu /<br />
               bahudravaṃ ca śarīraṃ yadyapi pārthivam /<br />
               tatra pañcamyāmāhutau hutāyāṃ retorūpā āpo garbhībhūtāḥ //2//
               </p>
         </p>
         
         
         <p><span class="bold">iti cchāndogyopaniṣadi pañcamādhyāyasyāṣṭamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,9.1</p>
         
         
         <p><span class="bold">iti tu pañcamyām āhutāv āpaḥ puruṣavacaso bhavantīti |
               sa ulbāvṛto garbho daśa vā nava vā māsān antaḥ śayitvā yāvad vātha jāyate || ChUp_5,9.1
               ||</span></p>
         
         
         
         
         
         <p>ChUpBh_5,9.1 iti tvevaṃ tu pañcamyāmāhutāvāpaḥ puruṣavacaso bhavantīti vyākhyāta ekaḥ
            praśnaḥ /
            yattu dyulokādimāṃ pratyāvṛttayorāhutyo pṛthivīṃ puruṣaṃ sriyaṃ krameṇā'viśya lokaṃ
            pratyutthāyī bhavatīti vājasaneyaka uktaṃ tatprāsaṅgikamihocyate /
            iha ca prathame praśna uktaṃ vettha yadito 'dhi prajāḥ prayantīti /
            tasya cāyamupakramaḥ /
            sa garbho 'pāṃ pañcamaḥ pariṇāmaviśeṣa āhutikarmasamavāyinīnāṃ śraddhāśabdavācyānāmulbāvṛta
            ulbena jarāyuṇā'vṛto veṣṭito daśa vā nava vā māsānantarmātuḥ kukṣau śayitvā yāvadvā
            yāvatā kālena nyūnenātiriktena vāthānantaraṃ jāyate /
            
            <p>
               ulbāvṛta ityādi vairāgyahetoridamucyate /<br />
               kaṣṭaṃ hi mātuḥ kukṣau mūtrapurīṣavātapittaśleṣmādipūrṇe tadanuliptasya garbhasyolbāśucipaṭāvṛtasya
               lohitareto 'śucibījasya māturaśitapītarasānupraveśena vivardhamānasya niruddhaśaktibalavīryatejaḥprajñāceṣṭasya
               śayanam /<br />
               tato yonidvāreṇa pīḍyamānasya kaṣṭatarā niḥsṛtirjanmeti vairāgyaṃ grāhayati /<br />
               muhūrtamapyasahyaṃ daśa vā nava vā māsānatidīrghakālamantaḥ śayitveti ca //1 //
               </p>
         </p>
         
         
         
         
         
         <p>START ChUp 5,9.2</p>
         
         
         <p><span class="bold">sa jāto yāvadāyuṣaṃ jīvati |
               taṃ pretaṃ diṣṭam ito 'gnaya eva haranti yata eveto yataḥ saṃbhūto bhavati || ChUp_5,9.2
               ||</span></p>
         
         
         
         
         
         <p>ChUpBh_5,9.2 sa evaṃ jāto yāvadāyuṣaṃ punaḥ punarghaṭīyantravadgamanāgamanāya karma
            kurvankulālacakravadvā tiryagbhramaṇāya yāvatkarmaṇopāttamāyustāvajjīvati /
            tamenaṃ kṣīṇāyuṣaṃ pretaṃ mṛtaṃ diṣṭaṃ karmaṇā nirdiṣṭaṃ paralokaṃ prati yadi cejjīvanvaidike
            karmaṇi jñāne vādhikṛtastamenaṃ mṛtamito 'smādgrāmādagnaye 'gnyarthamṛtvijo haranti
            putrā vāntyakarmaṇe /</p>
         
         
         <p>yata eveta āgato 'gneḥ sakāśācchraddhādyāhutikrameṇa, yataśca pañcabhyo 'gnibhyaḥ
            saṃbhūta utpanno bhavati tasmā evāgnaye haranti svāmeva yonimagnimāpādayantītyarthaḥ
            //2//</p>
         
         
         <p><span class="bold">iti cchāndogyopaniṣadi pañcamādhyāyasya navamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,10.1-2</p>
         
         
         <p><span class="bold">tad ya itthaṃ viduḥ |
               ye ceme 'raṇye śraddhā tapa ity upāsate |
               te 'rciṣam abhisaṃbhavanti |
               arciṣo 'haḥ |
               ahna āpūryamāṇapakṣam |
               āpūryamāṇapakṣād yān ṣaḍ udaṅṅ eti māsāṃs tān || ChUp_5,10.1 ||</span>
            <span class="bold">māsebhyaḥ saṃvatsaram |
               saṃvatsarād ādityam |
               ādityāc candramasam |
               candramaso vidyutam |
               tat puruṣo 'mānavaḥ |
               sa enān brahma gamayati |
               eṣa devayānaḥ panthā iti || ChUp_5,10.2 ||</span></p>
         
         
         
         
         
         <p>ChUpBh_5,10.1,2 vettha yadito 'dhi prajāḥ prayantītyayaṃ praśnaḥ pratyupasthito 'pākartavyatayā
            /
            tattatra lokaṃ pratyutthitānāmadhikṛtānāṃ gṛhamedhināṃ ya itthamevaṃ yathoktaṃ pañcāgnidarśanaṃ
            dyulokādyagnibhyo vayaṃ krameṇa jātā agnisvarūpāḥ pañcāgnyātmāna ityevaṃ vidurjānīyuḥ
            /
            kathamavagamyata itthaṃ viduriti gṛhasthā evocyante nānya iti? gṛhasthānāṃ ye tvanitthaṃvidaḥ
            kevaleṣṭāpūrtadattaparāste dhūmādinā candraṃ gacchantīti vakṣyati /</p>
         
         
         <p>ye cāraṇyopalakṣitā vaikhānasāḥ parivrājakāśca śraddhātapa ityupāsate teṣāṃ cetthaṃvidbhiḥ
            sahārcirādinā gamanaṃ vakṣyati pāriśeṣyādagnihotrāhutisambandhācca gṛhasthā eva gṛhyanta
            itthaṃ viduriti /
            nanu brahmacāriṇo 'pyagṛhītā grāmaśrutyāraṇyaśrutyā vidyante kathaṃ pāriśeṣyasiddhiḥ?naiṣa
            doṣaḥ /
            purāṇasmṛtiprāmāṇyādūrdhvaretasāṃ naiṣṭhikabrahmacāriṇāmuttareṇārthā iti na viśeṣanirdeśārhāḥ
            /
            nanūrdhvaretastvaṃ ceduttaramārgapratipattikāraṇaṃ purāṇasmṛtiprāmāṇyādiṣyata itthaṃvittvamanarthakaṃ
            prāptam /
            na /
            gṛhasthānpratyarthavattvāt /
            ye gṛhasthā anitthaṃvidasteṣāṃ svabhāvato dakṣiṇo dhūmādiḥ panthāḥ prasiddhasteṣāṃ
            yaṃ itthaṃ viduḥ saguṇaṃ vānyadbrahma viduḥ /
            "atha yadu caivāsmiñśavyaṃ kurvanti yadi nārciṣameva"iti liṅgāduttareṇa te gacchanti
            /
            nanūrdhvaretasāṃ gṛhasthānāṃ ca samāna āśramitva ūrdhvaretasāmevottareṇa pathā gamanaṃ
            na gṛhasthānāmiti na yuktamagnihotrādivaidikakarmabāhulye ca sati /
            naiṣa doṣaḥ /
            apūtā hi te /
            śatrumitrasaṃyoganimittaṃ hi teṣāṃ rāgadveṣau /
            tathā dharmādharmau hiṃsānugrahanimittau /
            hiṃsānṛtamāyābrahmacaryādi ca bahvaśuddhikāraṇamaparihāryaṃ teṣām /
            ato 'pūtāḥ /
            apūtatvānnottareṇa pathā gamanam /
            hiṃsānṛtamāyābrahmacaryādiparihārācca śuddhātmāno hītare śatrumitrarāgadveṣādiparihārācca
            virajasasteṣāṃ yukta uttaraḥ panthāḥ /
            tathāca paurāṇikāḥ - "ye prajāmīṣire 'dhīrāste śmaśānāni bhejire /
            ye prajāṃ neṣire dhīrāste 'mṛtatvaṃ hi bhejire" /
            ityāhuḥ /
            itthaṃvidāṃ gṛhasthānāmaraṇyavāsināṃ ca samānamārgatve 'mṛtatvaphale ca satyaraṇyavāsināṃ
            vidyānarthakyaṃ prāptam /
            tathāca śrutivirodhaḥ /
            "na tatra dakṣiṇā yanti nāvidvāṃsastapasvinaḥ"iti /
            "sa enamavidito na bhunakti"iti ca viruddham /
            na /
            ābhūtasaṃplavasthānasyāmṛtatvena vivakṣitatvāt /
            tatraivoktaṃ paurāṇikaiḥ-ābhūtasaṃptavaṃ sthānamamṛtatvaṃ hi bhāṣyate iti /
            yaccā'tyantikamamṛtatvaṃ tadapekṣayā"na tatra dakṣiṇā yanti" "sa enamavidito na bhunaktī"-tyādyāḥ
            śrutaya ityato na virodhaḥ /
            "na ca punarāvartanta"iti"maṃ mānavamāvartaṃ nā'vartanta"ityādiśrutivirodha iti cet
            /
            na /
            imaṃ mānavamiti viśeṣaṇātteṣāmiha na punarāvṛttirastīti ca /
            yadi hyekāntenaiva nā'varterannimaṃ mānavamiheti ca viśeṣaṇamanarthakaṃ syāt /
            imamihetyākṛtimātramucyata iti cet /
            na /
            anāvṛttiśabdenaiva nityānāvṛttyarthasya pratītatvādākṛtikalpanānarthikā /
            ata imamiheti ca viśeṣaṇārthavattvāyānyatrā'vṛttiḥ kalpanīyā /
            na ca sadekamevādvitīyamityevaṃpratyayavatāṃ mūrdhanyayā nāḍyārcirādimārgeṇa gamanam
            /
            "brahmaiva sanbrahmāpyati" /
            "tasmāttatsarvamabhavat" /
            "na tasya prāṇā utkrāmanti /
            atraiva samavanīyante"ityādiśrutiśatebhyaḥ /
            nanu tasmājjīvāduccikramiṣoḥ prāṇā notkrāmanti sahaiva gacchantītyayamarthaḥ kalpyata
            iti cet /
            na /
            atraiva samavanīyanta iti viśeṣaṇānarthakyāt /
            sarve prāṇā anūtkrāmantīti ca prāṇairgamanasya prāptatvāt /
            tasmādutkrāmantītyanāśaṅkaivaiṣā /
            yadāpi mokṣasya saṃsāragativailakṣaṇyātprāṇānāṃ jīvena sahāgamāśṅkya tasmānnotkrāmantītyucyate
            tadāpyatraiva samavanīyanta iti viśeṣaṇamanarthakaṃ syāt /
            na ca prāṇairviyuktasya gatirupapadyate jīvatvaṃ vā /
            sarvagatatvātsadātmano niravayavatvātprāṇasambandhamātrameva hyagnivisphuliṅgavajjīvatvabhedakāraṇamityatastadviyoge
            jīvatvaṃ gatirvā na śakyā parikalpayituṃ śrutayaścetpramāṇam /
            na sato 'ṇuravayavaḥ sphuṭito jīvākhyaḥ sadrūpaṃ chidrīkurvangacchatīti śakyaṃ kalpayitum
            /
            tasmāt"tayordhvamāyannamṛtatvameti"iti saguṇabrahmopākasya prāṇaiḥ saha nāḍyā gamanaṃ
            sāpekṣameva cāmṛtatvaṃ na sākṣānmokṣa iti gamyate /
            "tadaparājitā pūstadairaṃ madīyaṃ saraḥ"ityādyuktvā"teṣāmevaiṣa brahmalokaḥ"iti viśeṣamāt
            /
            ataḥ pañcāgnivido gṛhasthā ye ceme 'raṇye vānaprasthāḥ parivrājakāśca saha naiṣṭhikabrahmacāribhiḥ
            śraddhā tapa ityevamādyupāsate śraddadhānāstapasvinaścetyarthaḥ /
            upāsanaśabdastātparyārthaḥ /
            iṣṭāpūrte dattamityupāsata iti yadvat /
            
            <p>
               śrutyantarādye ca satyaṃ brahma hiraṇyagarbhākhyamupāsate te sarve 'rciṣamarcirabhimāninīṃ
               devatāmabhisambhavanti pratipadyante /<br />
               samānamanyaccaturthagativyākhyānena /<br />
               eṣa devayānaḥ panthā vyākhyātaḥ satyalokāvasāno nāṇḍādbahiḥ /<br />
               "yadantarā pitaraṃ mātaraṃ ca"iti mantravarṇāt //1-2 //
               </p>
         </p>
         
         
         
         
         
         <p>START ChUp 5,10.3</p>
         
         
         <p><span class="bold">atha ya ime grāma iṣṭāpūrte dattam ity upāsate |
               te dhūmam abhisaṃbhavanti |
               dhūmād rātrim |
               rātrer aparapakṣam |
               aparapakṣād yān ṣaḍ dakṣiṇaiti māsāṃs tān |
               naite saṃvatsaram abhiprāpnuvanti || ChUp_5,10.3 ||</span></p>
         
         
         
         
         
         <p>ChUpBh_5,10.3 athetyarthāntaraprastāvanārtho ya ime gṛhasthā grāme /
            grāma iti gṛhasthānāmasādhāraṇaṃ viśeṣaṇamaraṇyavāsibhyo vyāvṛttyartham /
            yathā vānaprasthaparivrājakānāmaraṇyaṃ viśeṣaṇaṃ gṛhasthebhyo vyāvṛttyarthaṃ tadvat
            /
            iṣṭāpūrte iṣṭamagnihotrādi vaidikaṃ karma pūrtaṃ vāpīkūpataḍāgārāmādikaraṇam /
            dattaṃ bahirvedi yathāśaktyarhebhyo dravyasaṃvibhāgo dattam /
            ityevaṃvidhaṃ paricaraṇaparitrāṇādyupāsate /
            itiśabdasya prakāradarśanārthatvāt /
            te darśanavarjitatvāddhūmaṃ dhūmābhimāninīṃ devatāmabhisambhavanti pratipadyante /
            
            <p>
               tayātivāhitā dhūmādrātriṃ rātridevatāṃ rātredevatāṃ rātreraparapakṣadevatāmeva kṛṣṇapakṣābhimāninīmaparapakṣādyānṣaṇmāsāndakṣiṇā
               dakṣiṇāṃ daśameti savitā /<br />
               tānmāsāndakṣiṇāyanaṣaṇmāsābhimāninīrdevatāḥ pratipadyanta ityarthaḥ /<br />
               saṅghacāriṇyo hi ṣaṇmāsadevatā iti māsāniti bahuvacanaprayogastāsu naite karmiṇaḥ
               prakṛtāḥ saṃvatsaraṃ saṃvatsarasya hyekasyāvayavabhūte dakṣiṇottarāyaṇe tatrārcirādimārgapravṛttānāmudagayanamāsebhyo
               'vayavinaḥ saṃvatsarasya prāptiruktā /<br />
               ata ihāpi tadavayavabhūtānāṃ dakṣiṇāyanamāsānāṃ praptiṃ śrutvā tadavayavinaḥ saṃvatsarasyāpi
               pūrvavatpraptirāpannetyatastatprāptiḥ pratiṣidhyate naite saṃvatsaramabhiprāpnuvantīti
               //3 //
               </p>
         </p>
         
         
         
         
         
         <p>START ChUp 5,10.4</p>
         
         
         <p><span class="bold">māsebhyaḥ pitṛlokam |
               pitṛlokād ākāśam |
               ākāsāc candramasam |
               eṣa somo rājā |
               tad devānām annam |
               taṃ devā bhakṣayanti || ChUp_5,10.4 ||</span></p>
         
         
         
         
         
         <p>ChUpBh_5,10.4 māsebhyaḥ pitṛlokaṃ pitṛlokādākāśamākāśāccandramasam /
            ko 'sau yastaiḥ prāpyate candramā ya eṣa dṛśyate 'ntarikṣe somo rājā brāhmaṇānāṃ,
            tadannaṃ devānāṃ taṃ candramasamannaṃ devā indrādayo bhakṣayanti /
            ataste dhūmādinā gatvā candrabhūtāḥ karmiṇo devairbhakṣyante /
            nanvanarthāyeṣṭādikaraṇaṃ yadyannabhūtā devairbhakṣyeran /
            naiṣa doṣaḥ /
            annamityupakaraṇamātrasya vivakṣitatvāt /
            na hi te kavalotkṣepeṇa devairbhakṣyante /
            kiṃ tarhyupakaraṇamātraṃ devānāṃ bhavanti te strīpaśubhṛtyādivat /
            dṛṣṭaścānnaśabda upakaraṇeṣu"striyo 'nnaṃ paśavo 'nnaṃ viśāṃ viśo 'nnaṃ rājñām" ityādi
            /
            na ca teṣāṃ stryādīnāṃ puruṣopabhogyatve 'pyupabhogo nāsti /
            tasmātkarmiṇo devānāmupabhogyā api santaḥ sukhino devaiḥ krīḍanti /
            śarīraṃ ca teṣāṃ sukhopabhogayogyaṃ candramaṇḍala āpyamārabhyate /
            
            <p>
               taduktaṃ purastācchraddhāśabdā āpo dyulokāgnau hutāḥ somo rājā sambhavatīti /<br />
               tā āpaḥ karmasamavāyinya itaraiśca bhūtairanugatā dyulokaṃ prāpya candratvamāpannāḥ
               śarīrādyārambhikā iṣṭādyupāsakānāṃ bhavanti /<br />
               antyāyāṃ ca śarīrāhutāvagnau hutāyāmagninā dahyamāne śarīre tadutthā āpo dhūmena sahordhvaṃ
               yajamānamāveṣṭya candramaṇḍalaṃ prāpya kuśamṛttikāsthānīyā bāhyaśarīrārambhikā bhavanti
               /<br />
               tadārabdhena ca śarīreṇeṣṭādiphalamupabhuñjānā āsate //4 //
               </p>
         </p>
         
         
         
         
         
         <p>START ChUp 5,10.5</p>
         
         
         <p><span class="bold">tasmin yavātsaṃpātam uṣitvāthaitam evādhvānaṃ punar nivartante |
               ākāśam |
               ākāśād vāyum |
               vāyur bhūtvā dhūmo bhavati |
               dhūmo bhūtvābhraṃ bhavati || ChUp_5,10.5 ||</span></p>
         
         
         
         
         
         <p>ChUpBh_5,10.5 yāvattadupabhoganimittasya karmaṇaḥ kṣayaḥ sampatanti yeneti sampātaḥ
            karmaṇaḥ kṣayo yāvatsampātaṃ yāvatkarmaṇaḥ kṣaya ityarthaḥ /
            tāvattasmiṃścandramaṇḍala uṣitvāthānantarametameva vakṣyamāṇamadhvānaṃ mārgaṃ punarnivartnate
            /
            punarnivartanta iti prayogātpūrvamapyasakṛccandramaṇḍalaṃ gatā nivṛttāścā'sanniti
            gamyate /
            tasmādiha loka iṣṭādikarmopacitya candraṃ gacchanti /
            tatkṣaye cā'vartante /
            kṣaṇamātramapi tatra sthātuṃ na labhyate /
            sthitinimittakarmakṣayāt /
            snehakṣayādiva pradīpasya /
            tatra kiṃ yena karmaṇā candramaṇḍalamārūḍhastasya sarvasya kṣaye tasmādavarohaṇaṃ
            kiṃ vā sāvaśeṣa iti /
            kiṃ tataḥ /
            yadi sarvasyaiva kṣayaḥ karmaṇaścandramaṇḍalasthasyaiva mokṣaḥ prāpnoti /
            tiṣṭhatu tāvattatraiva mokṣaḥ syānna veti /
            tata āgatasyeha śarīropabhogādi na sambhavati /
            "tataḥ śeṣeṇe"tyādismṛtivirodhaśca syāt /
            nanviṣṭāpūrtadattavyatirekeṇāpi manuṣyaloke śarīropabhoganimittāni karmāṇyanekāni
            sambhavanti /
            na ca teṣāṃ candramaṇḍala upabhogaḥ /
            ato 'kṣīṇāni tāni /
            yannimitaṃ candramaṇḍalamārūḍhastānyeva kṣīṇānītyavirodhaḥ /
            śeṣaśabdaśca sarveṣāṃ karmatvasāmānyādaviruddhaḥ /
            ata eva ca tatraiva mokṣaḥ syāditi doṣābhāvaḥ /
            viruddhānekayonyupabhogaphalānāṃ ca karmaṇāmekaikasya jantorārambhakatvasambhavāt
            /
            na caikasmiñjanmani sarvakarmaṇāṃ kṣaya upapadyate /
            brahmahatyādeścaikaikasya karmaṇo 'nekajanmārambhakatvasmaraṇāt /
            sthāvarādiprāptānāṃ cātyantamūḍhānāmutkarmaṣahetoḥ karmaṇa ārambhakatvāsambhavāt /
            garbhabhūtānāṃ ca sraṃsamānānāṃ karmāsambhave saṃsārānupapattiḥ /
            tasmānnaikasmiñjanmani sarveṣāṃ karmaṇāmupabhogaḥ /
            yattu kaiściducyate sarvakarmaśriyopamardena prāyaṇe karmaṇāṃ janmārambhakatvam /
            tatra kānicitkarmāṇyanārambhakatvenaiva tiṣṭhanti kānicijjanmā'rabhanta iti nopapadyate
            /
            maraṇasya sarvakarmābhivyañjakatvātsvagocarābhivyañjakapradīpavaditi /
            tadasat /
            sarvasya sarvātmakatvābhyupagamāt /
            na hi sarvasya sarvātmakatve deśakālanimittāvaruddhatvātsarvātmanopamardaḥ kasyacitkvacidabhivyaktirvā
            sarvātmanopapadyate /
            tathā karmaṇāmapi sāśrayāṇāṃ bhavet /
            yathā ca pūrvānubhūtamanuṣyamayūramarkaṭādijanmābhisaṃskṛtā viruddhānekavāsanā markaṭatvaprāpakena
            karmaṇā markaṭajanmā'rabhamāṇena nopamṛdyante tathā karmāṇyapyanyajanmaprāptinimittāni
            nopamṛdyanta iti yuktam /
            yadi hi sarvāḥ pūrvajanmānubhavavāsanā upamṛdyeranmarkaṭajanmanimittena karmaṇā markaṭajanmanyārabdhe
            markaṭasya jātamātrasya mātuḥ śākhāyāḥ śākhāntaragamane māturudarasaṃlagnatvādikauśalaṃ
            na prāpnoti /
            iha janmanyanabhyastatvāt /
            na cātītānantarajanmani markaṭatvamevā'sīttasyeti śakyaṃ vaktum /
            "taṃ vidyākarmaṇī samanvārabhete pūrvaprajñā ca"iti śruteḥ /
            tasmādvāsanāvannāśeṣakarmopamarda iti śeṣakarmasambhavaḥ /
            yata evaṃ tasmāccheṣeṇopabhuktātkarmaṇaḥ saṃsāra upapadyata iti na kaścidvirodhaḥ
            /
            ko 'sāvadhvā yaṃ prati nivartanta ityucyate /
            yathetaṃ yathāgataṃ nivartante /
            nanu māsebhyaḥ pitṛlokaṃ pitṛlokādākāśamākāśāccandramasamiti gamanakrama ukto na tathā
            nivṛttiḥ /
            kiṃ tarhyakāśādvāyumityādi, kathaṃ yathetamityucyate /
            naiṣa doṣaḥ /
            ākāśaprāptestulyatvātpṛthivīprāpteśca na cātra yathetameveti niyamo 'nevaṃvidhamapi
            nivartante punarnivartante iti tu niyamaḥ /
            ata upalakṣaṇārthametadyathetamiti /
            ato bhautikamākāśaṃ tāvatpratipadyante /
            yāsteṣāṃ candramaṇḍale śarīrārambhikā āpa āsaṃstāsteṣāṃ tatropabhoganimittānāṃ karmaṇāṃ
            kṣaye vilīyante /
            ghṛtasaṃsthānamivāgnisaṃyoge /
            
            <p>
               tā vilīnā antarikṣasthā ākāśabhūtā iva sūkṣmā bhavanti tā antarikṣādvāyurbhavanti
               /<br />
               vāyupratiṣṭhā vāyubhūtā itaścāmutaścohyamānāstābhiḥ saha kṣīṇakarmā vāyubhūto bhavati
               /<br />
               vāyurbhūtvā tābhiḥ sahaiva dhūmo bhavati /<br />
               dhūmo bhūtvābhramabbharaṇamātrarūpo bhavati //5 //
               </p>
         </p>
         
         
         
         
         
         <p>START ChUp 5,10.6</p>
         
         
         <p><span class="bold">abhraṃ bhūtvā megho bhavati |
               megho bhūtvā pravarṣati |
               ta iha vrīhiyavā oṣadhivanaspatayas tilamāsā iti jāyante 'to vai khalu durniṣprapataram
               |
               yo yo hy annam atti yo retaḥ siñcati tad bhūya eva bhavati || ChUp_5,10.6 ||</span></p>
         
         
         
         
         
         <p>ChUpBh_5,10.6 abhraṃ bhūtvā tataḥ secanasamartho megho bhavati megho bhūtvonnateṣu
            pradeśeṣvatha pravarṣati /
            varṣadhārārūpeṇa śeṣakarmā patatītyarthaḥ /
            ta iha vrīhiyavā oṣadhivanaspatayastilamāṣā ityevaṃprakārā jāyante /
            kṣīṇakarmaṇāmanekatvādbahuvacananirdeśaḥ /
            meghādiṣu pūrveṣvekarūpatvādekavacananirdeśaḥ /
            yasmādgiritaṭadurganadīsamudrāraṇyamarudeśādisanniveśasahasrāṇi varṣadhārābhiḥ patitānām
            /
            atastasmāddhetorvai khalu durniṣprapataraṃ durniṣkramaṇaṃ durniḥsaraṇam /
            yato giritaṭādudakasrotasohyamānā nadīḥ prāpnuvanti tataḥ samudraṃ tato makārādibhirbhakṣyante
            /
            te 'pyanyena /
            tatraiva ca saha makareṇa samudre vilīnāḥ samudrāmbhobhirjaladharairākṛṣṭāḥ punarvarṣadhārābhirmarudeśe
            śilātaṭe vāgamye patitāstiṣṭhanti kadācidvyālama-gādipītā bhakṣitāścānyaiḥ /
            te 'pyanyairityevaṃprakārāḥ parivarteran /
            kadācidabhakṣyeṣu sthāvareṣu jātāstatraiva śuṣyeran /
            bhakṣyeṣvapi sthāvareṣu jātānāṃ retaḥsigdehasambandho durlabha eva bahutvātsthāvarāṇāmityato
            durniṣkramaṇatvam /
            athavāto 'smādvrīhiyavādibhāvāddurniṣprapataraṃ durnirgamataram /
            durniṣprapataramiti takāra eko lupto draṣṭavyaḥ /
            vrīhiyavādibhāvo durniṣprapatastasmādapi durniṣprapatādretaḥsigdehasambandho durniṣprapatatara
            ityarthaḥ /
            yasmādūrdhvaretobhirbālaiḥ puṃstvarahitaiḥ sthavirairvā bhakṣitā antarāle śīryante
            /
            anekatvādannādānām /
            kadācitkākatālīyavṛttyā retaḥsigbhirbhakṣyante yadā tadā retaḥ sigbhāvaṃ gatānāṃ karmaṇo
            vṛttilābhaḥ /
            katham /
            yo yo hyannamattyanuśayibhiḥ saṃśliṣṭaṃ retaḥ siñcatyṛtukāle yoṣiti tadbhūya eva tadākṛtireva
            bhavati /
            tadavayavākṛtibhūyastvaṃ bhūya ityucyate retorūpeṇa yoṣito garbhaśaye 'ntaḥ praviṣṭo
            'nuśayī /
            retaso retaḥsigākṛtibhāvitatvāt /
            "sarvebhyo 'ṅgebhyastejaḥ saṃbhūtam"iti hi śrutyantarāt /
            ato retaḥsigākṛtireva bhavatītyarthaḥ /
            tathā hi /
            puruṣātpuruṣo jāyate gorgavākṛtireva na jātyantarākṛtistasmādyuktaṃ tadbhūya eva bhavatīti
            /
            ye tvanye 'nuśayibhyaścandramaṇḍalamanāruhyehaiva pāpakarmabhirghoraivrīhiyavādibhāvaṃ
            pratipadyante punarmanuṣyādibhāvaṃ teṣāṃ nānuśayināmiva durniṣprataram /
            kasmāt /
            karmaṇā hi tairvrīhiyavādideha upātta iti tadupabhoganimittakṣaye vrīhyādistambadehavināśe
            yathākarmārjitaṃ dehāntaraṃ navaṃ navaṃ jalūkāvatsaṃkramante savijñānā eva"savijñāno
            bhavati savijñānamevānvavakrāmati"iti śrutyantarāt /
            yadyapyusaṃhṛtakaraṇāḥ santo dehāntaraṃ gacchanti tathāpi svapnavaddehāntaraprāptinimittakarmodbhāvitavāsanājñānena
            savijñānā eva dehāntaraṃ gacchanti /
            śrutiprāmāṇyāt /
            tathārcirādinā dhūmādinā ca gamanaṃ svapta ivodbhūtavijñānena /
            labdhavṛttikarmanimittatvādgamanasya /
            na tathānuśayināṃ vrīhyādibhāvena jātānāṃ savijñānameva retaḥ-sigyoṣiddehasambandha
            upapadyate /
            na hi vrīhyādilavanakaṇḍanapeṣaṇādau ca savijñānānāṃ sthitirasti /
            nanu candramaṇḍalādapyavarohatāṃ dehāntaragamanasya tulyatvājjalūkāvatsavijñānataiva
            yuktā /
            tathā sati ghoro narakānubhava iṣṭāpūrtādikāriṇāṃ candramaṇḍalādārabhya prāpto yāvadbrāhmaṇādijanma
            /
            tathā ca satyanarthāyaiveṣṭāpūrtādyupāsanaṃ vihitaṃ syāt /
            śruteścāprāmāṇyaṃ prāptaṃ vaidikānāṃ karmaṇāmanarthānubandhitvāt /
            na, vṛkṣārohaṇapatanavadviśeṣasambhavāt /
            dehāddehāntaraṃ pratipitsoḥ karmaṇo labdhavṛttitvākarmaṇodbhāvitena vijñānena savijñānatvaṃ
            yuktam /
            vṛkṣāgramārohata iva phalaṃ jighṛkṣoḥ /
            tathārcirādinā gacchatāṃ savijñānatvaṃ bhavet /
            dhūmādinā ca candramaṇḍalamārurukṣatām /
            na tathā candramaṇḍalādavarurukṣatāṃ vṛkṣāgrādiva patatāṃ sacetanatvam /
            yathā ca mudgarādyabhihatānāṃ tadabhighātavedanānimittasaṃmūrchitapratibaddhakaraṇānāṃ
            svadehenaiva deśāddeśāntaraṃ nīyamānānāṃ vijñānaśūnyatā dṛṣṭā tathā candramaṇḍalānmānuṣādidehāntaraṃ
            pratyavarurukṣatāṃ svargabhoganimittakarmakṣayānmṛditābdehānāṃ pratibaddhakaraṇānām
            /
            ataste 'parityaktadehabījabhūtābhiradbhirmūrchitā ivā'kāśādikrameṇemāmavaruhya karmanimittajātisthāvaradehaiḥ
            saṃśliṣyante pratibaddhakaraṇatayānudbhūtavijñānā eva /
            tathā lavanakaṇḍanapeṣaṇasaṃskārabhakṣaṇarasādipariṇāmaretaḥsekakāleṣu mūrchitavadeva
            /
            dehāntarārambhakasya karmaṇo 'labdhavṛttitvāt /
            dehabījabhūtāpsambandhāparityāgenaiva sarvāsvavasthāsu vartanta iti jalūkāvaccetanāvattvaṃ
            na virudhyate /
            antarāle tvavijñānaṃ mūrchitavadevetyadoṣaḥ /
            
            <p>
               na ca vaidikānāṃ karmaṇāṃ hiṃsāyuktatvenobhayahetutvaṃ śakyamanumātum /<br />
               hiṃsāyāḥ śāstracoditatvāt /<br />
               "ahiṃsansarvabhūtānyanyatra tīrthebhyaḥ"iti śruteḥ śāstracoditāyā hiṃsāyā nādharmahetutvamabhyupagamyate
               /<br />
               abhyupagate 'pyadharmahetutve mantrairviṣādivattadapanayopapatterna duḥkhakāryārambhakatvopapattirvaidikānāṃ
               karmaṇāṃ mantreṇeva viṣabhakṣaṇasyeti //6 //
               </p>
         </p>
         
         
         
         
         
         <p>START ChUp 5,10.7</p>
         
         
         <p><span class="bold">tad ya iha ramaṇīyacaraṇā abhyāśo ha yat te ramaṇīyāṃ yonim āpadyeran brāhmaṇayoniṃ
               vā kṣatriyayoniṃ vā vaiśyayoniṃ vā |
               atha ya iha kapūyacaraṇā abhyāśo ha yat te kapūyāṃ yonim āpadyerañ śvayonim vā sūkarayoniṃ
               vā caṇḍālayoniṃ vā || ChUp_5,10.7 ||</span></p>
         
         
         
         
         
         <p>ChUpBh_5,10.7 tattatra teṣvanuśayināṃ ya iha loke ramaṇīyaṃ śobhanaṃ caraṇaṃ śīlaṃ
            yeṣāṃ te ramaṇīyacaraṇāḥ ramaṇīyacaraṇenopalakṣitaḥ śobhano 'nuśayaḥ puṇyaṃ karma
            yeṣāṃ te ramaṇīyacaraṇā ucyante /
            krauryānṛtamāyāvarjitānāṃ hi śakya upalakṣayituṃ śubhānuśayasadbhāvaḥ /
            tenānuśayena puṇyena karmaṇā candramaṇḍale bhuktaśeṣeṇābhyāśo ha kṣiprameva /
            
            <p>
               yaditi kriyāviśeṣaṇaṃ te ramaṇīyāṃ krauryādivarjitāṃ yonimāpadyeranprāpnuyurbrāhmaṇayoniṃ
               vā kṣattriyayoniṃ vā vaiśyayoniṃ vā svakarmānurūpeṇa /<br />
               atha punarye tadviparītāḥ kapūyacaraṇopalakṣitakarmāṇo 'śubhānuśayā abhyāśo ha yatte
               kapūyāṃ yathākarma yonimāpadyerankapūyāmeva dharmasambandhavarjitāṃ jugupsitāṃ yonimāpadyeran
               śvayoniṃ vā sūkarayoniṃ vā svakarmānurūpeṇaiva /<br />
               ye tu ramaṇīyacaraṇā dvijātayaste svakarmasthāścediṣṭādikāriṇaste dhūmādigatyā gacchantyāgacchanti
               ca punaḥ punarghaṭīyantravat /<br />
               vidyāṃ cetprāpnuyustadārcirādinā gacchanti //7 //
               </p>
         </p>
         
         
         
         
         
         <p>START ChUp 5,10.8</p>
         
         
         <p><span class="bold">athaitayoḥ pathor na katareṇacana tānīmāni kṣudrāṇy asakṛdāvartīni bhūtāni bhavanti
               jāyasva mriyasveti |
               etat tṛtīyaṃ sthānam |
               tenāsau loko na saṃpūryate |
               tasmāj jugupseta |
               tad eṣa ślokaḥ || ChUp_5,10.8 ||</span></p>
         
         
         
         
         
         <p>ChUpBh_5,10.8 yadā tu na vidyāsevino nāpīṣṭādikarma sevante tadāthaitayoḥ pathoryathoktayorarcirdhūmādilakṣaṇayorna
            katareṇānyatareṇacanāpi yanti tānīmāni bhūtāni kṣūdrāṇi daṃśamasakakīṭādīnyasakṛdāvartīni
            bhavanti /
            ata ubhayamārgaparibhraṣṭā hyasakṛjjāyante mriyante cetyarthaḥ /
            teṣāṃ jananamaraṇasantateranukaraṇamidamucyate /
            jāyasva mriyasvetīśvaranimittaceṣṭocyate /
            jananamaraṇalakṣaṇenaiva kālayāpanā bhavati /
            na tu kriyāsu bhogeṣu vā kālo 'stītyarthaḥ /
            etatkṣudrajantulakṣaṇaṃ tṛtīyaṃ pūrvoktau panthānāvapekṣya sthānaṃ saṃsaratām /
            yenaivaṃ dakṣiṇamārgagā api punarāgacchantyanadhikṛtānāṃ jñānakarmaṇoragamanameva
            dakṣiṇena patheti /
            tenāsau loko na saṃpūryate /
            pañcamastu praśnaḥ pañcāgnividyayā vyākhyātaḥ /
            prathamo dakṣiṇottaramārgābhyāmapākṛto dakṣiṇottarayoḥ pathorvyāvartanāpi mṛtānāmagnau
            prakṣepaḥ samānastato vyāvartanānye 'rcirādinā yantyanye dhūmādinā /
            punaruttaradakṣiṇāyane ṣaṇmāsānprapnuvantaḥ saṃyujya punarvyāvartante /
            anye saṃvatsaramanye māsebhyaḥ pitṛlokamiti vyākhyātā /
            punarāvṛttirapi kṣīṇānuśayānāṃ candramaṇḍalādākāśādikrameṇoktā /
            
            <p>
               amuṣya lokasyāpūraṇaṃ svaśabdenaivoktam-tenāsau loko na saṃpūryata iti /<br />
               yasmādevaṃ kaṣṭā saṃsāragatistasmājjugupseta /<br />
               yasmācca janmamaraṇajanitavedanānubhavakṛtakṣaṇāḥ kṣudrajantavo dhvānte ca ghore dustare
               praveśitāḥ sāgara ivāgādhe 'plave nirāśāścottaraṇaṃ prati tasmāccaivaṃvidhāṃ saṃsāragatiṃ
               jugupseta bībhatseta ghṛṇī bhavenmā bhūdevaṃvidhe saṃsāramahodadhau ghore pāta iti
               /<br />
               tadetasminnartha eṣa ślokaḥ pañcāgnividyāstutataye //8 //
               </p>
         </p>
         
         
         
         
         
         <p>START ChUp 5,10.9</p>
         
         
         <p><span class="bold">steno hiraṇyasya surāṃ pibaṃś ca |
               guros talpam āvasan brahmahā ca |
               ete patanti catvāraḥ pañcamaś cācaraṃs tair iti || ChUp_5,10.9 ||</span></p>
         
         
         
         
         
         <p>ChUpBh_5,10.9 steno hiraṇyasya brāhmaṇasuvarṇasya hartā /
            
            <p>
               surāṃ pibanbrāhmaṇaḥ san /<br />
               gurośca talpaṃ dārānāvasan /<br />
               brahmahā brāhmaṇasya hantā cetyete patanti catvāraḥ /<br />
               pañcamaśca taiḥ sahā'caranniti //9 //
               </p>
         </p>
         
         
         
         
         
         <p>START ChUp 5,10.10</p>
         
         
         <p><span class="bold">atha ha ya etān evaṃ pañcāgnīn veda na saha tair apy ācaran pāpmanā lipyate |
               śuddhaḥ pūtaḥ puṇyaloko bhavati ya evaṃ veda ya evaṃ veda || ChUp_5,10.10 ||</span></p>
         
         
         
         
         
         <p>
            ChUpBh_5,10.10 atha ha punaryo yathoktānpañcāgnīnveda sa tairapyācaranmahāpātakibhiḥ
            saha na pāpmanā lipyate śuddha eva /<br />
            tena pañcāgnidarśanena pāvito yasmātpūtaḥ puṇyo lokaḥ prājāpatyādiryasya so 'yaṃ puṇyaloko
            bhavati ya evaṃ veda yathoktaṃ samastaṃ pañcabhiḥ praśnaiḥ pṛṣṭamarthajātaṃ veda /<br />
            dviruktiḥ samastapraśnanirṇayapradarśanārthā //10//
            </p>
         
         
         <p><span class="bold">iti cchāndogyopaniṣadi pañcamādhyāyasya daśamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,11.1</p>
         
         
         <p><span class="bold">prācīnaśāla aupamanyavaḥ satyayajñaḥ pauluṣir indradyumno bhāllaveyo janaḥ śārkarākṣyo
               buḍila āśvatarāśvis te haite mahāśālā mahāśrotriyāḥ sametya mīmāṃsāṃ cakruḥ |
               ko na ātmā kiṃ brahmeti || ChUp_5,11.1 ||</span></p>
         
         
         
         
         
         <p>ChUpBh_5,11.1 dakṣiṇena pathā gacchatāmannabhāva utkastaddevānāmannaṃ taṃ devā bhakṣayantīti
            /
            kṣudrajantulakṣaṇā ca kaṣṭā saṃsāragatiruktā /
            tadubhayadoṣaparijirhīrṣayā vaiśvānarāttṛbhāvapratipattyarthamuttaro grantha ārabhyate
            /
            atsyannaṃ paśyasi priyamityādiliṅgāt /
            ākhyāyikā tu sukhāvabodhārthā vidyāsampradānanyāyāpradarśanārthā ca-prācīnaśāla iti
            nāmata upamanyorapatyamaupamanyavaḥ /
            satyayajño nāmataḥ puluṣasyāpatyaṃ pauluṣiḥ /
            tathendradyumno nāmato bhallaverapatyaṃ bhāllavistasyāpatyaṃ bhāllaveyaḥ /
            jana iti nāmataḥ śarkarākṣasyāpatyaṃ śārkarākṣyaḥ /
            buḍilo nāmato 'śvatarāśvasyāpatyamāśvatarāśviḥ /
            pañcāpi te haite mahāśālā mahāgṛhasthā vistīrṇābhiḥ śālābhiryuktāḥ sampannā ityarthaḥ
            /
            mahāśrotriyāḥ śrutādhyayanavṛttasampannā ityarthaḥ /
            ta evaṃbhūtāḥ santaḥ sametya saṃbhūya kvacinmīmāṃsā vicāraṇāṃ cakruḥ kṛtavanta ityarthaḥ
            /
            katham /
            
            <p>
               ko no 'smākamātmā kiṃ brahmetyātmabrahmaśabdayoritaretaraviśeṣaṇaviśeṣyatvam /<br />
               brahmetyadhyātmaparicchinnamātmānaṃ nivartayatyātmeti cā'tmavyatiriktasyā'dityādibrahmaṇa
               upāsyatvaṃ nivartayati /<br />
               abhedenā'tmaiva brahma brahmaivā'tmetyevaṃ sarvātmā vaiśvānaro brahma sa ātmetyetatsiddhaṃ
               bhavati /<br />
               mūrdhā te vyapatiṣyadandho 'bhaviṣyadityādiliṅgāt //1 //
               </p>
         </p>
         
         
         
         
         
         <p>START ChUp 5,11.2</p>
         
         
         <p><span class="bold">te ha saṃpādayāṃ cakruḥ |
               uddālako vai bhagavanto 'yam āruṇiḥ saṃpratīmam ātmānaṃ vaiśvānaram adhyeti |
               taṃ hantābhyāgacchāmeti |
               taṃ hābhyājagmuḥ || ChUp_5,11.2 ||</span></p>
         
         
         
         
         
         <p>
            ChUpBh_5,11.2 te ha mīmāṃsanto 'pi niścayamalabhamānāḥ sampādayāñcakruḥ sampāditavantaḥ
            ātmana upadeṣṭāram /<br />
            uddālako vai prasiddho nāmato bhagavantaḥ pūjāvanto 'yamāruṇiraruṇasyāpatyaṃ samprati
            samyagimamātmānaṃ vaiśvānaramasmadabhipretamadhyeti /<br />
            taṃ hantedānīmabhyāgacchāmetyevaṃ niścityaṃ taṃ hābhyājagmurgatavantastamāruṇim //2
            //
            </p>
         
         
         
         
         
         <p>START ChUp 5,11.3</p>
         
         
         <p><span class="bold">sa ha saṃpādayāṃ cakāra |
               prakṣyanti mām ime mahāśālā mahāśrotriyāḥ |
               tebhyo na sarvam iva pratipatsye |
               hantāham anyam abhyanuśāsānīti || ChUp_5,11.3 ||</span></p>
         
         
         
         
         
         <p>
            ChUpBh_5,11.3 sa ha tāndṛṣṭvaiva teṣāmāgamanaprayojanaṃ buddhvā sampādayāñcakāra /<br />
            katham /<br />
            prakṣyanti māṃ vaiśvānaramime mahāśālā mahāśrotriyāstebhyo 'haṃ na sarvamiva pṛṣṭaṃ
            pratipatsye vaktuṃ notsahe /<br />
            ato hantāhamidānīmanyameṣāmabhyanuśāsāni vakṣyāmyupadeṣṭāramiti //3 //
            </p>
         
         
         
         
         
         <p>START ChUp 5,11.4</p>
         
         
         <p><span class="bold">tān hovāca |
               aśvapatir vai bhagavanto 'yaṃ kaikeyaḥ saṃpratīmam ātmānaṃ vaiśvānaram adhyeti |
               taṃ hantābhyāgacchāmeti |
               taṃ hābhyājagmuḥ || ChUp_5,11.4 ||</span></p>
         
         
         
         
         
         <p>
            ChUpBh_5,11.4 evaṃ sampādya tānhovāca /<br />
            aśvapatirvai nāmato bhagavanto 'yaṃ kekayasyāpatyaṃ kaikeyaḥ samprati samyagimamātmānaṃ
            vaiśvānaramadhyetītyādi samānam //4 //
            </p>
         
         
         
         
         
         <p>START ChUp 5,11.5-7
            <span class="bold">tebhyo ha prāptebhyaḥ pṛthag arhāṇi kārayāṃ cakāra |
               sa ha prātaḥ saṃjihāna uvāca |
               na me steno janapade na kadaryo na madyapaḥ |
               nānāhitāgnir nāvidvān na svairī svairiṇī kutaḥ |
               yakṣyamāṇo vai bhagavanto 'ham asmi |
               yāvad ekaikasmā ṛtvije dhanaṃ dāsyāmi tāvad bhagavadbhyo dāsyāmi |
               vasantu bhagavanta iti || ChUp_5,11.5 ||</span></p>
         
         
         <p><span class="bold">te hocuḥ |
               yena haivārthena puruṣaś caret taṃ haiva vadet |
               ātmānam evemaṃ vaiśvānaraṃ saṃpraty adhyeṣi |
               tam eva no brūhīti || ChUp_5,11.6 ||</span></p>
         
         
         <p><span class="bold">tān hovāca |
               prātar vaḥ prativaktāsmīti |
               te ha samitpāṇayaḥ pūrvāhṇe praticakramire |
               tān hānupanīyaivaitad uvāca || ChUp_5,11.7 ||</span></p>
         
         
         
         
         
         <p>ChUpBh_5,11.5,6,7 tebhyo ha rājā prāptebhyaḥ pṛthakpṛthagarhāṇyarhaṇāni purohitairbhṛtyaiśca
            kārayāñcakāra kāritavān /
            sa hānyedyū rājā prātaḥ sañjihāna uvāca vinayenopagamyaitaddhanaṃ matta upādaddhvamiti
            /
            taiḥ pratyākhyāto mayi doṣaṃ paśyanti nūnaṃ yato na pratigṛhṇanti matto dhanamiti
            manvāna ātmanaḥ sadvṛttatāṃ pratipipādayiṣannāha /
            na me mama janapade stenaḥ parasvahartā vidyate /
            na kadaryo 'dātā sati vibhave /
            na madyapo dvijottamaḥ san /
            nānāhitāgniḥ śataguḥ /
            nāvidvānadhikārānurūpam /
            na svairī paradāreṣu gantā /
            ata eva svairiṇī kuto duṣṭacāriṇī na sambhavatītyarthaḥ /
            taiśca na vayaṃ dhanenārdhina ityukta āha-alpaṃ matvaite dhanaṃ na gṛhṇantīti /
            yakṣyamāṇo vai katibhirahobhirahaṃ he bhagavanto 'smi /
            tadarthaṃ kḷptaṃ dhanaṃ mayā yāvadekaikasmai yathoktamṛtvije dhanaṃ dāsyāmi tāvatpratyekaṃ
            bhagavadbhyo 'pi dāsyāmi /
            vasantu bhagavantaḥ paśyantu ca mama yāgamityuktāste hocuḥ /
            yena haivārthena prayojanena yaṃ prati caredgacchetpuruṣastaṃ haivārthaṃ vadet /
            idameva prayojanamāgamanasyetyayaṃ nyāyaḥ satām /
            vayaṃ vaiśvānarajñānārthinaḥ /
            ātmānamevemaṃ vaiśvānaraṃ saṃpratyadhyeṣi samyagjānāsi /
            atastameva no 'smabhyaṃ brūhītyuktastānhovāca /
            prātarvo yuṣmabhyaṃ prativaktāsmi prativākyaṃ dātāsmītyuktāste ha rājño 'bhiprāyajñāḥ
            samitpāṇayaḥ samidbhārahastā aparedyuḥ pūrvāhne rājānaṃ praticakramire gatavantaḥ
            /
            yata evaṃ mahāśālā mahāśrotriyā brāhmaṇāḥ santo mahāśālatvādyabhimānaṃ hitvā samidbhārahastā
            jātito hīnaṃ rājānaṃ vidyārthino vinayenopajagmuḥ /
            
            <p>
               tathānyairvidyopāditsubhirbhavitavyam /<br />
               tebhyaścādādvidyāmanupanīyaivopanayanamakṛtvaiva tān /<br />
               yathā yogyebhyo vidyāmadāttathānyenāpi vidyā dātavyetyākhyāyikārthaḥ /<br />
               etadvaiśvānaravijñānamuvāceti vakṣyamāṇena sambandhaḥ //5-7 //
               </p>
         </p>
         
         
         <p><span class="bold">iti cchāndogyopaniṣadi pañcamādhyāyasyaikādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,12.1</p>
         
         
         <p><span class="bold">aupamanyava kaṃ tvam ātmānam upāssa iti |
               divam eva bhagavo rājann iti hovāca |
               eṣa vai sutejā ātmā vaiśvānaro yaṃ tvam ātmānam upāsse |
               tasmāt tava sutaṃ prasutam āsutaṃ kule dṛśyate || ChUp_5,12.1 ||</span></p>
         
         
         
         
         
         <p>ChUpBh_5,12.1 sa kathamuvācetyāha-aupamanyava he kamātmānaṃ vaiśvānaraṃ tvamupāḥsa
            iti papraccha /
            nanvayamapanyāyaḥ ācāryaḥ sañśiṣyaṃ pṛcchatīti /
            naiṣa doṣaḥ /
            
            <p>
               "yadvettha tena mopasīda tatasta ūrdhvaṃ vakṣyāmī"ti nyāyadarśanāt /<br />
               anyatrāpyācāryasya apratibhānavati śiṣye pratibhotpādanārthaḥ praśno dṛṣṭo 'jātaśatroḥ"kvaiṣa
               tadābhūtkuta etadāgād" iti /<br />
               divameva dyulokameva vaiśvānaramupāse bhagavo rājanniti hovāca /<br />
               eṣa vai sutejāḥ śobhanaṃ tejo yasya so 'yaṃ sutejā iti prasiddho vaiśvānara ātmā'tmano
               'vayavabhūtatvādyaṃ tvamātmānamātmaikadeśamupāḥse tasmātsutejaso vaiśevānarasyopāsanāttava
               sutamabhiṣutaṃ somarūpaṃ karmaṇi prasutaṃ prakarṣeṇa ca sutamāsutaṃ cāhargaṇādiṣu
               tava kule dṛśyate 'tīva karmiṇastvatkulīnā ityarthaḥ //1 //
               </p>
         </p>
         
         
         
         
         
         <p>START ChUp 5,12.2</p>
         
         
         <p><span class="bold">atsy annaṃ paśyasi priyam |
               atty annaṃ paśyati priyam bhavaty asya brahmavarcasaṃ kule ye etam evam ātmānaṃ vaiśvānaram
               upāste |
               mūdhā tv eṣa ātmana iti hovāca |
               mūrdhā te vyapatiṣyad yan māṃ nāgamiṣya iti || ChUp_5,12.2 ||</span></p>
         
         
         
         
         
         <p>ChUpBh_5,12.2 atsyannaṃ dīptāgniḥ sanpaśyasi ca putrapautrādi priyamiṣṭam /
            anyo 'pyattyannaṃ paśyati ca priyaṃ bhavatyasya sutaṃ prasutamāsutamityādikarmitvaṃ;brahmavarcasaṃ
            kule yaḥ kaścidetaṃ yathoktamevaṃ vaiśvānaramupāste /
            
            <p>
               mūrdhā tvātmano vaiśvānarasyaiṣa na samasto vaiśvānaraḥ /<br />
               ataḥ samastabuddhyā vaiśvānarasyopāsanānmūrdhā śiraste viparītagrāhimo vyapatiṣyadvipatitamabhaviṣyat
               /<br />
               yadyadi māṃ nā'gamiṣyo nā'gato 'bhaviṣyaḥ /<br />
               sādhvakārṣīryanmāmāgato 'sītyabhiprāyaḥ //2//
               </p>
         </p>
         
         
         <p><span class="bold">iti cchāndogyopaniṣadi pañcamādhyāyasya dvādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,13.1</p>
         
         
         <p><span class="bold">atha hovāca satyayajñaṃ pauluṣim |
               prācīnayogya kaṃ tvam ātmānam upāssa iti |
               ādityam eva bhagavo rājann iti hovāca |
               eṣa vai viśvarūpa ātmā vaiśvānaro yaṃ tvam ātmānam upāste |
               tasmāt tava bahu viśvarūpaṃ kule dṛśyate || ChUp_5,13.1 ||</span></p>
         
         
         
         
         
         <p>
            ChUpBh_5,13.1 atha hovāca satyayajñaṃ pauluṣiṃ he prācīnayogya kaṃ tvamātmānamupāsta
            ityādityameva bhagavo rājanniti hovāca /<br />
            śuklanīlādirūpatvādviśvarūpatvamādityasya sarvarūpatvādvā /<br />
            sarvāṇi rūpāṇi hi tvāṣṭrāṇi yato 'to vā viśvarūpa ādityastadupāsanāttava bahu viśvarūpamihāmutrārthamupakaraṇaṃ
            dṛśyate kule //1 //
            </p>
         
         
         
         
         
         <p>START ChUp 5,13.2
            <span class="bold">pravṛtto 'śvatarīratho dāsī niṣkaḥ |
               atsy annaṃ paśyasi priyam |
               atty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram
               upāste |
               cakṣuṣ ṭv etad ātmana iti hovāca |
               andho 'bhaviṣyo yan māṃ nāgamiṣya iti || ChUp_5,13.2 ||</span></p>
         
         
         
         
         
         <p>
            ChUpBh_5,13.2 kiñca tvāmanu pravṛtto 'śvatarībhyāṃ yukto ratho 'śvatarīratho dāsīniṣko
            dāsībhiryukto niṣko hāro dāsīniṣkaḥ /<br />
            atsyannamityādi samānam /<br />
            cakṣurvaiśvānarasya tu savitā /<br />
            tasya samastabuddhyopāsanādandho 'bhaviṣyaścakṣurhīno 'bhavi ṣyo yanmāṃ nā'gamiṣya
            iti pūrvavat //2//
            </p>
         
         
         <p><span class="bold">iti cchāndogyopaniṣadi pañcamādhyāyasya trayodaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,14.1</p>
         
         
         <p><span class="bold">atha hovācendradyumnaṃ bhāllaveyam |
               vaiyāghrapadya kaṃ tvam ātmānam upāssa iti |
               vāyum eva bhagavo rājann iti hovāca |
               eṣa vai pṛthagvartmātmā vaiśvānaro yaṃ tvam ātmānam upāsse |
               tasmāt tvāṃ pṛthag balaya āyanti pṛthag rathaśreṇayo 'nuyanti || ChUp_5,14.1 ||</span></p>
         
         
         
         
         
         <p>
            ChUpBh_5,14.1 atha hovācendradyumnaṃ bhāllaveyaṃ vaiyāghrapadya kaṃ tvamātmānamupāḥsa
            ityādi samānam /<br />
            pṛthagvartmā nānā vartmāni yasya vāyorāvahodvahādibhirbhedairvartamānasya so 'yaṃ
            pṛthagvartmā vāyuḥ /<br />
            tasmātpṛthagvartmātmano vaiśvānarasyopāsanātpṛthaṅnānādikkāstvāṃ balayo vasrānnādilakṣaṇā
            balaya āyantyāgacchanti /<br />
            pṛthagrathaśreṇayo rathapaṅktayo 'pi tvāmanuyanti //1 //
            </p>
         
         
         
         
         
         <p>START ChUp 5,14.2</p>
         
         
         <p><span class="bold">atsy annaṃ paśyasi priyam |
               atty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram
               upāste |
               prāṇas tv eṣa ātmana iti hovāca |
               prāṇas ta udakramiṣyad yan māṃ nāgamiṣya iti || ChUp_5,14.2 ||</span></p>
         
         
         
         
         
         <p>
            ChUpBh_5,14.2 atsyannamityādi samānam /<br />
            praṇastveṣa ātmana iti hovāca prāṇaste tavodakramiṣyadutkrānto 'bhaviṣyadyanmāṃ nā'gamiṣya
            iti //2//
            </p>
         
         
         <p><span class="bold">iti cchāndogyopaniṣadi pañcamādhyāyasya caturdaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,15.1</p>
         
         
         <p><span class="bold">atha hovāca janaṃ śārkarākṣyam |
               śārkarākṣya kaṃ tvam ātmānam upāssa iti |
               ākāśam eva bhagavo rājann iti hovāca |
               eṣa vai bahula ātmā vaiśvānaro yaṃ tvam ātmānam upasse |
               tasmāt tvaṃ bahulo 'si prajayā ca dhanena ca || ChUp_5,15.1 ||</span></p>
         
         
         
         
         
         <p>
            ChUpBh_5,15.1 atha hovāca janamityādi samānam /<br />
            eṣa vai bahula ātmā vaiśvānaraḥ /<br />
            bahulatvamākāśasya sarvagatatvāt /<br />
            bahulaguṇopāsanācca tvaṃ bahulo 'si prajayā ca putrapautrādilakṣaṇayā dhanena ca hiraṇyādinā
            //1 //
            </p>
         
         
         
         
         
         <p>START ChUp 5,15.2
            <span class="bold">atsy annaṃ paśyasi priyam |
               atty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram
               upāste |
               saṃdehas tv eṣa ātmana iti hovāca |
               saṃdehas te vyaśīryad yan māṃ nāgamiṣya iti || ChUp_5,15.2 ||</span></p>
         
         
         
         
         
         <p>
            ChUpBh_5,15.2 sandehastveṣa sandeho madhyamaṃ śarīraṃ vaiśvānarasya /<br />
            diherupacayārthatvānmāṃsarudhirāsthyādibhiśca bahulaṃ śarīraṃ tatsandehaste tava śarīraṃ
            vyaśīryacchīrṇamabhaviṣyadyanmāṃ nā'gamiṣya iti //2//
            </p>
         
         
         <p><span class="bold">iti cchāndogyopaniṣadi pañcamādhyāyasya pañcadaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,16.1</p>
         
         
         <p><span class="bold">atha hovāca buḍilam āśvatarāśvim |
               vaiyāghrapadya kaṃ tvam ātmānam upāssa iti |
               apa eva bhagavo rājann iti hovāca |
               eṣa vai rayir ātmā vaiśvānaro yaṃ tvam ātmānam upāsse |
               tasmāt tvaṃ rayimān puṣṭimān asi || ChUp_5,16.1 ||</span></p>
         
         
         
         
         
         <p>
            ChUpBh_5,16.1 atha hovāca buḍilamāśvatarāśvimityādi samānam /<br />
            eṣa vai rayirātmā vaiśvānaro dhanarūpaḥ /<br />
            adbhyo 'nnaṃ tato dhanamiti /<br />
            tasmādrayimāndhanavāṃstvaṃ puṣṭimāṃśca śarīreṇa;puṣṭeścānnanimittatvāt //1 //
            </p>
         
         
         
         
         
         <p>START ChUp 5,16.2</p>
         
         
         <p><span class="bold">atsy annaṃ paśyasi priyam |
               atty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram
               upāste |
               bastis tv eṣa ātmana iti hovāca |
               bastis te vyabhetsyad yan māṃ nāgamiṣya iti || ChUp_5,16.2 ||</span></p>
         
         
         
         
         
         <p>ChUpBh_5,16.2 bastistveṣa ātmano vaiśvānarasya bastirmūtrasaṃgrahasthānaṃ bastirmūtrasaṃgrahasthānaṃ
            bastiste vyabhetsyadbhinno 'bhaviṣyadyanmāṃ nā'gamiṣya iti //2//</p>
         
         
         <p><span class="bold">iti cchāndogyopaniṣadi pañcamādhyāyasya ṣoḍaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,17.1-2</p>
         
         
         <p><span class="bold">atha hovācoddālakam āruṇim |
               gautama kaṃ tvam ātmānam upassa iti |
               pṛthivīm eva bhagavo rājann iti hovāca |
               eṣa vai pratiṣṭhātmā vaiśvānaro yaṃ tvam ātmānam upāsse |
               tasmāt tvaṃ pratiṣṭhito 'si prajayā ca paśubhiś ca || ChUp_5,17.1 ||</span></p>
         
         
         <p><span class="bold">atsy annaṃ paśyasi priyam |
               atty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram
               upāste |
               pādau tv etāv ātmana iti hovāca |
               pādau te vyamlāsyetāṃ yan māṃ nāgamiṣya iti || ChUp_5,17.2 ||</span></p>
         
         
         
         
         
         <p>
            ChUpBh_5,17.1,2 atha hovācoddālakamityādi samānam /<br />
            pṛthivīmeva bhagavo rājanniti hovāca /<br />
            eṣa vai pratiṣṭhā pādau vaiśvānarasya /<br />
            pādau te vyamlāsyetāṃ vimlānāvabhaviṣyatāṃ ślathībhūtau yanmāṃ nā'gamiṣya iti //1-2
            //
            </p>
         
         
         <p><span class="bold">iti cchāndogyopaniṣadi pañcamādhyāyasya saptadaśaḥ khaṇḍaḥ</span></p>
         
         
         <p>=======================================================================
            START ChUp 5,18.1</p>
         
         
         <p><span class="bold">tān hovāca |
               ete vai khalu yūyaṃ pṛthag ivemam ātmānaṃ vaiśvānaraṃ vidvāṃso 'nnam attha |
               yas tv etam evaṃ prādeśamātram abhivimānam ātmānaṃ vaiśvānaram upāste |
               sa sarveṣu lokeṣu sarveṣu bhūteṣu sarveṣv ātmasv annam atti || ChUp_5,18.1 ||</span></p>
         
         
         
         
         
         <p>ChUpBh_5,18.1 tānyathoktavaiśvānaradarśanavato hovāca /
            ete yūyaṃ vai khalvityanarthakau /
            yūyaṃ pṛthagivāpṛthaksantamimamekaṃ vaiśvānaramātmānaṃ vidvāṃso 'nnamattha paricchinnātmabuddhyetyetaddhastidarśana
            iva jātyandhāḥ /
            yastvetamevaṃ yathoktāvayavairdyumūrdhādibhiḥ pṛthivīpādāntairviśiṣṭamekaṃ prādeśamātraṃ
            prādeśairdyumūrdhādibhiḥ pṛthivīpādāntairadhyātmaṃ mīyate jñāyata iti prādeśamātrām
            /
            mukhādiṣu vā karaṇeṣvattṛtvena mīyata iti prādeśamātraḥ /
            dyulokādipṛthivyantapradeśaparimāṇo vā prādeśamātraḥ /
            prakarṣeṇa śāsreṇā'diśyanta iti prādeśā dyulokādaya etāvatparimāṇaḥ /
            śākhāntare tu mūrdhādiḥ cibukapratiṣṭha iti prādeśamātraṃ kalpayanti /
            iha tu na tathābhipretaḥ /
            
            <p>
               tasya ha vā etasyā'tmana ityādyupasaṃhārāt /<br />
               pratyagātmatayābhivimīyate 'hamiti jñāyata ityabhivimānastametamātmānaṃ vaiśvānaraṃ
               viśvānnarānnayati puṇyapāpānurūpāṃ gatiṃ sarvātmaiṣa īśvaro vaiśvānaro viśvo nara
               eva vā sarvātmatvāt /<br />
               viśvairvā naraiḥ pratyagātmatayā pravibhajya nīyata iti vaiśvānarastamevamupāste yaḥ
               so 'dannannādī sarveṣu lokeṣu dyulokādiṣu sarveṣu bhūteṣu carācareṣu sarveṣvātmasu
               śarīrendriyamanobuddhiṣu teṣu hyātmakalpanāvyapadeśaḥ prāṇināmannamatti vaiśvānaravitsarvātmā
               sannannamatti /<br />
               na yathājñaḥ piṇḍamātrābhimānaḥ sannityarthaḥ //1 //
               </p>
         </p>
         
         
         
         
         
         <p>START ChUp 5,18.2</p>
         
         
         <p class="bold">tasya ha vā etasyātmano vaiśvānarasya mūrdhaiva sutejāś cakṣur viśvarūpaḥ prāṇaḥ pṛthagvartmātmā
            saṃdeho bahulo bastir eva rayiḥ pṛthivy eva pādāv ura eva vedir lomāṇi barhir hṛdayaṃ
            gārhapatyo mano 'nvāhāryapacana āsyam āhavanīyaḥ || ChUp_5,18.2 ||</p>
         
         
         
         
         
         <p>ChUpBh_5,18.2 kasmādevam /
            yasmāttasya ha vai prakṛtasyaivaitasyā'tmano vaiśvānarasya mūrdhaiva sutejāścakṣurviśvarūpaḥ
            prāṇaḥ pṛthagvartmā'tmā sandeho bahulo bastireva rayiḥ pṛthivyeva pādau /
            athavā vidhyarthametadvacanamevamupāsya iti /
            
            <p>
               athedānīṃ vaiśvānaravido bhojane 'gnihotraṃ saṃpipādayiṣannāha-etasya vaiśvānarasya
               bhokturura eva vedirākārasāmāvanyāt /<br />
               lomāni barhirvedyāmivorasi lomānyāstīrṇāni (na) dṛśyante /<br />
               hṛdayaṃ gārhapatyo hṛdayāddhi manaḥ praṇītamivānantarī bhavatyato 'nvāhāryapacano
               'gnirmanaḥ /<br />
               āsyaṃ mukhamāhavanīya ivā'havanīyo hūyate 'sminnannamiti //2//
               </p>
         </p>
         
         
         <p><span class="bold">iti cchāndogyopaniṣadi pañcamādhyāyasyāṣṭādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,19.1</p>
         
         
         <p><span class="bold">tad yad bhaktaṃ prathamam āgacchet tad dhomīyam |
               sa yāṃ prathamām āhutiṃ juhuyāt tāṃ juhuyāt prāṇāya svāheti |
               prāṇas tṛpyati || ChUp_5,19.1 ||</span></p>
         
         
         
         
         
         <p>
            ChUpBh_5,19.1 tattatraivaṃ sati yadbhaktaṃ bhojanakāla āgacchedbhojanārthaṃ taddhotavyam
            /<br />
            agnihotrasampanmātrasya vivakṣitatvānnāgnihotrāṅgetikartavyatāprāptiriha /<br />
            sa bhoktā yāṃ prathamāmāhutiṃ juhuyāttāṃ kathaṃ juhutādityāha-prāṇāya svāhetyanena
            mantreṇā'hutiśabdādavadānapramāṇamannaṃ prakṣipedityarthaḥ /<br />
            tena prāṇastṛpyati //1 //
            </p>
         
         
         
         
         
         <p>START ChUp 5,19.2</p>
         
         
         <p><span class="bold">prāṇe tṛpyati cakṣus tṛpyati |
               cakṣuṣi tṛpyaty ādityas tṛpyati |
               āditye tṛpyati dyaus tṛpyati |
               divi tṛpyantyāṃ yat kiṃca dyauś cādityaś cādhitiṣṭhatas tat tṛpyati |
               tasyānu tṛptiṃ tṛpyati prajayā paśubhir annādyena tejasā brahmavarcaseneti || ChUp_5,19.2
               ||</span></p>
         
         
         
         
         
         <p>
            ChUpBh_5,19.2 prāṇe tṛpyati cakṣurādityo dyauścetyādi tṛpyati yaccānyaddyauścā'dityaśca
            svāmitvenādhitiṣṭhatastacca tṛpyati tasya tṛptimanu svayaṃ bhuñjānastṛpyatyevaṃ pratyakṣam
            /<br />
            kiṃ ca prajādibhiśca /<br />
            tejaḥ śarīrasthā dīptirujjvalatvaṃ prāgalbhyaṃ vā, brahmavarcasaṃ vṛttasvādhyāyanimittaṃ
            tejaḥ //2//
            </p>
         
         
         <p><span class="bold">iti cchāndogyopaniṣadi pañcamādhyāyasyaikonaviṃśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,20.1</p>
         
         
         <p><span class="bold">atha yāṃ dvitīyāṃ juhuyāt tāṃ juhuyād vyānāya svāheti |
               vyānas tṛpyati || ChUp_5,20.1 ||</span></p>
         
         
         <p><span class="bold">vyāne tṛpyati śrotraṃ tṛpyati |
               śrotre tṛpyati candramās tṛpyati |
               candramasi tṛpyati diśas tṛpyanti |
               dikṣu tṛpyantīṣu yat kiṃca diśaś candramāś cādhitiṣṭhanti tat tṛpyati |
               tasyānu tṛptiṃ tṛpyati prajayā paśubhir annādyena tejasā brahmavarcaseneti || ChUp_5,20.2
               ||</span></p>
         
         
         
         
         
         <p>ChUpBh_5,20.1,2 atha yāṃ dvitīyāṃ caturthīṃ pañcamīmiti samānam //1-2 //</p>
         
         
         <p><span class="bold">iti cchāndogyopaniṣadi pañcamādhyāyasya viṃśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,21.1-2</p>
         
         
         <p><span class="bold">atha yāṃ tṛtīyāṃ juhuyāt tāṃ juhuyād apānāya svāheti |
               apānas tṛpyati || ChUp_5,21.1 ||</span></p>
         
         
         <p><span class="bold">apāne tṛpyati vāk tṛpyati |
               vāci tṛpyantyām agnis tṛpyati |
               agnau tṛpyati pṛthivī tṛpyati |
               pṛthivyāṃ tṛpyantyāṃ yat kiṃ ca pṛthivī cāgniś cādhitiṣṭhatas tat tṛpyati |
               tasyānutṛptiṃ tṛpyati prajayā paśubhir annādyena tejasā brahmavarcaseneti || ChUp_5,21.2
               ||</span></p>
         
         
         <p><span class="bold">iti cchāndogyopaniṣadi pañcamādhyāyasyaikaviṃśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,22.1-2</p>
         
         
         <p><span class="bold">atha yāṃ caturthīṃ juhuyāt tāṃ juhuyāt samānāya svāheti |
               samānas tṛpyati || ChUp_5,22.1 ||</span></p>
         
         
         <p><span class="bold">samāne tṛpyati manas tṛpyati |
               manasi tṛpyati parjanyas tṛpyati |
               parjanye tṛpyati vidyut tṛpyati |
               vidyuti tṛpyantyāṃ yat kiṃ ca vidyuc ca parjanyaś cādhitiṣṭhatas tat tṛpyati |
               tasyānu tṛptiṃ tṛpyati prajayā paśubhir annādyena tejasā brahmavarcaseneti || ChUp_5,22.2
               ||</span></p>
         
         
         <p><span class="bold">iti cchāndogyopaniṣadi pañcamādhyāyasya dvāviṃśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 5,23.1-2</p>
         
         
         <p><span class="bold">atha yām pañcamīṃ juhuyāt tāṃ juhuyāt udānāya svāheti |
               udānas tṛpyati || ChUp_5,23.1 ||</span></p>
         
         
         <p><span class="bold">udāne tṛpyati tvak tṛpyati tvaci tṛpyantyāṃ vāyus tṛpyati |
               vāyau tṛpyaty ākāśas tṛpyati |
               ākāśe tṛpyati yat kiṃca vāyuś cākāśaś cādhitiṣṭhatas tat tṛpyati |
               tasyānu tṛptiṃ tṛpyati prajayā paśubhir annādyena tejasā brahmavarcaseneti || ChUp_5,23.2
               ||</span></p>
         
         
         <p><span class="bold">iti cchāndogyopaniṣadi pañcamādhyāyasya trayoviṃśaḥ khaṇḍaḥ</span></p>
         
         
         
         
         
         <p>START ChUp 5,24.1</p>
         
         
         <p class="bold">sa ya idam avidvān agnihotraṃ juhoti yathāṅgārān apohya bhasmani juhuyāt tādṛk tat
            syāt || ChUp_5,24.1 ||</p>
         
         
         
         
         
         <p>ChUpBh_5,24.1 sa yaḥ kaścididaṃ vaiśvānaradarśanaṃ yathoktamavidvānsannagnihotraṃ
            prasiddhaṃ juhoti yathāṅgārānāhutiyogyānapohyānāhutisthāne bhasmani juhuyāttādṛktattulyaṃ
            tasya tadagnihotrahavanaṃ syādvaiśvānaravido 'gnihotramapekṣyeti prasiddhāgnihotranindayā
            vaiśvānaravido 'gnihotraṃ stūyate //1 //</p>
         
         
         
         
         
         <p>START ChUp 5,24.2</p>
         
         
         <p class="bold">atha ya etad evaṃ vidvān agnihotraṃ juhoti tasya sarveṣu lokeṣu sarveṣu bhūteṣu sarveṣv
            ātmasu hutaṃ bhavati || ChUp_5,24.2 ||</p>
         
         
         
         
         
         <p>
            ChUpBh_5,24.2 ataścaitadviśiṣṭamagnihotram /<br />
            katham /<br />
            atha ya etadevaṃ vidvānagnihotraṃ juhoti tasya yathoktavaiśvānaravijñānavataḥ sarveṣu
            lokeṣvityādyuktārtham /<br />
            hutamannamattītyanayorekārthatvāt //2 //
            </p>
         
         
         
         
         
         <p>START ChUp 5,24.3</p>
         
         
         <p class="bold">tad yatheṣīkātūlam agnau protaṃ pradūyetaivaṃ hāsya sarve pāpmānaḥ pradūyante ya etad
            evaṃ vidvān agnihotraṃ juhoti || ChUp_5,24.3 ||</p>
         
         
         
         
         
         <p>
            ChUpBh_5,24.3 kiñca tadyatheṣīkāyāstūlamagramagnau protaṃ prakṣiptaṃ pradūyeta pradahyeta
            kṣipramevaṃ hāsya viduṣaḥ sarvātmabhūtasya sarvānnānāmattuḥ sarve niravaśiṣṭāḥ pāpmāno
            dharmādharmākhyā anekajanmasañcitā iha ca prāgjñānotpatterjñānasahabhāvinaśca pradūyante
            pradahyeranvartamānaśarīrārambhakapāpmavarjaṃ, lakṣyaṃ prati mukteṣuvatpravṛttaphalatvāttasya
            na dāhaḥ /<br />
            ya etadevaṃ vidvānagnihotraṃ juhoti bhuṅkte //3 //
            </p>
         
         
         
         
         
         <p>START ChUp 5,24.4</p>
         
         
         <p><span class="bold">tasmād u haivaṃvid yady api caṇḍālāya ucchiṣṭaṃ prayacchet |
               ātmani haivāsya tad vaiśvānare hutaṃ syād iti |
               tad eṣa ślokaḥ || ChUp_5,24.4 ||</span></p>
         
         
         
         
         
         <p>
            ChUpBh_5,24.4 sa yadyapi caṇḍālāyocchiṣṭānarhāyocchiṣṭaṃ prayaccheducchiṣṭaṃ dadyātpratiṣiddhamucchiṣṭadānaṃ
            yadyapi kuryādātmani haivāsya caṇḍālahehasthe vaiśvānare taddhutaṃ syānnādharmanimittamiti
            vidyāmeva stauti /<br />
            tadetasminstutyarthe śloko mantro 'pyeṣa bhavati //4 //
            </p>
         
         
         
         
         
         <p>START ChUp 5,24.5</p>
         
         
         <p><span class="bold">yatheha kṣudhitā bālā mātaraṃ paryupāsate |
               evaṃ sarvāṇi bhūtāny agnihotram upāsata || ChUp_5,24.5 ||</span></p>
         
         
         
         
         
         <p>ChUpBh_5,24.5 yatheha loke kṣudhitā bubhukṣitā bālā mātaraṃ paryupāsate kadā no mātānnaṃ
            prayacchatītyevaṃ sarvāṇi bhūtānyannādānyevaṃvido 'gnihotraṃ bhojanamupāsate kadā
            tvasau bhokṣyata iti, jagatsarvaṃ vidvadbhojanena tṛptaṃ bhavatītyarthaḥ /
            dviruktiradhyāyaparisamāptyarthā //5 // //</p>
         
         
         <p><span class="bold">iti cchāndogyopaniṣadi pañcamādhyāyasya caturviṃśaḥ khaṇḍaḥ</span>
            <span class="bold">iti cchāndogyopaniṣadbrāhmaṇe pañcamodhyāyaḥ samāptaḥ</span></p>
         
         
         
         
         
         <p><span class="bold">atha ṣaṣṭhodhyāyaḥ</span></p>
         
         
         
         
         
         <p>START ChUp 6,1.1</p>
         
         
         <p><span class="bold">śvetaketur hāruṇeya āsa |
               taṃ ha pitovāca śvetaketo vasa brahmacaryam |
               na vai somyāsmat kulīno 'nanūcya brahmabandhur iva bhavatīti || ChUp_6,1.1 ||</span></p>
         
         
         
         
         
         <p>ChUpBh_6,1.1
            śvetaketurhā'ruṇeya āsetyādyadhyāyasambandhaḥ /
            sarvaṃ khalvidaṃ brahma tajjalānityuktaṃ kathaṃ tasmājjagadidaṃ jāyate tasminneva
            ca līyate 'niti ca tenaivetyetadvaktavyam /
            anantaraṃ caikasminbhukte viduṣi sarvaṃ jagattṛptaṃ bhavatītyuktaṃ tadekatve satyātmanaḥ
            sarvabhūtasthasyopapadyate nā'tmabhede /
            kathaṃ ca tadekatvamiti tadartho 'yaṃ ṣaṣṭho 'dhyāya ārabhyate /
            
            <p>
               pitāputrākhyāyikā vidyāyāḥ sāriṣṭhatvapradarśanārthā /<br />
               śvetaketuriti nāmato hetyaitihyārthaḥ āruṇeyo 'ruṇasya pautra āsa babhūva /<br />
               taṃ putraṃ hā'ruṇiḥ pitā yogyaṃ vidyābhājanaṃ manvānastasyopanayanakālātyayaṃ ca paśyannuvāca
               he śvetaketo 'nurūpaṃ guruṃ kulasya no gatvā vasa brahmacaryam /<br />
               na caitadyuktaṃ yadasmatkulīno he somyānanūcyānadhītya brahmabandhuriva bhavatīti
               brāhmaṇānbandhūnvyapadiśati na svayaṃ brāhmaṇavṛtta iti //1 //
               </p>
         </p>
         
         
         
         
         
         <p>START ChUp 6,1.2</p>
         
         
         <p><span class="bold">sa ha dvādaśavarṣa upetya caturviṃśativarṣaḥ sarvān vedān adhītya mahāmanā anūcānamānī
               stabdha eyāya |
               taṃ ha pitovāca || ChUp_6,1.2 ||</span></p>
         
         
         
         
         
         <p>ChUpBh_6,1.2 tasyātaḥ pravāso 'numīyate pituḥ /
            
            <p>
               yena svayaṃ guṇavānsanputraṃ nopaneṣyati /<br />
               sa pitroktaḥ śvetaketurha dvādaśavarṣaḥ sannupetyā'cāryaṃ yāvaccatuviṃśativarṣo babhūva
               tāvatsarvānvedāṃścaturo 'pyadhītya tadarthaṃ ca buddhvā mahāmanā mahadgambhīraṃ mano
               yasyāsamamātmānamanyairmanyamānaṃ mano yasya so 'yaṃ mahāmanāḥ anūcānamānyanūcānamātmānaṃ
               manyata ityevaṃśīlo yaḥ so 'nūcānamānī stabdho 'praṇatasvabhāva eyāya gṛham /<br />
               tamevaṃbhūtaṃ hā'tmano 'nanurūpaśīlaṃ stabdhaṃ māninaṃ putraṃ dṛṣṭvā pitovāca saddharmāvatāracikīrṣayā
               /<br />
               śvetaketo yannivadaṃ mahāmanā anūcānamānī stabdhaścāsi kaste 'tiśayaḥ prāpta upādhyāyāt?utāpi
               tamādeśamādiśyata ityādeśaḥ kevalaśāsrācāryopadeśagamyamityetadyena vā paraṃ brahmā'diśyate
               sa ādeśastamaprākṣyaḥ pṛṣṭavānasyācāryam //2 //
               </p>
         </p>
         
         
         
         
         
         <p>START ChUp 6,1.3</p>
         
         
         <p><span class="bold">śvetaketo yan nu somyedaṃ mahāmanā anūcānamānī stabdho 'si |
               uta tam ādeśam aprākṣyaḥ yenāśrutaṃ śrutaṃ bhavaty amataṃ matam avijñātaṃ vijñātam
               iti |
               kathaṃ nu bhagavaḥ sa ādeśo bhavatīti || ChUp_6,1.3 ||</span></p>
         
         
         
         
         
         <p>
            ChUpBh_6,1.3 tamādeśaṃ viśinaṣṭi-yenā'deśena śrutenāśrutamapyanyacchataṃ bhavatyamataṃ
            matamatarkitaṃ tarkitaṃ bhavatyavijñānaṃ vijñātamaniścitaṃ niścitaṃ bhavatīti /<br />
            sarvānapi vedānadhātya sarvaṃ cānyadvedyamadhigamyāpyakṛtārtha eva bhavati yāvadātmatattvaṃ
            na jānātītyākhyāyikāto 'vagamyate /<br />
            tadetadadbhutaṃ śrutvā'ha-kathaṃ nvetadaprasiddhamanyavijñānenānyadvijñātaṃ bhavatītyevaṃ
            manvānaḥ pṛcchati kathaṃ nu kena prakāreṇa he bhagavaḥ sa ādeśo bhavatīti //3 //
            </p>
         
         
         
         
         
         <p>START ChUp 6,1.4</p>
         
         
         <p><span class="bold">yathā somyaikena mṛtpiṇḍena sarvaṃ mṛnmayaṃ vijñātaṃ syāt |
               vācārambhaṇaṃ vikāro nāmadheyaṃ mṛttikety eva satyam || ChUp_6,1.4 ||</span></p>
         
         
         
         
         
         <p>ChUpBh_6,1.4 yathā sa ādeśo bhavati tacchṛṇu he somya /
            yathā loka ekena mṛtpiṇḍena ghaṭaśarāvādikāraṇabhūtena vijñātena sarvamanyadvikārajātaṃ
            mṛnmayaṃ mṛdvikārajātaṃ vijñātaṃ syāt /
            kathaṃ mṛtpiṇḍe kāraṇe vijñāte kāryamanyadvijñātaṃ syāt /
            naiṣa doṣaḥ /
            kāraṇenānanyatvātkāryasya /
            yanmanyase 'nyasminvijñāte 'nyanna jñāyata iti /
            satyamevaṃ syāt /
            yadyanyatkāraṇātkāryaṃ syānna tvevamanyatkāraṇātkāryam /
            kathaṃ tarhidaṃ loka idaṃ kāraṇamayasya vikāra iti /
            
            <p>
               śṛṇu /<br />
               vācā'rambhaṇaṃ vāgārambhaṇaṃ vāgālambanamityetat /<br />
               ko 'sau vikāro nāmadheyaṃ nāmaiva nāmadheyaṃ svārthe dheyapratyayaḥ /<br />
               vāgālambanamātraṃ nāmaiva kevalaṃ na vikāro nāma vastvasti paramārthato mṛttiketyeva
               tu mṛttiketyeva tu mṛttikaiva satyaṃ vastvasti //4 //
               </p>
         </p>
         
         
         
         
         
         <p>START ChUp 6,1.5</p>
         
         
         <p><span class="bold">yathā somyaikena lohamaṇinā sarvaṃ lohamayaṃ vijñātaṃ syāt |
               vācārambhaṇaṃ vikāro nāmadheyaṃ loham ity eva satyam || ChUp_6,1.5 ||</span></p>
         
         
         
         
         
         <p>
            ChUpBh_6,1.5 yathā saumyaikena lohamaṇinā suvarṇapiṇḍena sarvamanyadvikārajātaṃ kaṭakamukuṭakeyūrādi
            vijñātaṃ syāt /<br />
            vācā'rambhaṇamityādi samānam //5 //
            </p>
         
         
         
         
         
         <p>START ChUp 6,1.6-7</p>
         
         
         <p><span class="bold">yathā somyaikena nakhanikṛntanena sarvaṃ kārṣṇāyasaṃ vijñātaṃ syāt |
               vācārambhaṇaṃ vikāro nāmadheyaṃ kṛṣṇāyasam ity eva satyam |
               evaṃ somya sa ādeśo bhavatīti || ChUp_6,1.6 ||</span></p>
         
         
         <p><span class="bold">na vai nūnaṃ bhagavantas ta etad avediṣuḥ |
               yad dhy etad avediṣyan kathaṃ me nāvakṣyan |
               iti bhagavāṃs tv eva me bravītv iti |
               tathā somyeti hovāca || ChUp_6,1.7 ||</span></p>
         
         
         
         
         
         <p>ChUpBh_6,1.6,7 yathā saumyaikena nakhanikṛntanenopalakṣitena kṛṣṇāyasapiṇḍenetyarthaḥ
            /
            sarvaṃ kārṣṇāyasaṃ kṛṣṇāyasavikārajātaṃ vijñātaṃ syāt /
            samānamanyat /
            anekadṛṣṭāntopādānaṃ dārṣṭāntikārekabhedānugamārthaṃ dṛḍhapratītyarthaṃ ca /
            
            <p>
               evaṃ somya sa ādeśo yo mayokto bhavatītyuktavati pitaryāhetaro na vai nūnaṃ bhagavantaḥ
               pūjāvanto guravo mama ye ta etadyadbhavaduktaṃ vastu nāvediṣurna vijñātavanto nūnam
               /<br />
               yadyadi hyavediṣyan viditavanta etadvastu kathaṃ me guṇavate bhaktāyānugatāya nāvakṣyannoktavantastenāhaṃ
               manye na viditavanta iti /<br />
               avācyamapi gurornyagbhāvamavādītpunargurukulaṃ prati preṣaṇabhayāt /<br />
               ato bhagavāṃstveva me mahyaṃ tadvastu yena sarvajñatvaṃ jñātena me syāttadbravītu
               kathayatvityuktaḥ pitovāca tathāstu saumyeti //6-7 //
               </p>
         </p>
         
         
         <p><span class="bold">iti cchāndogyopaniṣadi ṣaṣṭhādhyāyasya prathamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 6,2.1</p>
         
         
         <p><span class="bold">sad eva somyedam agra āsīd ekam evādvitīyam |
               tad dhaika āhur asad evedam agra āsīd ekam evādvitīyam |
               tasmād asataḥ saj jāyata || ChUp_6,2.1 ||</span></p>
         
         
         
         
         
         <p>ChUpBh_6,2.1 sadeva sadityastitāmātraṃ vastu sūkṣmaṃ nirviśeṣaṃ sarvagatamekaṃ nirañjanaṃ
            niravayavaṃ vijñānaṃ yadavagamyate sarvavedāntebhyaḥ /
            evaśabdo 'vadhāraṇārthaḥ /
            kiṃ tadavadhriyata ityāha /
            idaṃ jagannāmarūpakriyāvadvikṛtamupalabhyate yattatsadevā'sīdityāsīcchabdena sambadhyate
            /
            kadā sadevedamāsīdityucte /
            agre jagataḥ prāgutpatteḥ /
            kiṃ nedānīmidaṃ yadyenāgra āsīditi viśeṣyate /
            na, kathaṃ tarhi viśeṣaṇam /
            idānīmapīdaṃ sadeva kintu nāmarūpaviśeṣaṇavadidaṃśabdabuddhiviṣayaṃ cetīdaṃ ca bhavati
            /
            prāgutpattestvagre kevalasacchabdabuddhimātragamyameveti sadevedamagra āsīdityavadhāryate
            /
            na hi prāgutpatternāmavadrūpavadvedamiti grahītuṃ śakyaṃ vastu suṣuptakāla iva /
            yathā suṣuptādutthitaḥ sattvamātramavagacchati suṣupte sanmātrameva kevalaṃ vastviti
            tathā prāgutpatterityabhiprāyaḥ /
            yathedamucyate loke pūrvāhne ghaṭādi sisṛkṣuṇā kulālena mṛtpiṇḍaṃ prasāritamupalabhya
            grāmāntaraṃ gatvā pratyāgato 'parāhne tatraiva ghaṭaśarāvādyanekabhedabhinnaṃ kāryamupalabhya
            mṛdevedaṃ ghaṭaśarāvādi kevalaṃ pūrvāhne āsīditi tathehāpyucyate sadevedamagra āsīditi
            /
            ekameveti /
            svakāryapatitamanyannāstītyekamevetyucyate /
            advitīyamiti /
            mṛdvyatirekeṇa mṛdo yathānyadghaṭādyākāreṇa pariṇamayitṛkulālādinimittakāraṇaṃ dṛṣṭaṃ
            tathā sadvyatirekeṇa sataḥ sahakārikāraṇaṃ dvitīyaṃ vastvantaraṃ prāptaṃ pratiṣidhyate
            'dvitīyamiti /
            nāsya dvitīyaṃ vastvantaraṃ vidyata ityadvitīyam /
            nanu veśeṣikapakṣe 'pi satsāmānādhikaramyaṃ sarvasyopapadyate /
            dravyaguṇādiṣu sacchabdabuddhyanuvṛtteḥ /
            saddravyaṃ sanguṇaḥ satkarmetyādidarśanāt /
            satyamevaṃ syādidānīṃ prāgutpattestu naivedaṃ kāryaṃ sadevā'sīdityabhyupagamyate vaiśeṣikaiḥ
            prāgutpatteḥ kāryasyāsattvābhyupagamāt /
            na caikameva sadadvitīyaṃ pragutpattericchanti /
            tasmādvaiśeṣikaparikalpitātsato 'nyatkāraṇamidaṃ saducyate mṛdādidṛṣṭāntebhyaḥ /
            tattatra haitasminprāgutpattervastunirūpaṇa eke vaināśikā āhurvastu nirūpayanto 'satsadabhāvamātraṃ
            prāgutpatteridaṃ jagadekamevāgre 'dvitīyamāsīditi /
            sadabhāvamātraṃ hi prāgutpattestattvaṃ kalpayanti bauddhāḥ /
            na tu satpratidvandvi vastvantaramicchanti /
            yathā saccāsaditi gṛhyamāmaṃ yathābhūtaṃ tadviparītaṃ tattvaṃ bhavatīti naiyāyikāḥ
            /
            nanu sadabhāvamātraṃ prāgutpatteścedabhipretaṃ vaināśikaiḥ kathaṃ prāgutpatteridamāsīdasadekamevādvitīyaṃ
            ceti kālasambandhaḥ saṃkhyāsambandho 'dvitīyatvaṃ cocyate taiḥ /
            bāḍhaṃ na yuktaṃ teṣāṃ bhāvābhāvamātramabhyupagacchatām /
            asattavamātrābhyupagamo 'pyayukta evābhyupaganturanabhyupagamānupapatteḥ /
            idānīmabhyupagantābhyupagamyate na prāgutpatteriti cet /
            na /
            prāgutpatteḥ sadabhāvasya pramāṇābhāvāt prāgutpatterasadevetikalpanānupapattiḥ /
            nanu kathaṃ vastvākṛteḥ śabdārthatve 'sadekamevādvitīyamitipadārthavākyārthopapatt
            iḥ?tadanupapattau cedaṃ vākyamapramāṇaṃ prasajyeteti ceti /
            naiṣa doṣaḥ /
            sadgrahaṇanivṛttiparatvādvākyasya /
            sadityayaṃ tāvacchabdaḥ sadākṛtivācakaḥ /
            ekamevādvitīyamityetau ca sacchabdena samānādhikaraṇau /
            tathedamāsīditi ca /
            tatra nañ sadvākye prayuktaḥ sadvākyamevāvalambya sadvākyārthaviṣayāṃ buddhiṃ sadekamevādvitīyamidamāsīdityevaṃlakṣaṇāṃ
            tataḥ sadvākyārthānnivartayatyaśvārūḍha ivāśvālambano 'śvaṃ tadabhimukhaviṣayānnivartayati
            tadvat /
            na tu punaḥ sadabhāvamevābhidhatteḥ /
            
            <p>
               ataḥ puruṣasya viparītagrahaṇanivṛttyarthaparamidamasadevetyādi vākyaṃ prayujyate
               /<br />
               darśayitvā hi viparītagrahaṇaṃ tato nivartayituṃ śakyata ityarthavattvādasadādivākyasya
               śrautatvaṃ prāmāṇyaṃ ca siddhamityadoṣaḥ /<br />
               tasmādasataḥ sarvābhāvarūpātsadvidyamānamajāyata samutpannam /<br />
               aḍabhāvaśchāndasaḥ //1 //
               </p>
         </p>
         
         
         
         
         
         <p>START ChUp 6,2.2</p>
         
         
         <p><span class="bold">kutas tu khalu somyaivaṃ syād iti hovāca |
               katham asataḥ saj jāyeta |
               sat tv eva somyedam agra āsīd ekam evādvitīyam || ChUp_6,2.2 ||</span></p>
         
         
         
         
         
         <p>ChUpBh_6,2.2 tadetadviparītagrahaṇaṃ mahāvaināśikapakṣaṃ darśayitvā pratiṣedhati-kutastu
            pramāṇātkhalu he somyaivaṃ syādasataḥ sajjāyatetyevaṃ kuto bhavenna kutaścitpramāṇādevaṃ
            sambhavatītyarthaḥ /
            yadapi bījopamarde 'ṅkuro jāyamāno dṛṣṭo 'bhāvadeveti tadapyabhyupagamaviruddhaṃ teṣām
            /
            katham /
            ye tāvadbījāvayavā bījasaṃsthānaviśiṣṭāste 'ṅkure 'pyanuvartanta eva na teṣāmupamarde
            'ṅkurajanmani /
            yatpunarbījākārasaṃsthānaṃ tadbījāvayavavyatirekeṇa vastubhūtaṃ na vaināśikairabhyupagamyate
            yadaṅkurajanmanyupamṛdyeta /
            atha tadastyavayavavyatiriktaṃ vastubhūtaṃ tathā ca satyabhyupagamavirodhaḥ /
            atha saṃvṛtyābhyupagataṃ bījasaṃsthānarūpamupamṛdyata iti cet /
            keyaṃ saṃvṛtirnāma kimasāvabhāva uta bhāva?iti /
            yadyabhāvo dṛṣṭāntābhāvaḥ /
            atha bhāvastathāpi nābhāvādaṅkurotpattirbījāvayavebhyo hyaṅkurotpattiḥ /
            avayavā apyupamṛdyanta iti cet /
            na /
            tadavayaveṣu tulyatvāt /
            yathā vaināśikānāṃ bījasaṃsthānarūpo 'vayavī nāsti tathāvayavā apīti teṣāmapyupamardānupapattiḥ
            /
            bījāvayavānāmapi sūkṣmāvayavāstadavayavānāmapyanye sūkṣmatarāvayavā ityevaṃ prasaṅgasyānivṛtteḥ
            sarvatropamardānupapattiḥ /
            sadbuddhyanuvṛtteḥ sattvānivṛttiśceti sadvādināṃ sata eva sadutpattiḥ setsyati /
            na tvasadvādināṃ dṛṣṭānto 'styasataḥ sadutpatteḥ /
            mṛtpiṇḍādghaṭotpattirdṛśyate sadvādināṃ tadbhāve bhāvāttadabhāve cābhāvāt /
            yadyabhāvādeva ghaṭa utpadyeta ghaṭārthinā mṛtpiṇḍo nopādīyeta /
            abhāvaśabdabuddhyanuvṛttiśca ghaṭādau prasajyeta /
            na tvetadastyato nāsataḥ sadutpattiḥ /
            yadapyāhurmṛdbuddhirghaṭabuddhernimittamiti mṛdbuddhirghaṭabuddheḥ kāraṇamucyate na
            tu paramārthata eva mṛdghaṭo vāstīti tadapi mṛdbuddhirvidyamānā vidyamānāyā eva ghaṭabuddheḥ
            kāraṇamiti nāsataḥ sadutpattiḥ /
            mṛdghaṭabuddhyornimittanaimittikatayā'nantaryamātraṃ na tu kāryakāraṇatvamiti cet
            /
            na /
            buddhīnāṃ nairantarye gamyamāne vaināśikānāṃ bahirdṛṣṭāntābhāvāt /
            ataḥ kutastu khalu somyaivaṃ syāditi hovāca kathaṃ kena prakāreṇāsataḥ sajjāyeteti
            /
            asataḥ sadutpattau na kaścidapi dṛṣṭāntaprakāro 'stītyabhiprāyaḥ /
            evamasadvādipakṣamunmadhyopasaṃharati sattveva somyedamagra āsīditi svapakṣasiddhim
            /
            nanu sadvādino 'pi sataḥ sadutpadyata iti naiva dṛṣṭānto 'sti /
            ghaṭādghaṭāntarotpattyadarśanāt /
            satyamevaṃ na sataḥ sadantaramutpadyate kiṃ tarhi sadeva saṃsthānāntareṇāvatiṣṭhate
            /
            yathā sarpaḥ kuṇḍalī bhavati /
            yathā ca mṛccūrṇapiṇḍaghaṭakapālādiprabhedaiḥ /
            yadyevaṃ sadeva sarvaprakāravasthaṃ kataṃ prāgutpatteridamāsīditi /
            ucyate /
            nanu na śrutaṃ tvayā sadevetyava dhāraṇamidaṃśabdavācyasya kāryasya /
            prāptaṃ tarhi prāgutpatterasadevā'sīnnedaṃśabdavācyamidānīmidaṃ jātamiti /
            na /
            sata evedaṃśabdabuddhiviṣayatayāvasthānādyathā mṛdeva piṇḍaghaṭādiśabdabuddhiviṣayatvenāvatiṣṭhate
            tadvat /
            nanu yathā mṛdvastvevaṃ piṇḍaghaṭādyapi tadvatsadbuddheranyabuddhiviṣayatvātkāryasya
            sato 'nyadvastvantaraṃ syātkāryajātaṃ yathāśvādgauḥ /
            na /
            piṇḍaghaṭādīnāmitaretaravyabhicāre 'pi mṛttvāvyabhicārāt /
            yadyapi ghaṭaḥ piṇḍaṃ vyabhicarati piṇḍaśca ghaṭaṃ tathāpi mṛttavaṃ na vyabhicaratastasmānmṛnmātraṃ
            piṇḍaghaṭau /
            (vyabhicarati tvaśvaṃ gauraśvo vā gām) /
            tasmānmṛdādisaṃsthānamātraṃ ghaṭādayaḥ /
            evaṃ satsaṃsthānamātramidaṃ sarvamiti yuktaṃ prāgutpatteḥ /
            sadeveti /
            vācārambhaṇamātratvādvikārasaṃsthānamātrasya /
            nanu niravayavaṃ sat"niṣkalaṃ niṣkriyaṃ śāntaṃ niravadyaṃ nirañjanaṃ" "divyo hyamūrtaḥ
            puruṣaḥ sabāhyābhyantaro hyaja"ityādiśrutibhyo niravayavasya sataḥ kathaṃ vikārasaṃsthānamupapadyate
            /
            
            <p>
               naiṣa doṣaḥ /<br />
               rajjvādyavayavebhyaḥ sarpādisaṃsthānavadbuddhipārikalpitebhyaḥ sadavayavebyo vikārasaṃsthānopapatteḥ
               /<br />
               vācā'rambhaṇaṃ vikāro nāmadheyaṃ mṛttiketyeva satyamevaṃ sadeva satyamiti śruteḥ /<br />
               ekamevādvitīyaṃ paramārthata idaṃbuddhikāle 'pi //2 //
               </p>
         </p>
         
         
         
         
         
         <p>START ChUp 6,2.3</p>
         
         
         <p><span class="bold">tad aikṣata |
               bahu syāṃ prajāyeyeti |
               tat tejo 'sṛjata |
               tat teja aikṣata |
               bahu syāṃ prajāyeyeti |
               tad apo 'sṛjata |
               tasmād yatra kva ca śocati svedate vā puruṣas tejasa eva tad adhy āpo jāyante || ChUp_6,2.3
               ||</span>
            </p>
         
         
         
         
         <p>ChUpBh_6,2.3 tatsadaikṣatekṣāṃ darśanaṃ kṛtavat /
            ataśca na pradhānaṃ sāṃkhyaparikalpitaṃ jagatkāraṇam /
            pradhānasyācetanatvābhyupadamāt /
            idaṃ tu saccetanamīkṣitṛtvāt /
            tatkathamaikṣatetyāha-bahu prabhūtaṃ syāṃ bhaveyaṃ prajāyeta prakarṣeṇotpadyeya /
            yathā mṛdghaṭādyākareṇa yathā vā rajjavādi sarpādyākāreṇa buddhiparikalpitena /
            asadeva tarhi sarvaṃ yadgṛhyate rajjuriva sarpādyākāreṇa buddhiparikalpitena /
            asadeva tarhi sarvaṃ yadgṛhyate rajjuriva sarpādyākareṇa /
            na /
            sata eva dvaitabhedenānyathāgṛhyamāṇatvānnāsattvaṃ kasyacitkvaciditi brūmaḥ /
            yathā sato 'nyadvastvantaraṃ parikalpya punastasyaiva prāgutpatteḥ pradhvaṃsāccordhvamasattvaṃ
            bruvate tārkikā na tathāsmābhiḥ kadācitkvacidipi sato 'nyadabhidhānamabhidheyaṃ vā
            vastu parikalpyate /
            sadeva tu sarvamabhidhānamabhidhīyate ca yadanyabuddhyā /
            tathā rajjureva sarpabuddhyā sarpa ityabhidhīyate yathā vā piṇḍaghaṭādi mṛdo 'nyabuddhyā
            piṇḍaghaṭādiśabdenābhidhīyate loke /
            rajjuvivekadarśināṃ tu sarpābhidhānabuddhī nivartete yathā ca mṛdvivekadarśināṃ ghaṭādiśabdabuddhī
            tadvatsadvivekadarśināmanyavikāraśabdabuddhī nivartete /
            "yato vāco nivartante /
            aprāpya manasā sahe"ti"anirukte 'nilayana"ityādiśrutibhyaḥ /
            evamīkṣitvā tattejo 'sṛjata tejaḥ sṛṣṭavat /
            nanu tasmādvā etasmādātmana ākāśaḥ saṃbhūta iti śrutyantara ākāśādvāyustatastṛtīyaṃ
            tejaḥ śrutamiha tu katha prāthamyena tasmādeva tejaḥ sṛjyate tata eva cā'kāśamiti
            viruddham /
            naiṣa doṣaḥ /
            ākāśavāyusargānantaraṃ tatsattejo 'sṛjatetikalpanopapatteḥ /
            atha vāvivakṣita iha sṛṣṭikramaḥ satkāryamidaṃ sarvamataḥ sadekamevādvitīyamityetadvivakṣitam
            /
            mṛdādidṛṣṭāntāt /
            athavā trivṛtkaraṇasya vivakṣitatvāttejobannānāmeva sṛṣṭimācaṣṭe /
            teja iti prasiddhaṃ loke dagdhṛ paktṛ prakāśakaṃ rohitaṃ ceti /
            tatsatsṛṣṭaṃ teja aikṣata tejorūpasaṃsthitaṃ sadaikṣatetyarthaḥ /
            
            <p>
               bahu syāṃ prajāyeyeti pūrvavat /<br />
               tadapo 'sṛjata /<br />
               āpo dravāḥ snigdhāḥ syandinyaḥ śuklāśceti prasiddhā loke /<br />
               yasmāttejasaḥ kāryabhūtā āpastasmādyatra kvaca deśe kāle vā śocati santapyate svedate
               prasvidyate vā puruṣastejasa eva tattadā'po 'dhijāyante //3//
               </p>
         </p>
         
         
         <p>6.2.4 <span class="bold">tā āpa aikṣanta bahvayaḥ syāma prajāyemahīti tā annamasṛjanta tasmādyatra</span> <span class="bold">kva ca varṣati tadeva bhūyiṣṭhamannaṃ bhavatyadbhya eva tadadhyannādyaṃ jāyate //4//</span></p>
         
         
         
         
         
         <p>ChUpBh_6,2.4 tā āpa aikṣanta pūrvavadevābākārasaṃsthitaṃ sadaikṣatetyarthaḥ /
            bahvayaḥ prabhūtāḥ syāma bhavema prajāyemahi utpadyemahoti /
            tā annamasṛjanta pṛthivīlakṣaṇam /
            pārthivaṃ hyannaṃ yasmādapkāryamannaṃ tasmādyatra kva ca varṣati deśe tattatraiva
            bhūyiṣṭhaṃ prabūtamannaṃ bhavati /
            ato 'dbhya eva tadannādyamadhijāyate /
            tā annamasṛjanteti pṛthivyuktā pūrvamiha tu dṛṣṭānte 'nnaṃ ca tadādyaṃ ceti viśeṣaṇādvrīhiyavādyā
            ucyante /
            annaṃ ca guru sthiraṃ dhāraṇaṃ kṛṣṇaṃ ca rūpataḥ prasiddham /
            nanu tejaḥ prabhṛtiṣvīkṣaṇaṃ na gamyate hiṃsādipratiṣedhābhāvāttrāsādikāryānupalambhācca
            tatra kathaṃ tatteja aikṣatetyādi /
            neṣa doṣaḥ /
            īkṣitṛkāraṇapariṇāmatvāttejaḥ prabhṛtīnāṃ sata ivekṣiturniyatakramaviśiṣṭakāryotpādakatvāt
            tejaḥ prabhṛtīkṣata ivekṣata ityucyate bhūtam /
            nanu sato 'pyupacaritamevekṣitṛtvam /
            na /
            sadīkṣaṇasya kevalaśabdagamyatvānna śakyamupacaritaṃ kalpayitum /
            tejaḥ prabhṛtīnāṃ tvanumīyate mukhyekṣaṇābhāva iti yuktamupacaritaṃ kalpayitum /
            nanu sato 'pi mṛdvatkāraṇatvādacetanatvaṃ śakyamanumātum /
            ataḥ pradhānasyaivācetanasya sataścetanārthatvānniyatakālakramaviśiṣṭakāryotpādakatvāccaikṣatevaikṣateti
            śakyamanumātumupacaritamevekṣaṇam /
            dṛṣṭaśca loke 'cetane cetanavadupacāraḥ /
            yathā kūlaṃ pipatiṣatīti tadvatsato 'pi syāt /
            na /
            tatsatyaṃ sa ātmeti tasminnātmopadeśāt /
            ātmopadeśo 'pyupacarita iti cedyathā mamā'tmā bhadrasena iti ātmanaḥ sarvārthakāriṇyanātmanyātmopacārastadvat
            /
            na /
            sadasmīti satsatyābhisandhasya"tasya tāvadeva ciram" iti mokṣopadeśāt /
            so 'pyupacāra iti cet /
            pradhānātmābhisandhasya mokṣasāmīpyaṃ vartata iti mokṣopadeśo 'pyupacarita eva /
            yathā loke grāmaṃ gantuṃ prasthitaḥ prāptavānahaṃ grāmamiti brūyāt tvarāpekṣayā tadvat
            /
            na /
            yena vijñātenāvijñātaṃ vijñātaṃ bhavatītyupakramāt /
            satyetasminvijñāte sarvaṃ vijñātaṃ bhavati tadananyatvātsarvasyādvitīyavacanācca /
            
            <p>
               na cānyadvijñātavyamavaśiṣṭaṃ śrāvitaṃ śrutyānumeyaṃ vā liṅgato 'sti yena mokṣopadeśa
               upacaritaḥ syāt /<br />
               sarvasya ca prapāṭhakārthasyopacaritatvaparikalpanāyāṃ vṛthā śramaḥ parikalpayituḥ
               syātpuruṣārthasādhanavijñānasya tarkeṇaivādhigatatvāttasya /<br />
               tasmādvedaprāmāṇyānna śrutārthaparityāgaḥ /<br />
               ataścetanāvatkāraṇaṃ jagata iti siddham //4//
               </p>
         </p>
         
         
         <p><span class="bold">iti cchāndogyopaniṣadi ṣaṣṭhādhyāyasya dvitīyaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 6,3.1</p>
         
         
         <p class="bold">teṣāṃ khalv eṣāṃ bhūtānāṃ trīṇy eva bījāni bhavanty āṇḍajaṃ jīvajam udbhijjam iti
            || ChUp_6,3.1 ||</p>
         
         
         
         
         
         <p>ChUpBh_6,3.1 teṣāṃ jīvāviṣṭānāṃ khalveṣāṃ pakṣyādīnāṃ bhūtānāmeṣāmiti pratyakṣanirdeśānna
            tu tejaḥprabhṛtīnāṃ teṣāṃ trivṛtkaraṇasya vakṣyamāṇatvādasati trivṛtkarame pratyakṣanirdeśānupapattiḥ
            /
            devatāśabdaprayogācca tejaḥ prabhṛtiṣvimāstisro devatā iti /
            tasmātteṣāṃ bhūtānāṃ pakṣipaśusthāvarādīnāṃ trīṇyeva nātiriktāni bījāni kāraṇāni bhavanti
            /
            kāni tānītyucyante /
            āṇḍajamaṇḍājjātamaṇḍajamaṇḍajamevā'ṇḍajaṃ pakṣyādi /
            pakṣisarpādibhyo hi pakṣisarpādayo jāyamānā dṛśyante /
            tena pakṣī pakṣiṇāṃ bījaṃ sarpaḥ sarpāṇāṃ tathānyadapyaṇḍājjātaṃ tajjātīyānāṃ bījamityarthaḥ
            /
            nanvaṇḍājjātamaṇḍajamucyate 'to 'ṇḍameva bījamiti yuktaṃ kathamaṇḍajaṃ bījamucyate
            /
            satyamevaṃ syādyadi tvadicchātantrā śrutiḥ syātstavatantrā tu śrutiryata āhā'ṇḍajādyeva
            bījaṃ nāṇḍādīti /
            dṛśyate cāṇḍajādyabhāve tajjātīyasantatyabhāvo nāṇḍādyabhāve /
            ato 'ṇḍajādīnyeva bījānyaṇḍajādīnām /
            
            <p>
               tathā jīvājjātaṃ jīvajaṃ jarāyujamityetatpuruṣapaśvādi /<br />
               udbhijjamudbhinattītyudbhitsthāvaraṃ tato jātamudbhijjaṃ dhānā vodbhittato jāyata
               ityudbhijjaṃ sthāvarabījaṃ sthāvarāṇāṃ bījamityarthaḥ /<br />
               svedajasaṃśokajayoraṇḍajodbhijjayoreva yathāsambhavamantarbhāvaḥ /<br />
               evaṃ hyavadhāraṇaṃ trīṇyeva bījānītyupapannaṃ bhavati //1 //
               </p>
         </p>
         
         
         
         
         
         <p>START ChUp 6,3.2</p>
         
         
         <p><span class="bold">seyaṃ devataikṣata |
               hantāham imās tisro devatā anena jīvenātmanānupraviśya nāmarūpe vyākaravāṇīti || ChUp_6,3.2
               ||</span></p>
         
         
         
         
         
         <p>ChUpBh_6,3.2 seyaṃ prakṛtā sadākhyā tejobannayonirdevatoktaikṣatekṣitavatī yathāpūrvaṃ
            bahu syāmiti /
            tadeva bahubhavanaṃ prayojanaṃ nādyāpi nirvṛttamityata īkṣāṃ punaḥ kṛtavatī bahubhavanameva
            prayojanamurarīkṛtya /
            katham /
            hantedānīmahamimā yathoktāsteja ādyāstisro devatā, anena jīveneti, svabuddhisthaṃ
            pūrvasṛṣṭyanubhūtaprāṇadhārāṇamātmānameva smarantyāhānena jīvenā'tmaneti /
            prāṇadhāraṇakartrā'tmaneti vacanātsvātmano 'vyatiriktena caitanyasvarūpatayāviśiṣṭenetyetaddarśayati
            /
            anupraviśya, tejobannabhūtamātrāsaṃsargeṇa labdhaviśeṣavijñānā satī, nāma ca rūpaṃ
            ca nāmarūpe vyākaravāṇi vispaṣṭamākaravā"ṇyasaunāmāyamidaṃrūpa"iti vyākuryāmityarthaḥ
            /
            nanu na yuktamidamasaṃsāriṇyāḥ sarvajñāyā devatāyā buddhipūrvakamanekaśatasahasrānarthāśrayaṃ
            dehamanupraviśya duḥkhamanubhaviṣyāmīti saṅkalpanamanupraveśaśca svātantrye sati /</p>
         
         
         <p>satyamevaṃ na yuktaṃ syādyadi svenaivāvikṛtena rūpeṇānupraviśeyaṃ duḥkhamanubhaveyamiti
            ca saṅkalpitavatī na tvevam /
            kathaṃ tarhi /
            anena jīvenā'tmanānupraviśyeti vacanāt /
            jīvo hi nāma devatāyā ābhāsamātram /
            buddhyādibhūtamātrāsaṃsargajanita ādarśa iva praviṣṭaḥ puruṣapratibimbo jalādiṣviva
            ca sūryādīnām /
            acintyānantaśaktimatyā devatāyā buddhyādisambandhaścaitanyābhāso devatāsvarūpavivekāgrahaṇanimittaḥ
            sukhī duḥkhī mūḍha ityādyanekavikalpapratyayahetuḥ /
            
            <p>
               chāyāmātreṇa jīvarūpeṇānupraviṣṭatvāddevatā na daihikaiḥ svataḥ sukha duḥkhādibhiḥ
               sambadhyate /<br />
               yathā puruṣādityādaya ādarśodakādiṣu cchāyāmātreṇānupraviṣṭā ādarśodakadidoṣainaṃ
               sambadhyante tadvaddevatāpi /<br />
               sūryo yathā sarvalokasya cakṣurna lipyate cākṣuṣairbāhyadoṣaiḥ /<br />
               ekastathā sarvabhūtāntarātmā na lipyate lokaduḥkhena bāhyaḥ //
               </p>
         </p>
         
         
         <p>"ākāśavatsarvagataśca nityaḥ"iti ca vājasaneyake /
            nanu cchāyāmātraścejjīvo mṛṣaiva prāptastayā paralokehalokādi ca tasya /
            naiṣa doṣaḥ /
            sadātmanā satyatvābhyupagamāt /
            sarvaṃ ca nāmarūpādi sadātmanaiva satyaṃ vikārajātaṃ svastvanṛtameva /
            vācā'rambhaṇa vikāro nāmadheyamityukkatvāt /
            
            <p>
               tathā jīvo 'pīti /<br />
               yakṣānurūpo hi baliriti nyāyaprasiddhiḥ /<br />
               ataḥ sadātmanā sarvavyavahārāṇāṃ sarvavikārāmāṃ ca satyatvaṃ sato 'nyatvenānṛtatvamiti
               na kaściddoṣastārkikairihānuvaktuṃ śakyaḥ /<br />
               yathetaretaraviruddhadvaitavādāḥ svabuddhivikalpamātrā atattvaniṣṭhā iti śakyaṃ vaktum
               //2 //
               </p>
         </p>
         
         
         
         
         
         <p>START ChUp 6,3.3</p>
         
         
         <p><span class="bold">tāsāṃ trivṛtaṃ trivṛtam ekaikāṃ karavāṇīti |
               seyaṃ devatemās tisro devatā anenaiva jīvenātmanānupraviśya nāmarūpe vyākarot || ChUp_6,3.3
               ||</span></p>
         
         
         
         
         
         <p>ChUpBh_6,3.3 saivaṃ tisro devatā anupraviśya svātmāvasthe bījabhūte avyākṛte nāmarūpe
            vyākaravāṇītīkṣitvā tāsāṃ ca tisṛṇāṃ devatānāmekaikāṃ trivṛtaṃ trivṛtaṃ karavāṇi /
            
            <p>
               ekaikasyāsrivṛtkaraṇa ekaikasyāḥ prādhānyaṃ dvayordvayorguṇabhāvo 'nthathā hi rajjavā
               ivaikameva trivṛtkaraṇaṃ syāt na tu tisṛṇāṃ pṛthakpṛthaktrivṛtkaraṇamiti /<br />
               evaṃ hi tejobannānāṃ pṛthaṅnāmapratyayalābhaḥ syātteja idamimā āpo 'nnamidamiti ca
               /<br />
               sati ca pṛthaṅnāmapratyayalābhe devatānāṃ samyagvyavahārasya prasiddhiḥ prayojanaṃ
               syāt /<br />
               evamīkṣitvā seyaṃ devatemāstisro devatā anenaiva yathoktenaiva jīvena sūryabimbavadantaḥ
               praviśya vairājaṃ piṇḍaṃ prathamaṃ devādīnāṃ ca piṇḍānanupraviśya yathāsaṅkalpameva
               nāmarūpe vyākarodasaunāmāyamidaṃrūpa iti //3 //
               </p>
         </p>
         
         
         
         
         
         <p>START ChUp 6,3.4</p>
         
         
         <p><span class="bold">tāsāṃ trivṛtaṃ trivṛtam ekaikām akarot |
               yathā tu khalu somyemās tisro devatās trivṛt trivṛd ekaikā bhavati tan me vijānīhīti
               || ChUp_6,3.4 ||</span></p>
         
         
         
         
         
         <p>
            ChUpBh_6,3.4 tāsāṃ ca devatānāṃ guṇapradhānabhāvena trivṛtaṃ trivṛtamekaikāmakarotkṛtavatī
            devatā /<br />
            tiṣṭhatu tāvaddevatādipiṇḍānāṃ nāmarūpābhyāṃ vyākṛtānāṃ tejobannamayatvena tridhātvaṃ,
            yathā tu khalu bahurimāḥ piṇḍebhyastisro devatāsrivṛttrivṛdekaikā bhavati tanme mama
            nigadato vijānīhi viṣṭaspamavadhārayodāharaṇataḥ //4//
            </p>
         
         
         <p><span class="bold">iti cchāndogyopaniṣadi ṣaṣṭhādhyāyasya tṛtīyaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 6,4.1</p>
         
         
         <p><span class="bold">yad agne rohitaṃ rūpaṃ tejasas tad rūpam |
               yac chuklaṃ tad apām |
               yat kṛṣṇaṃ tad annasya |
               apāgād agner agnitvam |
               vācārambhaṇaṃ vikāro nāmadheyaṃ trīṇi rūpāṇīty eva satyam || ChUp_6,4.1 ||</span></p>
         
         
         
         
         
         <p>ChUpBh_6,4.1 yattaddevatānāṃ trivṛtkaraṇamuktaṃ tasyaivodāharaṇamucyate /
            udāharaṇaṃ nāmaikadeśaprasiddhyarthamudāhriyata iti /
            tadetadāha - yadagnesrivṛtkṛtānāṃ, yatkṛṣṇaṃ tasyaivāgne rūpaṃ tadannasya pṛthivyā
            atrivṛtkṛtāyā iti viddhi /
            tatraivaṃ sata rūpatrayavyatirekeṇāgniriti yanmanyase tvaṃ tasyāgneragnitvamidānīmapāgādapagatam
            /
            prāgrūpatrayavivekavijñānādyāgnibuddhirāsītte sāgnibuddhirapagatāgniśabdaścetyarthaḥ
            /
            yathādṛṣyamānaraktopadhānasaṃyuktaḥ sphaṭiko gṛhyamāṇaḥ padmarāgo 'yamitiśabdabuddhyoḥ
            prayojako bhavati prāgupadhānasphaṭikayorvivekavijñāne tu padmarāgaśabdabuddhī nivartete
            tadvivekavijñātustadvat /
            
            <p>
               nanu kimatra buddhiśabdakalpanayā kriyate prāgrūpatrayavivekakaraṇādagnirevā'sīttadagneragnitvaṃ
               rohitādirūpavivekakaraṇādapāgāditi yuktaṃ yathā tantvapakarṣaṇe paṭābhāvaḥ /<br />
               naivaṃ, buddhiśabdamātrameva hyagniryata āha vācā'rambhaṇamagnirnāma vikāro nāmadheya
               nāmamātramityarthaḥ /<br />
               ato 'gnibuddharapi mṛṣaiva /<br />
               kiṃ tarhi tatra satyaṃ trīṇi rūpāṇītyeva satyaṃ nāṇumātramapi rūpatrayavyatirekeṇa
               satyamastītyavadhāraṇārthaḥ //1 //
               </p>
         </p>
         
         
         
         
         
         <p>START ChUp 6,4.2</p>
         
         
         <p><span class="bold">yad ādityasya rohitaṃ rūpaṃ tejasas tad rūpam |
               yac chuklaṃ tad apām |
               yat kṛṣṇaṃ tad annasya |
               apāgād ādityād ādityatvam |
               vācārambhaṇaṃ vikāro nāmadheyaṃ trīṇi rūpāṇīty eva satyam || ChUp_6,4.2 ||</span></p>
         
         
         <p><span class="bold">yac candramaso rohitaṃ rūpaṃ tejasas tad rūpam |
               yac chuklaṃ tad apām |
               yat kṛṣṇaṃ tad annasya |
               apāgāc candrāc candratvam |
               vācārambhaṇaṃ vikāro nāmadheyaṃ trīṇi rūpāṇīty eva satyam || ChUp_6,4.3 ||</span></p>
         
         
         <p><span class="bold">yad vidyuto rohitaṃ rūpaṃ tejasas tad rūpam |
               yac chuklaṃ tad apām |
               yat kṛṣṇaṃ tad annasya |
               apāgād vidyuto vidyuttvam |
               vācārambhaṇaṃ vikāro nāmadheyaṃ trīṇi rūpāṇīty eva satyam || ChUp_6,4.4 ||</span></p>
         
         
         
         
         
         <p>ChUpBh_6,4.2,3,4 tathā yadādityasya yaccandramaso yadvidyuta ityādi samānam /
            nanu yathā nu khalu somyemāstisro devatāsrivṛttrivṛdekaikā bhavati tanme vijānīhityuktvā
            tejasa eva caturbhirapyudāharaṇairagnyādibhisrivṛtkaraṇaṃ darśitaṃ nābannayorudāharaṇaṃ
            darśitaṃ trivṛtkaraṇe /
            naiṣa doṣaḥ /
            abannaviṣayāṇyapyudāharaṇānyevameva ca draṣṭavyānīti manyate śrutiḥ /
            tejasa udāharaṇamupalakṣaṇārtham /
            rūpavattvātspaṣṭārthatvopapatteśca /
            gandharasayoranudāharaṇaṃ trayāṇāmasambhavāt /
            na hi gandharasau tejasi staḥ /
            sparśaśabdayoranudāharaṇaṃ vibhāgena darśayitumaśakyatvāt /
            yadi sarvaṃ jagattrivṛtkṛtamityagnyādivattrīṇi rūpāṇītyeva satyamagneragnitvavadapāgājjagato
            jagattvam /
            tathānnasyāpyapśuṅgatvādāpa ityeva satyaṃ vācārambhaṇamātramannam /
            tathāpāmapi tejaḥśuṅgatvādvācārambhaṇatvaṃ teja ityeva satyam /
            tejaso 'pi sacchuṅgatvādvācārambhaṇatvaṃ sadityeva satyamityeṣor'tho vivakṣitaḥ /
            nanu vāyvantarikṣe tvatrivṛtkṛte tejaḥ prabhṛtiṣvanantarbhūtatvādavaśiṣyete /
            evaṃ gandharasaśabdasparśāścāvaśiṣṭā iti kathaṃ satā vijñātena sarvamanyadvijñātaṃ
            bhavettadvijñāne vā prakārāntaraṃ vācyam /
            naiṣa doṣaḥ /
            rūpavaddravye sarvasya darśanāt /
            tejasi tāvadrūpavati śabdasparśayorapyulabhbhādvāyvantarikṣayostatra sparśaśabdaguṇavatoḥ
            sadbhāvo 'numīyate /
            tathābannayo rūpavato rasagandhāntabhāva iti /
            rūpavatāṃ trayāṇāṃ tejobannānāṃ trivṛtkaraṇapradarśanena sarvaṃ tadantarbhūtaṃ sadvikāratvāt
            rūpatrayavat vijñātaṃ manyate śrutiḥ /
            
            <p>
               na hi mūrtaṃ rūpavaddravyaṃ pratyākhyāya vāyvākāśayostadguṇayorgandharasayorvā grahaṇamasti
               /<br />
               athavā rūpavatāmapi trivṛtkaraṇaṃ pradarśanārthameva manyate śrutiḥ /<br />
               yathā tu trivṛtkṛte trīṇi rūpāṇītyeva satyaṃ tathā pañcīkaraṇe 'pi samāno nyāya ityataḥ
               sarvasya sadvikāratvātsatā vijñātena sarvamidaṃ vijñātaṃ syātsadekamevādvitīyaṃ satyamiti
               siddhameva bhavati /<br />
               tadekasminsati vijñāte sarvamidaṃ vijñātaṃ bhavatīti sūktam //2-4 //
               </p>
         </p>
         
         
         
         
         
         <p>START ChUp 6,4.5</p>
         
         
         <p><span class="bold">etad dha sma vai tadvidvāṃsa āhuḥ pūrve mahāśālā mahāśrotriyāḥ |
               na no 'dya kaścanāśrutam amatam avijñātam udāhariṣyati |
               iti hy ebhyo vidāṃ cakruḥ || ChUp_6,4.5 ||</span></p>
         
         
         
         
         
         <p>ChUpBh_6,4.5 etadvidvāṃso viditavantaḥ pūrve 'tikrāntā mahāśālā mahāśroṇiyā āhurha
            sma vai kila /
            kimuktavanta ityāhana no 'smākaṃ kule 'dyedānīṃ yathoktavijñānavatāṃ kaśna kaścidapyaśrutamamatamavijñātamudāhariṣyati
            nodāhariṣyati sarvaṃ vijñātamevāsmatkulīnānāṃ sadvijñānavattvādityābhiprāyaḥ /
            te punaḥ kathaṃ sarvaṃ vijñātavanta ityāha-ebhyasribhyo rohitādirūpebhyasrivṛtkṛtebhyo
            vijñātebhyaḥ sarvamapyanyacchiṣṭamevameveti vidāñcakrurvijñātavanto yasmāttasmātsarvajñā
            eva sadvijñānātta āsurityarthaḥ /</p>
         
         
         <p>athavaibhyo vidāñcakrurityagnyādibhyo dṛṣṭāntebhyo vijñātebhyaḥ sarvamanyadvidāñcakrurityetat
            //5 //</p>
         
         
         
         
         
         <p>START ChUp 6,4.6</p>
         
         
         <p><span class="bold">yad u rohitam ivābhūd iti tejasas tad rūpam iti tad vidāṃ cakruḥ |
               yad u śuklam ivābhūd ity apāṃ rūpam iti tad vidāṃ cakruḥ |
               yad u kṛṣṇam ivābhūd ity annasya rūpam iti tad vidāṃ cakruḥ || ChUp_6,4.6 ||</span></p>
         
         
         <p><span class="bold">yad v avijñātam ivābhūd ity etāsām eva devatānāṃ samāsa iti tad vidāṃ cakruḥ |
               yathā nu khalu somyemās tisro devatāḥ puruṣaṃ prāpya trivṛt trivṛd ekaikā bhavati
               tan me vijānīhīti || ChUp_6,4.7 ||</span></p>
         
         
         
         
         
         <p>
            ChUpBh_6,4.6,7 katham /<br />
            yadanyadrūpeṇa sandihyamāne kapotādirūpe rohitamiva yadgṛhyamāṇamabhūtteṣāṃ pūrveṣāṃ
            brahmavidāṃ tattejaso rūpamiti vidāñcakruḥ tathā yacchuklamivābhūdgṛhyamāṇaṃ tadāpāṃ
            rūpaṃ yatkṛṣṇamiva gṛhyamāṇaṃ tadannasyeti vidāñcakrurevamevātyantadurlakṣyaṃ yadu
            apyavijñātamiva viśeṣato 'gṛhyamāṇamabhūttadapyetāsāmeva tisṛṇāṃ devatānāṃ samāsaḥ
            samudāya iti vidāñcakruḥ /<br />
            evaṃ tāvadbāhyaṃ vastvagnyādivavijñātaṃ tathedānīṃ yathā nu khalu he somyemā yathoktāstisro
            devatāḥ puraṣaṃ śiraḥpāmyādilakṣaṇaṃ kāryakāraṇasaṅghātaṃ prāpya puruṣeṇopayujyamānāsrivṛttrivṛdekaikā
            bhavati tanme vijānīhi nigadata ityuktvā'ha //6-7 //
            </p>
         
         
         <p><span class="bold">iti cchāndogyopaniṣadi ṣaṣṭhādhyāyasya caturthaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 6,5.1</p>
         
         
         <p><span class="bold">annam aśitaṃ tredhā vidhīyate |
               tasya yaḥ sthaviṣṭho dhātus tat purīṣaṃ bhavati |
               yo madhyamas tan māṃsam |
               yo 'ṇiṣṭhas tan manaḥ || ChUp_6,5.1 ||</span></p>
         
         
         
         
         
         <p>ChUpBh_6,5.1 annamaśitaṃ bhuktaṃ tredhā vidhīyate jāṭharemāgninā pacyamānaṃ tridhā
            vibhajyate /
            kathaṃ, tasyānnasya tridhā vidhīyamānasya yaḥ sthaviṣṭhaḥ sthūlatamo dhātuḥ sthūlatamaṃ
            vastu vibhaktasya sthūloṃ'śastatpurīṣaṃ bhavati /
            yo madhyamoṃ'śo dhāturannasya tadrasādikrameṇa pariṇamya māṃsaṃ bhavati yo 'ṇiṣṭho
            'ṇutamo dhātuḥ sa ūrdhvaṃ hṛdayaṃ prāpya sūkṣmāsu hitākhyāsu nāḍīpvanupravisya vāgādikaraṇasaṅghātasya
            sthitimutpādayanmano bhavati manorūpeṇa vipariṇamanmanasa upacayaṃ karoti /
            
            <p>
               tataścānnopacitatvānmanaso bhautikatvameva na vaiśeṣikatantroktalakṣaṇaṃ nityaṃ niravayaṃ
               ceti gṛhyate /<br />
               yadapi mano 'sya daivaṃ cakṣuriti vakṣyati tadapi na nityatvāpekṣayā kiṃ tarhi sūkṣmavyavahitaviprakṛṣṭādisarvendriyaviṣayavyāpakatvāpekṣayā
               /<br />
               yaccānyendriyaviṣayāpekṣayā nityatvaṃ tadapyāpekṣikameveti vakṣyāmaḥ /<br />
               sadekamevādvitīyamiti śruteḥ //1 //
               </p>
         </p>
         
         
         
         
         
         <p>START ChUp 6,5.2</p>
         
         
         <p><span class="bold">āpaḥ pītās tredhā vidhīyante |
               tāsāṃ yaḥ sthaviṣṭho dhātus tan mūtraṃ bhavati |
               yo madhyamas tal lohitam |
               yo 'ṇiṣṭhaḥ sa prāṇaḥ || ChUp_6,5.2 ||</span></p>
         
         
         
         
         
         <p>
            ChUpBh_6,5.2 tathā'paḥ pītāstredhā vidhīyante tāsāṃ yaḥ sthaviṣṭho dhātustanmūtraṃ
            bhavati /<br />
            yo madhyamastallohitaṃ bhavati /<br />
            yo 'ṇiṣṭhaḥ sa prāṇo bhavati /<br />
            vakṣyati hyāpomayaḥ prāṇo na pibato vicchetsyata iti //2//
            </p>
         
         
         
         
         
         <p>START ChUp 6,5.3</p>
         
         
         <p><span class="bold">tejo 'śitaṃ tredhā vidhīyate |
               tasya yaḥ sthaviṣṭho dhātus tad asthi bhavati |
               yo madhyamaḥ sa majjā |
               yo 'ṇiṣṭhaḥ sā vāk || ChUp_6,5.3 ||</span></p>
         
         
         
         
         
         <p>
            ChUpBh_6,5.3 tathā tejo 'śitaṃ tailaghṛtādi bhakṣitaṃ tredhā vidhīyate tasya yaḥ sthaviṣṭho
            dhātustadasthi bhavati /<br />
            yo madhyamaḥsa majjāsthyantargataḥ snehaḥ /<br />
            yo 'ṇiṣṭhaḥ sā vāk /<br />
            tailaghṛtādibhakṣaṇāddhi vāgviśadā bhāṣaṇe samarthā bhavatīti prasiddhaṃ loke //3
            //
            </p>
         
         
         
         
         
         <p>START ChUp 6,5.4</p>
         
         
         <p><span class="bold">annamayaṃ hi somya manaḥ |
               āpomayaḥ prāṇaḥ |
               tejomayī vāg iti |
               bhūya eva mā bhagavān vijñāpayatv iti |
               tathā somyeti hovāca || ChUp_6,5.4 ||</span></p>
         
         
         
         
         
         <p>ChUpBh_6,5.4 yata evamannamayaṃ hi somya mana āpomayaḥ prāṇastejomayī vāk /
            nanu kevalānnabhakṣiṇa ākhuprabhṛtayo vāgminaḥ prāṇavantaśca tathāṃmātrabhakṣyāḥ sāmudrā
            mīnamakaraprabhṛtayo manasvino vāggminaśca tathā snehapānāmapi prāṇavattvaṃ cānumeyaṃ
            yadi santi tatra kathamannamayaṃ hi somya mana ityādyucyate /
            naiṣa doṣaḥ /
            sarvasya trivṛtkṛtatvātsarvatra sarvopapatteḥ /
            
            <p>
               na hyatrivṛtkṛtamannamaśnāti kaścidāpo vātrivṛtkṛtāḥ pīyante tejo vātrivṛtkṛtamaśnāti
               kaścidityannādānāmākhuprabhṛtīnāṃ vāggmitvaṃ prāṇavattvaṃ cetyādyaviruddham /<br />
               ityevaṃ pratyāyitaḥ śveketurāha-bhūya eva punareva mā māṃ bhagavānannamayaṃ hi somya
               mana ityādi vijñāpayatu dṛṣṭāntenāvagamayu nādyāpi mamāsminnarthe samyaṅniścayo jātaḥ
               /<br />
               yasmāttejovannamayatvenāviśiṣṭe deha ekasminnupayujyamānānyannāpsnehajātānyaṇiṣṭhadhāturūpeṇa
               manaḥprāṇavāca upacinvanti svajātyanatikrameṇeti durvijñeyamityabhiprāyo 'to bhūya
               evetyādyāha /<br />
               tamevamuktavantaṃ tathāstu somyeti hovāca pitā śṛṇvatra dṛṣṭāntaṃ yathaitadupapadyate
               yatpṛcchasi //4//
               </p>
         </p>
         
         
         <p><span class="bold">iti cchāndogyopaniṣadi ṣaṣṭhādhyāyasya pañcamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 6,6.1</p>
         
         
         <p><span class="bold">dadhnaḥ somya mathyamānasya yo 'ṇimā sa ūrdhvaḥ samudīṣati |
               tat sarpir bhavati || ChUp_6,6.1 ||</span></p>
         
         
         
         
         
         <p>ChUpBh_6,6.1 dadhnaḥ somya mathyamānasya yo 'ṇimāṇubhāvaḥ sa ūrdhvaḥ samudīṣati sambhūyordhvaṃ
            navanūtabhāvena gacchati tatsarpirbhavati //1 //</p>
         
         
         
         
         
         <p>START ChUp 6,6.2</p>
         
         
         <p><span class="bold">evam eva khalu somyānnasyāśyamānasya yo 'ṇimā sa ūrdhvaḥ samudīṣati |
               tan mano bhavati || ChUp_6,6.2 ||</span></p>
         
         
         
         
         
         <p>ChUpBh_6,6.2 yathāyaṃ dṛṣṭānta evameva khalu somyānnasyaudanāderaśyamānasya bhujyamānasyodaryemāgninā
            vāyusahiteta khajeneva mathyamānasya yo 'ṇimā sa ūrdhvaḥ samudīṣati tanmano bhavati
            mano 'vayavaiḥ saha sambhūya mana upacinotītyetat //2 //</p>
         
         
         
         
         
         <p>START ChUp 6,6.3</p>
         
         
         <p><span class="bold">apāṃ somya pīyamānānāṃ yo 'ṇimā sa ūrdhvaḥ samudīṣati |
               sā prāno bhavati || ChUp_6,6.3 ||</span></p>
         
         
         
         
         
         <p>ChUpBh_6,6.3 tathāpāṃ somya pīyamānānāṃ yo 'ṇimā sa ūrdhvaḥ samudīṣati sa prāṇo bhavatīti
            //3 //</p>
         
         
         
         
         
         <p>START ChUp 6,6.4</p>
         
         
         <p><span class="bold">tejasaḥ somyāśyamānasya yo 'ṇimā sa ūrdhvaḥ samudīṣati |
               sā vāg bhavati || ChUp_6,6.4 ||</span></p>
         
         
         
         
         
         <p>ChUpBh_6,6.4 evameva khalu somya tejaso 'śyamānasya yo 'ṇimā sa ūrdhvaḥ samudīṣati
            sā vāgbhavati //4 //</p>
         
         
         
         
         
         <p>START ChUp 6,6.5</p>
         
         
         <p><span class="bold">annamayaṃ hi somya manaḥ |
               āpomayaḥ prāṇaḥ |
               tejomayī vāg iti |
               bhūya eva mā bhagavān vijñāpayatv iti |
               tathā somyeti hovāca || ChUp_6,6.5 ||</span></p>
         
         
         
         
         
         <p>
            ChUpBh_6,6.5 annamayaṃ hi somya mana āpomayaḥ prāṇastejomayī vāgiti yuktameva mayoktamityamiprāyaḥ
            /<br />
            ato 'ptejasorastvetatsarvamevam /<br />
            manastvannamayamityatra naikāntena mama niścayo jāto 'to bhūya eva mā bhagavānmanaso
            'nnamayatvaṃ dṛṣṭāntena vijñāpayatviti /<br />
            tathā somyeti hovāca pitā //5//
            </p>
         
         
         <p><span class="bold">iti cchāndogyopaniṣadi ṣaṣṭhādhyāyasya ṣaṣṭhaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 6,7.1</p>
         
         
         <p><span class="bold">ṣoḍaśakalaḥ somya puruṣaḥ |
               pañcadaśāhāni māśīḥ |
               kāmam apaḥ piba |
               āpomayaḥ prāṇo na pibato vicchetsyata iti || ChUp_6,7.1 ||</span></p>
         
         
         
         
         
         <p>ChUpBh_6,7.1 annasya bhuktasya yo 'ṇiṣṭho dhātuḥ sa manasi śaktimadhāt sānnopacitā
            manasaḥ śaktiḥ ṣoḍaśadhā pravibhajya puruṣasya kalātvena nirdidikṣitā /
            tayā manasyannopacitayā śaktyā ṣoḍaśadhā pravibhaktayā saṃyuktastadvānkāryakaraṇasaṅghātalakṣaṇo
            jīvaviśiṣṭaḥ piṇḍaḥ puruṣaḥ ṣoḍaśakala ucyate yasyāṃ satyāṃ draṣṭā śrotā mantā boddhā
            kartā vijñātā sarvakriyāsamarthaḥ puruṣo bhavati hīyamānāyāṃ ca yasyāṃ sāmarthyahāniḥ
            /
            vakṣyati"cāthānnasyā'yī draṣṭe"tyādi /
            sarvasya kāryakaraṇasya sāmarthyaṃ manaḥkṛtameva /
            
            <p>
               mānasena hi balena sampannā balino dṛśyante loke, dhyānāhārāśca kecidannasya sarvātmakatvāt
               /<br />
               ato 'nnakṛtaṃ mānasaṃ vīryaṃ ṣoḍaśa kalā yasya puruṣasya so 'yaṃ ṣoḍaśakalaḥ puruṣaḥ
               etaccetpratyakṣīkartumicchasi pañcadaśasaṃkhyākānyahāni māśīraśanaṃ mā kārṣīḥ /<br />
               kāmamicchāto 'paḥ piba yasmānnapibato 'paste prāṇo vicchetsyate vicchedamāpatsyate
               yasmādāpomayo 'bvikāraḥ prāṇa ityavocāma /<br />
               na hi kāryaṃ svakāraṇopaṣṭambhamantareṇāvibhraṃśamānaṃ sthātumutsahate //1 //
               </p>
         </p>
         
         
         
         
         
         <p>START ChUp 6,7.2</p>
         
         
         <p><span class="bold">sa ha pañcadaśāhāni nāśa |
               atha hainam upasasāda kiṃ bravīmi bho iti |
               ṛcaḥ somya yajūṃṣi sāmānīti |
               sa hovāca na vai mā pratibhānti bho iti || ChUp_6,7.2 ||</span></p>
         
         
         
         
         
         <p>
            ChUpBh_6,7.2 sa haivaṃ śrutvā manaso 'nnamayatvaṃ pratyakṣīkartuṃmicchanpañcadaśāhāni
            nā'śāśanaṃ na kṛtavān /<br />
            atha ṣoḍaśe 'hani hainaṃ pitaramupasasādopagatavānupagamya covāca kiṃ bravīmi bho
            iti /<br />
            itara āha ṛcaḥ somya yajūṃṣi sāmānyadhīṣveti /<br />
            evamuktaḥ pitrā'ha-na vai mā māmṛgādīni mama manasi na dṛśyanta ityartho he bho bhagavanniti
            //2//
            </p>
         
         
         
         
         
         <p>START ChUp 6,7.3</p>
         
         
         <p><span class="bold">taṃ hovāca yathā somya mahato 'bhyāhitasyaiko 'ṅgāraḥ khadyotamātraḥ pariśiṣṭaḥ syāt
               |
               tena tato 'pi na bahu dahet |
               evaṃ somya te ṣoḍaśānāṃ kalānām ekā kalā atiśiṣṭā syāt |
               tayaitarhi vedān nānubhavasi |
               aśāna |
               atha me vijñāsyasīti || ChUp_6,7.3 ||</span></p>
         
         
         
         
         
         <p>ChUpBh_6,7.3 evamuktavantaṃ pitā'ha-śṛṇu tatra kāraṇaṃ yena te tānyṛgādīni na pratibhāntīti
            (taṃ hovāca) yathā loke he somya mahato mahatparimāṇasyābhyāhitasyopacitasyendhanairagnereko
            'ṅgāraḥ khadyotaparimāṇaḥ śāntasya pariśiṣṭo 'vaśiṣṭaḥ syādbhavettenoṅgāreṇa tato
            'pi tatparimāṇādīṣadapi na bahu dahedevameva khalu somya te tavānnopacitānāṃ ṣoḍaśānāṃ
            kalānāmekā kalāvayavo 'tiśiṣṭāvaśiṣṭā na bahu dahedevameva khalu somya te tavānnopacitānāṃ
            ṣoḍaśānāṃ kalānāmekā kalāvayavo 'tiśiṣṭā syāttayā tvaṃ khadyotamātrāṅgāratulyayaitarhīdānīṃ
            vedānnānubhavasi na pratipadyase, śrutvā ca me mama vācamathāśeṣaṃ vijñāsyasyaśāna
            bhuṅkṣva tāvat //3 //</p>
         
         
         
         
         
         <p>START ChUp 6,7.4</p>
         
         
         <p><span class="bold">sa hāśa |
               atha hainam upasasāda |
               taṃ ha yat kiṃ ca papraccha sarvaṃ ha pratipede || ChUp_6,7.4 ||</span></p>
         
         
         
         
         
         <p>ChUpBh_6,7.4 sa ha tathaivā'śa bhuktavānathānantaraṃ hainaṃ pitaraṃ śuśrūṣurupasasāda
            taṃ hopagataṃ putraṃ yatkiñcargādiṣu papraccha grantharūpamarthajātaṃ vā pitā sa śvetaketuḥ
            sarvaṃ ha tatpratipede ṛgādyarthato granthataśca //4 //</p>
         
         
         
         
         
         <p>START ChUp 6,7.5</p>
         
         
         <p><span class="bold">taṃ hovāca |
               yathā somya mahato 'bhyāhitasyaikam aṅgāraṃ khadyotamātraṃ pariśiṣṭaṃ taṃ tṛnair upasamādhāya
               prājvalayet tena tato 'pi bahu dahet || ChUp_6,7.5 ||</span></p>
         
         
         
         
         
         <p>
            ChUpBh_6,7.5 taṃ hovāca punaḥ pitā yathā somya mahato 'bhyāhitāsyetyādi samānamekamaṅgāraṃ
            śāntasyāgneḥ khadyotamātraṃ pariśiṣṭaṃ taṃ tṛṇaiścūrṇaiścopasamādhāya prājvalayedvardhayet
            /<br />
            teneddhenāṅgāreṇa tato 'pi pūrvaparimāṇādbahu dahet //5 //
            </p>
         
         
         
         
         
         <p>START ChUp 6,7.6</p>
         
         
         <p><span class="bold">evaṃ somya te ṣoḍaśānāṃ kalānām ekā kalātiśiṣṭābhūt |
               sānnenopasamāhitā prājvālī |
               tayaitarhi vedān anubhavasi |
               annamayaṃ hi somya manaḥ |
               āpomayaḥ prāṇaḥ |
               tejomayī vāg iti |
               tad dhāsya vijajñāv iti vijajñāv iti || ChUp_6,7.6 ||</span></p>
         
         
         
         
         
         <p>ChUpBh_6,7.6 evaṃ somya te ṣoḍaśānāmannakalānāṃ sāmarthyarūpāṇāmekā kalātiśiṣṭābhūdatiśiṣṭā'sītpañcadaśāhānyabhuktavata
            ekaikenāhnaikaikā kalā candramasa ivāparapakṣe kṣīṇā sātiśiṣṭā kalā tavānnena bhuktenopasamāhitā
            vardhitopacitā prājvāli /
            dairdhyaṃ chāndasaṃ prajvalitā vardhitetyarthaḥ /
            prājvālīditi kalā tavānnena bhuktenopasamāhitā vardhitopacitā prājvāli /
            dairdhyaṃ chāndasaṃ prajvalitā vardhitetyarthaḥ /
            prājvālīditi pāṭhāntaraṃ tadā tenopasamāhitā svayaṃ prajvalitavatīryarthaḥ /
            tayā vardhitayaitarhīdānīṃ vedānanubhavasyupalabhase /
            
            <p>
               evaṃ vyāvṛttyanuvṛttibhyāmannāmayatvaṃ manasaḥ siddhamityupasaṃharatyannamayaṃ hi
               somya mana ityādi /<br />
               yathaitanmanaso 'nnamayatvaṃ tava siddhaṃ tathā'pomayaḥ prāṇastejomayī vāgityetadapi
               siddhamevetyabhiprāyaḥ /<br />
               tadetaddhāsya pituruktaṃ mana ādīnāmannādimayatvaṃ vijajñau vijñātavāñśvetaketuḥ /<br />
               dvirabhyāsastrivṛtkaraṇaprakaraṇasamāptyarthaḥ //6//
               </p>
         </p>
         
         
         <p><span class="bold">iti cchāndogyopaniṣadi ṣaṣṭhādhyāyasya saptamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 6,8.1</p>
         
         
         <p><span class="bold">uddālako hāruṇiḥ śvetaketuṃ putram uvāca svapnāntaṃ me somya vijānīhīti |
               yatraitat puruṣaḥ svapiti nāma satā somya tadā saṃpanno bhavati |
               svam apīto bhavati |
               tasmād enaṃ svapitīty ācakṣate |
               svaṃ hy apīto bhavati || ChUp_6,8.1 ||</span></p>
         
         
         
         
         
         <p>ChUpBh_6,8.1 yasminmanasi jīvenā'tmanānupraviṣṭā parā devatā'darśa iva puruṣaḥ pratibimbena
            jalādiviṣviva ca sūryādayaḥ pratibimbaiḥ /
            tanmano 'nnamayaṃ tejo 'ṃmayābhyāṃ vākprāṇābhyāṃ saṃgatamadhigatam /
            yanmayo yatsthaśca jīvo mananadarśanaśravaṇādivyāvahārāya kalpate taduparame ca svaṃ
            devatārūpameva pratipadyate /
            taduktaṃ śrutyantare"dhyāyatīva lelāyatīva sadhīḥ svapno bhūtvemaṃ lokamatikrāmati""sa
            vā āyamātmā brahma vijñānamayo manomaya"ityādi,"svapnena śārīram" ityādi,"prāṇanneva
            prāṇo nāma bhavatī"tyādi ca /
            tasyāsya manaḥsthasya mana ākhyāṃ gatasya manaupaśamadvāreṇendriyaviṣayebhyo nivṛttasya
            yasyāṃ parasyāṃ devatāyāṃ svātmabhātāyāṃ yadavasthānaṃ tatputrāyā'cikhyāsuruddālako
            ha kilā'ruṇiḥ śvetaketuṃ putramuvācoktavān /
            svapnāntaṃ svapnamadhyaṃ svapna iti darśanavṛtteḥ svapnasyā'khyā tasya madhyaṃ svapnāntaṃ
            suṣuptamityetat /
            athavā svapnāntaṃ svapnasatattvamityarthaḥ tatrāpyarthātsuṣuptameva bhavati /
            svamapīto bhavatīti vacanāt /
            na hyanyatra suṣuptātsvamapītiṃ jīvasyecchanti brahmavidaḥ /
            tatra hyādarśāpanayane puruṣapratibimbi ādarśagato yathā svameva puruṣamapīto bhavatyevaṃ
            mana ādyuparame caitanyapratibimbarūpeṇa jīvenā'tmanā manasi praviṣṭā nāmarūpavyākaraṇāya
            parā devatā sā svamevā'tmānaṃ pratipadyate jīvarūpatāṃ mana ākhyāṃ hitvā /
            ataḥ suṣupta eva svapnāntaśabdavācya ityavagamyate /
            yatra tu suptaḥ svapnānpaśyati tatsvāpnaṃ darśanaṃ sukhaduḥkhasaṃyuktamiti puṇyāpuṇyayorhi
            sukhaduḥkhārambhakatvaṃ prasiddham /
            puṇyāpuṇyayoścāvidyākāmopaṣṭambhenaiva sukhaduḥkhataddarśanakāryārambhakatvamupapadyate
            nānyathetyavidyākāmakarmabhiḥ saṃsārahetubhiḥ saṃyukta eva svapna iti na svamapītā
            bhavati /
            "ananvāgataṃ puṇyenānanvāgataṃ pāpena tīrṇo hi tadā sarvāñchokānhṛdayasya bhavati"
            "tadvā asyaitadaticchandā" "eṣa parama ānanda"ityādiśrutibhyaḥ /
            suṣupta eva svaṃ devatārūpaṃ jīvatvavinirmuktaṃ darśayiṣyāmītyāha /
            svapnāntaṃ me mama nigadato he somya vijānīhi vispaṣṭamavadhārayetyarthaḥ /
            kadā svapnānto bhavatītyucyate /
            yatra yasminkāla etannāma bhavati puruṣasya svapsyataḥ /
            prasiddhaṃ hi loke svapitīti /
            gauṇaṃ cedaṃ nāmetyāha /
            yadā svapitītyucyate puruṣastadā tasminkāle satā sacchabdavācyayā prakṛtayā devatayā
            saṃpanno bhavati saṃgata ekībhūto bhavati /
            manasi praviṣṭaṃ mana ādisaṃsargakṛtaṃ jīvarūpaṃ parityajya svaṃ sadrūpaṃ yatparamārthasatyamapīto
            'pigato bhavati /
            atastasmātsvapitītyenamācakṣate lokikāḥ /
            svamātmānaṃ hi yasmādapīto bhavati /
            tataścā'yastānāṃ karaṇānāmanekavyāpāranimittaglānānāṃ svavyāpārebhya uparamo bhavati
            /
            śruteśca"śrāmyatyeva vākśrāmyati cakṣur" ityevamādi /
            tathā ca"gṛhītā vāggṛhītaṃ śrotraṃ gṛhītaṃ mana"ityevamādīni karaṇāni prāṇagrastāni
            /
            
            <p>
               prāṇa eko 'śrānto dehe kulāye yo jāgarti tadā jīvaḥ śramāpanuttaye svaṃ devatārūpamātmānaṃ
               pratipadyate /<br />
               nānyatra svarūpāvasthānācchramāpanodaḥ syāditi yuktā prasiddhirlaukikānāṃ svaṃ hyapīto
               bhavatīti /<br />
               dṛśyate hi loke jvarādirogagrastānāṃ tadvinirnoke svātmasthānāṃ viśramaṇaṃ tadvadihāpi
               syāditi yuktam /<br />
               "tadyathā śyeno vā suparṇo vā viparipatya śrānta"ityādiśruteṣca //1 //
               </p>
         </p>
         
         
         
         
         
         <p>START ChUp 6,8.2</p>
         
         
         <p><span class="bold">sa yathā śakuniḥ sūtreṇa prabaddho diśaṃ diśaṃ patitvānyatrāyatanam alabdhvā bandhanam
               evopaśrayate |
               evam eva khalu somya tan mano diśaṃ diśaṃ patitvānyatrāyatanam alabdhvā prāṇam evopaśrayate
               |
               prāṇabandhanaṃ hi somya mana iti || ChUp_6,8.2 ||</span></p>
         
         
         
         
         
         <p>ChUpBh_6,8.2 tatrāyaṃ dṛṣṭānto yathokter'the-sa yathā śakuniḥ pakṣī śakunighātakasya
            hastagatena sūtreṇa prabaddhaḥ pāśito diśaṃ diśaṃ bandhanamokṣārthī sanpratiśidiśaṃ
            patitvānyatra bandhanādāyatanamāśrayaṃ viśramaṇāyālabdhvāprāpya bandhanamevopaśrayate
            /
            evameva yathāyaṃ dṛṣṭāntaḥ khalu he sobhya tanmanastatprakṛtaṃ poḍaśakalamannopacitaṃ
            mano nirdhāritaṃ tatepraviṣṭastatsthastadupalakṣito jīvastanmana iti nirdiśyate mañcākrośanavat
            /
            sa mana ākhyopādhirjīvo 'vidyākāmakarmopadiṣṭāṃ diśaṃ diśaṃ sukhaduḥkhādilakṣaṇāṃ
            jāgratsvapnayoḥ patitvā gatvānubhūyetyarthaḥ /
            
            <p>
               anyatra sadākhyātsvātmana āyatanaṃ viśramaṇasthānamalabdhvā prāṇameva prāṇena sarvakāryakaraṇāśrayeṇopalakṣitā
               prāṇa ityucyate sadākhyā parā devatā /<br />
               "prāṇasya prāṇaṃ" "prāṇaśarīro bhārūpa"ityādiśruteḥ /<br />
               atastāṃ devatāṃ prāṇaṃ prāṇākhyāmevopaśrayate /<br />
               prāṇo bandhanaṃ yasya manasastatprāṇabandhanaṃ hi yasmātsomya manaḥ prāṇopalakṣitadevatāśrayaṃ
               mana iti tadupalakṣito jīva iti //2 //
               </p>
         </p>
         
         
         
         
         
         <p>START ChUp 6,8.3</p>
         
         
         <p><span class="bold">aśanāpipāse me somya vijānīhīti |
               yatraitat puruṣo 'śiśiṣati nāmāpa eva tad aśitaṃ nayante |
               tad yathā gonāyo 'śvanāyaḥ puruṣanāya ity evaṃ tad apa ācakṣate 'śanāyeti |
               tatraitac chuṅgam utpatitaṃ somya vijānīhi |
               nedam amūlaṃ bhaviṣyatīti || ChUp_6,8.3 ||</span></p>
         
         
         
         
         
         <p>ChUpBh_6,8.3 evaṃ svapitināmaprasiddhidvāreṇa yajjīvasya satyasvarūpaṃ jagato mūlaṃ
            tatputrasya darśayitvā'hānnādikāryakāraṇaparamparayāpi jagato mūlaṃ saddidarśayiṣuḥ
            /
            aśanāpipāse aśitumicchāśanā yālopena /
            pātumicchā pipāsā te aśanāpipāse aśanāpipāsayoḥ satatvaṃ vijānīhītyetat /
            yatra yasminkāla etannāma puruṣo bhavati /
            kiṃ tat?aśiśiṣatyaśitumicchatīti /
            tadā tasya puruṣasya kinimittaṃ nāma bhavatītyāha /
            yattatpuruṣeṇāśitamannaṃ kaṭhinaṃ potā āpo nayante dravīkṛtya rasādibhāvena vipariṇamayante
            tadā bhuktamannaṃ jīryati /
            atha ca bhavatyasya nāmāśiśiṣatīti gauṇam /
            jīrṇe hyanne 'śitumicchati sarvo hi jantuḥ /
            tat tatra apāmaśitanetṛtvādaśanāyā iti nāma prasiddhamityetasminnarthe /
            yathā gonāyo gāṃ nayatīti gonāya ityucyate gopālaḥ /
            tathāśvānnayatītyaśvanāyo 'śvapāla ityucyate /
            puruṣanāyaḥ puruṣānnayatīti rājā senāpatirvā /
            
            <p>
               evaṃ tattadāpa ācakṣate laukikā aśanāyeti visarjanīyalopena /<br />
               tatraivaṃ satyadbhī rasādibhāvena nītenāśitenānnena niṣpāditamidaṃ śarīraṃ vaṭakaṇikāyāmiva
               śuṅgo 'ṅkura utpatita udgatastamimaṃ śuṅgaṃ kāryaṃ śarīrākhyaṃ vaṭādiśuṅgavadutpatitaṃ
               he sobhya vijānīhi /<br />
               kiṃ tatra vijñeyamityucyate /<br />
               śuṇvidaṃ śuṅgavatkāryatvāccharīraṃ nāmūlaṃ mūlarahitaṃ bhaviṣyatītyukta āha śvetaketuḥ
               //3 //
               </p>
         </p>
         
         
         
         
         
         <p>START ChUp 6,8.4</p>
         
         
         <p><span class="bold">tasya kva mūlaṃ syād anyatrānnāt |
               evam eva khalu somyānnena śuṅgenāpo mūlam anviccha |
               adbhiḥ somya śuṅgena tejo mūlam anviccha |
               tejasā somya śuṅgena sanmūlam anviccha |
               sanmūlāḥ somyemāḥ sarvāḥ prajāḥ sadāyatanāḥ satpratiṣṭhāḥ || ChUp_6,8.4 ||</span></p>
         
         
         
         
         
         <p>ChUpBh_6,8.4 yadyevaṃ samūlamidaṃ śarīraṃ vaṭādiśuṅgavattasyāsya kva mūlaṃ syādbhavedityevaṃ
            pṛṣṭa āha pitā /
            tasya kva mūlaṃ syādanyatrānnādannaṃ mūlamityabhiprāyaḥ /
            katham /
            aśitaṃ hyannamadbhirdravīkṛtaṃ jāṭhareṇāgninā pacyamānaṃ rasabhāvena pariṇamate /
            rasocchoṇitaṃ śoṇitānmāṃsaṃ māṃsānmedo medaso 'sthīnyasthibhyo majjā majjāyāḥ śukram
            /
            tathā yoṣidbhuktaṃ cānnaṃ rasādikrameṇaivaṃ pariṇataṃ lohitaṃ bhavati /
            tābhyāṃ śukraśoṇitābhyāmannakāryābhyāṃ saṃyuktābhyāmannenaiva pratyahaṃ bhujyamānenā'pūryamāṇābhyāṃ
            kuḍyamiva mṛtpiṇḍaiḥ pratyuhamupacīyamāno 'nnamūlo dehaśuṅgaḥ pariniṣpanna ityarthaḥ
            /
            yattu dehaśuṅgo 'nnamūla evameva khalu somyānnena śuhgena kāryabhūtenāpo mūlamannasya
            śuṅgasyānviccha pratipadyasva /
            apāmapi vināśotpattimattavācchuṅgatvameveti adbhiḥ sīmya śuṅgena kāryeṇa kāraṇaṃ tejo
            mūlamanviccha /
            tejaso 'pi vināśotpattimattavācchuṅgatvamiti tejasā somya śuṅgena sanmūlamekamevādvitīyaṃ
            paramārthasatyam /
            
            <p>
               yasminsarvamidaṃ vācā'rambhaṇaṃ vikāro nāmadheyamanṛtaṃ rajjvāmiva sarpādivikalpajātamadhyastamavidyayā
               tadasya jagato mūlamataḥ sanmūlāḥ satkāraṇā he somyemāḥ sthāvarajaṅgamalakṣaṇāḥ sarvāḥ
               prajā na kevalaṃ sanmūlā evedānīmapi sthitikāle sadāyatanāḥ sadāśrayā eva /<br />
               nahi mṛdamanāśritya ghaṭādeḥ sattvaṃ sthitirvāsti /<br />
               ato mṛdvatsanmūtvātprajānāṃ sadāyatanaṃ yāsāṃ tāḥ sadāyatanāḥ prajāḥ /<br />
               ante ca satpratiṣṭhāḥ sadeva pratiṣṭā layaḥ samāptipavasānaṃ pariśeṣo yāsāṃ tāḥ satpratiṣṭhāḥ
               //4 //
               </p>
         </p>
         
         
         
         
         
         <p>START ChUp 6,8.5</p>
         
         
         <p><span class="bold">atha yatraitat puruṣaḥ pipāsati nāma teja eva tat pītaṃ nayate |
               tad yathā gonāyo 'śvanāyaḥ puruṣanāya ity evaṃ tat teja ācaṣṭa udanyeti |
               tatraitad eva śuṅgam utpatitaṃ somya vijānīhi |
               nedam amūlaṃ bhaviṣyatīti || ChUp_6,8.5 ||</span></p>
         
         
         
         
         
         <p>ChUpBh_6,8.5 athedānīmapśuṅgadvāreṇa sato mūlasyānugamaḥ kārya ityāha /
            yatra yasminkāla etannāma pipāsati pātumicchatīti puruṣo bhavati /
            aśiśiṣatītivadidamapi gauṇameva nāma bhavati /
            dravīkṛtasyāśitasyānnasya netrya āpo 'nnaśuṅgaṃ dehaṃ kledayantyaḥ śithilī kuryurabbāhulyādyadi
            tejasā na śoṣyante /
            nitarāṃ ca tejasā śoṣyamāṇā svapsu dehabhāvena pariṇamamānāsu pātumicchā puruṣasya
            jāyate tadā puruṣaḥ pipāsati nāma tadetadāha /
            
            <p>
               teja eva tattadā pītamabādi śoṣayaddehagatalohitaprāṇabhāvena nayate pariṇamayati
               /<br />
               tadyathā gonāya ityādi samānamevaṃ tatteja ācaṣṭe loka udanyetyudakaṃ nayatītyudanyam
               /<br />
               udanyetīti cchāndasaṃ tatrāpi pūrvavat /<br />
               apāmapyetadeva śarīrākhyaṃ śuṅgaṃ nānyadityevamādi samānamanyat //5 //
               </p>
         </p>
         
         
         
         
         
         <p>START ChUp 6,8.6</p>
         
         
         <p><span class="bold">tasya kva mūlaṃ syād anyatrādbhyaḥ |
               adbhiḥ somya śuṅgena tejo mūlam anviccha |
               tejasā somya śuṅgena sanmūlam anviccha |
               sanmūlāḥ somyemāḥ sarvāḥ prajāḥ sad āyatanāḥ satpratiṣṭhāḥ |
               yathā nu khalu somyemās tisro devatāḥ puruṣaṃ prāpya trivṛt trivṛd ekaikā bhavati
               tad uktaṃ purastād eva bhavati |
               asya somya puruṣasya prayato vāṅ manasi saṃpadyate manaḥ prāṇe prāṇas tejasi tejaḥ
               parasyāṃ devatāyām || ChUp_6,8.6 ||</span></p>
         
         
         
         
         
         <p>ChUpBh_6,8.6 sāmarthyāttejaso 'pyetadeva śarīrākhyaṃ śuṅgam /
            ato 'pśuṅgena dehenā'po mūlaṃ gamyate /
            adbhiḥ śuṅgena tejo mūlaṃ gamyate /
            tejasā śuṅgena sanmūlaṃ gamyate pūrvavat /
            evaṃ hi tejobannamayasya dehaśuṅgasya vācārambhaṇamātrasyānnādiparamparayā paramārthasatyaṃ
            sanmūlamabhayasaṃtrāsaṃ nirāyāsaṃ sanmūlamanviccheti putraṃ gamayitvāśiśiṣati pipāsatīti
            nāmaprasiddhidvāreṇa yadanyadihāsminprakaraṇe tejobannānāṃ puruṣeṇopabhujyamānānāṃ
            kāryakaraṇasaṃghātasya dehaśuṅgasya svajātyasāṃkaryeṇopacayakaratvaṃ vaktavyaṃ prāptaṃ
            tadihoktameva draṣṭavyamiti pūrvoktaṃ vyapadiśati /
            yathā nu khalu yena prakāreṇemāstejobannākhyāstisro devatāḥ puruṣaṃ prāpya trivṛttrivṛdekaikā
            bhavati taduktaṃ purastādeva bhavatyannamaśitaṃ tredhā vidhīyata ityādi /
            tatraivoktamannādīnāmasitānāṃ ye mavyamā dhātavaste sāptadhātukaṃ śarīramupacinvantītyuktam
            /
            "māṃsaṃ bhavati lohitaṃ bhavati majjā bhavatyasthi bhavati ye tvaṇiṣṭhā dhātavo manaḥ
            prāṇaṃ vācaṃ dehasyāntaḥkaraṇasaṃghātamupacinvantī"ti coktaṃ"tanmano bhavati sa prāṇo
            bhavati sā vāgbhavatī"ti /
            so 'yaṃ prāṇakaraṇasaṃghāto dehe viśīrṇe dehāntaraṃ jīvādhiṣṭhito yena krameṇa pūrvadehātpracyuto
            gacchati tadāhāsya he somya puruṣasya prayato mriyamāṇasya vāṅmanasi saṃpadyate manasyupasaṃhriyate
            /
            atha tadā'hurjñātayo na vadatīti /
            manaḥpūrvako hi vāgvyāpāraḥ /
            "yadvai manasā dhyāyati tadvācā vadati"iti śruteḥ /
            vācyupasaṃhṛtāyāṃ manasi mano mananavyāpāreṇa kevalena vartate /
            mano 'pi yadopasaṃhriyate tadā manaḥ prāṇe saṃpannaṃ bhavati suṣuptakāla iva tadā
            pārśvasthā jñātayo na vijānātītyāhuḥ /
            prāṇaśca tadordhvocchvāsī svātmanyupasaṃhṛtabāhyakaraṇaḥ saṃvargavidyāyāṃ darśanāddhastapādādīnvikṣipanmarmasthānāni
            nikṛntannana ivotsṛjan krameṇopasaṃhṛtastejasi sampadyate /
            
            <p>
               tadā'hurjñātayo na calatīti mṛto neti vā vicikitsanto dehamālabhamānā uṣṇaṃ copalabhamānā
               deha uṣṇo jīvatīti yadā tadapyauṣṇyaliṅgaṃ teja upasaṃhriyate tadā tattejaḥ parasyāṃ
               devatāyāṃ praśāmyati /<br />
               tadevaṅkrameṇopasaṃhṛte svamūlaṃ prāpte ca manasi tatstho jīvo 'pi suṣuptakālavannimittopasaṃhārādupasaṃhriyamāṇaḥ
               sansatyābhisaṃdhipūrvakaṃ cedupasaṃhriyate sadeva saṃpadyate na punardehāntarāya suṣuptādivottiṣṭhati
               /<br />
               yathā loke sabhaye deśe vartamānaḥ kathañcidivābhayaṃ deśaṃ prāptastadvat /<br />
               itarastvanātmajñastasmādeva mūlātsuṣuptādivotthāya mṛtvā punardehajālamāviśati //6
               //
               </p>
         </p>
         
         
         
         
         
         <p>START ChUp 6,8.7</p>
         
         
         <p><span class="bold">sa ya eṣo 'ṇimaitad ātmyam idaṃ sarvam |
               tat satyam |
               sa ātmā |
               tat tvam asi śvetaketo iti |
               bhūya eva mā bhagavān vijñāpayatv iti |
               tathā somyeti hovāca || ChUp_6,8.7 ||</span></p>
         
         
         
         
         
         <p>ChUpBh_6,8.7 yasmānmūlādutthāya dehamāviśati jīvaḥ sa yaḥ sadākhya eṣa ukto 'ṇimāṇubhāvo
            jagato mūlamaitadātmyametatsadātmā yasya sarvasya tadetadātma tasya bhāva aitadātmyam
            /
            etena sadākhyenā'tmanā'tmavatsarvamidaṃ jagat /
            nānyo 'styasyā'tmā saṃsārī /
            "nānyadato 'ti śrotṛ"ityādiśrutyantarāt /
            yena cā'tmanā'tmavatsarvamidaṃ jagattadeva sadākhyaṃ kāraṇaṃ satyaṃ paramārthasat
            /
            ataḥ sa evā'tmā jagataḥ pratyaksvarūpaṃ satattvaṃ yāthātmyam /
            
            <p>
               ātmaśabdasya nirupapadasya pratyagātmani gavādiśabdavannirūḍhatvāt /<br />
               atastatsattvamasīti he śvetaketo ityevaṃ pratyāyitaḥ putra āha-bhūya eva mā bhagavānvijñāpayatu
               yadbhavaduktaṃ tatsandigdhaṃ mamāhanyahani sarvāḥ prajāḥ suṣupte satsaṃpadyanta ityetadyena
               tatsaṃpadya na viduḥ satsampannā vayamiti /<br />
               ato dṛṣṭontena māṃ pratyāyayatvityarthaḥ /<br />
               evamuktastathāstu somyeti hovāca pitā //7//
               </p>
         </p>
         
         
         <p><span class="bold">iti cchāndogyopaniṣadi ṣaṣṭhādhyāyasyāṣṭamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 6,9.1</p>
         
         
         <p class="bold">yathā somya madhu madhukṛto nistiṣṭhanti nānātyayānāṃ vṛkṣāṇāṃ rasān samavahāram ekatāṃ
            rasaṃ gamayanti || ChUp_6,9.1 ||</p>
         
         
         
         
         
         <p>
            ChUpBh_6,9.1 yatpṛcchasyahanyahani satsaṃpadya na viduḥ satsaṃpannāḥ sma iti tatkasmādityatra
            śṛṇu dṛṣṭāntam /<br />
            yathā loke he somya madhukṛto madhu kurvantīti madhukṛto madhukaramakṣikā madhu nistiṣṭhanti
            madhu niṣpādayanti tatparāḥ santaḥ /<br />
            katham?nānātyayānāṃ nānāgatīnāṃ nānādikkānāṃ vṛkṣāṇāṃ rasānsamavahāraṃ samāhṛtyaikatāmekabhāvaṃ
            madhutvena rasāngamayanti madhutvamāpādayanti //1 //
            </p>
         
         
         
         
         
         <p>START ChUp 6,9.2</p>
         
         
         <p><span class="bold">te yathā tatra na vivekaṃ labhante 'muṣyāhaṃ vṛkṣasya raso 'smy amuṣyāhaṃ vṛkṣasya
               raso 'smīti |
               evam eva khalu somyemāḥ sarvāḥ prajāḥ sati saṃpadya na viduḥ sati saṃpadyāmaha iti
               || ChUp_6,9.2 ||</span></p>
         
         
         
         
         
         <p>ChUpBh_6,9.2 te rasā yathā madhutvenaikatāṃ gatāstatra madhuni vivekaṃ na labhante
            /
            
            <p>
               katham, amuṣyāhamāmrasya panasasya vā vṛkṣasya raso 'smīti /<br />
               yathā hi loke bahūnāṃ cetanāvatāṃ sametānāṃ prāṇināṃ vivekalābho bhavatyamuṣyāhaṃ
               putro 'muṣyāhaṃ naptāsmīti /<br />
               te ca labdhavivekāḥ santo na saṃkīryante na tathehānekaprakāravṛkṣarasānāmapi madhurāmlatiktakaṭukādīnāṃ
               madhutvenaikatāṃ gatānāṃ madhurādibhāvena viveko gṛhyata ityabhiprāyaḥ /<br />
               yathāyaṃ dṛṣṭānta ityevameva khalu somyemāḥ sarvāḥ prajā ahanyahani sati saṃpadya
               suṣuptakāle maraṇapralayayośca na vidurna vijānīyuḥ sati saṃpadyāmaha iti saṃpannā
               iti vā //2 //
               </p>
         </p>
         
         
         
         
         
         <p>START ChUp 6,9.3</p>
         
         
         <p class="bold">ta iha vyaghro vā siṃho vā vṛko vā varāho vā kīṭo vā pataṅgo vā daṃśo vā maśako vā
            yad yad bhavanti tad ābhavanti || ChUp_6,9.3 ||</p>
         
         
         
         
         
         <p>
            ChUpBh_6,9.3 yasmāccaivamātmanaḥ sadrūpatāmajñātvaiva satsaṃpadyante /<br />
            atasta iha loke yatkarmanimittāṃ yāṃ yāṃ jātiṃ pratipannā āsurvyāghrādīnāṃ vyāghro
            'haṃ siṃho 'hamityevaṃ te tatkarmajñānavāsanāṅkitāḥ santaḥ satpraviṣṭā api tadbhāvenaiva
            punarābhavanti punaḥ sata āgatya vyāghro vā siṃho vā vṛko vā varāho vā kīṭo vā pataṅgo
            vā daṃśo vā maśako vā yadyatpūrvamiha loke bhavanti vabhūvurityarthaḥ /<br />
            tadeva punarāgatya bhavanti yugasahasrakoṭyantaritāpi saṃsāriṇo jantoryā purā bhāvitā
            vāsanā sā na naśyatītyarthaḥ /<br />
            "yathāprajñaṃ hi saṃbhavāḥ"iti śruttyantarāt //3 //
            </p>
         
         
         
         
         
         <p>START ChUp 6,9.4
            <span class="bold">sa ya eṣo 'ṇimaitad ātmyam idaṃ sarvam |
               tat satyam |
               sa ātmā |
               tat tvam asi śvetaketo iti |
               bhūya eva mā bhagavān vijñāpayatv iti |
               tathā somyeti hovāca || ChUp_6,9.4 ||</span></p>
         
         
         
         
         
         <p>
            ChUpBh_6,9.4 tāḥ prajā yasminpraviśya punarāvirbhavanti /<br />
            ye tvito 'nye satsatyātmābhisaṃdhā yamaṇubhāvaṃ sadātmānaṃ praviśya nā'vartante sa
            ya eṣo 'ṇimetyādi vyākhyātam /<br />
            yathā loke svakīye gṛhe supta utthāya grāmāntaraṃ gato jānāti svagṛhādāgato 'smītyevaṃ
            sata āgato 'smīti ca jantūnāṃ kasmādvijñānaṃ na bhavatīti bhūya eva mā bhagavānvijñāpayatvityuktastathā
            sobhyeti hovāca pitā //4//
            </p>
         
         
         <p><span class="bold">iti cchāndogyopaniṣadi ṣaṣṭhādhyāyasya navamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 6,10.1</p>
         
         
         <p><span class="bold">imāḥ somya nadyaḥ purastāt prācyaḥ syandante paścāt pratīcyaḥ |
               tāḥ samudrāt samudram evāpiyanti |
               sa samudra eva bhavati |
               tā yathā tatra na vidur iyam aham asmīyam aham asmīti || ChUp_6,10.1 ||</span></p>
         
         
         
         
         
         <p>
            ChUpBh_6,10.1 śṛṇu tatra dṛṣṭāntaṃ yathā somyemā nadyo gaṅgādyāḥ purastātpūrvāṃ diśaṃ
            prati prācyaḥ prāgañcanāḥ syandante sravanti /<br />
            paścātpratīcīṃ diśaṃ prati sindhvādyāḥ pratīcīmañcanti gacchantīti pratīcyastāḥ samudrādambhonidherjaladharairākṣiptāḥ
            punarvṛṣṭirūpeṇa patitā gaṅgādinadīrūpiṇyaḥ punaḥ samudramambhonidhimevāpiyanti sa
            samudra eva bhavati tā nadyo yathā tatra samudre samudrātmanaikatāṃ gatā na vidurna
            jānantīyaṃ gaṅgāhamasmīyaṃ yamunāhamasmītīyaṃ mahyahamasmīti ca //1 //
            </p>
         
         
         
         
         
         <p>START ChUp 6,10.2-3</p>
         
         
         <p><span class="bold">evam eva khalu somyemāḥ sarvāḥ prajāḥ sata āgamya na viduḥ sata āgacchāmaha iti |
               ta iha vyāghro vā siṃho vā vṛko vā varāho vā kīṭo vā pataṅgo vā daṃśo vā maśako vā
               yad yad bhavanti tad ābhavanti || ChUp_6,10.2 ||</span></p>
         
         
         <p><span class="bold">sa ya eṣo 'ṇimaitad ātmyam idaṃ sarvam |
               tat satyam |
               sa ātmā |
               tat tvam asi śvetaketo iti |
               bhūya eva mā bhagavān vijñāpayatv iti |
               tathā somyeti hovāca || ChUp_6,10.3 ||</span></p>
         
         
         
         
         
         <p>ChUpBh_6,10.2,3 evameva khalu somyemāḥ sarvāḥ prajā yasmātsati sampadya na vidustasmātsata
            āgamya na viduḥ sata āgacchāmaha āgatā iti vā /
            
            <p>
               ta iha vyāghra ityādi samānamanyat /<br />
               dṛṣṭaṃ loke jale vīcītaraṅgaphenabudādaya utthitāḥ punastadbhāvaṃ gatā vinaṣṭā iti
               /<br />
               jīvāstu tatkāraṇamaṇubhāvaṃ pratyahaṃ gacchanto 'pi suṣupte maraṇapralayayośca na
               vinaśyantītyetat bhūya eva mā bhagavānvijñāpayatu dṛṣṭāntena /<br />
               tathā somyeti hovāca pitā //2-3 //
               </p>
         </p>
         
         
         <p><span class="bold">iti cchāndogyopaniṣadi ṣaṣṭhādhyāyasya daśamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 6,11.1</p>
         
         
         <p><span class="bold">asya somya mahato vṛkṣasya yo mūle 'bhyāhanyāj jīvan sraved yo madhye 'bhyāhanyāj
               jīvan sraved yo 'gre 'bhyāhanyāj jīvan sravet |
               sa eṣa jīvenātmanānuprabhūtaḥ pepīyamāno modamānas tiṣṭhati || ChUp_6,11.1 ||</span></p>
         
         
         
         
         
         <p>
            ChUpBh_6,11.1 śṛṇu dṛṣṭāntamasya - he somya mahato 'nekaśākhādiyuktasya vṛkṣasyāsyetyagrataḥ
            sthitaṃ vṛkṣaṃ darśayannāha /<br />
            yadi yaḥ kaścidasya mūle 'bhyāhanyātparaśvādinā sakṛdghātamātreṇa na śuṣyatīti jīvanneva
            bhavati tadā tasya rasaḥ sravet /<br />
            tathā yo madhye 'bhyāhanyājjīvansravettathā yo 'gre 'bhyāhanyājjīvansravetsa eṣa vṛkṣa
            idānīṃ jīvenā'tmanānuprabhūto 'nuvyāptaḥ pepīyamāno 'tyarthaṃ pibannudakaṃ bhaumāṃśca
            rasānmūlairgṛhṇanmodamāno harṣaṃ prāpnuvaṃstiṣṭhati //1//
            </p>
         
         
         
         
         
         <p>START ChUp 6,11.2</p>
         
         
         <p><span class="bold">asya yad ekāṃ śākhāṃ jīvo jahāty atha sā śuṣyati |
               dvitīyāṃ jahāty atha sā śuṣyati |
               tṛtīyāṃ jahāty atha sā śuṣyati |
               sarvaṃ jahāti sarvaḥ śuṣyati || ChUp_6,11.2 ||</span></p>
         
         
         
         
         
         <p>ChUpBh_6,11.2 tasyāsya yadekāṃ śākhāṃ rogagrastāmāhatāṃ vā jīvo jahātyupasaṃharati
            śākhāyāṃ viprasṛtamātmāṃśam /
            atha sā śuṣyati /
            vāṅmanaḥprāṇakaraṇagrāmānupraviṣṭo hi jīva iti tadupasaṃhāra upasaṃhriyate /
            jīvena ca prāṇayuktenāśitaṃ potaṃ ca rasatāṃ gataṃ jīvaccharīraṃ vṛkṣaṃ vardhayadrasarūpeṇa
            jīvasya sadbhāve liṅgaṃ bhavati /
            aśitapītābhyāṃ hi dehe jīvastiṣṭhati te cāśitapīte jīvakarmānusāriṇī iti /
            tasyaikāṅgavaikalyanimittaṃ karma yadopasthitaṃ bhavati tadā jīva ekāṃ śākhāṃ jahāti
            śākhāyā ātmānamupasaṃharati /
            atha tadā sā śākhā śuṣyati /
            
            <p>
               jīvasthitinimitto raso jīvakarmākṣipto jīvopasaṃhāre na tiṣṭhati /<br />
               rasāpagame ca śākhā śoṣamupaiti /<br />
               tathā sarvaṃ vṛkṣameva yadāyaṃ jahāti tadā sarvo 'pi vṛkṣaḥ śuṣyati /<br />
               vṛkṣasya rasasravaṇaśoṣaṇādiliṅgājjīvavattvaṃ dṛṣṭāntaśruteśca cetanāvantaḥ sthāvarā
               iti bauddhakāṇādamatamacetanāḥ sthāvarā ityetadasāramiti darśitaṃ bhavati //2 //
               </p>
         </p>
         
         
         
         
         
         <p>START ChUp 6,11.3</p>
         
         
         <p><span class="bold">evam eva khalu somya viddhīti ha uvāca |
               jīvāpetaṃ vāva kiledaṃ mriyate na jīvo mriyata iti |
               sa ya eṣo 'ṇimaitad ātmyam idaṃ sarvam |
               tat satyam |
               sa ātmā |
               tat tvam asi śvetaketo iti |
               bhūya eva mā bhagavān vijñāpayatv iti |
               tathā somyeti hovāca || ChUp_6,11.3 ||</span></p>
         
         
         
         
         
         <p>ChUpBh_6,11.3 yathāsminvṛkṣadṛṣṭānte darśitaṃ jīvena yukto vṛkṣo 'śuṣko rasapānādiyukto
            jāvatītyucyate tadapetaśca mriyata ityucyate /
            evameva khalu somya viddhīti hovāca-jīvāpetaṃ jīvaviyuktaṃ vāva kiledaṃ śarīraṃ mriyate
            na jīvo mriyata iti kāryaśeṣe ca suptotthitasya mamedaṃ kāryaśeṣamaparisamāptamiti
            smṛtvā samāpanadarśanāt /
            jātamātrāṇāṃ ca jantūnāṃ stanyābhilāṣayādidarśanāccātītajanmāntarānubhūtastana (nya)
            pānaduḥkhānubhavasmṛtirgamyate /
            
            <p>
               agnihotrādīnāṃ ca vaidikānāṃ karmaṇāmarthavattvānna jīvo mriyata iti /<br />
               sa ya eṣo 'ṇimetyādi samānam /<br />
               kathaṃ punaridamatyantasthīlaṃ pṛthivyādi nāmarūpavajjagadatyantasūkṣmātsadrūpānnāmarūparah
               itātsato jāyata ityetaddṛṣṭāntena bhūya eva mā bhagavānvijñāpayatviti /<br />
               tathā somyeti hovāca pitā //3//
               </p>
         </p>
         
         
         <p><span class="bold">iti cchāndogyopaniṣadi ṣaṣṭhādhyāyasyaikādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 6,12.1</p>
         
         
         <p><span class="bold">nyagrodhaphalam ata āhareti |
               idaṃ bhagava iti |
               bhinddhīti |
               bhinnaṃ bhagava iti |
               kim atra paśyasīti |
               aṇvya ivemā dhānā bhagava iti |
               āsām aṅgaikāṃ bhinddhīti |
               bhinnā bhagava iti |
               kim atra paśyasīti |
               na kiṃcana bhagava iti || ChUp_6,12.1 ||</span></p>
         
         
         
         
         
         <p>ChUpBh_6,12.1 yadyetatpratyakṣīkartumicchasi, ato 'smānmahato nyagrodhātphalamekamāharetyuktastathā
            cakāra, sa idaṃ bhagava upahṛtaṃ phalamiti darśitavantaṃ pratyāha phalaṃ bhindhīti
            /
            
            <p>
               bhinnamityāhetaraḥ /<br />
               tamāha pitā kimatra paśyasītyukta āhāṇvyo 'ṇutarā ivemā dhānā bījāni paśyāmi bhagava
               iti /<br />
               āsāṃ dhānānāmekāṃ dhānāmaṅga he vatsa bhindhītyukta āha bhinnā bhagava iti /<br />
               yadi bhinnā dhānā tasyāṃ bhinnāyāṃ kiṃ paśyasītyukta āha na kiñcana paśyāmi bhagava
               iti //1 //
               </p>
         </p>
         
         
         
         
         
         <p>START ChUp 6,12.2</p>
         
         
         <p><span class="bold">taṃ hovāca yaṃ vai somyaitam aṇimānaṃ na nibhālayasa etasya vai somyaiṣo 'ṇimna evaṃ
               mahānyagrodhas tiṣṭhati |
               śraddhatsva somyeti || ChUp_6,12.2 ||</span></p>
         
         
         
         
         
         <p>ChUpBh_6,12.2 taṃ putraṃ hovāca vaṭadhānāyāṃ bhinnāyāṃ yaṃ vaṭabījāṇimānaṃ he saumyaitaṃ
            na nibhālayase na paśyasi /
            
            <p>
               tathāpyetasya vai kila somyaiṣa mahānnyagrodho bījasyāṇimnaḥ sūkṣmasyādṛśyamānasya
               kāryabhūtaḥ sthūlaśākhāskandhaphalapalāśavāṃstiṣṭhatyutpannaḥ sannuttiṣṭhatīti vocchabdo
               'dhyāhāryo 'taḥ śraddhatsva somya sata evāṇimnaḥ sthūlaṃ nāmarūpādimatkāryaṃ jagadutpannamiti
               /<br />
               yadyapi nyāyāgamābhyāṃ nirdhāritor'thastathaivetyavagamyate tathāpyatyantasūkṣmeṣvartheṣu
               bāhyaviṣayāsaktamanasaḥ svabhāvapravṛttasyāsatyāṃ gurutarāyāṃ śraddhāyāṃ duravagamatvaṃ
               syādityāha śraddhatsveti /<br />
               śraddhāyāṃ tu satyāṃ manasaḥ samādhānaṃ bubhutsiter'the bhavettataśca tadarthāvagatiḥ
               /<br />
               "anyatramanā abhūvam" ityādiśruteḥ //2 //
               </p>
         </p>
         
         
         
         
         
         <p>START ChUp 6,12.3</p>
         
         
         <p><span class="bold">sa ya eṣo 'ṇimaitad ātmyam idaṃ sarvam |
               tat satyam |
               sa ātmā |
               tat tvam asi śvetaketo iti |
               bhūya eva mā bhagavān vijñāpayatv iti |
               tathā somyeti hovāca || ChUp_6,12.3 ||</span></p>
         
         
         
         
         
         <p>
            ChUpBh_6,12.3 sa ya ityādyuktārtham /<br />
            yadi tatsajjagato mūlaṃ kasmānnopalabhyata ityetaddṛṣṭāntena mā bhagavānbhūya eva
            vijñāpayatviti /<br />
            tathā somyeti hovāca pitā //3//
            </p>
         
         
         <p><span class="bold">iti cchāndogyopaniṣadi ṣaṣṭhādhyāyasya dvādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 6,13.1</p>
         
         
         <p><span class="bold">lavaṇam etad udake 'vadhāyātha mā prātar upasīdathā iti |
               sa ha tathā cakāra |
               taṃ hovāca |
               yad doṣā lavaṇam udake 'vādhā aṅga tad āhareti |
               tad dhāvamṛśya na viveda || ChUp_6,13.1 ||</span></p>
         
         
         
         
         
         <p>
            ChUpBh_6,13.1 vidyamānamapi vastu nopalabhyate prakārāntareṇa tūpalabhyata iti śṛṇvatra
            dṛṣṭāntam yadi cemamarthaṃ pratyakṣo sa ha pitroktamarthaṃ pratyakṣīkartumicchaṃstathā
            cakāra /<br />
            taṃ hovāca paredyuḥ prātarūpasīdathā upagacchethā iti /<br />
            sa ha pitroktamarthaṃ pratyakṣīkartumicchaṃstathā cakāra /<br />
            taṃ hovāca paredyuḥ prātaryallavaṃ doṣā rātrāvudake 'vādhā nikṣiptavānasyaṅga he vatsa
            tadāharetyuktastallavaṇamājihīrṣurha kilāvamṛśyodake na viveda na vijñātavānyathā
            tallavaṇaṃ, vidyamānameva sadapsu līnaṃ saṃśliṣṭamabhūtaṃ //1 //
            </p>
         
         
         
         
         
         <p>START ChUp 6,13.2</p>
         
         
         <p><span class="bold">yathā vilīnam eva |
               an;gāsyāntād ācāmeti |
               katham iti |
               lavaṇam iti |
               madhyād ācāmeti |
               katham iti |
               lavaṇam iti |
               antād ācāmeti |
               katham iti |
               lavaṇam iti |
               abhiprāsyaitad atha mopasīdathā iti |
               tad dha tathā cakāra |
               tac chaśvat saṃvartate |
               taṃ hovācātra vāva kila tat somya na nibhālayase 'traiva kileti || ChUp_6,13.2 ||</span></p>
         
         
         
         
         
         <p>ChUpBh_6,13.2 yathā vilīnaṃ lavaṇaṃ na vettha tathāpi taccakṣuṣā sparśanena ca piṇḍarūpaṃ
            lavaṇamagṛhyamāṇaṃ vidyata evāpsūpalabhyate copāyāntareṇetyetatputraṃ pratyāyayitumicchannāha-aṅgāsyodakasyāntādupari
            gṛhītvā'cāmetyuktvā putraṃ tathākṛtavantamuvāca kathamitītara āha lavaṇaṃ svādutaḥ
            iti /
            tathā madhyādudakasya gṛhītvā'cāmeti kathamiti lavaṇamiti /
            tathāntādadhodeśādgṛhītvā'cāmeti kathamiti lavaṇamiti /
            yadyevamabhiprāsya parityajyaitadudakamācamyātha mopasīdathā iti taddha tathā cakāra
            lavaṇaṃ parityajya pitṛsamīpamājagāmetyarthaḥ /
            idaṃ vacanaṃ bravaṃstallavamaṃ tasminnevodake yanmayā rātrau kṣiptaṃ śāśvannityaṃ
            saṃvartate vidyamānameva satsamyagvartate /
            ityevamuktavantaṃ taṃ hovāca pitā /
            yathedaṃ lavaṇaṃ darśanasparśanābhyāṃ pūrvaṃ gṛhītaṃ punarudake vilīnaṃ tābhyāmagṛhyamāṇamapi
            vidyata evopāyāntareṇa jihvayopalabhyamānatvāt /
            evamevātraivāsminneva tejobannādikārye śuṅgedehe /
            
            <p>
               vāva kiletyācāryopadeśasmaraṇapradarśanārthau /<br />
               sattejobannādiśuṅgakāramaṃ vaṭabījāṇimavadvidyamānamevendriyairnopalabhase na nibhālayase
               /<br />
               yathātraivodake darśanasparśanābhyāmanupalabhyamānaṃ lavaṇaṃ vidyamānameva jihvayopalabdhavānasi
               /<br />
               evamevātraiva kila vidyamānaṃ sajjaganmūlamupāyāntareṇa lavaṇāṇimavadupalapsyasa iti
               vākyaśeṣaḥ //2 //
               </p>
         </p>
         
         
         
         
         
         <p>START ChUp 6,13.3</p>
         
         
         <p><span class="bold">sa ya eṣo 'ṇimaitad ātmyam idaṃ sarvam |
               tat satyam |
               sa ātmā |
               tat tvam asi śvetaketo iti |
               bhūya eva mā bhagavān vijñāpayatv iti |
               tathā somyeti hovāca || ChUp_6,13.3 ||</span></p>
         
         
         
         
         
         <p>
            ChUpBh_6,13.3 sa ya ityādi samānam /<br />
            yadyevaṃ lavaṇāṇimavadindriyairanupalabhyamānamapi jaganmūlaṃ sadupāyāntareṇopalabdhuṃ
            śakyate yadupalambhātkṛtārthaḥ syāmanupalambhāccākṛtārthaḥ syāmahaṃ tasyaivopalabdhau
            ka upāya ityetadbhūya eva mā bhagavānvijñāpayatu dṛṣṭāntena tathā somyeti hovāca //3//
            </p>
         
         
         <p><span class="bold">iti cchāndogyopaniṣadi ṣaṣṭhādhyāyasya trayodaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 6,14.1
            <span class="bold">yathā somya puruṣaṃ gandhārebhyo 'bhinaddhākṣam ānīya taṃ tato 'tijane visṛjet |
               sa yathā tatra prāṅ vodaṅ vā adharāṅ vā pratyaṅ vā pradhmāyītābhinaddhākṣa ānīto 'bhinaddhākṣo
               visṛṣṭaḥ || ChUp_6,14.1 ||</span></p>
         
         
         
         
         
         <p>
            ChUpBh_6,14.1 yathā loke he somya puruṣaṃ yaṃ kañcidgandhārebhyo janapadebhyo 'bhinaddhākṣaṃ
            baddhacakṣuṣamānīya dravyahartā taskarastamabhinaddhākṣameva baddhahastamaraṇye tato
            'pyatijane 'tigatajane 'tyantavigatajane deśe visṛjetsa tatra digbhramopeto yathā
            prāṅvā prāgañcanaḥ prāṅmukho, vetyarthaḥ /<br />
            tathodaṅvādharāṅvā pratyaṅvā pradhmāyīta śabdaṃ kuryādvikrośet /<br />
            abhinaddhākṣo 'haṃ gandhārebhyastaskareṇā'nīto 'bhinaddhākṣa eva visṛṣṭa iti //1 //
            </p>
         
         
         
         
         
         <p>START ChUp 6,14.2</p>
         
         
         <p><span class="bold">tasya yathābhinahanaṃ pramucya prabrūyād etāṃ diśaṃ gandhārā etāṃ diśaṃ vrajeti |
               sa grāmād grāmaṃ pṛcchan paṇḍito medhāvī gandhārān evopasaṃpadyeta |
               evam evehācāryavān puruṣo veda |
               tasya tāvad eva ciraṃ yāvan na vimokṣye 'tha saṃpatsya iti || ChUp_6,14.2 ||</span></p>
         
         
         
         
         
         <p>ChUpBh_6,14.2 evaṃ vikrośatastasya yathābhinahanaṃ yathābandhanaṃ pramucya muktvā
            kāruṇikaḥ kaścidetāṃ diśamuttarato gandhārā etāṃ diśaṃ vrajeti prabrūyātsa evaṃ kāruṇikena
            bandhanānmokṣito grāmādgrāmāntaraṃ pṛcchanpaṇḍita upadeśavānmedhāvo paropadiṣṭagrāmapraveśamārgāvadhāraṇasamarthaḥ
            sangandhārānevopasampadyeta netaro mūḍhamatirdeśāntaradarśanatṛḍvā /
            yathāyaṃ dṛṣṭānto varṇitaḥ svaviṣayebhyo gandhārebhyaḥ puruṣastaskarairabhinaddhākṣo
            'viveko diṅmūḍho 'śanāyāpipāsādimānvyāghrataskarādyanekabhayānatharvrātayutamaraṇyaṃ
            praveśito duḥkhārto vikrośanbandhanebhyo mumukṣustiṣṭhati sa kathañcideva kāruṇikena
            kenacinmokṣitaḥ svadeśāngandhārānevā'panno nirvṛtaḥ sukhyabhūt /
            evameva sato jagadātmanaḥ svarūpāttejovannādimayaṃ dehāraṇyaṃ vātapittakapharudhiramedomāṃsāsthimajjāśukrakṛmimūtrapurīṣavacchītoṣṇādyanekadvandvasukhaduḥkhavaccedaṃ
            mohapaṭābhinaddhākṣo bhāryāputramitrapaśubandhvādidṛṣṭādṛṣṭānekaviṣayatṛṣṇāpāśitaḥ
            puṇyāpuṇyāditaskaraiḥ praveśito"'hamamuṣya putro mamaite bāndhavāḥ sukhyahaṃ duḥkhī
            mūḍhaḥ paṇḍito dhārmiko bandhumāñjāto mṛto jīrṇaḥ pāpī putro me mṛto dhanaṃ me naṣṭaṃ
            hā hato 'smi kathaṃ jāviṣyāmi kā me gatiḥ kiṃ me trāṇam" ityevamanekaśatasahasrānarthajālavānvikrośankathañcideva
            puṇyātiśayātparamakāruṇikaṃ kañcitsadbrahmātmavidaṃ vimuktabandhanaṃ brahmiṣṭhaṃ yadā'sādayati
            tena ca brahmavidā kāruṇyāddarśitasaṃsāraviṣayadoṣadarśanamārgo viraktaḥ saṃsāraviṣayebhyo
            nāsi tvaṃ saṃsāryamuṣya putratvādidharmavānkiṃ tarhi sadyattattvamasītyavidyāmohapaṭābhinahanānmokṣito
            gandhārapuruṣavacca svaṃ sadātmānamupasampadya sukhī nirvṛtaḥ syādityetamevārthamāhā'cāryavānpuruṣo
            vedeti tasyāsyaivamācāryavato muktāvidyābhinahanasya tāvadeva tāvāneva kālaściraṃ
            kṣepaḥ sadātmasvarūpasampatteriti vākyaśeṣaḥ /
            kiyānkālaściramityucyate yāvanna vimokṣye na vimokṣyata ityetatpuruṣavyatyanena /
            sāmarthyāt /
            yena karmaṇā śarīramārabdhaṃ tasyopabhogena yenāthaśabda ānantaryārthaḥ syāt /
            nanu yathā sadvijñānāntarameva dehapātaḥ satsampattiśca na bhavati karmaśeṣavaśāttathāpravṛttaphalāni
            prāgjñānotpatterjanmāntarasañcitānyapi karmāṇi santīti tatphalopabhogārthaṃ patite
            'smiñśarīrāntaramārabdhavyam /
            utpanne ca jñāne yāvajjīvaṃ vihitāni pratiṣiddhāni vā karmāṇi karotyeveti tatphalopabhogārthaṃ
            cāvaśyaṃ śarīrāntaramārabdhavyaṃ tataśca karmāṇi tataḥ śarīrāntaramiti jñānārthakyaṃ
            karmaṇāṃ phalavattvāt /
            atha jñānavataḥ kṣīyante karmāṇi tadā jñānaprāptisamakālameva jñānasya satsampattihetutvānmokṣaḥ
            syāditi śarīrapātaḥ syāt /
            tathācā'cāryābhāva "ityācāryavānpuruṣo vede"tyācāryavattvānupapattirjñānānmokṣābhāvaprasaṅgaśca
            /
            deśāntaraprāptyupāyajñānavadanaikāntikaphalatvaṃ vā jñānasya /
            na /
            karmaṇāṃ pravṛttāpravṛttaphalavattvaviśeṣopapatteḥ /
            yaduktamapravṛttaphalānāṃ karmamāṃ dhruvaphalavattvādbrahmavidaḥ śarīre patite śarīrāntaramārabdhavyamapravṛttakarmaphalopabhogātharmityetadasat
            /
            viduṣa"stasya tāvadeva ciram" iti śruteḥ prāmāṇyāt /
            nanu"puṇyo vai pumyena karmaṇābhavati"ityādiśruterapi prāmāṇyameva /
            tasyamevam /
            tathāpi pravṛttaphalānāmapravṛttaphalānāṃ ca karmaṇāṃ viśeṣo 'sti /
            katham /
            yāni pravṛttaphalāni karmāṇi yairvidvaccharīramārabdhaṃ teṣāmupabhogenaiva kṣayaḥ
            /
            yathā'rahdhavegasya lakṣyamukteṣvādervegakṣayādeva sthitirna tu lakṣyavedhasamakālameva
            prayojanaṃ nāstīti tadvat /
            anyāni tvapravṛttaphalānīha prāgjñānotpatterūrdhvaṃ ca kṛtāni vā kriyamāṇāni vātītajanmāntarakṛtāni
            vāpravṛttaphalāni jñānena dahyante prāyaścitteneva /
            "kṣīyante cāsya karmāṇi"iti cā'tharvaṇe /
            ato brahmavido jīvanādiprayojanābhāve 'pi pravṛttaphalānāṃ karmaṇāmavaśyameva phalopabhogaḥ
            syāditi mukteṣuvattasya tāvadeva ciramiti yuktamevoktamiti yathoktadoṣacodanānupapattiḥ
            jñānotpatterūrdhvaṃ ca brahmavidaḥ karmābhāvamavocāma"brahmasaṃstho 'mṛtatvametī"tyatra
            /</p>
         
         
         <p>tacca smartumarhasi //2 //</p>
         
         
         
         
         
         <p>START ChUp 6,14.3</p>
         
         
         <p><span class="bold">sa ya eṣo 'ṇimaitad ātmyam idaṃ sarvam |
               tat satyam |
               sa ātmā |
               tat tvam asi śvetaketo iti |
               bhūya eva mā bhagavān vijñāpayatv iti |
               tathā somyeti hovāca || ChUp_6,14.3 ||</span></p>
         
         
         
         
         
         <p>
            ChUpBh_6,14.3 sa ya ityādyuktārtham /<br />
            ācāryavānvidvānyena krameṇa satsampadyate taṃ kramaṃ dṛṣṭāntena bhūya eva mā bhagavānvijñāpayatviti
            /<br />
            tathā somyeti hovāca //3//
            </p>
         
         
         <p><span class="bold">iti cchāndogyopaniṣadi ṣaṣṭhādhyāyasya caturdaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 6,15.1</p>
         
         
         <p><span class="bold">puruṣaṃ somyotopatāpinaṃ jñātayaḥ paryupāsate jānāsi māṃ jānāsi mām iti |
               tasya yāvan na vāṅ manasi saṃpadyate manaḥ prāṇe prāṇas tejasi tejaḥ parasyāṃ devatāyāṃ
               tāvaj jānāti || ChUp_6,15.1 ||</span></p>
         
         
         
         
         
         <p>ChUpBh_6,15.1 puruṣaṃ he somyotopatāpinaṃ jvarādyupatāpavantaṃ jñātayo bāndhavāḥ parivāryopāsate
            mumūrṣuṃ jānāsi māṃ tava pitaraṃ putraṃ bhrātaraṃ veti pṛcchantastasya mumūrṣoryāvanna
            vāṅmanasi sampadyate manaḥ prāṇe prāṇastejasi tejaḥ parasyāṃ devatāyāmityetaduktartham
            //1 //</p>
         
         
         
         
         
         <p>START ChUp 6,15.2</p>
         
         
         <p class="bold">atha yadāsya vāṅ manasi saṃpadyate manaḥ prāṇe prāṇas tejasi tejaḥ parasyāṃ devatāyām
            atha na jānāti || ChUp_6,15.2 ||</p>
         
         
         
         
         
         <p>ChUpBh_6,15.2 saṃsāriṇo yo maraṇakramaḥ sa evāyaṃ viduṣo 'pi satsampattikrama ityetadāha
            parasyāṃ devatāyāṃ tejasi sampanne 'tha na jānāti /
            avidvāṃstu sata utthāya prāgbhāvitaṃ vyāghrādibhāvaṃ devamanuṣyādibhāvaṃ vā viśati
            /
            vidvāṃstu śāsrācāryopadeśajanitajñānadīpaprakāśitaṃ sadbrahmātmānaṃ praviśya nā'vartata
            ityeṣa satsampattikramaḥ /
            anye tu mūrdhanyayā nāḍyotkramyā'dityādidvāreṇa sadgacchantītyāhustadasat /
            deśakālanimittaphalābhisandhānena gamanadarśanāt /
            na hi sadātmaikatvadarśinaḥ satyābhisandhasya deśakālanimittaphalādyanṛtābhisandhirupapadyate
            /
            
            <p>
               virodhāt /<br />
               avidyākāmakarmaṇāṃ ca gamananimittānāṃ sadvijñānahutāśanavipluṣṭatvādgamanānupapattireva
               /<br />
               "paryāptakāmasya kṛtātmanastivahaiva sarve pravilīyanti kāmāḥ"ityādyātharvaṇe /<br />
               nadīsamudradṛṣṭāntaśruteśca //2 //
               </p>
         </p>
         
         
         
         
         
         <p>START ChUp 6,15.3</p>
         
         
         <p><span class="bold">sa ya eṣo 'ṇimaitad ātmyam idaṃ sarvam |
               tat satyam |
               sa ātmā |
               tat tvam asi śvetaketo iti |
               bhūya eva mā bhagavān vijñāpayatv iti |
               tathā somyeti hovāca || ChUp_6,15.3 ||</span></p>
         
         
         
         
         
         <p>
            ChUpBh_6,15.3 sa ya ityādi samānam /<br />
            yadi mariṣyato mumukṣataśca tulyā satsampattistatra vidvānsatsampanno nā'vartata āvartate
            tvavidvānityatra kāraṇaṃ dṛṣṭāntena bhūya eva mā bhagavānvijñāpayatviti tathā somyeti
            hovāca //3//
            </p>
         
         
         <p><span class="bold">iti cchāndogyopaniṣadi ṣaṣṭhādhyāyasya pañcadaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 6,16.1</p>
         
         
         <p><span class="bold">puruṣaṃ somyota hastagṛhītam ānayanti |
               apahārṣīt steyam akārṣīt paraśum asmai tapateti |
               sa yadi tasya kartā bhavati tata evānṛtam ātmānaṃ kurute |
               so 'nṛtābhisaṃdho 'nṛtenātmānam antardhāya paraśuṃ taptaṃ pratigṛhṇāti |
               sa dahyate |
               atha hanyate || ChUp_6,16.1 ||</span></p>
         
         
         
         
         
         <p>ChUpBh_6,16.1 śṛṇu yathā somya puruṣaṃ cauryakarmaṇi sandihyamānaṃ nigrahāya parīkṣaṇāya
            votāpi hastagṛhītaṃ baddhahastamānayanti rājapuruṣāḥ /
            kiṃ kṛtavānayamiti pṛṣṭāścā'hurapahārśīddhanamasyāyam /
            te cā'huḥ kimapaharaṇamātrema bandhanamarhati /
            anyathā datte 'pi dhane bandhanaprasaṅgādityuktāḥ punarāhuḥ steyamakārṣīttauryeṇa
            dhanamapahārṣīditi /
            
            <p>
               teṣvevaṃ vadatsvitaro 'pahnate nāhaṃ tatkarteti /<br />
               (te cā'huḥ sandihyamānaṃ steyamakārṣīstvamasya dhanasyeti) /<br />
               tasmiṃścāpahnavāne āhuḥ paraśumasmai tapateti śodhayatvātmānamiti /<br />
               sa yadi tasya stainyasya kartā bavati bahiścāpahnate sa evaṃbhūtastata evānṛtamanyathābhūtaṃ
               santamanyathā'mānaṃ kurute sa tathānṛtābhisandho 'nṛtenā'tmānamantardhāya vyavahitaṃ
               kṛtvā paraśuṃ taptaṃ mohātpratigṛhrāti sa dahyate 'tha hanyate rājapuruṣaiḥ svakṛtenānṛtābhisandhidoṣeṇa
               //1 //
               </p>
         </p>
         
         
         
         
         
         <p>START ChUp 6,16.2</p>
         
         
         <p><span class="bold">atha yadi tasyākartā bhavati |
               tata eva satyam ātmānaṃ kurute |
               sa satyābhisandhaḥ satyenātmānam antardhāya paraśuṃ taptaṃ pratigṛhṇāti |
               sa na dahyate |
               atha mucyate || ChUp_6,16.2 ||</span></p>
         
         
         
         
         
         <p>
            ChUpBh_6,16.2 atha yadi tasya karmaṇo 'kartā bhavati tata eva satyamātmānaṃ kurute
            sa satyena tayā stainyākartṛtayā'tmānamantardhāya paraśuṃ taptaṃ pratigṛhṇāti sa satyābhisandhaḥ
            sanna dahyate satyavyavadhānādatha mucyate ca mṛṣābhiyoktṛbhyaḥ /<br />
            taptaparaśuhastatalasaṃyogasya tulyatve 'pi steyakartrakartroranṛtābhisandho dahyate
            na tu satyābhisandhaḥ //2 //
            </p>
         
         
         
         
         
         <p>START ChUp 6,16.3</p>
         
         
         <p><span class="bold">sa yathā tatra nādāhyeta |
               etad ātmyam idaṃ sarvam |
               tat satyam |
               sa ātmā |
               tat tvam asi śvetaketo iti |
               tad dhāsya vijajñāv iti vijajñāv iti || ChUp_6,16.3 ||</span></p>
         
         
         
         
         
         <p>ChUpBh_6,16.3 sa yathā satyābhisandhastaptaparaśugrahaṇakarmaṇi satyavyavahitahastatalatvānnādāhyeta
            na dahyetetyetadevaṃ sadbrahmasatyābhisandhītarayoḥ śarīrapātakāle ca tulyāyāṃ satsampattau
            vidvānsatsampadya na punarvyāghradevādidehagrahaṇāyā'vartate /
            avidvāṃstu vikārānṛtābhisandhaḥ punarvyāghrādibhāvaṃ devatādibhāvaṃ vā yathākarma
            yathāśrutaṃ pratipadyate /
            yadātmābhisandhyanabhisandhikṛte mokṣabandhane yacca mūlaṃ jagato yadāyatanā yatpratiṣṭhāśca
            sarvāḥ prajā yadātmakaṃ ca sarvaṃ yaccājamamṛtamabhayaṃ śivamadvitīyaṃ tatsatyaṃ sa
            ātmā tavātastattvamasi he śvetaketo ityuktārthamasakṛdvākyam /</p>
         
         
         <p>kaḥ punarasau śvetaketustvaṃśabdārthaḥ /
            yo 'haṃ śvetaketuruddālakasya putra iti vedā'tmānamādeśaṃ śrutvā matvā vijñāya cāśrutamamatamavijñātaṃ
            vijñātuṃ pitaraṃ papraccha kathaṃ nu bhagavaḥ sa ādeśo bavatīti sa eṣo 'dhikṛtaḥ śrotā
            mantā vijñātā tejobannamayaṃ kāryakāraṇasaṅghātaṃ praviṣṭā paraiva devatā nāmasvarūpavyākaraṇāyā'darśa
            iva puruṣaḥ sūryāduriva jalādau pratibodhitastattvamasītidṛṣṭāntairhetubhiśca tatpiturasya
            ha kiloktaṃ sadevāhamasmīti vijajñau vijñātavān /
            dvirvacanamadhyāyaparisamāptyartham /
            kiṃ punaratra ṣaṣṭhe vākyapramāṇena janitaṃ phalam?ātmani kartṛtvabhoktṛtvayoradhikṛtatvavijñānanivṛttistasya
            phalaṃ yaṃ vayamavocāma tvaṃśabdavācyamarthaṃ śrotuṃ mantuṃ cādhikṛtamavijñātavijñānaphalārtham
            /
            prākcaitasmādvijñānādahamevaṃ kariṣyāmyagnihotrādīni karmāṇyahamatrādhikṛtaḥ /
            eṣāṃ ca karmaṇāṃ phalamihāmutra ca bhokṣye kṛteṣu vā karmasu kṛtakartavyaḥ syāmityevaṃ
            kartṛtvabhoktṛtvayoradhikṛto 'smītyātmani yadvijñānamabhūttattasya yatsajjagato mūlamekamevādvitīyaṃ
            tattvamasītyanena vākyena pratibuddhasya nivartate /
            virodhāt /
            na hyekasminnadvitīya ātmanyayamahamasmīti vijñāte mamedamanyadanena kartavyamidaṃ
            kṛtvāsya phalaṃ bhokṣya iti vā bhedavijñānamupapadyate /
            tasmātsatsatyādvitīyātmavijñāne vikārānṛtajīvātmavijñānaṃ nivartata iti yuktam /
            nanu tattvamasītyatra tvaṃśabdavācyer'the sadbuddhirādhitsyate yathā'dityamana ādiṣu
            brahmādibuddhiḥ /
            yathā ca loke pratimādiṣu viṣṇvādibuddhistadvannatu sadeva tvamiti, yadi sadeva śvetaketuḥ
            syātkathamātmānaṃ na vijānīyādyena tasmai tattvamasītyupadiśyate /
            na /
            ādityādivākyavailakṣaṇyāt /
            ādityo brahmetyādāvitiśabdavyavadhānānna sākṣādbrahmatvaṃ gamyate /
            rūpādimattvāccā'dityādīnāmākāśamanasoścetiśabdavyavadhānādevābrahmatvamiha tu sata
            eveha praveśaṃ darśayitvā tattvamasīti niraṅkuśaṃ sadātmabhāvamupadiśati /
            nanu parākramādiguṇaḥ siṃho 'si tvamitivattattvamasīti syāt /
            na /
            mṛdādivatsadekamevādvitīyaṃ satyamityupadeśāt /
            na copacāravijñānāttasya tāvadeva ciramiti satsampattirūpadiśyeta /
            mṛṣātvādupacāravijñānasya /
            tvamindro 'si yama itivat /
            nāpi stutiranupāsyatvācchvetaketoḥ /
            nāpi sacchvetaketutvopadeśena stūyeta /
            na hi rājā dāsastvamiti stutyaḥ syāt /
            nāpi sataḥ sarvātmana ekadeśanirodho yuktastattvamasīti deśādhipateriva grāmādhyakṣastvamiti
            /
            na cānyā gatiriha sadātmatvopadeśādarthāntarabhūtā sambhavati /
            nanu sadasmītibuddhimātramiha kartavyatayā codyate na tvajñātaṃ sadasīti jñāpyata
            iti cet /
            nanvasminpakṣe 'pyaśrutaṃ śrutaṃ bhavatītyādyanupapannam /
            na, sadasmītibuddhividheḥ stutyarthatvāt /
            na, ācāryavānpuruṣo veda tasya tāvadeva ciramityupadeśāt /
            yadi hi sadasmīti buddhimātraṃ kartavyatayā vidhīyate na tu tvaṃśabdavācyasya sadrūpatvameva
            tadā nā'cāryavānvedeti jñānopāyopadeśo vācyaḥ syāt /
            yathāgnihotraṃ juhuyādityevamādiṣvarthaprāptamevā'cāryavattvamiti tadvat /
            tasya tāvadeva ciramiti ca kṣepakaraṇaṃ na yuktaṃ syāt /
            sadātmatattve 'vijñāte 'pi sakṛdbuddhimātrakaraṇe mokṣaprasaṅgāt /
            na ca tattvamasītyukte nāhaṃ saditipramāṇavākyajanitā buddhīrnivartayituṃ śakyā notpanneti
            vā śakyaṃ vaktum /
            sarvopaniṣadvākyānāṃ tatparatayaivopakṣayāt /
            yathāgnihotrādividhijanitāgnihotrādikartavyatābuddhīnāmatathārthatvamanutpannatvaṃ
            vā na śakyate vaktuṃ tadvat /
            yattūktaṃ sadātmā sannātmānaṃ kathaṃ na jānīyāditi /
            nāsau doṣaḥ /
            kāryakaraṇasaṅghātavyatirikto 'haṃ jīvaḥ kartā bhoktetyapi svabhāvataḥ prāṇināṃ vijñānādarśanātkisu
            tasya sadātmavijñānam /
            kathamevaṃ vyatiriktavijñāne sati teṣāṃ kartṛtvādivijñānaṃ sambhavati dṛśyate ca /
            tadvattasyāpi dehādiṣvātmabuddhitvānna syātsadātmavijñānam /
            tasmādvikārānṛtādhikṛtajīvātmavijñānanivartakamevedaṃ vākyaṃ tattvamasīti siddhamiti
            //3 // //</p>
         
         
         <p><span class="bold">iti cchāndogyopaniṣadi ṣaṣṭhādhyāyasya ṣoḍaśaḥ khaṇḍaḥ</span>
            <span class="bold">iti cchāndogyopaniṣadbrāhmaṇe ṣaṣṭhodhyāyaḥ samāptaḥ</span></p>
         
         
         
         
         
         <p><span class="bold">atha saptamo 'dhyāyaḥ</span></p>
         
         
         
         
         
         <p>START ChUp 7,1.1</p>
         
         
         <p><span class="bold">adhīhi bhagava iti hopasasāda sanatkumāraṃ nāradaḥ |
               taṃ hovāca yad vettha tena mopasīda |
               tatas ta ūrdhvaṃ vakṣyāmīti |
               sa hovāca || ChUp_7,1.1 ||</span></p>
         
         
         
         
         
         <p>ChUpBh_7,1.1
            paramārthantattvopadeśapradhānaparaḥ ṣaṣṭho 'dhyāyaḥ sadātmaikatvanirṇayaparatayaivopayuktaḥ
            /
            na sator'vāgvikāralakṣaṇāni tattvāni nirdiṣṭānītyatastāni nāmādīni prāṇāntāni krameṇa
            nirdiśya taddvāreṇāpi bhūmākhyaṃ niratiśayaṃ tattvaṃ nirdekṣyāmīti śākhācandradarśanavaditīnaṃ
            saptamaṃ prapāṭhakamārabhate /
            anirdiṣṭeṣu hi sator'vāktattveṣu sanmātre ca nirdiṣṭe 'nyadapyavijñātaṃ syādityāśaṅkā
            kasyacitsyātsā mā bhūditi vā tāni nirdidikṣati /</p>
         
         
         <p>athavā sopānārohaṇavatsthūlādārabhya sūkṣmaṃ sūkṣamataṃ ca buddhiviṣayaṃ jñāpayitvā
            tadatirikte svārājye 'bhiṣekṣyāmīti nāmādīni nirdidikṣati /
            athavā nāmādyuttarottaraviśiṣṭāni tattvānyatitarāṃ ca teṣāmutkṛṣṭatamaṃ bhūmākhyaṃ
            tattvamiti tatstutyarthaṃ nāmādīnāṃ krameṇopanyāsaḥ /</p>
         
         
         <p>ākhyāyikā tu paravidyāstutyarthā /
            katham /
            nārado devarṣiḥ kṛtakartavyaḥ sarvavidyo 'pi sannanātmajñatvācchuśocaiva kimu vaktavyamanyo
            'lpavijjanturakṛtapuṇyātiśayo 'kṛtārtha iti /
            athavā nānyadātmajñānānniratiśayaśreyaḥ sādhanamastītyetatpradarśanārthaṃ sanatkumāranāradākhyāyikā'rabhyate
            /
            yena sarvavijñānasādhanaśaktisampannasyāpi nāradasya devarṣeḥ śreyo na babhūva yenottamābhijanavidyāvṛttasādhanaśaktisampattinimittābhi
            mānaṃ hitvā prākṛtapuruṣavatsanatkumāramupasasāda śreyaḥsādhanaprāptaye 'taḥ prakhyāpitaṃ
            bhavati niratiśayaprāptisādhanatvamātmavidyāyā iti /
            
            <p>
               adhīhyadhīṣva bhagavā bha vinniti kilopasasāda /<br />
               adhīhi bhagava iti mantraḥ /<br />
               sanatkumāraṃ yogīśvaraṃ brahmiṣṭhaṃ nārada upasannavān /<br />
               taṃ nyāyata upasannaṃ hovāca yadātmaviṣaye kiñcidvettha tena tatprakhyāpanena māmupasīdedamahaṃ
               jāna iti tato 'haṃ bhavato vijñānātte tubyamūrdhvaṃ vakṣyāmītyuktavati sa hovāca nāradaḥ
               //1 //
               </p>
         </p>
         
         
         
         
         
         <p>START ChUp 7,1.2</p>
         
         
         <p class="bold">ṛgvedaṃ bhagavo 'dhyemi yajurvedaṃ sāmavedam ātharvaṇaṃ caturtham itihāsapurāṇaṃ pañcamaṃ
            vedānāṃ vedaṃ pitryaṃ rāśiṃ daivaṃ nidhiṃ vākovākyam ekāyanaṃ devavidyāṃ brahmavidyāṃ
            bhūtavidyāṃ kṣatravidyāṃ nakṣatravidyāṃ sarpadevajanavidyām etad bhagavo 'dhyemi ||
            ChUp_7,1.2 ||</p>
         
         
         
         
         
         <p>ChUpBh_7,1.2 ṛgvedaṃ bhagavo 'dhyemi smarāmi yadvettheti vijñānasya pṛṣṭatvāt /
            tathā yajurvedaṃ sāmavedamātharvaṇaṃ caturthaṃ vedaṃ vedaśabdasya prakṛtatvāditihāsapurāṇaṃ
            pañcamaṃ vedaṃ vedānāṃ bhāratapañcamānāṃ vedaṃ vyākaraṇamityarthaḥ /</p>
         
         
         <p>vyākaraṇena hi padādivibhāgaśa ṛgvedādayo jñāyante /
            pitryaṃ śrāddhakalpam /
            kāśiṃ gaṇitam /
            daivamutpātajñānam /
            nidhiṃ mahākālādinidhiśāstram /
            vākovākyaṃ tarkaśāsram /
            ekāyanaṃ nītiśāsram /
            devavidyāṃ niruktam /
            brahmaṇa ṛgyajuḥsāmākhyasya vidyāṃ brahmavidyāṃ śikṣākalpacchandovicitayaḥ /
            bhūtavidyāṃ bhūtatantram /
            
            <p>
               kṣattravidyāṃ dhanurvedam /<br />
               nakṣatravidyāṃ jyautiṣam /<br />
               sarpadevajanavidyāṃ sarpavidyāṃ gāruḍaṃ devajanavidyāṃ gandhayuktinṛtyagītavādyiśilpādivijñānāni
               /<br />
               etatsarvaṃ he bhagavo 'dhyemi //2 //
               </p>
         </p>
         
         
         
         
         
         <p>START ChUp 7,1.3</p>
         
         
         <p><span class="bold">so 'haṃ bhagavo mantravid evāsmi nātmavit |
               śrutaṃ hy eva me bhagavaddṛśebhyas tarati śokam ātmavid iti |
               so 'haṃ bhagavaḥ śocāmi |
               taṃ mā bhagavāñ chokasya pāraṃ tārayatv iti |
               taṃ hovāca yad vai kiṃcaitad adhyagīṣṭhā nāmaivaitat || ChUp_7,1.3 ||</span></p>
         
         
         
         
         
         <p>ChUpBh_7,1.3 so 'haṃ bhagava etatsarvaṃ jānannapi mantravidevāsmi śabdārthamātravijñānavānevāsmītyarthaḥ
            /
            sarvo hi śabdo 'bhidhānamātramabhidhānaṃ ca sarvaṃ mantreṣvantarbhavati /
            mantravidevāsmi mantravitkarmavidityarthaḥ /
            'mantreṣu karmāṇī'ti hi vakṣyati nā'tmavinnā'tmānaṃ vedbhi /
            nanvātmāpi mantraiḥ prakāśyata eveti kathaṃ mantraviccennā'tmavit /
            na /
            abhidhānābhidheyabhedasya vikāratvāt /
            na ca vikāra ātmeṣyate /
            nanvātmāpyātmaśabdenābhidhīyate /
            na"yato vāco nivartante" /
            "yatra nānya paśyati"ityādiśruteḥ /
            kathaṃ tarhyā'tmaivādhastāt' 'sa ātme'tyādiśabdā ātmānaṃ pratyāyayanti /
            naiṣa doṣaḥ /
            dehavati pratyagātmani bhedaviṣaye prayujyamānaḥ śabdo dehādīnāmātmatve pratyākhyāyamāne
            yatpariśiṣṭaṃ sadavācyamapi pratyāyayati /
            yathā sarājikāyāṃ dṛśyamānāyāṃ senāyāṃ chatradhvajapatākādivyavahite 'dṛśyamāne 'pi
            rājanyeṣa rājā dṛśyata iti bhavati śabdaprayogastatra ko 'sau rājeti rājaviśeṣanirūpaṇāyāṃ
            dṛśyamānetarapratyākhyāne 'nyasminnadṛśyamāne 'pi rājani rājapratītirbhavettadvat
            /
            tasmātsohaṃ mantravitkarmavidevāsmi karmakāryaṃ ca sarvaṃ vikāra iti vikārajña evāsmi
            nā'tmavinnā'tmaprakṛtisvarūpajña ityarthaḥ /
            ata evokta"mācāryavānpuruṣo vede"ti /
            "yato vāco nivartante"ityādiśrutibhyaśca /
            śrutamāgamajñānamastyeva hi yasmānme mama bhagavaddṛśebhyo yuṣmatsadṛśebhyastaratyatikrāmati
            śokaṃ manastāpamakṛtārthabuddhitāmātmavidityataḥ /
            
            <p>
               so 'hamanātmavittvāddhe bhagavaḥ śocāmyakṛtārthabuddhyā santapye sarvadā taṃ mā māṃ
               śokasya śokasāgarasya pāramantaṃ bhagavāṃstārayatvātmajñānoḍupena kṛtārthabuddhimāpādayatvabhayaṃ
               gamayatvityarthaḥ /<br />
               tamevamuktavantaṃ hovāca yadvai kiñcaitadadhyagīṣṭhā adhītavānasi /<br />
               adhyayanena tadarthajñānamupalakṣyate jñātavānasītyetannāmaivaitat /<br />
               "vācā'rambhaṇaṃ vikāro nāmadheyam"iti śruteḥ //3 //
               </p>
         </p>
         
         
         
         
         
         <p>START ChUp 7,1.4</p>
         
         
         <p><span class="bold">nāma vā ṛgvedo yajurvedaḥ sāmaveda ātharvaṇaś caturtha itihāsapurāṇaḥ pañcamo vedānāṃ
               vedaḥ pitryo rāśir daivo nidhir vākovākyam ekāyanaṃ devavidyā brahmavidyā bhūtavidyā
               kṣatravidyā nakṣatravidyā sarpadevajanavidyā |
               nāmaivaitat |
               nāmopāssveti || ChUp_7,1.4 ||</span>
            </p>
         
         
         
         
         <p>
            ChUpBh_7,1.4 nāma vā ṛgvedo yajurveda ityādi nāmaivaitat /<br />
            nāmopāḥsva brahmeti brahmabuddhyā /<br />
            yathā pratimāṃ viṣṇubuddhyopāste tadvat //4 //
            </p>
         
         
         
         
         
         <p>START ChUp 7,1.5</p>
         
         
         <p><span class="bold">sa yo nāma brahmety upāste |
               yāvan nāmno gataṃ tatrāsya yathākāmacāro bhavati yo nāma brahmety upāste |
               asti bhagavo nāmno bhūya iti |
               nāmno vāva bhūyo 'stīti |
               tan me bhagavān bravītv iti || ChUp_7,1.5 ||</span></p>
         
         
         
         
         
         <p>
            ChUpBh_7,1.5 sa yastu nāma brahmetyupāste tasya yatphalaṃ bhavati tacchṛṇu yāvannāmno
            gataṃ nāmno gocaraṃ tatra tasminnāmaviṣaye 'sya yathākāmacāraḥ kāmacaraṇaṃ rājña iva
            svaviṣaye bhavati /<br />
            yo nāma brahmetyupāsta ityupasaṃhāraḥ /<br />
            kimasti bhagavo nāmno bhūyo 'dhikataraṃ yadbrahmadṛṣṭyarhamanyadityabhiprāyaḥ /<br />
            sanatkumāra āha nāmno vāva bhūyo 'styevetyukta āha yadyasti tanme bhagavānbravītviti
            //5//
            </p>
         
         
         <p><span class="bold">iti cchāndogyopaniṣadi saptamādhyāyasya prathamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 7,2.1</p>
         
         
         <p><span class="bold">vāg vāva nāmno bhūyasī |
               vāg vā ṛgvedaṃ vijñāpayati yajurvedaṃ sāmavedam ātharvaṇaṃ caturtham itihāsapurāṇaṃ
               pañcamaṃ vedānāṃ vedaṃ pitryaṃ rāśiṃ daivaṃ nidhiṃ vākovākyam ekāyanaṃ devavidyāṃ
               brahmavidyāṃ bhūtavidyāṃ kṣatravidyāṃ nakṣatravidyāṃ sarpadevajanavidyāṃ divaṃ ca
               pṛthivīṃ ca vāyuṃ cākāśaṃ cāpaś ca tejaś ca devāṃś ca manuṣyāṃś ca paśūṃś ca vayāṃsi
               ca tṛṇavanaspatīñ śvāpadāny ākīṭapataṅgapipīlakaṃ dharmaṃ cādharmaṃ |
               ca satyaṃ cānṛtaṃ ca sādhu cāsādhu ca hṛdayajñaṃ cāhṛdayajñaṃ ca |
               yad vai vāṅ nābhaviṣyan na dharmo nādharmo vyajñāpayiṣyan na satyaṃ nānṛtaṃ na sādhu
               nāsādhu na hṛdayajño nāhṛdayajñaḥ |
               vāg evaitad sarvaṃ vijñāpayati vācam upāssveti || ChUp_7,2.1 ||</span></p>
         
         
         
         
         
         <p>ChUpBh_7,2.1 vāgvāva /
            vāgitīndriyaṃ jihvābhūlādiṣvaṣṭasu sthāneṣu sthitaṃ varṇānāmabhivyañjakam /
            varṇāśca nāmeti nāmno vāgbhūyasītyucyate /
            kāryaddhi kāraṇaṃ bhūyo dṛṣṭaṃ loke yathā putrātpitā tadvat /
            kathaṃ ca vāṅnāmno bhūyasītyāhavāgvā ṛgvedaṃ vijñāpayatyayamṛgveda iti /
            tathā yajurvedamityādi samānam /
            
            <p>
               hṛdayajñaṃ hṛdayapriyam /<br />
               tadviparītamahṛdayajñam /<br />
               yadyadi vāṅnābhaviṣyaddharmādi na vyajñāpayiṣyadvāgabhāve 'dhyayanābhāve tadarthaśravaṇābhāvastacchravaṇābhāve
               dharmādi na vyajñāpayiṣyanna vijñātamabhaviṣyadityarthaḥ /<br />
               tasmādvāgevaitacchabdoccāraṇena sarvaṃ vijñāpayatyato bhūyasī vāṅnāmnastasmādvācaṃ
               brahmetyupāḥsva //1 //
               </p>
         </p>
         
         
         
         
         
         <p>START ChUp 7,2.2</p>
         
         
         <p><span class="bold">sa yo vācaṃ brahmety upāste |
               yāvad vāco gataṃ tatrāsya yathākāmacāro bhavati yo vācaṃ brahmety upāste |
               asti bhagavo vāco bhūya iti |
               vāco vāva bhūyo 'stīti |
               tan me bhagavān bravītv iti || ChUp_7,2.2 ||</span></p>
         
         
         
         
         
         <p>ChUpBh_7,2.2 samānamanyat //2//</p>
         
         
         <p><span class="bold">iti cchāndogyopaniṣadi saptamādhyāyasya dvitīyaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 7,3.1</p>
         
         
         <p><span class="bold">mano vāva vāco bhūyaḥ |
               yathā vai dve vāmalake dve vā kole dvau vākṣau muṣṭir anubhavaty evaṃ vācaṃ ca nāma
               ca mano 'nubhavati |
               sa yadā manasā manasyati mantrān adhīyīyety athādhīte |
               karmāṇi kurvīyety atha kurute |
               putrāṃś ca paśūṃś ceccheyety athecchate |
               imaṃ ca lokam amuṃ ceccheyety athecchate |
               mano hy ātmā |
               mano hi lokaḥ |
               mano hi brahma |
               mana upāssveti || ChUp_7,3.1 ||</span></p>
         
         
         
         
         
         <p>ChUpBh_7,3.1 mano manasyanaviśiṣṭamantaḥkaraṇaṃ vāco bhūyaḥ /
            taddhi manasyanavyāpāravadvācaṃ vaktavye prerayati /
            tena vāṅmanasyantarbhavati /
            yacca yasminnantarbhavati tattasya vyāpakatvāttato bhūyo bhavati /
            yathā vai loke dve vā'malake phale dve vā kole badaraphale dvau vākṣau vibhītakaphale
            muṣṭiranubhavati muṣṭiste phale vyāpnoti muṣṭau hi te antarbhavataḥ /
            evaṃ vācaṃ ca nāma cā'malakādivanmano 'nubhavati /
            sa yadā puruṣe yasminkāle manasāntaḥkaraṇena manasyati manasyanaṃ vivakṣābuddhiḥ kathaṃ?mantrānadhīyīyoccārayeyamityevaṃ
            vivakṣāṃ kṛtvāthādhīte tathā karmāṇi kurvīyeti cikīrṣābuddhiṃ kṛtvātha kurute putrāṃśca
            paśūṃśceccheyeti prāptīcchāṃ kṛtvā tatprāptyupāyānuṣṭhānenāthecchate putrādīnprāpnotītyarthaḥ
            /
            
            <p>
               tathemaṃ ca lokamamuṃ copāyeneccheyeti tatpraptyupāyānuṣṭhānenāthecchace prāpnoti
               /<br />
               mano hyātmā'tmanaḥ kartṛtvaṃ bhoktṛtvaṃ ca sati manasi nānyatheti mano hyātmetyucyate
               /<br />
               mano hi lokaḥ satyeva hi manasi loko bhavati tatprāptyupāyānuṣṭhānaṃ ceti mano hi
               loko yasmāttasmānmano hi brahma /<br />
               yata evaṃ tasmānmana upāḥsveti //1 //
               </p>
         </p>
         
         
         
         
         
         <p>START ChUp 7,3.2</p>
         
         
         <p><span class="bold">sa yo mano brahmety upāste |
               yāvan manaso gataṃ tatrāsya yathākāmacāro bhavati yo mano brahmety upāste |
               asti bhagavo manaso bhūya iti |
               manaso vāva bhūyo 'stīti |
               tan me bhagavān bravītv iti || ChUp_7,3.2 ||</span></p>
         
         
         
         
         
         <p>ChUpBh_7,3.2 sa yo ityādi samānam //2//</p>
         
         
         <p><span class="bold">iti cchāndogyopaniṣadi saptamādhyāyasya tṛtīyaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 7,4.1</p>
         
         
         <p><span class="bold">saṃkalpo vāva manaso bhūyān |
               yadā vai saṃkalpayate 'tha manasyati |
               atha vācam īrayati |
               tām u nāmnīyūati |
               nāmni mantrā ekaṃ bhavanti |
               mantreṣu karmāṇi || ChUp_7,4.1 ||</span></p>
         
         
         
         
         
         <p>ChUpBh_7,4.1 saṃkalpo vāva manaso bhūyān /
            saṃkalpo 'pi manasyanavadantaḥkaraṇavṛttiḥ kartavyākartavyaviṣayavibhāgena samarthanam
            /
            vibhāgena hi samarthite viṣaye cikīrṣābuddhirmanasyanānantaraṃ bhavati /
            katham /
            yadā vai saṃkalpayate kartavyādiviṣayānvibhajata idaṃ kartuṃ yuktamiti, atha manasyati
            mantrānadhīyīyetyādi /
            athānantaraṃ vācamīrayati mantrādyuccāraṇe /
            tāṃ ca vācamu nāmni nāmoccāraṇanimittaṃ vivakṣāṃ kṛtverayati nāmni nāmasāmānye mantrāḥ
            śabdaviśeṣāḥ santa ekaṃ bhavantyantarbhavantītyarthaḥ /
            sāmānye hi viśeṣo 'ntabhavati /
            mantreṣu karmāṇyekaṃ bhavanti /
            mantraprakāśitāni karmāṇi kriyante nāmantrakamasti karma /
            yaddhi mantraprakāśanena labdhasattākaṃ satkarma brāhmaṇenedaṃ kartavyamasmai phalāyeti
            vidhīyate /
            yāpyutpattirbrāhmaṇeṣu karmaṇāṃ dṛśyate sāpi mantreṣu labdhasattākānāmeva karmaṇāṃ
            spaṣṭīkaraṇam /
            na hi mantrāprakāśitaṃ karma kiñcidbrāhmaṇa utpannaṃ dṛśyate /
            
            <p>
               trayīvihitaṃ karmeti prasiddham loke /<br />
               trayīśabdaśca ṝgyajuḥsāmasamākhyā /<br />
               mantreṣu karmāṇi kavayo yānyapaśyanniti cā'tharvaṇe /<br />
               tasmādyuktaṃ mantreṣu karmāṇyekaṃ bhavantīti //1 //
               </p>
         </p>
         
         
         
         
         
         <p>START ChUp 7,4.2</p>
         
         
         <p><span class="bold">tāni ha vā etāni saṃkalpaikāyanāni saṃkalpātmakāni saṃkalpe pratiṣṭhitāni |
               samakḷpatāṃ dyāvāpṛthivī |
               samakalpetāṃ vāyuś cākāśaṃ ca |
               samakalpantāpaś ca tejaś ca |
               teṣāṃ saṃkḷptyai varṣaṃ saṃkalpate |
               varṣasya saṃkḷptyā annaṃ saṃkalpate |
               annasya saṃkḷptyai prāṇāḥ saṃkalpante |
               prāṇānāṃ saṃkḷptyai mantrāḥ saṃkalpante |
               mantrāṇāṃ saṃkḷptyai karmāṇi saṃkalpante |
               karmaṇāṃ saṃkḷptyai lokaḥ saṃkalpate |
               lokasya saṃkḷptyai sarvaṃ saṃkalpate |
               sa eṣa saṃkalpaḥ |
               saṃkalpam upāssveti || ChUp_7,4.2 ||</span></p>
         
         
         
         
         
         <p>ChUpBh_7,4.2 tāni ha vā etāni mana ādīni saṃkalpaikāyanāni saṃkalpa eko 'yanaṃ gamanaṃ
            pralayo yeṣāṃ tāni saṃkalpaikāyanāni saṃkalpātmakānyutpattau saṃkalpe pratiṣṭhitāni
            sthitau samakḷpatāṃ saṃkalpaṃ kṛtavatyāviva hi dyauśca pṛthivī ca dyāvāpṛthivyau niścale
            lakṣyete /
            tathā samakalpetāṃ vāyuścā'kāśaṃ caitāvapi saṃkalpaṃ kṛtavantāviva tathā samakalpantāmāpaśca
            tejaśca svena rūpema niścalāni lakṣyante /
            yatasteṣāṃ dyāvāpṛthivyādīnāṃ saṃkḷptyai saṃkalpanimittaṃ varṣaṃ saṃkalpante /
            annamayā hi prāṇā annopaṣṭambhakāḥ /
            "annaṃ dāma"iti hi śrutiḥ /
            teṣāṃ saṃkḷptyai mantrāḥ saṃkalpante /
            prāṇāvānhi mantrānadhīte nābalaḥ /
            mantrāṇāṃ hi saṃkḷptyai karmāṇyagnihotrādīni saṃkalpante 'nuṣṭhīyamānāni mantraprakāśitāni
            samarthībhavanti phalāya /
            tato lokaḥ phalaṃ saṃkalpate karmakartṛsamavāyitayā samarthībhavatītyarthaḥ /
            
            <p>
               lokasya saṃkḷptyai sarvaṃ jagatsaṃkalpate svarūpāvaikalyāya /<br />
               etaddhīdaṃ sarvaṃ jagadyatphalāvasānaṃ tatsarvaṃ saṃkalpamūlam /<br />
               ato viśiṣṭaḥ sa eṣa saṃkalpaḥ /<br />
               ataḥ saṃkalpamupāḥsvetyuktvā phalamāha tadupāsakasya //2 //
               </p>
         </p>
         
         
         
         
         
         <p>START ChUp 7,4.3</p>
         
         
         <p><span class="bold">sa yaḥ saṃkalpaṃ brahmety upāste |
               kḷptān vai sa lokān dhruvān dhruvaḥ pratiṣṭhitān pratiṣṭhito 'vyathamānān avyathamāno
               'bhisidhyati |
               yāvat saṃkalpasya gataṃ tatrāsya yathākāmacāro bhavati yaḥ saṃkalpaṃ brahmety upāste
               |
               asti bhagavaḥ saṃkalpād bhūya iti |
               saṃkalpād vāva bhūyo 'stīti |
               tan me bhagavān bravītv iti || ChUp_7,4.3 ||</span></p>
         
         
         
         
         
         <p>ChUpBh_7,4.3 sa yaḥ saṃkalpaṃ brahmeti brahmabuddhyopāstekḷptānvai dhātrāsyeme lokāḥ
            phalamiti kḷptānsamarthitānsaṃkalpitānsa vidvāndhruvānnityānatyantādhruvāpekṣayā dhruvaśca
            svayam /
            lokino hyadhruvatve loke dhruvakḷptivyartheti dhruvaḥ sanpratiṣṭhitānupakaraṇasaṃpannānityarthaḥ
            /
            
            <p>
               paśuputrādibhiḥ pratitiṣṭhatīti darśanātsvayaṃ ca pratiṣṭhita ātmīyopakaraṇasaṃpanno
               'vyathamānānamitrāditrāsarah itānavyathamānaśca svayamabhisidhyatyabhiprāpnotītyarthaḥ
               /<br />
               yāvatsaṃkalpasya gataṃ saṃkalpagocarastatrāsya yathākāmacāro bhavati ātmanaḥ saṃkalpasya
               na tu sarveṣāṃ saṃkalpasyeti /<br />
               uttaraphalavirodhāt /<br />
               yaḥ saṃkalpaṃ brahmetyupāsta ityādi pūrvavat //3//
               </p>
         </p>
         
         
         <p><span class="bold">iti cchāndogyopaniṣadi saptamādhyāyasya caturthaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 7,5.1</p>
         
         
         <p><span class="bold">cittaṃ vāva saṃkalpād bhūyaḥ |
               yadā vai cetayate 'tha saṃkalpayate |
               atha manasyati |
               atha vācam īrayati |
               tām u nāmnīyūati |
               nāmni mantrā ekaṃ bhavanti |
               mantreṣu karmāṇi || ChUp_7,5.1 ||</span></p>
         
         
         
         
         
         <p>
            ChUpBh_7,5.1 cittaṃ vāva saṃkalpādbhūyaḥ /<br />
            cittaṃ cetayitṛtvaṃ prāptakālānurūpabodhavattvamatītāna gataviṣayaprayojananirūpaṇasāmarthyaṃ
            ca tatsaṃkalpādapi bhūyaḥ /<br />
            katham /<br />
            yadā vai prāptamiti cetayate tadā dānāya vāpohāya vātha saṃkalpayate 'tha manasyatītyādi
            pūrvavat //1 //
            </p>
         
         
         
         
         
         <p>START ChUp 7,5.2</p>
         
         
         <p><span class="bold">tāni ha vā etāni cittaikāyanāni cittātmāni citte pratiṣṭhitāni |
               tasmād yady api bahuvid acitto bhavati nāyam astīty evainam āhuḥ |
               yad ayaṃ veda yad vā ayaṃ vidvān nettham acittaḥ syād iti |
               atha yady alpavic cittavān bhavati tasmā evota śuśrūṣante |
               cittaṃ hy evaiṣām ekāyanam |
               cittam ātmā |
               cittaṃ pratiṣṭhā |
               cittam upāssveti || ChUp_7,5.2 ||</span></p>
         
         
         
         
         
         <p>ChUpBh_7,5.2 tāni saṃkalpādīni karmaphalāntāni cittaikāyanāni cittātmāni cittotpattīni
            citte pratiṣṭhitāni cittasthitānītyapi pūrvavat /
            kiñca cittasya māhātmyam /
            yasmāccittaṃ saṃkalpādimūlaṃ tasmādyadyapi bahuvidbahuśāsrādiparijñānavānsannacitto
            bhavati prāptādicetayitṛtvasāmarthyavirahito bhavati taṃ nipuṇā laukikānāyamasti vidyamāno
            'pyasatsama evetyenamāhuḥ /
            yaccāyaṃ kiñcicchāsrādi veda śrutavāṃstadapyasya vṛthaiveti kathayanti /
            
            <p>
               kasmāt /<br />
               yadyayaṃ vidvānsyāditthamevamacitto na syāttasmādasya śrutamapyaśrutamevetyāhurityarthaḥ
               /<br />
               athālpavidapi yadi cittavānbhavati tasmā etasmai taduktārthagrahaṇāyaivotāpi śuśrūṣante
               śrotumicchanti /<br />
               tasmācca cittaṃ hyevaiṣāṃ saṃkalpādīnāmekāyanamityādi pūrvavat //2 //
               </p>
         </p>
         
         
         
         
         
         <p>START ChUp 7,5.3</p>
         
         
         <p><span class="bold">sa yaś cittaṃ brahmety upāste |
               cittān vai sa lokān dhruvān dhruvaḥ pratiṣṭhitān pratiṣṭhito 'vyathamānān avyathamāno
               'bhisidhyati |
               yāvac cittasya gataṃ tatrāsya yathākāmacāro bhavati yaś cittaṃ brahmety upāste |
               asti bhagavaś cittād bhūya iti |
               cittād vāva bhūyo 'stīti |
               tan me bhagavān bravītv iti || ChUp_7,5.3 ||</span></p>
         
         
         
         
         
         <p>ChUpBh_7,5.3 cittānupacitānhuddhimadguṇaiḥ sa cittopāsako dhruvānityādi coktārtham
            //3//</p>
         
         
         <p><span class="bold">iti cchāndogyopaniṣadi saptamādhyāyasya pañcamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 7,6.1-2</p>
         
         
         <p><span class="bold">dhyānaṃ vāva cittād bhūyaḥ |
               dhyāyatīva pṛthivī |
               dhyāyatīvāntarikṣam |
               dhyāyatīva dyauḥ |
               dhyāyantīvāpaḥ |
               dhyāyantīva parvatāḥ |
               dhyāyantīva devamanuṣyāḥ |
               tasmād ya iha manuṣyāṇāṃ mahattāṃ prāpnuvanti dhyānāpādāṃśā ivaiva te bhavanti |
               atha ye 'lpāḥ kalahinaḥ piśunā upavādinas te |
               atha ye prabhavo dhyānāpādāṃśā ivaiva te bhavanti |
               dhyānam upāssveti || ChUp_7,6.1 ||</span></p>
         
         
         <p><span class="bold">sa yo dhyānaṃ brahmety upāste |
               yāvad dhyānasya gataṃ tatrāsya yathākāmacāro bhavati yo dhyānaṃ brahmety upāste |
               asti bhagavo dyānād bhūya iti |
               dhyānād vāva bhūyo 'stīti |
               tan me bhagavān bravītv iti || ChUp_7,6.2 ||</span></p>
         
         
         
         
         
         <p>ChUpBh_7,6.1-2 dhyānaṃ vāva cittādbhūyaḥ /
            dhyānaṃ nāma śāsroktadevatādyālambaneṣvacalo bhinnajātīyairanantaritaḥ pratyayasaṃtānaḥ
            /
            ekāgrateti yamāhuḥ /
            dṛśyate ca dhyānasya māhātmyaṃ phalataḥ /
            katham /
            yathā yogī dhyāyanniścalo bhavati dhyānaphalalābhe /
            evaṃ dhyāyatīva niścalā dṛśyate pṛthivī /
            dhyāyatīvāntarikṣamityādi samānamanyat /
            devāśca manuṣyāśca devamanuṣyā manuṣyā eva vā devasamā devamanuṣyāḥ śamādiguṇasaṃpannā
            manuṣyā devasvarūpaṃ na jahatītyarthaḥ /
            yasmādevaṃ viśiṣṭaṃ dhyānaṃ tasmādya iha loke manuṣyāṇāmeva dhanairvidyayā guṇairvā
            mahattāṃ mahattvaṃ prāpnuvanti dhanādimahattvahetuṃ labhanta ityarthaḥ /
            dhyānāpādāṃśā iva dhyānasyā'pādanamāpādo dhyānaphalalābha ityetattasyāṃśo 'vayavaḥ
            kalā kāciddhyānaphalalābhakalāvanta ivaivetyarthaḥ /
            
            <p>
               te bhavanti niścalā iva lakṣyante na kṣudrā iva /<br />
               atha ye punaralpāḥ kṣudrāḥ kiñcidapi dhanādimahattvaikadeśamaprāptāste pūrvoktaviparītāḥ
               kalahinaḥ kalahaśīlāḥ piśunāḥ paradoṣodbhāsakā upavādinaḥ paradoṣaṃ sāmīpyayuktameva
               vadituṃ śīlaṃ yoṣāṃ ta upavādinaśca bhavanti /<br />
               atha ye mahattvaṃ prāptā dhanādinimittaṃ te 'nyānprati prabhavantīti prabhavo vidyācāryarājeśvarādayo
               dhyānāpādāṃśā ivetyādyuktārtham /<br />
               ato dṛśyate dhyānasya mahattvaṃ phalato 'to bhūyaścittādatastadupāḥsvetyādyuktārtham
               //1-2 //
               </p>
         </p>
         
         
         <p><span class="bold">iti cchāndogyopaniṣadi saptamādhyāyasya ṣaṣṭhaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 7,7.1</p>
         
         
         <p><span class="bold">vijñānaṃ vāva dhyānād bhūyaḥ |
               vijñānena vā ṛgvedaṃ vijānāti yajurvedaṃ sāmavedam ātharvaṇaṃ caturtham itihāsapurāṇaṃ
               pañcamaṃ vedānāṃ vedaṃ pitryaṃ rāśiṃ daivaṃ nidhiṃ vākovākyam ekāyanaṃ devavidyāṃ
               brahmavidyāṃ bhūtavidyāṃ kṣatravidyāṃ nakṣatravidyāṃ sarpadevajanavidyāṃ divaṃ ca
               pṛthivīṃ ca vāyuṃ cākāśaṃ cāpaś ca tejaś ca devāṃś ca manuṣyāṃś ca paśūṃś ca vayāṃsi
               ca tṛṇavanaspatīñ chvāpadāny ākīṭapataṅgapipīlakam |
               dharmaṃ cādharmaṃ ca satyaṃ cānṛtaṃ ca sādhu cāsādhu ca hṛdayajñaṃ cāhṛdayajñaṃ cānnaṃ
               ca rasaṃ cemaṃ ca lokam amuṃ ca vijñānenaiva vijānāti |
               vijñānam upāssveti || ChUp_7,7.1 ||</span></p>
         
         
         
         
         
         <p>ChUpBh_7,7.1 vijñānaṃ vāva dhyānādbhūyaḥ /
            vijñānaṃ śāsrārthaviṣayaṃ jñānaṃ tasya dhyānakāraṇatvāddhyānādbhūyastvam /
            kathaṃ ca tasya bhūyastvamityāha-vijñānena vā ṛgvedaṃ vijānātyayamṛgveda iti pramāṇatayā
            yasyārthajñānaṃ dhyānakāraṇam /
            
            <p>
               tathā yajurvedamityādi /<br />
               kiñca paśvādīṃśca dharmādharmau śāsrasiddhau /<br />
               sādhvasādhunī lokataḥ siddhe, smārte vā dṛṣṭādṛṣṭāviṣayaṃ ca sarvaṃ vijñānenaiva vijānātītyarthaḥ
               /<br />
               tasmādyuktaṃ dhyānādijñānasya bhūyastvam ato vijñānamupāḥsveti //1 //
               </p>
         </p>
         
         
         
         
         
         <p>START ChUp 7,7.2</p>
         
         
         <p><span class="bold">sa yo vijñānaṃ brahmety upāste |
               vijñānavato vai sa lokāñ jñānavato 'bhisidhyati |
               yāvad vijñānasya gataṃ tatrāsya yathākāmacāro bhavati yo vijñānaṃ brahmety upāste
               |
               asti bhagavo vijñānād bhūya iti |
               vijñānād vāva bhūyo 'stīti |
               tan me bhagavān bravītv iti || ChUp_7,7.2 ||</span></p>
         
         
         
         
         
         <p>
            ChUpBh_7,7.2 śṛṇūpāsanaphalaṃ vijñānavato vijñānaṃ yeṣu lokeṣu tānvijñānavato lokāñjñānavataścābhisidhyatyabhiprāpnoti
            /<br />
            vijñānaṃ śāsrārthaviṣayaṃ jñānamanyaviṣayaṃ naipuṇyaṃ tadvadbhiryuktāṃllokānnāprāpnotītyarthaḥ
            /<br />
            yāvadvijñānasyetyādi pūrvavat //2//
            </p>
         
         
         <p><span class="bold">iti cchāndogyopaniṣadi saptamādhyāyasya saptamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 7,8.1-2</p>
         
         
         <p><span class="bold">balaṃ vāva vijñānād bhūyaḥ |
               api ha śataṃ vijñānavatām eko balavān ākampayate |
               sa yadā balī bhavaty athotthātā bhavati |
               uttiṣṭhan paricaritā bhavati |
               paricarann upasattā bhavati |
               upasīdan draṣṭā bhavati śrotā bhavati mantā bhavati boddhā bhavati kartā bhavati vijñātā
               bhavati |
               balena vai pṛthivī tiṣṭhati balenāntarikṣaṃ balena dyaur balena parvatā balena devamanuṣyā
               balena paśavaś ca vayāṃsi ca tṛṇavanaspatayaḥ śvāpadāny ākīṭapataṅgapipīlakam |
               balena lokas tiṣṭhati |
               balam upāssveti || ChUp_7,8.1 ||</span></p>
         
         
         <p><span class="bold">sa yo balam upāste |
               yāvad balasya gataṃ tatrāsya yathākāmacāro bhavati yo balaṃ brahmety upāste |
               asti bhagavo balād bhūya iti |
               balād vāva bhūyo 'stīti |
               tan me bhagavān bravītv iti || ChUp_7,8.2 ||</span></p>
         
         
         
         
         
         <p>ChUpBh_7,8.1-2 balaṃ vāva vijñānādbhūyaḥ /
            balamityannopayogajanitaṃ manaso vijñeye pratibhānasāmarthyam /
            anaśanādṛgādīni na vai mā pratibhānti bho iti śruteḥ /
            śarīre 'pi tadevotthānādisāmarthyaṃ yasmādvijñānavatāṃ śatamapyekaḥ prāṇī balavānā
            kampayate yathā hastī matto manuṣyāṇāṃ śataṃ samuditamapi /
            yasmādevamannādyupayoganimittaṃ balaṃ tasmātsa puruṣo yadā balī balena tadvānbhavatyathotthātotthānasya
            kartottiṣṭhaṃśca gurūṇāmācāryasya ca paricaritā paricaraṇasya śuśrūṣāyāḥ kartā bhavati
            paricarannupasattā teṣāṃ samīpago 'ntaraṅgaḥ prayo bhavatītyarthaḥ /
            upasīdaṃśca samīpyaṃ gacchannekāgratayā'cāryasyānyasya copadeṣṭurgurordraṣṭā bhavati
            /
            
            <p>
               tatastaduktasya śrotā bhavati /<br />
               tata idamebhiruktamevamupapadyata ityupapattito mantā bhavati manvānaśca boddhā bhavatyevamevedamiti
               /<br />
               tata evaṃ niścitya taduktārthasya kartānuṣṭhātā bhavati vijñātānuṣṭhānaphalasyānubhavitā
               bhavatītyarthaḥ /<br />
               kiñca balasya māhātmyaṃ balena vai pṛthivī tiṣṭhatītyādyujvartham //1-2 //
               </p>
         </p>
         
         
         <p><span class="bold">iti cchāndogyopaniṣadi saptamādhyāyasyāṣṭamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 7,9.1</p>
         
         
         <p><span class="bold">annaṃ vāva balād bhūyaḥ |
               tasmād yady api daśa rātrīr nāśnīyāt |
               yady u ha jīvet |
               athavādraṣṭāśrotāmantāboddhākartāvijñātā bhavati |
               athānnasyāye draṣṭā bhavati śrotā bhavati mantā bhavati boddhā bhavati kartā bhavati
               vijñātā bhavati |
               annam upāssveti || ChUp_7,9.1 ||</span>
            </p>
         
         
         
         
         <p>ChUpBh_7,9.1 annaṃ vāva balādbhūyaḥ /
            balahetutvāt /
            kathamannasya balahetutvamityucyate /
            yasmādbalakāraṇamannaṃ tasmādyadyapi kaściddaśa rātrīrnāśnīyātso 'nnopayogānimittasya
            balasya hānyā mriyate na cenmriyate yadyu ha jīvet /
            dṛśyante hi māsamapyanaśnanto jīvantaḥ /
            athavā sa jīvannapyadraṣṭā bhavati gurorapi tata evāśrotetyādi pūrvaviparītaṃ sarvaṃ
            bhavati /
            atha yadā bahūnyahānyanaśito darśanādikriyāsvasamarthaḥ sannannasyā'yī /
            āgamanamāyo 'nnasya prāptirityarthaḥ /
            sā yasya vidyate so 'nnasyā'yī /
            
            <p>
               āya ityetadvarṇavyatyayena /<br />
               athānnasyā'yā ityapi pāṭha evamevārthaḥ /<br />
               draṣṭetyādikāryaśravaṇāt /<br />
               dṛśyate hyannopayoge darśanādisāmarthyaṃ na tadaprāptāvato 'nnamupāḥsveti //1 //
               </p>
         </p>
         
         
         
         
         
         <p>START ChUp 7,9.2</p>
         
         
         <p><span class="bold">sa yo 'nnaṃ brahmety upāste |
               annavato vai sa lokān pānavato 'bhisidhyati |
               yāvad annasya gataṃ tatrāsya yathākāmacāro bhavati yo 'nnaṃ brahmety upāste |
               asti bhagavo 'nnād bhūya iti |
               annād vāva bhūyo 'stīti |
               tan me bhagavān bravītv iti || ChUp_7,9.2 ||</span></p>
         
         
         
         
         
         <p>
            ChUpBh_7,9.2 phalaṃ cānnavataḥ prabhūtānnānvai sa lokānpānavataḥ prabhūtodakāṃścānnapānayornityasaṃbandhāllokānabhisi
            dhyati /<br />
            samānamanyat //2//
            </p>
         
         
         <p><span class="bold">iti cchāndogyopaniṣadi saptamādhyāyasya navamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 7,10.1</p>
         
         
         <p><span class="bold">āpo vāvānnād bhūyasyaḥ |
               tasmād yadā suvṛṣṭir na bhavati vyādhīyante prāṇā annaṃ kanīyo bhaviṣyatīti |
               atha yadā suvṛṣṭir bhavaty ānandinaḥ prāṇā bhavanty annaṃ bahu bhaviṣyatīti |
               āpa evemā mūrtā yeyaṃ pṛthivī yad antarikṣaṃ yad dyaur yat parvatā yad devamanuṣyā
               yat paśavaś ca vayāṃsi ca tṛṇavanaspatayaḥ śvāpadāny ākīṭapataṅgapipīlakam |
               āpa evemā mūrtāḥ |
               apa upāssveti || ChUp_7,10.1 ||</span></p>
         
         
         
         
         
         <p>ChUpBh_7,10.1 āpo vāvānnādbhūyasyo 'nnakāraṇatvāt /
            yasmādevaṃ tasmādyadā yasminkāle suvṛṣṭiḥ sasyahitā śobhanā vṛṣṭirna bhavati tadā
            vyādhīyante prāṇā duḥkhino bhavanti /
            
            <p>
               kiṃnimittamityāhānnamasminsaṃvatsare naḥ kanīyo 'lpataraṃ bhaviṣyatīti /<br />
               atha punaryadā suvṛṣṭirbhavati tadā'nandinaḥ sukhino hṛṣṭāḥ prāṇāḥ prāṇino bhavantyantaṃ
               bahu prabhūtaṃ bhaviṣyatīti /<br />
               apsaṃbhavatvānmūrtasyānnasyā'pa evemā mūrtāmṛrtabhedākārapariṇatā iti mūrtā yeyaṃ
               pṛthivī yadantarikṣamityādi /<br />
               āpa evemā mūrtā ato 'pa upāḥsveti //1 //
               </p>
         </p>
         
         
         
         
         
         <p>START ChUp 7,10.2</p>
         
         
         <p><span class="bold">sa yo 'po brahmety upāste |
               āpnoti sarvān kāmāṃs tṛptimān bhavati |
               yāvad apāṃ gataṃ tatrāsya yathākāmacāro bhavati yo 'po brahmety upāste |
               asti bhagavo 'dbhyo bhūya iti |
               adbhyo vāva bhūyo 'stīti |
               tan me bhagavān bravītv iti || ChUp_7,10.2 ||</span></p>
         
         
         
         
         
         <p>
            ChUpBh_7,10.2 phalaṃ-sa yo 'po brahmetyupāsta āpnoti sarvānkāmānkāmyānmūrtimato viṣayānityarthaḥ
            /<br />
            apsaṃbhavatvācca tṛpterambupāsanāttṛptimāṃśca bhavati /<br />
            samānamanyat //2//
            </p>
         
         
         <p><span class="bold">iti cchāndogyopaniṣadi saptamādhyāyasya daśamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 7,11.1</p>
         
         
         <p><span class="bold">tejo vāvādbhyo bhūyaḥ |
               tad vā etad vāyum āgṛhyākāśam abhitapati tadāhur niśocati nitapati varṣiṣyati vā iti
               |
               teja eva tatpūrvaṃ darśayitvāthāpaḥ sṛjate |
               tad etad ūrdhvābhiś ca tiraścībhiś ca vidyudbhir āhrādāś caranti tasmād āhur vidyotate
               stanayati varṣiṣyati vā iti |
               teja eva tatpūrvaṃ darśayitvāthāpaḥ sṛjate |
               teja upāssveti || ChUp_7,11.1 ||</span></p>
         
         
         
         
         
         <p>ChUpBh_7,11.1 tejo vāvādbhyo bhūyaḥ /
            tejaso 'pakāraṇatvāt /
            kathamapkāraṇatvamityāha /
            yasmādabyonistejastasmāttadvā etattejo vāyumāgṛhyāvaṣṭabhya svātmanā niścalīkṛtya
            vāyumākāśamabhitapatyākāśamabhivyāpnuvattapati yadā tadā'hurlaukikā niśocati saṃtapati
            sāmānyena jagannitapati dehānato varṣiṣyati vā iti /
            prasiddhaṃ hi loke kāraṇamabhyudyataṃ dṛṣṭavataḥ kārya bhaviṣyatīti vijñānam /
            teja eva tatpūrvamātmānamudbhūtaṃ darśayitvāthānantaramapaḥ sṛjate 'to 'psraṣṭṛtvādbhūnyo
            'dbhyastejaḥ /
            kiñcānyattadetatteja eva stanayitnurūpeṇa varṣaheturbhavati /
            
            <p>
               katham /<br />
               ūrdhvābhiścordhvagābhirvidyudbhistiraścībhiśca tiryaggatābhiśca sahā'hrādāḥ stananaśabdāścaranti
               /<br />
               tasmāttaddarśanādāhurlaukikā vidyotate stanayati varṣiṣyati vā ityādyuktārtham /<br />
               atasteja upāḥsveti //1 //
               </p>
         </p>
         
         
         
         
         
         <p>START ChUp 7,11.2</p>
         
         
         <p><span class="bold">sa yas tejo brahmety upāste |
               tejasvī vai sa tejasvato lokān bhāsvato 'pahatatamaskān abhisidhyati |
               yāvat tejaso gataṃ tatrāsya yathākāmacāro bhavati yas tejo brahmety upāste |
               asti bhagavas tejaso bhūya iti |
               tejaso vāva bhūyo 'stīti |
               tan me bhagavān bravītv iti || ChUp_7,11.2 ||</span></p>
         
         
         
         
         
         <p>
            ChUpBh_7,11.2 tasya tejasa upāsanaphalaṃ-tejasvī vai bhavati /<br />
            tejasvata eva ca lokānbhāsvataḥ prakāśavato 'pahatatamaskānbāhyādhyātmikājñānādyapanītatamaskānabhisidhyati
            /<br />
            ṛjvarthamanyat //2//
            </p>
         
         
         <p><span class="bold">iti cchāndogyopaniṣadi saptamādhyāyasyaikādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 7,12.1</p>
         
         
         <p><span class="bold">ākāśo vāva tejaso bhūyān |
               ākāśe vai sūryācandramasāv ubhau vidyun nakṣatrāṇy agniḥ |
               ākāśenāhvāyati |
               ākāśena sṛṇoti |
               ākāśena pratisṛṇoti |
               ākāśe ramate |
               ākāśe na ramate |
               ākāśe jāyate |
               ākāśam abhijāyate |
               ākāśam upāssveti || ChUp_7,12.1 ||</span></p>
         
         
         
         
         
         <p>ChUpBh_7,12.1 ākāśo vāva tejaso bhūyān /
            vāyusahitasya tejasaḥ kāraṇatvādvyomno vāyumāgṛhyeti tejasā sahokto vāyuriti pṛthagiha
            noktastejasaḥ /
            kāraṇaṃ hi loke kāryādbhūyo dṛṣṭam /
            yathā ghaṭādibhyo mṛttathā'kāśo vāyusahitasya tejasaḥ kāraṇamiti tato bhūyān /
            katham /
            ākāśo vai sūryācandramasāvubhau tejorūpau vidyunnakṣatrāṇyagniśca tejorūpāṇyākāśe
            'ntaḥ /
            
            <p>
               yacca yasyāntarvarti tadalpaṃ bhūya itarat /<br />
               kiñcā'kāśenā'hvayati cānyamanya āhūtaścetara ākāśena śṛṇotyanyoktaṃ ca śabdamanyaḥ
               pratiśṛṇotyākāśe ramate krīḍatyanyonyaṃ sarvastathā na ramate cā'kāśe vadhvādiviyoga
               ākāśe jāyate na mūrtenāvaṣṭabdhe /<br />
               tathā'kāśamabhilakṣyāṅkurādi jāyate na pratilomam /<br />
               ata ākāśamupāḥsva //1 //
               </p>
         </p>
         
         
         
         
         
         <p>START ChUp 7,12.2</p>
         
         
         <p><span class="bold">sa ya ākāśaṃ brahmety upāste |
               ākāśavato vai sa lokān prakāśavato 'saṃbādhān urugāyavato 'bhisidhyati |
               yāvad ākāśasya gataṃ tatrāsya yathākāmacāro bhavati ya ākāśaṃ brahmety upāste |
               asti bhagava ākāśād bhūya iti |
               ākāśad vāva bhūyo 'stīti |
               tan me bhagavān bravītv iti || ChUp_7,12.2 ||</span></p>
         
         
         
         
         
         <p>
            ChUpBh_7,12.2 phalaṃ śṛṇvākāśavato vai vistārayuktānsa vidvāṃllokānprakāśavataḥ /<br />
            prakāśākāśayornityasaṃbandhātprakāśavataśca lokānasaṃbādhānsaṃbādhanaṃ saṃbādhaḥ saṃbādho
            'nyonyapīḍā tadrahitānasaṃbādhānurugāyavato vistīrṇagatīnvistīrṇapracārāṃllokānabhisidhyati
            /<br />
            yāvadākāśasyetyādyuktārtham //2//
            </p>
         
         
         <p><span class="bold">iti cchāndogyopaniṣadi saptamādhyāyasya dvādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 7,13.1-2</p>
         
         
         <p><span class="bold">smaro vāvākāśād bhūyaḥ |
               tasmād yady api bahava āsīrann a smaranto naiva te kaṃcana śṛṇuyur na manvīran na
               vijānīran |
               yadā vāva te smareyur atha śṛṇuyur atha manvīrann atha vijānīran |
               smareṇa vai putrān vijānāti smareṇa paśūn |
               smaram upāssveti || ChUp_7,13.1 ||</span></p>
         
         
         <p><span class="bold">sa yaḥ smaraṃ brahmety upāste |
               yāvat smarasya gataṃ tatrāsya yathākāmacāro bhavati yaḥ smaraṃ brahmety upāste |
               asti bhagavaḥ smarād bhūya iti |
               smarād vāva bhūyo 'stīti |
               tan me bhagavān bravītv iti || ChUp_7,13.2 ||</span></p>
         
         
         
         
         
         <p>ChUpBh_7,13.1-2 smaro vāvā'kākāśādbhūyaḥ /
            smaraṇaṃ smaro 'ntaḥkaraṇadharmaḥ /
            sa ākāśādbhūyāniti draṣṭavyaṃ liṅgavyatyayena smartuḥ smaraṇe hi satyākāśādi sarvamarthavatsmaraṇavato
            bhogyatvāt /
            asati tu smarame sadapyasadeva /
            sattvakāryābhāvāt /
            nāpi sattvaṃ smṛtyabhāve śakyamākāśādīnāmavagantumityataḥ smaraṇasyā'kāśādbhṛyastvam
            /
            dṛśyate hi loke smaraṇasya bhūyastvaṃ yasmāttasmādyadyapi samuditā bahava ekasminnāsīrannupaviśeyuste
            tatrā'sīnā anyonyabhāṣitamapi na smarantaścetsyurnaiva te kañcana śabdaṃ śṛṇuyustathā
            na manvīranmantavyaṃ cetsmareyustadā manvīransmṛtyabhāvānna manvīraṃstathā na vijānīran
            /
            
            <p>
               yadā vāva te smareyurmantavyaṃ vijñātavyaṃ śrotavyaṃ cātha śṛṇuyuratha manvīrannatha
               vijānīran /<br />
               tathā smareṇa vai mama putrā eta iti putrānvijānāti smareṇa paśūn /<br />
               ato bhūyastvātsmaramupāḥsveti /<br />
               uktārthamanyat //1-2 //
               </p>
         </p>
         
         
         <p><span class="bold">iti cchāndogyopaniṣadi saptamādhyāyasya trayodaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 7,14.1</p>
         
         
         <p><span class="bold">āśā vāva smarād bhūyasī |
               āśeddho vai smaro mantrān adhīte karmāṇi kurute putrāṃś ca paśūṃś cecchata imaṃ ca
               lokaṃ amuṃ cecchate |
               āśām upāssveti || ChUp_7,14.1 ||</span></p>
         
         
         
         
         
         <p>ChUpBh_7,14.1 āśā vāva smarādbhūyasī /
            āśāprāptavastvākāṅkṣā'śā tṛṣṇā kāma iti yāmāhuḥ paryāyaiḥ sā ca smarādbhūyasī /
            katham /
            āśayā /
            hyantaḥkaraṇasthayā smarati smartavyam /
            
            <p>
               āśāviṣayarūpaṃ smarannasau smaro bhavatyata āśeddha āśayābhivardhitaḥ smarabhūtaḥ
               smarannṛgādīnmantrānadhīte 'dhītya ca tadarthaṃ brāhmaṇebhyo vidhīṃśca śrutvā karmāṇi
               kurute tatphalāśayaiva putrāṃśca karmaphalabhūtānicchate 'bhivāñchatyāśayaiva tatsādhanānyanutiṣṭhati
               /<br />
               imaṃ ca lokamāśeddha eva smaraṃllokasaṃgrahahetubhiricchate /<br />
               amuṃ ca lokamāśeddhaḥ smaraṃstatsādhanānuṣṭhānenecchate 'ta āśāraśānāvabaddhaṃ smarākāśādināmaparyantaṃ
               jagaccakrībhūtaṃ pratiprāṇi /<br />
               atra āśa āyāḥ smarādapi bhūyastvamityata āśāmupāḥsva //1 //
               </p>
         </p>
         
         
         
         
         
         <p>START ChUp 7,14.2</p>
         
         
         <p><span class="bold">sa ya āśāṃ brahmety upāste |
               āśayāsya sarve kāmāḥ samṛdhyanti |
               amoghā hāsyāśiṣo bhavanti |
               yāvad āśāyā gataṃ tatrāsya yathākāmacāro bhavati ya āśāṃ brahmety upāste |
               asti bhagava āśāyā bhūya iti |
               āśāyā bhūyo 'stīti |
               tan me bhagavān bravītv iti || ChUp_7,14.2 ||</span></p>
         
         
         
         
         
         <p>
            ChUpBh_7,14.2 yastvāśāṃ brahmetyupāste śṛṇu tasya phalam /<br />
            āśayā sadopāsitayāsyopāsakasya sarve kāmāḥ samṛdhyanti samṛddhiṃ gacchanti /<br />
            amoghā hāsyā'śiṣaḥ prārthanāḥ sarvā bhavanti yatprārthitaṃ sarvaṃ tadavaśyaṃ bhavatītyarthaḥ
            /<br />
            yāvadāśāyā gatamityādi pūrvavat //2//
            </p>
         
         
         <p><span class="bold">iti cchāndogyopaniṣadi saptamādhyāyasya caturdaśa khaṇḍaḥ</span></p>
         
         
         <p>=======================================================================</p>
         
         
         <p>START ChUp 7,15.1</p>
         
         
         <p><span class="bold">prāṇo vāva āśāyā bhūyān |
               yathā vā arā nābhau samarpitā evam asmin prāṇe sarvaṃ samarpitam |
               prāṇaḥ prāṇena yāti |
               prāṇaḥ prāṇaṃ dadāti |
               prāṇāya dadāti |
               prāṇo ha pitā |
               prāṇo mātā |
               prāṇo bhrātā |
               prāṇaḥ svasā |
               prāṇa ācāryaḥ |
               prāṇo brāhmaṇaḥ || ChUp_7,15.1 ||</span></p>
         
         
         
         
         
         <p>ChUpBh_7,15.1 nāmopakramamāśāntaṃ kāryakāraṇatvena nimittanaimittikatvena cottarottarabhūyastayāvasthitaṃ
            smṛtinimittasadbhāvamāśāraśanāpāśairvipāśitaṃ sarvaṃ sarvato bisamiva tantubhiryasminprāṇe
            samarpitam /
            yena ca sarvato vyāpināntarbahirgatena sūtre maṇigaṇā iva sūtreṇa grathitaṃ vidhṛtaṃ
            ca /
            sa eṣa prāṇo vā āśāyā bhūyān /
            kathamasya bhūyastvamityāha dṛṣṭāntena samarthayaṃstadbhūyastvam /
            yathā vai loke rathacakrasyārā rathanābhau samarpitāḥ saṃprotāḥ saṃpraveśitā ityetat
            /
            evamasmiṃlliṅgasaṃghātarūpe prāṇe prajñātmani dehike mukhye yasminparā devatā nāmarūpavyākaraṇāyā'darśādau
            pratibimbivajjīvenā'tmanānupratiṣṭā /
            yaśca mahārājasyeva sarvādhikārīśvarasya /
            "kasminnannvahamutkrānta utkrānto baviṣyāmi kasminvā pratiṣṭhite pratiṣṭhāsyāmīti
            sa prāṇamasṛjata"iti śruteḥ yastu cchāyevānugata īśvaram /
            "tadyathā rathasyāreṣu nemirarpito nābhāvarā arpitā evamevaitā bhūtamātrāḥ prajñāmātrāsvarpitāḥ
            prajñāmātrāḥ prāṇe 'rpitāḥ /
            " "sa eṣa prāṇa eva prajñātmā"iti kauṣītakinām /
            ata evamasminprāṇe sarvaṃ yathoktaṃ samarpitam /
            ataḥ sa eṣa prāṇo 'paratantraḥ prāṇena svaśaktyaiva yāti nānyakṛtaṃ gamanādikriyāsvasya
            sāmarthyamityarthaḥ /
            
            <p>
               sarvaṃ kriyākārakaphalabhedajātaṃ prāṇa eva na prāṇādbahirbhūtamastīti prakaraṇārthaḥ
               /<br />
               prāṇaḥ prāṇaṃ dadāti yaddadāti tatsvītmabhūtameva /<br />
               yasmai dadāti tadapi prāṇāyaiva /<br />
               ataḥ pitrādyākhyo 'pi prāṇa eva //1 //
               </p>
         </p>
         
         
         
         
         
         <p>START ChUp 7,15.2</p>
         
         
         <p><span class="bold">sa yadi pitaraṃ vā mātaraṃ vā bhrātaraṃ vā svasāraṃ vācāryaṃ vā brāhmaṇaṃ vā kiṃcid
               bhṛśam iva pratyāha |
               dhik tvāstv ity evainam āhuḥ |
               pitṛhā vai tvam asi mātṛhā vai tvam asi bhrātṛhā vai tvam asi svasṛhā vai tvam asy
               ācāryahā vai tvam asi brāhmaṇahā vai tvam asīti || ChUp_7,15.2 ||</span></p>
         
         
         
         
         
         <p>ChUpBh_7,15.2 kathaṃ pitrādiśabdānāṃ prasiddhārthotsargeṇa prāṇaviṣayatvamiti /
            
            <p>
               ucyate - sati prāṇe pitrādiṣu pitrādiśabdaprayogāttadutkrāntau ca prayogābhāvāt /<br />
               kathaṃ tadityāha /<br />
               sa yaḥ kaścitpitrādīnāmanyatamaṃ yadi taṃ bhṛśamiva tadananurūpamiva kiñcidvacanaṃ
               tvaṅkārādiyuktaṃ pratyāha tadainaṃ pārśvasthā āhurvivekino dhiktvāstu dhigastu tvāmityevam
               /<br />
               pitṛhā vai tvaṃ piturhantetyādi //2 //
               </p>
         </p>
         
         
         
         
         
         <p>START ChUp 7,15.3</p>
         
         
         <p><span class="bold">atha yady apy enān utkrāntaprāṇāñ chūlena samāsaṃ vyatiṣaṃdahet |
               naivainaṃ brūyuḥ pitṛhāsīti na mātṛhāsīti na bhrātṛhāsīti na svasṛhāsīti nācāryahāsīti
               na brāhmaṇahāsīti || ChUp_7,15.3 ||</span></p>
         
         
         
         
         
         <p>
            ChUpBh_7,15.3 athainānevotkrāntaprāṇāṃstyaktadehānatha yadyapi śūlena samāsaṃ samasya
            vyatidahedvyatyasya saṃdahedevamapyatikrūraṃ karma samāsavyatyāsādiprakāreṇa dahanalakṣaṇaṃ
            taddehasaṃbaddhameva kurvāṇaṃ naivainaṃ brūyuḥ pitṛhetyādi /<br />
            tasmādanvayavyatirekābhyāmavagamyata etatpitrādyākhyo 'pi prāṇa eveti //3 //
            </p>
         
         
         
         
         
         <p>START ChUp 7,15.4</p>
         
         
         <p><span class="bold">prāṇo hy evaitāni sarvāṇi bhavati |
               sa vā eṣa evaṃ paśyann evaṃ manvāna evaṃ vijānann ativādī bhavati |
               taṃ ced brūyur ativādy asīti |
               ativādy asmīti brūyāt |
               nāpahnuvīta || ChUp_7,15.4 ||</span></p>
         
         
         
         
         
         <p>ChUpBh_7,15.4 tasmātprāṇo hyevaitāni pitrādīni sarvāṇi bhavati calāni sthirāṇi ca
            /
            sa vā eṣa prāṇavidevaṃ yathoktaprakāreṇa paśyanphalato 'nubhavannevaṃ manvāna upapattibhiścintayannevaṃ
            vijānannupapattibhiḥ saṃyojyaivameveti niścayaṃ kurvannityarthaḥ /
            mananavijñānābhyāṃ hi saṃbhūtaḥ śāsrārtho niścito dṛṣṭo bhavet /
            ata evaṃ paśyannativādī bhavati nāmādyāśāntamatītya vadanaśīlo bhavatītyarthaḥ /
            
            <p>
               taṃ cedbrūyustaṃ yadyevamativādinaṃ sarvadā sarvaiḥ śabdairnāmādyāśāntamatītya vartamānaṃ
               prāṇamevaṃ vadantamevaṃ paśyantamativadanaśīlamativādinaṃ brahmādistambaparyantasya
               hi jagataḥ prāṇa ātmāhamiti bruvāṇaṃ yadi brūyurativādyasīti /<br />
               bāḍhamativādyasmīti brūyānnāpahnuvīta /<br />
               kasmāddhyasāvapahnuvīta /<br />
               yatprāṇaṃ sarveśvaramayamahamasmītyātmatvenopagataḥ //4//
               </p>
         </p>
         
         
         <p><span class="bold">iti cchāndogyopaniṣadi saptamādhyāyasya pañcadaśaḥ khaṇḍaḥ</span></p>
         
         
         
         
         
         <p>START ChUp 7,16.1</p>
         
         
         <p><span class="bold">eṣa tu vā ativadati yaḥ satyenātivadati |
               so 'haṃ bhagavaḥ satyenātivadānīti |
               satyaṃ tveva vijijñāsitavyam iti |
               satyaṃ bhagavo vijijñāsa iti || ChUp_7,16.1 ||</span></p>
         
         
         
         
         
         <p>ChUpBh_7,16.1 sa eṣa nāradaḥ sarvātiśayaṃ prāṇaṃ svamātmānaṃ sarvātmānaṃ śrutvā nātaḥ
            paramastītyupararāma /
            na pūrvavatkimasti bhagavaḥ prāṇādbhūya iti papraccha /
            yatastamevaṃ vikārānṛtabrahmavijñānena parituṣṭamakṛtārthaṃ paramārthasatyātivādinamātmānaṃ
            manyamānaṃ yogyaṃ śiṣyaṃ mithyāgrahaviśeṣādvipracyāvayannāha bhagavānsanatkumāraḥ
            /
            eṣa tu vā ativadati yamahaṃ vakṣyāmi na prāṇavidativādī paramārthataḥ /
            nāmādyapekṣaṃ tu tasyātivāditvam /
            
            <p>
               yastu bhūmākhyaṃ sarvātikrāntaṃ tattvaṃ paramārthasatyaṃ veda so 'tivādītyata āha-eṣa
               tu vā ativadati yaḥ sateyana paramārthasatyavijñānavattayātivadati /<br />
               so 'haṃ tvāṃ prapanno bhagavansatyenātivadāni tathāmāṃ niyunaktu bhagavānyathāhaṃ
               satyenātivadānītyabhiprāyaḥ /<br />
               yadyevaṃ satyenātivaditumicchasi satyameva tu tāvadvijijñāsitavyamityukta āha nāradaḥ
               /<br />
               tathāstu tarhi satya bhagavo vijijñāse viśeṣeṇa jñātumiccheyaṃ tvatto 'hamiti //1//
               </p>
         </p>
         
         
         <p><span class="bold">iti cchāndogyopaniṣadi saptamādhyāyasya ṣoḍaśaḥ khaṇḍaḥ</span></p>
         
         
         
         
         
         <p>START ChUp 7,17.1</p>
         
         
         <p><span class="bold">yadā vai vijānāty atha satyaṃ vadati |
               nāvijānan satyaṃ vadati |
               vijānann eva satyaṃ vadati |
               vijñānaṃ tv eva vijijñāsitavyam iti |
               vijñānaṃ bhagavo vijijñāsa iti || ChUp_7,17.1 ||</span></p>
         
         
         
         
         
         <p>ChUpBh_7,17.1 yadā vai satyaṃ paramārthato vijānātīdaṃ paramārthaḥ satyamiti, tato
            'nṛtaṃ vikārajātaṃ vācārambhaṇaṃ hitvā sarvavikārāvasthaṃ sadevaikaṃ satyamiti tadevātha
            vadati yadvadati /
            nanu vikāro 'pi satyameva /
            "nāmarūpe satyaṃ tābhya mayaṃ prāṇaśchannaḥ" /
            "prāṇā vai satyaṃ teṣāmeṣa satyam"iti śrutyantarāt /
            satyamuktaṃ satyatvaṃ śrutyantare vikārasya na tu paramārthāpekṣamuktaṃ kiṃ tarhīndriyaviṣayatvāpekṣaṃ
            sacca tyacceti satyamityuktaṃ taddvāreṇa ca paramārthasatyasyopalabdhirvivakṣiteti
            /
            prāṇā vai satyaṃ teṣāmeṣa satyamiti coktam /
            ihāpi tadiṣṭameva /
            iha tu praṇaviṣayātparamārthasatyavijñānābhimānādvyutthāpya nāradaṃ yatsadeva satyaṃ
            paramārthato bhūmākhyaṃ tadvijñāpayiṣyāmītyeṣa viśeṣato vivakṣitor'thaḥ /
            nāvijānansatyaṃ vadati yastvavijānanvadati so 'gnyādiśabdenāgnyadīnparamārthasadrūpānmanyamāno
            vadati na tu te rūpatrayavyatirekeṇa paramārthaḥ santi /
            tathā tānyapi rūpāṇi sadapekṣayā naiva santītyato nāvijānansatyaṃ vadati /
            
            <p>
               vijānanneva satyaṃ vadati /<br />
               na ca tatsatyavijñānamavijijñāsitamaprārthitaṃ jñāyata ityāha-vijñānaṃ tveva vijijñāsitavyamiti
               /<br />
               yadyevaṃ vijñānaṃ bhagavo vijijñāsa iti /<br />
               evaṃ satyādīnāṃ cottarottarāṇāṃ karotyantānāṃ pūrvapūrvahetutvaṃ vyākhyeyam //1//
               </p>
         </p>
         
         
         <p><span class="bold">iti cchāndogyopaniṣadi saptamādhyāyasya saptadaśaḥ khaṇḍaḥ</span></p>
         
         
         
         
         
         <p>START ChUp 7,18.1</p>
         
         
         <p><span class="bold">yadā vai manute 'tha vijānāti |
               nāmatvā vijānāti |
               matvaiva vijānāti |
               matis tv eva vijijñāsitavyeti |
               matiṃ bhagavo vijijñāsa iti || ChUp_7,18.1 ||</span></p>
         
         
         
         
         
         <p>
            ChUpBh_7,18.1 yadā vai manuta iti /<br />
            matirmananaṃ tarko mantavyaviṣaya ādaraḥ //1//
            </p>
         
         
         <p><span class="bold">iti cchāndogyopaniṣadi saptamādhyāyasyāṣṭadaśaḥ khaṇḍaḥ</span></p>
         
         
         
         
         
         <p>START ChUp 7,19.1</p>
         
         
         <p><span class="bold">yadā vai śraddadhāty atha manute |
               nāśraddadhan manute |
               śraddadhad eva manute |
               śraddhā tv eva vijijñāsitavyeti |
               śraddhāṃ bhagavo vijijñāsa iti || ChUp_7,19.1 ||</span></p>
         
         
         
         
         
         <p>ChUpBh_7,19.1 āstikyabuddhiḥ śraddhā //1//</p>
         
         
         <p><span class="bold">iti cchāndogyopaniṣadi saptamādhyāyasyaikonaviṃśaḥ khaṇḍaḥ</span></p>
         
         
         
         
         
         <p>START ChUp 7,20.1</p>
         
         
         <p><span class="bold">yadā vai nistiṣṭhaty atha śraddadhāti |
               nānistiṣṭhañ chraddadhāti |
               nistiṣṭhann eva śraddadhāti |
               niṣṭhā tv eva vijijñāsitavyeti |
               niṣṭhāṃ bhagavo vijijñāsa iti || ChUp_7,20.1 ||</span></p>
         
         
         
         
         
         <p>ChUpBh_7,20.1 niṣṭhā guruśuśrūṣādistatparatvaṃ brahmavijñānāya //1//</p>
         
         
         <p><span class="bold">iti cchāndogyopaniṣadi saptamādhyāyasya viṃśaḥ khaṇḍaḥ</span></p>
         
         
         
         
         
         <p>START ChUp 7,21.1</p>
         
         
         <p><span class="bold">yadā vai karoty atha nistiṣṭhati |
               nākṛtvā nistiṣṭhati |
               kṛtvaiva nistiṣṭhati |
               kṛtis tv eva vijijñāsitavyeti |
               kṛtiṃ bhagavo vijijñāsa iti || ChUp_7,21.1 ||</span></p>
         
         
         
         
         
         <p>
            ChUpBh_7,21.1 yadā vai karoti /<br />
            kṛtirindriyasaṃyamaścittaikāgratākaraṇaṃ ca /<br />
            satyāṃ hi tasyāṃ niṣṭhādīni yathoktāni bhavanti vijñānāvasānāni //1//
            </p>
         
         
         <p><span class="bold">iti cchāndogyopaniṣadi saptamādhyāyasyaikaviṃśaḥ khaṇḍaḥ</span></p>
         
         
         
         
         
         <p>START ChUp 7,22.1</p>
         
         
         <p><span class="bold">yadā vai sukhaṃ labhate 'tha karoti |
               nāsukhaṃ labdhvā karoti |
               sukham eva labdhvā karoti |
               sukhaṃ tv eva vijijñāsitavyam iti |
               sukhaṃ bhagavo vijijñāsa iti || ChUp_7,22.1 ||</span></p>
         
         
         
         
         
         <p>ChUpBh_7,22.1 sāpi kṛtiryadā sukhaṃ labhate sukhaṃ niratiśayaṃ vakṣyamāṇaṃ labdhavyaṃ
            mayeti manyate tadā bhavatītyarthaḥ /
            yathā dṛṣṭaphalasukhā kṛtistathehāpi nāsukhaṃ labdhvā karoti /
            bhaviṣyadapi phalaṃ labdhvetyucyate /
            
            <p>
               taduddiśya pravṛttyupapatteḥ /<br />
               athedānīṃ kṛtyādiṣūttarottareṣu satsu satyaṃ svayameva pratibhāsata iti na tadvijñānāya
               pṛthagyatnaḥ kārya iti prāptaṃ tata idamucyate /<br />
               sukhaṃ tveva vijijñāsitavyamityādi /<br />
               sukhaṃ bhagavo vijijñāsa ityabhimukhībhūtāyā'ha //1//
               </p>
         </p>
         
         
         <p><span class="bold">iti cchāndogyopaniṣadi saptamādhyāyasya dvāviṃśaḥ khaṇḍaḥ</span></p>
         
         
         
         
         
         <p>START ChUp 7,23.1</p>
         
         
         <p><span class="bold">yo vai bhūmā tat sukham |
               nālpe sukham asti |
               bhūmaiva sukham |
               bhūmā tv eva vijijñāsitavya iti |
               bhūmānaṃ bhagavo vijijñāsa iti || ChUp_7,23.1 ||</span></p>
         
         
         
         
         
         <p>ChUpBh_7,23.1 yo vai bhūmā mahanniratiśayaṃ bahviti paryāyāstatsukham /
            tator'vāksātiśayatvādalpam /
            atastasminnalpe sukhaṃ nāsti /
            alpasyādhikatṛṣṇāhetutvāt /
            tṛṣṇā ca duḥkhabījaṃ /
            
            <p>
               na hi duḥkhabījaṃ sukhaṃ dṛṣṭaṃ jvarādi loke /<br />
               tasmādyuktaṃ nālpe sukhamastīti /<br />
               ato bhūmaiva sukham /<br />
               tṛṣṇādiduḥkhabījatvāsaṃbhavādbhūmnaḥ //1//
               </p>
         </p>
         
         
         <p><span class="bold">iti cchāndogyopaniṣadi saptamādhyāyasya trayoviṃśaḥ khaṇḍaḥ</span></p>
         
         
         
         
         
         <p>START ChUp 7,24.1</p>
         
         
         <p><span class="bold">yatra nānyat paśyati nānyac chṛṇoti nānyad vijānāti sa bhūmā |
               atha yatrānyat paśyaty anyac chṛṇoty anyad vijānāti tad alpam |
               yo vai bhūmā tad amṛtam |
               atha yad alpaṃ tan martyam |
               sa bhagavaḥ kasmin pratiṣṭhita iti |
               sve mahimni yadi vā na mahimnīti || ChUp_7,24.1 ||</span></p>
         
         
         
         
         
         <p>ChUpBh_7,24.1 kiṃlakṣaṇo 'sau bhūmetyāha-yatra yasminbhūmni tattve nānyaddraṣṭavyamanyena
            karaṇena draṣṭānyo vibhakto dṛśyātpaśyati /
            tathā nānyacchṛṇoti /
            nāmarūpayorevāntarbhāvādviṣayabhedasya tadgrāhakayoreveha darśanaśravaṇayorgrahaṇamanyeṣāṃ
            copalakṣaṇārthatvena /
            mananaṃ cātroktaṃ draṣṭavyaṃ nānyanmanuta iti /
            prāyaśo mananapūrvakatvādvijñānasya /
            tathā nānyadvijānāti /
            evaṃlakṣaṇo yaḥ sa bhūmā /
            kimatra prasidrānyadarśanābhāvo bhūmnyucyate nānyatpaśyatītyādinā, athānyanna paśyatyātmānaṃ
            paśyatītyetat /
            kiñcātaḥ /
            yadyanyadarśanādyabhāvamātramityucyate tadā dvaitasaṃvyavahāravilakṣaṇo bhūmetyuktaṃ
            bhavati /
            athānyadraśanaviśeṣapratiṣedhenā'tmānaṃ paśyatītyucyate tadaikasminneva kriyākārakaphalabhedo
            'bhyupagato bhavet /
            yadyevaṃ ko doṣaḥ syāt /
            nanvayameva doṣaḥ saṃsārānivṛttiḥ /
            kriyākārakaphalabhedo hi saṃsāra iti /
            ātmaikatva eva kriyākārakaphalabhedaḥ saṃsāravilakṣaṇa iti cet /
            na /
            ātmano nirviśeṣaikatvābhyupagame darśanādikriyākārakaphalabhedābhyupagamasya śabdamātratvāt
            /
            anyadarśanādyabhāvoktipakṣe 'pi yatretyanyanna paśyatīti ca viśeṣaṇe anarthake syātāmiti
            cet /
            dṛśyate hi loke yatra śūnye gṛhe 'nyanna paśyatītyukte stambhādīnātmānaṃ ca na na
            paśyatīti gamyate /
            evamihāpīti cet /
            na /
            tattvamasītyekatvopadeśādadhikaraṇādhikartavyabhedānupapatteḥ /
            tathā sadekamevādvitīyaṃ satyamiti ṣaṣṭhe nirdhāritatvāt /
            "adṛśye 'nātmye" "na saṃdṛśe tiṣṭhati rūpamasya" "vijñātāramare kena vijānīyāt"ityādiśrutibhyaḥ
            svātmani darśanādyanupapattiḥ /
            yatreti viśeṣaṇamanarthakaṃ prāptamiti cet /
            na /
            avidyākṛtabhedāpekṣatvāt /
            yathā satyekatvādvitīyatvabuddhiṃ prakṛtāmapekṣya sadekamevādvitīyamiti saṃkhyādyanarhamapyucyate
            /
            evaṃ bhūmnyekasminneva yatreti viśeṣaṇam /
            avidyāvasthāyāmanyadarśanānuvādena ca bhūmnastadabhāvatvalakṣaṇasya vivakṣitatvānnānyatpaśyatīti
            viśeṣaṇam /
            tasmātsaṃsāravyavahāro bhūmni nāstīti samudāyārthaḥ /
            atha yatrāvidyāviṣaye 'nyo 'nyenānyatpaśyatīti tadalpamavidyākālabhāvītyarthaḥ /
            yathā svapnadṛśyaṃ vastu prāk prabodhāttatkālabhāvīti tadvat /
            tata eva tanmartyaṃ vināśi svapnavastuvadeva tadviparoto bhūmā yastadamṛtam /
            tacchabdo 'mṛtatvaparaḥ /
            
            <p>
               sa tarhyevaṃlakṣaṇo bhūmā he bhagavankasminpratiṣṭhita ityuktavantaṃ nāradaṃ pratyāha
               sanatkimāraḥ /<br />
               sve mahimnīti sva ātmīye mahimni māhātmye vibhūtau pratiṣṭhito bhūmā /<br />
               yadi pratiṣṭhāmicchasi kvacidyadi vā paramārthameva pṛcchasi na mahimnyapi pratiṣṭhita
               iti brūmaḥ /<br />
               apratiṣṭhito 'nāśrito bhūmā kvacidapītyarthaḥ //1 //
               </p>
         </p>
         
         
         
         
         
         <p>START ChUp 7,24.2</p>
         
         
         <p><span class="bold">go 'śvam iha mahimety ācakṣate hastihiraṇyaṃ dāsabhāryaṃ kṣetrāṇy āyatanānīti |
               nāham evaṃ bravīmi |
               bravīmīti hovāca |
               anyo hy anyasmin pratiṣṭhita iti || ChUp_7,24.2 ||</span></p>
         
         
         
         
         
         <p>ChUpBh_7,24.2 yadi svamahimni pratiṣṭhito bhūmā kathaṃ tarhyapratiṣṭha ucyate /
            śṛṇu /
            
            <p>
               go 'śvādīha mahimetyācakṣate /<br />
               gāvaścāśvāśca go 'śvaṃ dvandvaikavadbhāvaḥ /<br />
               sarvatra gavāśvādi mahimeti prasiddhaṃ tadāśritastatpratiṣṭhaścaitro bhavati, yathā
               nāhamevaṃ svato 'nyaṃ mahimānamāśrito bhūmā caitravaditi bravīmyatra hetutvenānyo
               hyanyasminpratiṣṭhita iti vyavahitena sambandhaḥ /<br />
               kintvevaṃ bravīmīti hovāca-sa evetyādi //2//
               </p>
         </p>
         
         
         <p><span class="bold">iti cchāndogyopaniṣadi saptamādhyāyasya caturviṃśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 7,25.1</p>
         
         
         <p><span class="bold">sa evādhastāt sa upariṣṭāt sa paścāt sa purastāt sa dakṣiṇataḥ sa uttarataḥ |
               sa evedaṃ sarvam iti |
               athāto 'haṃkārādeśa eva |
               aham evādhastād aham upariṣṭād ahaṃ paścād ahaṃ purastād ahaṃ dakṣiṇato 'ham uttarato
               'ham evedaṃ sarvam iti || ChUp_7,25.1 ||</span></p>
         
         
         
         
         
         <p>ChUpBh_7,25.1 kasmātpunaḥ kvacinna pratiṣṭhita ityucyate /
            yasmātsa eva bhūmādhastānna tadvyatirekeṇānyadvidyate yasminpratiṣṭhitaḥ syāt /
            tathopariṣṭādityādi samānam /
            sati bhūmno 'nyasminbhūmā hi pratiṣṭhitaḥ syānna tu tadasti /
            
            <p>
               sa eva tu sarvam /<br />
               atastasmādasau na kvacitpratiṣṭhitaḥ /<br />
               yatra nānyatpaśyatītyadhikaraṇādhikartavyatānirdeśātsa evādhastāditi ca parokṣanirdeśāddraṣṭarjīvādanyobhūmā
               syādityāśaṅkā kasyacinmā bhūdityathāto 'nantaramahaṅkārādeśo 'haṅkāreṇā'diśyata ityahaṅkārādeśaḥ
               /<br />
               draṣṭurananyatvadarśanārthaṃ bhūmaiva nirdiśyate 'haṅkāreṇāhamevādhastādityādinā //1
               //
               </p>
         </p>
         
         
         
         
         
         <p>START ChUp 7,25.2</p>
         
         
         <p><span class="bold">athāta ātmādeśa eva |
               ātmaivādhastād ātmopariṣṭād ātmā paścād ātmā purastād ātmā dakṣiṇata ātmottarata ātmaivedaṃ
               sarvam iti |
               sa vā eṣa evaṃ paśyann evaṃ manvāna evaṃ vijānann ātmaratir ātmakrīḍa ātmamithuna
               ātmānandaḥ sa svarāḍ bhavati |
               tasya sarveṣu lokeṣu kāmacāro bhavati |
               atha ye 'nyathāto vidur anyarājānas te kṣayyalokā bhavanti |
               teṣāṃ sarveṣu lokeṣv akāmacāro bhavati || ChUp_7,25.2 ||</span></p>
         
         
         
         
         
         <p>ChUpBh_7,25.2 ahaṅkāreṇa dehādisaṃghāto 'pyādiśyate 'vivekibhirityatastadāśaṅkā mā
            bhūdityathānantaramātmādeśa ātmanaiva kevalena satsvarūpeṇa śuddhenā'diśyate /
            ātmaiva sarvataḥ sarvamityevamekamajaṃ sarvato vyomavatpūrṇamanyaśūnyaṃ paśyansa vā
            eṣa vidvānmananavijñānābhyāmātmaratirātmanyeva ratī ramaṇaṃ yasya so 'yamātmaratiḥ
            /
            tathā'tmakrīḍaḥ /
            dehamātrasādhanā ratirbāhyasādhanā krīḍā /
            loke srībhiḥ sakhibhiśca krīḍatīti darśanāt na tathā viduṣaḥ kiṃ tarhyātmavijñānanimittamevobhayaṃ
            bhavatītyarthaḥ /
            mithunaṃ dvaṃndvajanitaṃ sukhaṃ tadapi dvandvanirapekṣaṃ yasya viduṣaḥ /
            tathā'tmānandaḥ śabdādinimitta ānando 'viduṣāṃ na tathāsya viduṣaḥ kiṃ tarhyātmanimittameva
            sarvaṃ sarvadā sarvaprakāreṇa ca dehajīvitabhogādinimittabāhyavastunirapekṣa ityarthaḥ
            /
            sa evaṃlakṣaṇo vidvāñjīvanneva svārājye 'bhiṣiktaḥ patite 'pi dehe svarāḍeva bhavati
            /
            yata evaṃ bhavati tata eva tasya sarveṣu lokeṣu kāmacāro bhavati /
            prāṇādiṣu pūrvabhūmiṣu tatrāsyeti tāvanmātraparicchinnakāmacāratvamuktamanrājatvaṃ
            cārthaprāptaṃ sātiśayatvādyathāprāptasvārājyakāmacāratvānuvādena tatannivṛttirihocyate
            sa svarāḍityādinā /
            
            <p>
               atha punarye 'nyathāta uktadarśanādanyathā vaiparītyena yathoktameva vā samyaṅna viduste
               'nyarājāno bhavanti anyaḥ paro rājā svāmī yeṣāṃ te 'nyarājānaste /<br />
               kiñca kṣayyo loko yeṣāṃ te kṣayylokāḥ /<br />
               bhedadarśanasyālpaviṣayatvādalpaṃ ca tanmartyamityavocāma /<br />
               tasmādye dvaitadarśinaste kṣayyalokāḥ svadarśanānurūpyeṇaiva bhavantyata eva teṣāṃ
               sarveṣu lokeṣvakāmacāro bhavati //2//
               </p>
         </p>
         
         
         <p><span class="bold">iti cchāndogyopaniṣadi saptamādhyāyasya pañcaviṃśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 7,26.1</p>
         
         
         <p class="bold">tasya ha vā etasyaivaṃ paśyata evaṃ manvānasyaivaṃ vijānata ātmataḥ prāṇa ātmata āśātmataḥ
            smara ātmata ākāśa ātmatas teja ātmata āpa ātmata āvirbhāvatirobhāvāv ātmato 'nnam
            ātmato balam ātmato vijñānam ātmato dhyānam ātmataś cittam ātmataḥ saṃkalpa ātmato
            mana ātmato vāg ātmato nāmātmato mantrā ātmataḥ karmāṇy ātmata evedaṃ sarvam iti ||
            ChUp_7,26.1 ||</p>
         
         
         
         
         
         <p>
            ChUpBh_7,26.1 tasya ha vā etasyetyādi svārājyaṃ prāptasya prakṛtasya viduṣa ityarthaḥ
            /<br />
            prāksadātmavijñānātsvātmano 'nyasmātsataḥ prāṇādernāmāntasyotpattipralayāvabhūtāṃ
            sadātmāvijñāne tu satīdānīṃ svātmata eva saṃvṛttau tathā sarvo 'pyanyo vyavahāra ātmata
            eva viduṣaḥ //1 //
            </p>
         
         
         
         
         
         <p>START ChUp 7,26.2</p>
         
         
         <p><span class="bold">tad eṣa ślokaḥ |
               na paśyo mṛtyuṃ paśyati na rogaṃ nota duḥkhatām |
               sarvaṃ ha paśyaḥ paśyati sarvam āpnoti sarvaśaḥ |
               iti |
               sa ekadhā bhavati tridhā bhavati pañcadhā |
               saptadhā navadhā caiva punaś caikādaśa smṛtaḥ |
               śataṃ ca daśa caikaś ca sahasrāṇi ca viṃśatiḥ |
               āhāraśuddhau sattvaśuddhiḥ |
               sattvaśuddhau dhruvā smṛtiḥ |
               smṛtilambhe sarvagranthīnāṃ vipramokṣaḥ |
               tasmai mṛditakaṣāyāya tamasas pāraṃ darśayati bhagavān sanatkumāraḥ |
               taṃ skanda ity ācakṣate || ChUp_7,26.2 ||</span></p>
         
         
         
         
         
         <p>ChUpBh_7,26.2 kiñca tadetasminnartha eṣa śloko mantro 'pi bhavati /
            na paśyaḥ paśyatīti paśyo yathoktadarśī vidvānityarthaḥ /
            mṛtyuṃ maraṇaṃ rogaṃ jvarādi duḥkhatāṃ duḥkhabhāvaṃ cāpi na paśyati /
            sarvaṃ ha sarvameva sa paśyaḥ paśyatyātmānameva sarvaṃ tataḥ sarvamāpnoti sarvaśaḥ
            sarvaprakārairiti /
            kiñca sa vidvānprāksṛṣṭiprabhedādekadhaiva bhavatyekadhaiva ca saṃsridhādibhedairanantabhedaprakāro
            bhavati sṛṣṭikāle /
            punaḥ saṃhārakāle mūlameva svaṃ pāramārthakamekadhābhāvaṃ pratipadyate svatantra eveti
            vidyāṃ phalena prarocayanstauti /
            athedānīṃ yathoktāyā vidyāyāḥ samyagavabhāsakāraṇaṃ mukhāvabhāsakāraṇasyevā'darśasya
            viśuddhikāraṇaṃ sādhanamupadiśyate-āhāraśuddhau /
            āhriyata ityāhāraḥ śabdādiviṣayavijñānaṃ bhokturbhogāyā'hriyate viśuddhikāraṇaṃ sādhanamupadiśyate-āhāraśuddhau
            /
            āhriyata ityāharaḥ śabdādiviṣayavijñānaṃ bhokturbhogāyā'hriyate tasya viṣayopalabdhilakṣaṇasya
            vijñānasya śuddhirāhāraśuddhī rāgadveṣamohadoṣairasaṃsṛṣṭaṃ viṣayavijñānamityarthaḥ
            /
            tasyāmāhārāśuddhau satyāṃ tadvato 'ntaḥkaraṇasya sattvasya śuddhirnairmalyaṃ bhavati
            /
            sattvaśuddhau ca satyāṃ yathāvagate bhūmātmani dhruvāvicchinnā smṛtiravismaramaṃ bhavati
            /
            tasyāṃ ca labdhāyāṃ smṛtilambhe sati sarveṣāmavidyākṛtānarthapāśarūpāṇāmanekajanmāntarānubhavabhāvanākaṭhinīkṛtānāṃ
            hṛdayākṣayāṇāṃ granthīnāṃ vipramokṣo viśeṣeṇa pramokṣaṇaṃ vināśo bhavatīti /
            
            <p>
               yata etaduttarottaraṃ yathoktamāhāraśuddhimūlaṃ tasmātsā kāryetyarthaḥ /<br />
               sarvaṃ śāsrārthamaśeṣata uktvā'khyāyikāmupasaṃharati śrutiḥ-tasmai mṛditakaṣāyāya
               vārkṣādiriva kaṣāyo rāgadveṣādidoṣaḥ sattvasya rañjanārūpatvātsa jñānavairāgyābhyāsarūpakṣāreṇa
               kṣālito mṛdito vināśito yasya nāradasya tasmai yogyāya mṛditakaṣāyāya tamaso 'vidyālakṣaṇātpāraṃ
               paramārthatattvaṃ darśayati darśitavānityarthaḥ /<br />
               ko 'sau, bhagavān-"utpattiṃ pralayaṃ caiva bhūtānāmāgatiṃ gatim /<br />
               vetti vidyāmavidyāṃ ca sa vācyo bhagavāniti //
               </p>
         </p>
         
         
         <p>" evandharmā sanatkumāraḥ /
            tameva sanatkumāraṃ devaṃ skanda ityācakṣate kathayanti tadvidaḥ /
            dvirvacanamadhyāyaparisamāptyartham //2 // //</p>
         
         
         <p><span class="bold">iti cchāndogyopaniṣadi saptamādhyāyasya ṣaḍviṃśaḥ khaṇḍaḥ</span>
            <span class="bold">iti cchāndogyopaniṣadbrahmaṇe saptamodhyāyaḥ samāptaḥ</span></p>
         
         
         
         
         
         <p><span class="bold">atha aṣṭamo 'dhyāyaḥ</span>
            <span class="bold">oṃ</span></p>
         
         
         
         
         
         <p>START ChUp 8,1.1</p>
         
         
         <p><span class="bold">atha yad idam asmin brahmapure daharaṃ puṇḍarīkaṃ veśma daharo 'sminn antarākāsaḥ
               |
               tasmin yad antas tad anveṣṭavyaṃ tad vāva vijijñāsitavyam iti || ChUp_8,1.1 ||</span></p>
         
         
         
         
         
         <p>ChUpBh_8,1.1
            yadyapi digdeśakālādibhedaśūnyaṃ brahma sadekamevādvitīyamātmaivedaṃ sarvamiti ṣaṣṭhasaptamayoradhigataṃ
            tathāpīha mandabuddhīnāṃ digdeśādibhedavadvastvityevaṃ bhāvitā buddhirna śakyate sahasā
            paramārthaviṣayā kartumityanadhigamya ca brahma na puruṣārthasiddhiriti tadadhigamāya
            hṛdayapuṇḍarīkadeśa upadeṣṭavyaḥ /
            yadyapi satsamyakpratyayaikaviṣayā kartumityānadhigamya ca brahma na puruṣārthasiddhiriti
            tadadhigamāya hṛdayapuṇḍarīkadeśa upadeṣṭavyaḥ /
            yadyapi satsamyakpratyayaikaviṣayaṃ nirguṇaṃ cā'tmatattvaṃ tathāpi mandabuddhīnāṃ
            guṇavattvasyeṣṭatvātsatyakāmādiguṇavattvaṃ ca vaktavyam /
            tathā yadyapi brahmavidāṃ stryādiviṣayebhyaḥ svayamevoparamo bhavati tathāpyanekajanmaviṣayasevābhyāsajanitā
            viṣayaviṣayā tṛṣṇā na sahasā nivartayituṃ śakyata iti brahmacaryādisādhanaviśeṣo vidhātavyaḥ
            /
            tathā yadyapyātmaikatvavidāṃ gantṛgamanagantavyābhāvādavidyāviśeṣasthitinimittakṣaye
            gagana iva vidyududbhūta iva vāyurdagdhendhana ivāgniḥ svātmanyeva nivṛttistathāpi
            gantṛgamanādivāsitabuddhīnāṃ hṛdayadeśaguṇaviśiṣṭabrahmopāsakānāṃ mūrdhanyayā nāḍyā
            gatirvaktavyetyaṣṭamaḥ prapāṭhaka ārabhyate /
            digdeśaguṇagatiphalabhedaśūnyaṃ hi paramārthasadadvayaṃ brahmamandabuddhīnāmasadiva
            pratibhāti /
            sanmārgasthāstāvadbhavantu tataḥ śanaiḥ paramārthasadapi grāhayiṣyāmīti manyate śrutiḥ
            /
            athānantaraṃ yadidaṃ vakṣyamāṇaṃ daharamalpaṃ puṇḍarīkaṃ puṇḍarīkasadṛśaṃ veśmeva
            veśma dvārapālādimattvāt /
            asminbrahmapure brahmaṇaḥ parasya puraṃ rājño 'nekaprakṛtimadyathāpuraṃ tathedamanekendriyamanobuddhibhiḥ
            svāmyarthakāribhiryuktamiti brahmapuram /
            pure ca veśma rājño yathā tathā tasminbrahmapure śarīre daharaṃ veśma brahmaṇa upalabdhyadhiṣṭhānamityarthaḥ
            /
            yathā viṣṇoḥ śālagrāmaḥ /
            asminhi svavikāraśiṅge dehe nāmarūpavyākaraṇāya praviṣṭaṃ sadākhyaṃ braṅma jīvenā'tmanetyuktam
            /
            tasmādasminhṛdayapuṇḍarīke veśmanyupasaṃhṛtakaraṇairbāhyaviṣayaviraktairviśeṣato brahmacaryasatyasādhanābhyāṃ
            yuktervakṣyamāṇaguṇavaddhyāyamānairbrahmopalabhyata iti prakaraṇārthaḥ /
            daharo 'lpataro 'smindahare veśmani veśmano 'lpatvāttadantarvartino 'lpataratvaṃ veśmanaḥ
            /
            antarākāśa ākāśākhyaṃ brahma /
            
            <p>
               ākāśo vai nāmeti hi vakṣyati /<br />
               ākāśa ivāśarīratvātsūkṣmatvasarvagatatvasāmānyācca /<br />
               tasminnākāśākhye yadantarmadhye tadanveṣṭavyam /<br />
               tadvāva tadeva ca viśeṣeṇa jijñāsitavyaṃ gurvāśrayaśravaṇādyupāyairanviṣya ca sākṣātkaraṇīyamityarthaḥ
               //1 //
               </p>
         </p>
         
         
         
         
         
         <p>START ChUp 8,1.2</p>
         
         
         <p><span class="bold">taṃ ced brūyur yad idam asmin brahmapure daharaṃ puṇḍarīkaṃ veśma daharo 'sminn antarākāśaḥ
               kiṃ tad atra vidyate yad anveṣṭavyaṃ yad vāva vijijñāsitavyam iti |
               sa brūyāt || ChUp_8,1.2 ||</span></p>
         
         
         
         
         
         <p>ChUpBh_8,1.2 taṃ cedevamuktavantamācāryaṃ yadi brūyurantevāsinaścodayeyuḥ, kathaṃ,
            yadidamasminbrahmapure paricchinne 'ntardaharaṃ puṇḍarīkaṃ veśma tato 'pyantaralpatara
            evā'kāśaḥ /
            puṇḍarīka eva veśmani tāvatkiṃ syāt /
            
            <p>
               kiṃ tato 'lpatare khe yadbhavedityāhuḥ /<br />
               daharo 'sminnantarākāśaḥ kiṃ tadatra vidyate na kiñcana vidyata ityabhiprāyaḥ /<br />
               yadi nāma badaramātraṃ kimapi vidyate kiṃ tasyānveṣaṇena vijijñāsanena vā phalaṃ vijijñāsituḥ
               syāt /<br />
               ato yatttrānveṣṭavyaṃ vijijñāsitavyaṃ vā na tena prayojanamityuktavataḥ sa ācāryo
               brūyāditi śrutervacanam //2 //
               </p>
         </p>
         
         
         
         
         
         <p>START ChUp 8,1.3</p>
         
         
         <p><span class="bold">yāvān vā ayam ākāśas tāvān eṣo 'ntarhṛdaya ākāśaḥ |
               ubhe 'smin dyāvāpṛthivī antar eva samāhite |
               ubhāv agniś ca vāyuś ca sūryācandramasāv ubhau vidyun nakṣatrāṇi |
               yac cāsyehāsti yac ca nāsti sarvaṃ tad asmin samāhitam iti || ChUp_8,1.3 ||</span></p>
         
         
         
         
         
         <p>ChUpBh_8,1.3 śṛṇuta /
            tatra yadbrūtha puṇḍarīkāntaḥkhasyālpatvāttatsthamalpataraṃ syāditi /
            tadasat /
            na hi khaṃ puṇḍarīkaveśamagataṃ puṇḍarīkādalpataraṃ matvāvocaṃ daharo 'rsminnantarākāśa
            iti /
            kiṃ tarhi puṇḍarīkamalpaṃ tadanuvidhāyi tatsthamantaḥkaraṇaṃ puṇḍarīkākāśaparicchinnaṃ
            tasminviśuddhe saṃhṛtakaraṇānāṃ yogināṃ svaccha ivodake pratibimbarūpamādarśa iva
            ca śuddhe svacchaṃ vijñānajyotiḥ svarūpāvabhāsaṃ tāvanmātraṃ brahmopalabhyata iti
            daharo 'sminnantarākāśa ityavocāmāntaḥkaraṇopādhinimittam /
            svatastu yāvānvai prasiddhaḥ parimāṇato 'yamākāśo bhautikastāvāneṣo 'ntarhṛdaya ākāśo
            yasminnanveṣṭavyaṃ vijijñāsitavyaṃ cāvocāma /
            nāpyākāśatulyaparimāṇatvamabhipretya tāvānityucyate /
            kiṃ tarhi brahmaṇo 'nurūpasya dṛṣṭāntāntarasyābhāvāt /
            kathaṃ punarnā'kāśasamameva brahmetyavagamyate /
            "yenā'vṛtaṃ khaṃ ca divaṃ mahīṃ ca" /
            "tasmādvā etasmādātmana ākāśaḥ saṃbhūtaḥ" "etasminnu khalvakṣare gārgyākāśaḥ"ityādiśrutibhyaḥ
            /
            kiñcobhe 'smindyāvāpṛthivī brahmākāśe buddhyupādhiviśiṣṭe 'ntareva samāhite samyagāhite
            sthite yathā vā arā nābhāvityuktaṃ hi /
            tathobhāvagniśca vāyuścetyādi samānam /
            yaccāsyā'tmana ātmīyatvena dehavato 'sti vidyata iha loke /
            
            <p>
               tatā yaccā'tmīyatvena na vidyate /<br />
               naṣṭaṃ bhaviṣyacca nāstītyucyate /<br />
               na tvatyantamevāsat /<br />
               tasya hṛdyākāśe samādhānānupapatteḥ //3 //
               </p>
         </p>
         
         
         
         
         
         <p>START ChUp 8,1.4</p>
         
         
         <p class="bold">taṃ ced brūyur asmiṃś cedaṃ brahmapure sarvaṃ samāhitaṃ sarvāṇi ca bhūtāni sarve ca
            kāmā yad enaj jarā vāpnoti pradhvaṃsate vā kiṃ tato 'tiśiṣyata iti || ChUp_8,1.4 ||</p>
         
         
         
         
         
         <p>ChUpBh_8,1.4 taṃ cedevamuktavantaṃ brūyuḥ punarantevāsinaḥ asmiṃścedyathokte cedyadi
            brahmapuropalakṣitāntarākāśa ityarthaḥ /
            idaṃ sarvaṃ samāhitaṃ sarvāṇi ca bhūtāni sarve ca kāmāḥ /
            kathamācāryeṇānuktāḥ kāmā antevāsibhirucyante /
            naiṣa doṣaḥ yaccāsyehāsti yacca nāstītyuktā eva hyācāryeṇa kāmāḥ /
            
            <p>
               api ca sarvaśabdena coktā eva kāmāḥ /<br />
               yadā yasminkāla etaccharīraṃ brahmapurākhyaṃ jarāvalīpalitādilakṣaṇā vayohānirvā'pnoti
               śasrādinā vā vṛkṇaṃ pradhvaṃsate visraṃsate vinaśyati kiṃ tato 'nyadatiśiṣyate /<br />
               ghaṭāśritakṣīradadhisnehādivadghaṭanāśe dehanāśe 'pi dehāśrayamuttarottaraṃ pūrvapūrvanāśānnaśyatītyabhiprāyaḥ
               /<br />
               evaṃ prāpte nāśe kiṃ tato 'nyadyathoktādatiśiṣyate 'vatiṣṭhate na kiñcanāvatiṣṭhata
               ityabhīprāyaḥ //4 //
               </p>
         </p>
         
         
         
         
         
         <p>START ChUp 8,1.5
            <span class="bold">sa brūyāt |
               nāsya jarayaitaj jīryati na vadhenāsya hanyate |
               etat satyaṃ brahmapuram asmin kāmāḥ samāhitāḥ |
               eṣa ātmāpahatapāpmā vijaro vimṛtyur viśoko vijighatso 'pipāsaḥ satyakāmaḥ satyasaṃkalpaḥ
               |
               yathā hy eveha prajā anvāviśanti yathānuśāsanam |
               yaṃ yam antam abhikāmā bhavanti yaṃ janapadaṃ yaṃ kṣetrabhāgaṃ taṃ tam evopajīvanti
               || ChUp_8,1.5 ||</span></p>
         
         
         
         
         
         <p>ChUpBh_8,1.5 evamantevāsibhiścoditaḥ sa ācāryo brūyāttanmatimapanayan /
            katham /
            asya dehasya jarayaitadyathoktamantarākāśākhyaṃ braṅma yasminsarva samāhitaṃ na jīryati
            dehavanna vikriyata ityarthaḥ /
            na cāsya vadhena śasrādighātenaitaddhanyate yathā'kāśaṃ kimu tato 'pi sūkṣmataramaśabdamasparśaṃ
            brahma dehendriyādidoṣairna spṛśyata ityetasminnavasare vaktavyaṃ prāptaṃ tatprakṛtavyāsaṅgo
            mā bhūditi nocyate /
            indravirocanākhyāyikāyāmupariṣṭādvakṣyāmo yuktitaḥ /
            etatsatyamavitathaṃ brahmapuraṃ brahmaiva puraṃ brahmapuraṃ śarīrākhyaṃ tu brahmapuraṃ
            brahmopalakṣaṇārthatvāt /
            tattvanṛtameva /
            "vācā'rambhaṇaṃ vikāro nāmadheyam"iti śruteḥ /
            tadvikāre 'nṛte 'pi dehaśuṅge brahmopalabhyata iti brahmapuramityuktaṃ vyāvahārikam
            /
            satyaṃ tu brahmapurametadeva brahma /
            sarvavyavahārāspadatvāt /
            ato 'sminpuṇḍarīkopalakṣite brahmapure sarve kāmā ye bahirbhavadbhiḥ prārthyante te
            'sminneva svātmani samāhitāḥ /
            atastatprāptyupāyamevānutiṣṭhata bāhyaviṣayatṛṣmāṃ tyajatetyabhiprāyaḥ /
            eṣa ātmā bhavatāṃ svarūpam /
            śṛṇuta tasya lakṣaṇam /
            apahatapāpmā /
            apahataḥ pāpmā dharmādharmākhyo yasya so 'yamapahatapāpmā /
            tathā vijaro vigatajaro vimṛtyuśca /
            taduktaṃ pūrvameva na vadhenāsya hanyata iti /
            kimartha punarucyate /
            yadyapi dehasaṃbandhibhyāṃ jarāmṛtyubhyāṃ na saṃbadhyate 'nyathāpi saṃbandhastābhyāṃ
            syādityāśaṅkānivṛttyartham /
            viśoko vigataśokaḥ /
            śoko nāmeṣṭādiviyoganimitto mānasaḥ saṃtāpaḥ /
            vijighatso vigatāśanecchaḥ /
            apipāso 'pānecchaḥ /
            nanvapahatapāpmatvena jarādayaḥ śokāntāḥ pratiṣiddhā eva bhavanti /
            kāraṇapratiṣedhāt /
            dharmādharmakāryā hi ta iti /
            jarādipratiṣedhena vā dharmādharmayoḥ kāryābhāve vidyamānayorapyasatsamatvamiti pṛthakpratiṣedho
            'narthakaḥ syāt /
            satyamevaṃ tathāpi dharmakāryā nandavyatirekeṇa svābhāvikānando yatheśvare vijñānamānandaṃ
            brahmeti śruteḥ /
            tathādharmakāryajarādivyatirekeṇāpi jarādiduḥkhasvarūpaṃ svābhāvikaṃ syādityāśaṅkyeta
            /
            ato yuktastannivṛttaye jarādīnāṃ dharmādharmābhyāṃ pṛthakpratiṣedhaḥ /
            jarādigrahaṇaṃ sarvaduḥkhopalakṣaṇārtham /
            pāpanimittānāṃ tu duḥkhānāmānantyātpratyekaṃ ca tatpratiṣedhasyāśakyatvātsarvaduḥkhapratiṣedhārthaṃ
            yuktamevāpahatapāpmatvavacanam /
            satyā avitathāḥ kāmā yasya so 'yaṃ satyakāmaḥ /
            vitathā hi saṃsāriṇāṃ kāmāḥ /
            īśvarasya tadviparītāḥ /
            tathā kāmahetavaḥ saṃkalpā api satyā yasya sa satyasaṃkalpaḥ /
            saṃkalpāḥ kāmāśca śuddhasattvopādhinimittā īśvarasya citraguvat /
            na svato neti netītyuktatvāt /
            yathoktalakṣaṇa evā'tmā vijñeyo gurubhyaḥ śāstrataścā'tmasaṃvedyatayā ca svārājyakāmaiḥ
            /
            na cedvijñāyate ko doṣaḥ syāditi /
            śṛṇutātra doṣaṃ dṛṣṭāntena /
            yathā hyeveha loke prajā anvāviśantyanuvartante /
            
            <p>
               yathānuśāsanaṃ yatheha prajā anyaṃ svāminaṃ manyamānāḥ svasya svāmino yathā yathānuśāsanaṃ
               tathā tathānvāviśanti /<br />
               kim /<br />
               yaṃ yamantaṃ pratyantaṃ janapadaṃ kṣetrabhāgaṃ cābhikāmā arthinyo bhavantyātmabuddhyanurūpaṃ
               taṃ tameva ca pratyantādimupajīvantīti /<br />
               eṣa dṛṣṭānto 'svātantryadeṣaṃ prati puṇyaphalopabhoge //5 //
               </p>
         </p>
         
         
         
         
         
         <p>START ChUp 8,1.6</p>
         
         
         <p><span class="bold">tad yatheha karmajito lokaḥ kṣīyata evam evāmutra puṇyajito lokaḥ kṣīyate |
               tad ya ihātmānam ananuvidya vrajanty etāṃś ca satyān kāmāṃs teṣāṃ sarveṣu lokeṣv akāmacāro
               bhavati |
               atha ya ihātmānam anivudya vrajanty etaṃś ca satyān kāmāṃs teṣāṃ sarveṣu lokeṣu kāmacāro
               bhavati || ChUp_8,1.6 ||</span></p>
         
         
         
         
         
         <p>ChUpBh_8,1.6 athānyo dṛṣṭāntastatkṣayaṃ prati tadyathehetyādiḥ /
            tattatra yatheha loke tāsāmeva svāmyanuśāsanānuvartinīnāṃ prajānāṃ sevādijito lokaḥ
            parādhīnopabhogaḥ kṣīyate 'ntavānbhavati /
            
            <p>
               athedānīṃ dārṣṭāntikamupasaṃharati-evamevāmutrāgnihotrādipuṇyaj ito lokaḥ parādhīnopabhogaḥ
               kṣīyata evetyukto doṣa eṣāmiti viṣayaṃ darśayati-tadya ityādinā /<br />
               tattatrehāsmiṃlloke jñānakarmaṇoradhikṛtā yogyāḥ santa ātmānaṃ yathoktalakṣaṇaṃ śāstrācāryopadiṣṭamananuvidya
               yathopadeśamanu svasaṃvedyatāmakṛtvā vrajanti dehādasmāt prayanti ya etāṃśca yathoktān
               satyān satyasaṃkalpakāryāṃśca svātmasthān kāmānananuvidya vrajanti teṣāṃ sarveṣu lokeṣvakāmacāro
               'svatantratā bhavati /<br />
               yathā rājānuśāsanānuvartinīnāṃ prajānāmityarthaḥ /<br />
               atha ye 'nya iha loka ātmānaṃ śāsrācāryoradeśamanuvidya svātmasaṃvedyatāmāpādya vrajanti
               yathoktāṃśca satyānkāmāṃsteṣāṃ sarveṣu lokeṣu kāmacāro bhavati rājña iva sārvabhaumasyeha
               loke //6//
               </p>
         </p>
         
         
         <p><span class="bold">iti cchāndogyopaniṣadi aṣṭamādhyāyasya prathamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 8,2.1</p>
         
         
         <p><span class="bold">sa yadi pitṛlokakāmo bhavati |
               saṃkalpād evāsya pitaraḥ samuttiṣṭhanti |
               tena pitṛlokena saṃpanno mahīyate || ChUp_8,2.1 ||</span></p>
         
         
         
         
         
         <p>
            ChUpBh_8,2.1 kathaṃ sarveṣu lokeṣu kāmacāro bhavatīti, ucyate-ya ātmānaṃ yatoktalakṣaṇaṃ
            hṛdi sākṣātkṛtavānvakṣyamāṇabrahmacaryādisādhanasaṃpannaḥ saṃstatsthāṃśca satyānkāmānsa
            tyaktadeho yadi pitṛlokakāmaḥ pitaro janayitārasta eva sukhahetutvena bhogyatvāllokā
            ucyante teṣu kāmo yasya taiḥ pitṛbhiḥ saṃbandhecchā yasya bhavati tasya saṃkalpamātrādeva
            pitaraḥ samuttiṣṭhintyātmasaṃbandhitāmāpadyante /<br />
            viśuddhasattvatayā satyasaṃkalpatvādīśvarasyeva tena pitṛlokena bhogena saṃpannaḥ
            saṃpattiriṣṭaprāptistayā samṛddho mahīyate pūjyate vardhate vā mahimānamanubhavati
            //1 //
            </p>
         
         
         
         
         
         <p>START ChUp 8,2.2-9</p>
         
         
         <p><span class="bold">atha yadi mātṛlokakāmo bhavati |
               saṃkalpād evāsya mātaraḥ samuttiṣṭhanti |
               tena mātṛlokena saṃpanno mahīyate || ChUp_8,2.2 ||</span></p>
         
         
         <p><span class="bold">atha yadi bhrātṛlokakāmo bhavati |
               saṃkalpād evāsya bhrātaraḥ samuttiṣṭhanti |
               tena bhrātṛlokena saṃpanno mahīyate || ChUp_8,2.3 ||</span></p>
         
         
         <p><span class="bold">atha yadi svasṛlokakāmo bhavati |
               saṃkalpād evāsya svasāraḥ samuttiṣṭhanti |
               tena svasṛlokena saṃpanno mahīyate || ChUp_8,2.4 ||</span></p>
         
         
         <p><span class="bold">atha yadi sakhilokakāmo bhavati |
               saṃkalpād evāsya sakhāyaḥ samuttiṣṭhanti |
               tena sakhilokena saṃpanno mahīyate || ChUp_8,2.5 ||</span></p>
         
         
         <p><span class="bold">atha yadi gandhamālyalokakāmo bhavati |
               saṃkalpād evāsya gandhamālye samuttiṣṭhataḥ |
               tena gandhamālyalokena saṃpanno mahīyate || ChUp_8,2.6 ||</span></p>
         
         
         <p><span class="bold">atha yady annapānalokakāmo bhavati |
               saṃkalpād evāsyānnapāne samuttiṣṭhataḥ |
               tenānnapānalokena saṃpanno mahīyate || ChUp_8,2.7 ||</span></p>
         
         
         <p><span class="bold">atha yadi gītavāditalokakāmo bhavati |
               saṃkalpād evāsya gītavādite samuttiṣṭhataḥ |
               tena gītavāditalokena saṃpanno mahīyate || ChUp_8,2.8 ||</span></p>
         
         
         <p><span class="bold">atha yadi strīlokakāmo bhavati |
               saṃkalpād evāsya striyaḥ samuttiṣṭhanti |
               tena strīlokena saṃpanno mahīyate || ChUp_8,2.9 ||</span></p>
         
         
         
         
         
         <p>
            ChUpBh_8,2.2,3,4,5,6,7,8,9 samānamanyat /<br />
            mātaro janayitryo 'tītāḥ sukhahetubhūtāḥ sāmardhyāt /<br />
            na hi duḥkhahetubhūtāsu grāmasūkarādijanmanimittāsu mātṛṣu viśuddhasattvasya yogina
            icchā tatsaṃbandho vā yuktaḥ //2-9 //
            </p>
         
         
         
         
         
         <p>START ChUp 8,2.10</p>
         
         
         <p><span class="bold">yaṃ yam antam abhikāmo bhavati |
               yaṃ kāmaṃ kāmayate |
               so 'sya saṃkalpād eva samuttiṣṭhati |
               tena saṃpanno mahīyate || ChUp_8,2.10 ||</span></p>
         
         
         
         
         
         <p>
            ChUpBh_8,2.10 yaṃ yanamtaṃ pradeśamabhikāmo bhavati /<br />
            yaṃ ca kāmaṃ kāmayate yathoktavyatirekeṇāpi so 'syāntaḥ prāptumiṣṭaḥ kāmaśca saṃkalpādeva
            samuttiṣṭhatyasya /<br />
            tenecchāvighātatayābhipretārthaprāptyā ca saṃpanno mahīyata ityuktārtham //10//
            </p>
         
         
         <p><span class="bold">iti cchāndogyopaniṣadi aṣṭamādhyāyasya dvitīyaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 8,3.1</p>
         
         
         <p><span class="bold">ta ime satyāḥ kāmā anṛtāpidhānāḥ |
               teṣāṃ satyānāṃ satām anṛtam apidhānam |
               yo yo hy asyetaḥ praiti na tam iha darśanāya labhate || ChUp_8,3.1 ||</span></p>
         
         
         
         
         
         <p>
            ChUpBh_8,3.1 yathoktātmadhyānasādhanānuṣṭhānaṃ prati sādhakānāmutsāhajananārthamanukrośantyāha-kaṣṭamidaṃ
            khalu vartate yatsvātmasthāḥ śakyaprāpyā api ta ime satyāḥ kāmā anṛtāpidhānāsteṣāmātmasthānāṃ
            svāśrayāṇāmeva satāmanṛtaṃ ba3hyaviṣayeṣu stryannabhojanācchādanādiṣu tṛṣṇā tannimittaṃ
            ca svecchāpracāratvaṃ mithyājñānanimittatvādanṛtamityucyate /<br />
            tannimittaṃ satyānāṃ kāmānāmaprāptirityapidhānamivāpidhānam /<br />
            kathamanṛtāpidhānanimittaṃ teṣāmalābha iti, ucyate-yo yo hi yasmādasya jantoḥ putro
            bhrātā veṣṭa ito 'smāllokātpraiti pragacchati mriyate tamiṣṭaṃ putraṃ bhrātaraṃ vā
            svahṛdayākāśe vidyamānamapīha punardarśanāyecchannapi na labhate //1 //
            </p>
         
         
         
         
         
         <p>START ChUp 8,3.2</p>
         
         
         <p><span class="bold">atha ye cāsyeha jīvā ye ca pretā yac cānyad icchan na labhate sarvaṃ tad atra gatvā
               vindate |
               atra hy asyaite satyāḥ kāmā anṛtāpidhānāḥ |
               tad yathāpi hiraṇyanidhiṃ nihitam akṣetrajñā upary upari sañcaranto na vindeyuḥ |
               evam evemāḥ sarvāḥ prajā ahar ahar gacchantya etaṃ brahmalokaṃ na vindanty anṛtena
               hi pratyūḍhāḥ || ChUp_8,3.2 ||</span></p>
         
         
         
         
         
         <p>ChUpBh_8,3.2 atha punarye cāsya viduṣo jantorjīvā jīvantīha putrā bhrātrādayo vā ye
            ca pretā mṛtā iṣṭāḥ saṃbandhino yaccānyadiha loke vastrānnapānādi ratnādi vā vastvicchanna
            labhate tatsarvamatra hṛdayākāśākhye brahmaṇi gatvā yathoktena vidhinā vindate labhate
            /
            atrāsminhārdākāśe hi yasmādasyaite yathoktāḥ satyāḥ kāmā vartante 'natāpidhānāḥ /
            kathamiva tadanyāyyamityucyate-tattatra yathā hiraṇyanidhiṃ hiraṇyameva punargrahaṇāya
            nidhātṛbhirnidhīyata iti nidhistaṃ hiraṇyanidhiṃ nihitaṃ bhūmeradhastānnikṣiptamakṣetrajñā
            nidhiśāsrairnidhikṣetramajānantaste nidheruparyupari saṃcaranto 'pi nidhiṃ na vindeyuḥ
            śakyavedanamapi /
            evamevemā avidyavatyaḥ sarvā imāḥ prajā yathoktaṃ hṛdayākāśākhyaṃ brahmalokaṃ brahmaiva
            loko brahmalokastamaharahaḥ pratyahaṃ gacchantyo 'pi suṣuptakāle na vidandanti na
            labhanta eṣo 'haṃ brahmalokabhāvamāpanno 'smyadyeti /</p>
         
         
         <p>
            anṛtena hi yathoktena hi yasmātpratyūḍhā hṛtāḥ svarūpādavidyādidoṣairbahipakṛṣṭā ityarthaḥ
            /<br />
            ataḥ kaṣṭamidaṃ vartate jantūnāṃ yatsvāyattamapi brahma na labhyata ityabhiprāyaḥ
            //2 //
            </p>
         
         
         
         
         
         <p>START ChUp 8,3.3</p>
         
         
         <p><span class="bold">sa vā eṣa ātmā hṛdi |
               tasyaitad eva niruktaṃ hṛdy ayam iti tasmād dhṛd ayam |
               ahar ahar vā evaṃvit svargaṃ lokam eti || ChUp_8,3.3 ||</span>
            </p>
         
         
         
         
         <p>ChUpBh_8,3.3 sa vai ya ātmāpahatapāpmeti prakṛto vaiśabdena taṃ smārayatyeṣa vivakṣita
            ātmā hṛdi hṛdayapuṇḍarīka ākāśaśabdenābhihitaḥ /
            tasyaitasya hṛdayasyaitadeva niruktaṃ nirvacanaṃ nānyata /
            hṛdyayamātmā vartata iti yasmāt tasmāddhṛdayaṃ hṛdayanāmanirvacanaprasiddhyāpi svahṛdaya
            ātmetyavagantavyamityabhiprāyaḥ /
            aharaharvai pratyahamevaṃviddhṛdyayamātmeti jānansvargaṃ lokaṃ hārdaṃ brahmaiti pratipadyate
            /
            nanvanevaṃvidapi suṣuptakāle hārdaṃ brahma pratipadyata eva suṣuptakāle satā somya
            tadā saṃpanna ityuktatvāt /
            
            <p>
               bāḍhamevaṃ tathāpyasti viśeṣaḥ /<br />
               yathā jānannajānaṃśca sarvo jantuḥ sadbrahmaiva tathāpi tattvamasīti pratibodhito
               vidvānsadeva nānyo 'smīti jānansadeva bhavati /<br />
               evameva vidvānavidvāṃścasuṣupte yadyapi satsaṃpadyate tathāpyevaṃvideva svargaṃ lokametītyucyate
               /<br />
               dehapāte 'pi vidyāphalasyāvaśyaṃbhāvitvādityeṣa viśeṣaḥ //3 //
               </p>
         </p>
         
         
         
         
         
         <p>START ChUp 8,3.4</p>
         
         
         <p><span class="bold">atha ya eṣa saṃprasādo 'smāc charīrāt samutthāya paraṃ jyotir upasaṃpadya svena rūpenābhiniṣpadyata
               eṣa ātmeti hovāca |
               etad amṛtam abhayam etad brahmeti |
               tasya ha vā etasya brahmaṇo nāma satyam iti || ChUp_8,3.4 ||</span></p>
         
         
         
         
         
         <p>ChUpBh_8,3.4 suṣuptakāle svenā'manā satā saṃpannaḥ sansamyakprasīdatīti jāgratsvapnayorviṣayendriyasaṃyogajātaṃ
            kāluṣyaṃ jahātīti saṃprasādaśabdo yadyapi sarvajantūnāṃ sādhāraṇastathāpyevaṃvitsvargaṃ
            lokametīti prakṛtatvādeṣa saṃprasāda iti saṃnihitavadyatnaviśeṣātso 'thedaṃ śarīraṃ
            hitvāsmāccharīrātsamutthāya śarīrātmabhāvanāṃ parityajyetyarthaḥ /
            na tvāsanādiva samutthāyetīha yuktam /
            svena rūpeṇeti viśeṣaṇāt /
            na hyanyata utthāya svarūpaṃ saṃpattavyam /
            svarūpameva hi tanna bhavati pratipattavyaṃ cetsyāt /
            paraṃ paramātmalakṣaṇaṃ vijñaptisvabhāvaṃ jyotirupasaṃpadya svāsthyamupagamyetyetat
            /
            svena ātmīyena rūpeṇābhiniṣpadyate prāgetasyāḥ svarūpasaṃpatteravidyayā dehamevāparaṃ
            rūpamātmatvenopagata iti tadapekṣayedamucyate svena rūpeṇeti /
            aśarīratā hyātmanaḥ svarūpaṃ yatsvaṃ paraṃ jyotiḥsvarūpamāpadye saṃprasāda eṣa ātmeti
            hovāca /
            sa brūyāditi yaḥ śrutyā niyukto 'ntevāsibhyaḥ /
            kiñcaitadamṛtamavināśi bhūmā yo vai bhūmā tadamṛtamityuktam /
            ata evābhayaṃ bhūmno dvitīyābhāvādata etadbrahmeti /
            tasya ha vā etasya brahmaṇo nāmābhidhānam /
            kiṃ tatsatyamiti /
            
            <p>
               satyaṃ hyavitathaṃ brahma /<br />
               tatsatyaṃ sa ātmeti hyuktam /<br />
               atha kimarthamidaṃ nāma punarucyate /<br />
               tadupāsanavidhistutyartham //4//
               </p>
         </p>
         
         
         <p>8.3.5 <span class="bold">tāni ha vā etāni trīṇyakṣarāṇi satīyamiti tadyatsattdamṛtamatha yatti tanmartyamatha</span> <span class="bold">yadyaṃ tenobhe yacchati yadanenobhe yacchati tasmādyamaharaharvā evaṃvitsvargaṃ lokameti
               //5//</span></p>
         
         
         
         
         
         <p>ChUpBh_8,3.5 tāni ha vā etāni brahmaṇo nāmākṣarāṇi trīṇyetāni satīyāmati sakārastakāro
            yamiti ca /
            takāra īkāraḥ uccāraṇārtho 'nubandhaḥ /
            hrasvenaivākṣareṇa punaḥ pratinirdeśātteṣām /
            tattatra yatsatsakārastadamṛtaṃ sadbrahmāmṛtavācakatvādamṛta eva sakārastakāranto
            nirdiṣṭaḥ /
            atha yattitakārastanmartyam /
            atha yadyamakṣaraṃ tenākṣareṇāmṛtamartyākhye pūrve ubhe 'kṣare yacchati yamayati niyamayati
            vaśīkarotyātmana ityarthaḥ /
            yadyasmādanena yamityetenobhe yacchati tasmādyām /
            
            <p>
               saṃyate iva hyetena yamā lakṣyete /<br />
               braṅmanāmākṣarasyāpīdamamṛtatvādidharmavattvaṃ mahābhāgyaṃ kimuta nāmavata ityupāsyatvāya
               stūyate /<br />
               brahmanāmanirvacanenaiva nāmavato vettaivaṃvit /<br />
               aharaharvā evaṃvitsvargaṃ lokametītyuktārtham //5//
               </p>
         </p>
         
         
         <p><span class="bold">iti cchāndogyopaniṣadi aṣṭamādhyāyasya tṛtīyaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 8,4.1</p>
         
         
         <p><span class="bold">atha ya ātmā sa setur dhṛtir eṣāṃ lokānām asaṃbhedāya |
               naitaṃ setum ahorātre tarato na jarā na mṛtyur na śoko na sukṛtam |
               sarve pāpmāno 'to nivartante |
               apahatapāpmā hy eṣa brahmalokaḥ || ChUp_8,4.1 ||</span></p>
         
         
         
         
         
         <p>ChUpBh_8,4.1 atha ya ātmeti /
            uktalakṣaṇo yaḥ saṃprasādastasya svarūpaṃ vakṣyamāṇairuktaiśca guṇaiḥ punaḥ stūyate
            brahmacaryasādhanasaṃbandhārtham /
            ya eṣa yathoktalakṣaṇa ātmā sa seturiva setuḥ /
            vidhṛtirvidharaṇaḥ /
            anena hi sarvaṃ jagadvarṇāśramādikriyākārakaphalādibhedaniyamaiḥ karturanurūpaṃ vidadhatā
            vidhṛtam /
            adhriyamāṇaṃ hīśvareṇedaṃ viśvaṃ vinaśyedyatastasmātsa seturvidhṛtiḥ /
            kimarthaṃ sa seturityāha-eṣāṃ bhūrādīnāṃ kartṛkarmalāśrayāṇāmasaṃbhedāyāvidāraṇāyāvināśāyetyetat
            /
            kiṃviśṣṭaścāsau seturityāha-naitam setumātmānamahorātre sarvasya janimataḥ paricchedake
            satī naitaṃ tarataḥ /
            yathānye saṃsāriṇaḥ kālenāhorātrādilakṣaṇena paricchedyā na tathāyaṃ kālaparicchedya
            ityabhiprāyaḥ /
            "yasmādarvāksaṃvatsaro 'hobhiḥ parivartata"iti śrutyantarāt /
            ata evainaṃ na jarā tarati na prāpnoti /
            tathā na mṛtyurna śoko na sukṛtaṃ na dṛṣkṛtaṃ sukṛtaduṣkṛte dharmādharmai /
            prāptiratra taraṇaśabdenābhipretā nātikramaṇam /
            kāraṇaṃ hyātmā /
            na śakyaṃ hi kāraṇātikramaṇaṃ kartuṃ kāryeṇa /
            ahorātrādi ca sarvaṃ sataḥ kāryam /
            anyena hyanyasya prāptiratikramaṇaṃ vā kriyeta /
            na tu tenaiva tasya /
            na hi ghaṭena mṛtprāpyate 'tikramyate vā /
            
            <p>
               yadyapi pūrvaṃ ya ātmāpahatapāpmetyādinā pāpmādipratiṣedha ukta eva tathāpīhāyaṃ viśeṣo
               na taratīti prāptiviṣayatvaṃ pratiṣidhyate /<br />
               tatrā viśeṣeṇa jarādyabhāvamātramuktam /<br />
               ahorātrādyā uktā anuktāścānye sarve pāpmāna ucyante 'to 'smādātmanaḥ setornivartante
               'prāpyaivetyarthaḥ /<br />
               apahatapāpmā hyeṣa brahmaiva loko brahmaloka uktaḥ //1 //
               </p>
         </p>
         
         
         
         
         
         <p>START ChUp 8,4.2</p>
         
         
         <p><span class="bold">tasmād vā etaṃ setuṃ tīrtvā andhaḥ sann anandho bhavati |
               viddhaḥ sann aviddho bhavati |
               upatāpī sann anupatāpī bhavati |
               tasmād vā etaṃ setuṃ tīrtvā api naktam ahar evābhiniṣpadyate |
               sakṛd vibhāto hy evaiṣa brahmalokaḥ || ChUp_8,4.2 ||</span></p>
         
         
         
         
         
         <p>ChUpBh_8,4.2 yasmācca pāpmakārya māndhyādi śarīravataḥ syānna tvaśarīrasya tasmādvā
            etamātmānaṃ setuṃ tīrvā prāpyānandho bhavati dehavattve pūrvamandho 'pi san /
            tatā viddhaḥ sandehavattve sa dehaviyoge setuṃ tīrtvā prāpyānandho bhavati dehavattve
            pūrvamandho 'pi san /
            tathā viddhaḥ sandehavattve sa dehaviyogo setuṃ prāpyāviddho bhavati /
            
            <p>
               tathopatāpī rogādyupatāpavānsannanupatāpī bhavati /<br />
               kiñca yasmādahorātre na staḥ setau tasmādvā etaṃ setuṃ tīrtvā prāpya naktamapi tamorūpaṃ
               rātrirapi sarvamaharevābhiniṣpadyate /<br />
               vijñaptyātmajyotiḥ svarūpamaharivāhaḥ sadaikarūpaṃ viduṣaḥ saṃpadyata ityarthaḥ /<br />
               sakṛdvibhātaḥ sadā vibhātaḥ sadaikarūpaḥ svena rūpeṇaiṣa brahmalokaḥ //2 //
               </p>
         </p>
         
         
         
         
         
         <p>START ChUp 8,4.3</p>
         
         
         <p><span class="bold">tad ya evaitaṃ brahmalokaṃ brahmacaryeṇānuvindanti teṣām evaiṣa brahmalokaḥ |
               teṣāṃ sarveṣu lokeṣu kāmacāro bhavati || ChUp_8,4.3 ||</span></p>
         
         
         
         
         
         <p>
            ChUpBh_8,4.3 tattatraivaṃ satyetaṃ yathoktaṃ brahmalokaṃ brahmacaryeṇa srīviṣayatṛṣṇātyāgena
            śāsrācāryopadeśamanuvindanti svātmasaṃvedyatāmāpādayanti ye teṣāmeva brahmacaryasādhanavatāṃ
            brahmavidāmeṣa brahmalokaḥ nānyeṣāṃ srīviṣayasaṃparkajātatṛṣṇānāṃ brahmavidāmapītyarthaḥ
            /<br />
            teṣāṃ sarveṣu lokeṣu kāmacāro bhavatītyuktārtham /<br />
            tasmātparamametatsādhanaṃ brahmacaryaṃ brahmavidāmityabhiprāyaḥ //3//
            </p>
         
         
         <p><span class="bold">iti cchāndogyopaniṣadi aṣṭamādhyāyasya caturthaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 8,5.1</p>
         
         
         <p><span class="bold">atha yad yajña ity ācakṣate brahmacaryam eva tat |
               brahmacaryeṇa hy eva yo jñātā taṃ vindate |
               atha yad iṣṭam ity ācakṣate brahmacaryam eva tat |
               brahmacaryeṇa hy eveṣṭvātmānam anuvindate || ChUp_8,5.1 ||</span></p>
         
         
         
         
         
         <p>ChUpBh_8,5.1 ya ātmā setutvādiguṇaiḥ stutastatprāptaye jñānasahakārisādhanāntaraṃ
            brahmacaryākhyaṃ vidātavyamityāha /
            yajñādibhiśca tatstauti kartavyārtham- atha yadyajña ityācakṣate loke paramapuruṣārthasādhanaṃ
            kathayanti śiṣṭāstadbrahmacaryameva /
            yajñasyāpi yatphalaṃ tadbrahmacaryavāllaṃbhate 'to yajño 'pi brahmacaryaṃ bhavati
            pratipattavyam /
            kathaṃ brahmacaryaṃ yajña ityāha-brahmacaryeṇaiva hi yasmādyo jñātāsa taṃ brahmalokaṃ
            yajñasyāpi pāramparyeṇa phalabhūtaṃ vindate labhate tato yajño 'pi brahmacaryameveti
            /
            yo jñātetyakṣarānuvṛtteryajño brahmacaryameva /
            
            <p>
               atha yadiṣṭamityācakṣate brahmacaryameva tat /<br />
               katham /<br />
               brahmacaryeṇaiva sādhanena tamīśvaramiṣṭvā pūjayitvāthavaiṣaṇāmātmaviṣayāṃ kṛtvā tamātmānamanuvindate
               /<br />
               eṣaṇādiṣṭamapi brahmacaryameva //1 //
               </p>
         </p>
         
         
         
         
         
         <p>START ChUp 8,5.2</p>
         
         
         <p><span class="bold">atha yat sattrāyaṇam ity ācakṣate brahmacaryam eva tat |
               brahmacaryeṇa hy eva sata ātmanas trāṇaṃ vindate |
               atha yan maunam ity ācakṣate brahmacaryam eva tat |
               brahmacaryeṇa hy evātmānam anuvidya manute || ChUp_8,5.2 ||</span>
            </p>
         
         
         
         
         <p>
            ChUpBh_8,5.2 atha yatsattrāyaṇamityācakṣate brahmacaryameva tattathā sataḥ parasmādātmana
            ātmanasrāṇaṃ rakṣaṇaṃ brahmacaryasādhanena vindate /<br />
            ataḥ sattrāyaṇaśabdamapi brahmacaryameva sat /<br />
            atha yanmaunamityācakṣate brahmacaryameva tadbrahmacaryeṇaiva sādhanena yuktaḥ sannātmānaṃ
            śāsrācāryābhyāmanuvidya paścānmanute dhyāyati /<br />
            ato maunaśabdamapi brahmacaryameva //2 //
            </p>
         
         
         
         
         
         <p>START ChUp 8,5.3</p>
         
         
         <p><span class="bold">atha yad anāśakāyanam ity ācakṣate brahmacaryam eva tat |
               eṣa hy ātmā na naśyati yaṃ brahmacaryeṇānuvindate |
               atha yad araṇyāyanam ity ācakṣate brahmacaryam eva tat |
               tat araś ca ha vai ṇyaś cārṇavau brahmaloke tṛtīyasyām ito divi |
               tad airaṃmadīyaṃ saraḥ |
               tad aśvatthaḥ somasavanaḥ |
               tad aparājitā pūr brahmaṇaḥ prabhuvimitaṃ hiraṇmayam || ChUp_8,5.3 ||</span></p>
         
         
         
         
         
         <p>ChUpBh_8,5.3 atha yadanāśakāyanamityācakṣate brahmacaryameva tat /
            yamātmānaṃ brahmacaryeṇānuvindate sa eṣa hyātmā brahmacaryasādhanavato na naśyati
            tasmādanāśakāyanamapi brahmacaryameva /
            atha yadaraṇyāyanamityācakṣate brahmacaryameva tat /
            araṇyaśabdayorarṇavayorbrahmacaryavato 'yanādaraṇyāyanaṃ brahmacaryam /
            yo jñānādyajña eṣaṇādiṣṭaṃ satasrāṇātsattrāyaṇaṃ mananānmaunamanaśanādanāśakāyanamaraṇyayorgamanādaraṇyāyanamityādibhirmahadbhiḥ
            puruṣārthasādhanaiḥ stutatvādbrahmacaryaṃ paramaṃ jñānasya sahakārikāraṇaṃ sādhanamityato
            brahmavidā yatnato rakṣaṇīyamityarthaḥ /
            tattatra hi brahmaloke 'raśca ha vai prasiddho ṇyaścārṇavau samudropame vā sarasī
            tṛtīyasyāṃ bhuvamantarikṣaṃ cāpekṣya tṛtīyā dyaustasyāṃ tṛtīyasyāmito 'smāllokādārabhya
            gaṇyamānāyāṃ divi /
            
            <p>
               tattatraiva cairamirānnaṃ tanmaya airo maṇḍastena pūrṇamairaṃ madīyaṃ tadupayogināṃ
               madakaraṃ harṣotpādakaṃ saraḥ /<br />
               tatraiva cāśvattho vṛkṣaḥ somasavano nāmataḥ somo 'mṛtaṃ tanniḥsravo 'mṛtasrava iti
               vā /<br />
               tatraiva ca brahmaloke brahmacaryasādhanarahitairbrahmacaryasādhanavadbhyo 'nyairna
               jīyata ityaparājitā nāma pūḥ purī brahmaṇo hiraṇyagarbhasya /<br />
               brahmaṇā ca prabhuṇā viśeṣeṇa mitaṃ nirmitaṃ tacca hiraṇmayaṃ sauvarṇaṃ prabhuvimitaṃ
               maṇḍapamiti vākyaśeṣaḥ //3 //
               </p>
         </p>
         
         
         
         
         
         <p>START ChUp 8,5.4</p>
         
         
         <p><span class="bold">tad ya evaitāv araṃ ca ṇyaṃ cārṇavau brahmaloke brahmacaryeṇānuvindanti teṣām evaiṣa
               brahmalokaḥ |
               teṣāṃ sarveṣu lokeṣu kāmacāro bhavati || ChUp_8,5.4 ||</span></p>
         
         
         
         
         
         <p>ChUpBh_8,5.4 tattatra hi brahmaloka etāvarṇavau yāvaraṇyākhyāvuktau brahmacaryeṇa
            sādhanenānuvindanti ye teṣāmevaiṣa yo vyākhyāto brahmalokasteṣāṃ ca brahmacaryasādhavanatāṃ
            brahmavidāṃ sarveṣu lokeṣu kāmacāro bhavati /
            nānyeṣāmabrahmacaryaparāṇāṃ bāhyaviṣayāsaktabuddhīnāṃ kadācidapītyarthaḥ /
            nanvatra tvamindrastvaṃ yamastvaṃ varuṇa ityādibhiryathā kaścitstūyate mahārha evamiṣṭādibhiḥ
            śabdairna stryādiviṣayatṛṣṇānivṛttimātraṃ stutyarhaṃ kiṃ tarhi jñānasya mokṣasādhanatvāttadeveṣṭādibhiḥ
            stūyata iti kecit /
            na /
            stryādibāhyaviṣayatṛṣṇāpahṛtacittānāṃ pratyagātmavivekavijñānānupapatteḥ /
            "parāñci khāni vyatṛṇatsvayaṃbhūstasmātparāṅpaśyati nāntarātman"ityādiśrutismṛtiśatebhyaḥ
            /
            jñānasahakārikāraṇaṃ stryādiviṣayatṛṣṇānivṛttisādhanaṃ vidhātavyameveti yuktaiva tatstutiḥ
            /
            nanu ca yajñādibhiḥ stutaṃ brahmacaryamiti yajñādīnāṃ puruṣārthasādhanatvaṃ gamyate
            /
            satyaṃ gamyate /
            na tviha brahmalokaṃ prati yajñādīnāṃ sādhanatvamabhipretya yajñādibhirbrahmacaryaṃ
            stūyate kiṃ tarhi teṣāṃ prasiddhaṃ puruṣārthasādhanatvamapekṣya /
            yathendrādibhī rājā na tu yatrendrādīnāṃ vyāpārastatraiva rājña iti tadvat /
            ya imer'ṇavādayo brāhmalaukikāḥ saṃkalpajāśca pitrādayo bhogāste kiṃ pārthivā āpyāśca
            yatheha loke dṛśyante taddhadarṇavavṛkṣapūḥsvarṇamaṇḍapānyāhosvinmānasapratyayamātrāṇīti
            /
            kiñcātaḥ, yadi pārthivā āpyāśca sthūlāḥ syurhṛdyākāśe samādhānānupapattiḥ /
            purāṇe ca"manomayāni brahmaloke śarīrādīnī"ti vākyaṃ virudhyeta /
            "aśokamahimam"ityādyāśca śrutayaḥ /
            nanu"samudrāḥ saritaḥ sarāṃsi vāpyaḥ kūpā yajñā vedā mantrādayaśca mūrtimanto brahmāṇamupatiṣṭhanta"iti
            mānasatvai virudhyeta purāṇasmṛtiḥ /
            na /
            mūrtimattve prasiddharūpāṇāmeva tatra gamanānupapatteḥ /
            tasmātprasiddhamūrtivyatirekeṇa sāgarādīnāṃ mūrtyantaraṃ sāgarādibhirupāttaṃ brahmalokagantṛ
            kalpanāyāṃ yathāprasiddhā eva mānasya ākāravatyaḥ puṃstryādyā mūrtayo yuktāḥ kalpayituṃ
            mānasadehānurūpyasaṃbandhopapatteḥ /
            dṛṣṭā hi mānasya evā'kāravatyaḥ puṃstryādyā mūrtayaḥ svapne /
            nanu tā anṛtā eva /
            ta ime satyāḥ kāmā iti śrutistathā sati virudhyeta /
            na /
            mānasapratyayasya sattvopapatteḥ /
            mānasā hi pratyayāḥ srīpuruṣādyākārāḥ svapne dṛśyante /
            nanu jāgradvāsanārūpāḥ svapnadṛśyā na tu tatra stryādayaḥ svapne vidyante /
            atyalpamidamucyate /
            jāgradviṣayā api mānasapratyayābhinirvṛttā eva sadīkṣābhinirvṛttatejo 'bannamayatvājjāgradviṣayāṇām
            /
            saṃkalpamūlā hi lokā iti coktam"samakḷpatāṃ dyāvāpṛthivī"ityatra /
            sarvaśrutiṣu ca pratyagātmana utpattiḥ pralayaśca tatraiva sthitiśca"yathā vā arā
            nābhau"ityādinocyate /
            tasmānmānasānāṃ bāhyānāṃ ca viṣayāṇāmitaretarakāryakāraṇamiṣyata eva bījāṅkuravat
            /
            yadyapi bāhyā eva mānasā mānasā eva ca bāhyā nānṛtatvaṃ teṣāṃ kadācidapi svātmani
            bhavati /
            nanu svapne dṛṣṭāḥ pratibuddhasyānṛtā bhavanti viṣayāḥ /
            satyameva /
            jāgradbodhāpekṣaṃ tu tadanṛtatvaṃ na svataḥ /
            tathā svapnabodhāpekṣaṃ ca jāgraddṛṣṭaviṣayānṛtatvaṃ na svataḥ /
            viśeṣākāramātraṃ tu sarveṣāṃ mithyāpratyayanimittamiti vācā'rambhaṇaṃ vikāro nāmadheyamanṛtaṃ
            trīṇi rūpāṇītyeva satyam /
            
            <p>
               tānyapyākāraviśeṣato 'nṛtaṃ svataḥ sanmātrarūpatayā satyam prāksadātmapratibodhātsvaviṣaye
               'pi sarvaṃ styameva svapnadṛśyā iveti na kaścidvirodhaḥ /<br />
               tasmānmānasā eva brāhmalaukikā araṇyādayaḥ pitrādayaḥ kāmāḥ /<br />
               bāhyaviṣayabhogavadaśuddhirahitatvācchuddhasattvasaṃkalpajanyā iti niratiśayasukhāḥ
               satyāśceśvarāṇāṃ bhavantītyarthaḥ /<br />
               satsatyātmapratibodhe 'pi rajjvāmiva kalpitāḥ sarpādayaḥ sadātmasvarūpatāmeva pratipadyanta
               iti sadātmanā satyā eva bhavanti //4//
               </p>
         </p>
         
         
         <p><span class="bold">iti cchāndogyopaniṣadi aṣṭamādhyāyasya pañcamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 8,6.1</p>
         
         
         <p><span class="bold">atha yā etā hṛdayasya nāḍyas tāḥ piṅgalasyāṇimnas tiṣṭhanti śuklasya nīlasya pītasya
               lohitasyeti |
               asau vādityaḥ piṅgala eṣa śukla eṣa nīla eṣa pīta eṣa lohitaḥ || ChUp_8,6.1 ||</span></p>
         
         
         
         
         
         <p>ChUpBh_8,6.1 yastu hṛdayapuṇḍarīkagataṃ yathoktaguṇaviśiṣṭaṃ brahma brahmacaryādisādhanasaṃpannastyaktabāhyaviṣayānṛtatṛṣṇaḥ
            sannupāste tasyeyaṃ mūrdhanyayā nāḍyā gatirvaktavyeti nāḍīkhaṇḍa ārabhyate- atha yā
            etā vakṣyamāṇā hṛdayasya puṇḍarīkākārasya brahmopāsanasthānasya saṃbandhinyo nāḍyo
            hṛdayamāṃsapiṇḍātsarvato viniḥsṛtā ādityamaṇḍalādiva raśmayastāścaitāḥ piṅgalasya
            varṇaviśeṣaviśiṣṭasyāṇimnaḥ sūkṣmarasasya rasena pūrṇāstadākārā eva tiṣṭhanti vartanta
            ityarthaḥ /
            tathā śuklasya nīlasya pītasya lohitasya ca rasasya pūrṇā iti sarvatrādhyāhāryam /
            saureṇa tejasā pittākhyena pākābhinirvṛttena kaphenālpena saṃparkātpiṅgalaṃ bhavati
            sauraṃ tejaḥ pittākhyām tadeva ca vātabhūyastvānnīlaṃ bhavati /
            tadeva ca kaphabhūyastvācchuklam /
            kaphena samatāyāṃ pītam /
            śoṇita bāhulyena lohitam /
            
            <p>
               vaidyakādvā varṇaviśeṣā anveṣṭavyāḥ kathaṃ bhavantīti /<br />
               śrutistvāhā'dityasaṃbandhādeva tattejaso nāḍīṣvanugatasyaite varṇaviśeṣā iti /<br />
               katham /<br />
               asau vā ādityaḥ piṅgalo varṇata eṣa ādityaḥ śuklo 'pyeṣa nīla eṣa pīta eṣa lohita
               āditya eva //1 //
               </p>
         </p>
         
         
         
         
         
         <p>START ChUp 8,6.2</p>
         
         
         <p><span class="bold">tad yathā mahāpatha ātata ubhau grāmau gacchatīmaṃ cāmuṃ caivam evaitā ādityasya raśmaya
               ubhau lokau gacchantīmaṃ cāmuṃ ca |
               amuṣmād ādityāt pratāyante tā āsu nāḍīṣu sṛptāḥ |
               ābhyo nāḍībhyaḥ pratāyante te 'muṣminn āditye sṛptāḥ || ChUp_8,6.2 ||</span></p>
         
         
         
         
         
         <p>ChUpBh_8,6.2 tasyādhyātmaṃ nāḍībhiḥ kathaṃ saṃbandha ityatra dṛṣṭāntamāha-tattatra
            yathā loke mahānvistīrṇaḥ panthā mahāpatha ātato vyāpta ubhau gacchatīmaṃ ca saṃnihitamamuṃ
            ca viprakṛṣṭaṃ dūrasthamevaṃ yathā dṛṣṭānto mahāpatha ubhau grāmau praviṣṭa evamevaitā
            ādityasya raśmaya ubhau lokāvamuṃ cā'dityamaṇḍalamimaṃ ca puruṣaṃ gacchantyubhayatra
            praviṣṭāḥ /
            yathā mahāpathaḥ /
            katham /
            
            <p>
               amuṣmādādityamaṇḍalātpratāyante saṃtatā bhavanti /<br />
               tā adhyātmamāsu piṅgalādivarṇāsu yathoktāsu nāḍīṣu sṛptā gatāḥ praviṣṭā ityarthaḥ
               /<br />
               ābhyo nāḍībhyaḥ pratāyante pravṛttāḥ santānabhūtāḥ satyaste 'muṣmin /<br />
               raśmīnāmubhayaliṅgatvātta ityucyante //2 //
               </p>
         </p>
         
         
         
         
         
         <p>START ChUp 8,6.3</p>
         
         
         <p><span class="bold">tad yatraitat suptaḥ samastaḥ saṃprasannaḥ svapnaṃ na vijānāti |
               āsu tadā nāḍīṣu sṛpto bhavati |
               taṃ na kaścana pāpmā spṛśati |
               tejasā hi tadā saṃpanno bhavati || ChUp_8,6.3 ||</span></p>
         
         
         
         
         
         <p>ChUpBh_8,6.3 tattatraivaṃ sati yatra yasminkāla etatsvapanamayaṃ jīvaḥ supto bhavati
            /
            svāpasya dviprakāratvādviśeṣaṇaṃ samasta iti /
            upasaṃhṛtasarvakaraṇavṛttirityetat /
            ato bāhyaviṣayasaṃparkajanitakāluṣyābhāvātsamyak /
            prasannaḥ saṃprasanno bhavati /
            ata eva svapnaṃ viṣayākārābhāsaṃ mānasaṃ svapnapratyayaṃ na vijānāti nānubhavatītyarthaḥ
            /
            yadaivaṃ supto bhavatyāsu sauratejaḥpūrṇāsu yathoktāsu nāḍīṣu tadā sṛptaḥ praviṣṭo
            nāḍībhirdvārabhūtābhirhṛdayākāśaṃ gato bhavatītyarthaḥ /
            na hyanyatra satsaṃpatteḥ svapnādarśanamastīti sāmarthyānnāḍīṣviti saptamī tṛtīyayā
            pariṇamyate /
            taṃ satā saṃpannaṃ na kaścana na kaścidapi dharmādharmarūpaḥ pāpmā spṛśatīti svarūpāvasthitatvāttadā'tmanaḥ
            /
            dehendriyaviśiṣṭaṃ hi sukhaduḥkhakāryapradānena pāpmā spṛśatīti na tu satsaṃpannaṃ
            svarūpāvasthaṃ kaścidapi pāpmā spraṣṭumutsahate /
            aviṣayatvāt /
            anyo hyanyasya viṣayo bhavati na tvanyatvaṃ kenacitkutaścidapi satsaṃpannasya /
            
            <p>
               svarūpapracyavanaṃ tvātmano jāgratsvapnāvasthāṃ prati gamanaṃ bāhyaviṣayapratibodho
               'vidyākāmakarmabījasya brahmavidyāhutāśādāhanimittamityavocāma ṣaṣṭha eva tadihāpi
               pratyetavyam /<br />
               yadaivaṃ suptaḥ saureṇa tejasā hi nāḍyantargatena sarvataḥ saṃpanno vyāpto bhavati
               /<br />
               ato viśeṣeṇa cakṣurādināḍīdvārairbāhyaviṣayabhogāyāprasṛtāni karaṇānyasya tadā bhavanti
               /<br />
               tasmādayaṃ karaṇānāṃ nirodhātsvātmanyevāvasthitaḥ svapnaṃ na vijānātīti yuktam //3
               //
               </p>
         </p>
         
         
         
         
         
         <p>START ChUp 8,6.4</p>
         
         
         <p><span class="bold">atha yatraitad abalimānaṃ nīto bhavati |
               tam abhita āsīnā āhur jānāsi māṃ jānāsi mām iti |
               sa yāvad asmāc charīrād anutkrānto bhavati |
               tāvaj jānāti || ChUp_8,6.4 ||</span></p>
         
         
         
         
         
         <p>
            ChUpBh_8,6.4 tatraivaṃ satyatha yatra yasminkāle 'balimānamabalabhāvaṃ dehasya rogādinimittaṃ
            jarādinimittaṃ vā kṛśībhāvametannayanaṃ nītaḥ prāpito devadatto bhavati mumūrṣaryadā
            bhavatītyarthaḥ /<br />
            tamabhitaḥ sarvato veṣṭayitvā'sīnā jñātaya āhurjānāsi māṃ tava putraṃ jānāsi māṃ pitaraṃ
            cetyādi /<br />
            sa mumūrṣuryāvadasmāccharīrādanutkrānto 'nirgato bhavati tāvatputrādīñjānāti //4 //
            </p>
         
         
         
         
         
         <p>START ChUp 8,6.5</p>
         
         
         <p><span class="bold">atha yatraitad asmāc charīrād utkrāmati |
               athaitair eva raśmibhir ūrdhvam ākramate |
               sa om iti vā hod vā mīyate |
               sa yāvat kṣipyen manas tāvad ādityaṃ gacchati |
               etad vai khalu lokadvāraṃ viduṣāṃ prapadanaṃ nirodho 'viduṣām || ChUp_8,6.5 ||</span></p>
         
         
         
         
         
         <p>ChUpBh_8,6.5 atha yatra yadaitatkriyāviśeṣaṇamityasmāccharīrādutkrāmati /
            atha tadaitaireva yathoktābhī raśmibhirūrdhvamākramate yathākarmārjitaṃ lokaṃ pratyavidvān
            /
            itarastu vidvānyathoktasādhanasaṃpannaḥ sa omityoṅkāreṇā'tmānaṃ dhyāyanyathāpūrvaṃ
            vā haiva, udvordhvaṃ vā vidvāṃśceditarastiryaṅvetyabhiprāyaḥ /
            mīyate pramīyate gacchatītyarthaḥ /
            sa vidvānutkramiṣyanyāvatkṣipyenmano yāvatā kālena manasaḥ kṣepaḥ syāttāvatā kālenā'dityaṃ
            gacchati prapnoti kṣipraṃ gacchatītyartho na tu tāvataiva kāleneti vivakṣitam /
            kimarthamādityaṃ gacchatītyucyate-etadvai khalu prasiddhaṃ brahmalokasya dvāraṃ ya
            ādityastena dvārabhūtena brahmaloka gacchati vidvān /
            
            <p>
               ato viduṣāṃ prapadanaṃ prapadyate brahmalokamanena dvāreṇeti prapadanam /<br />
               nirodhanaṃ nirodho 'smādādityādaviduṣāṃ bhavatīti nirodhaḥ /<br />
               saureṇa tejasā deha eva niruddhāḥ santo mūrdhanyayā nāḍyā notkramanta evetyarthaḥ
               /<br />
               viṣvaṅṅanyā iti ślokāt //5 //
               </p>
         </p>
         
         
         
         
         
         <p>START ChUp 8,6.6</p>
         
         
         <p><span class="bold">tad eṣa ślokaḥ |
               śataṃ caikā ca hṛdayasya nāḍyas tāsāṃ mūrdhānam abhiniḥsṛtaikā |
               tayordhvam āyann amṛtatvam eti viṣvaṅṅ anyā utkramaṇe bhavanty utkramaṇe bhavanti
               || ChUp_8,6.6 ||</span></p>
         
         
         
         
         
         <p>ChUpBh_8,6.6 tadetasminyathokter'tha eṣa śloko mantro bhavati /
            
            <p>
               śataṃ caikā caikottaraśataṃ nāḍyo hṛdayasya māṃsapiṇḍabhūtasya saṃbandhinyaḥ pradhānato
               bhavanti /<br />
               ānantyāddehanāḍīnām /<br />
               tāsāmekā mūrdhānamabhiniḥsṛtā vinirgatā tayordhvamāyangacchannamṛtatvamamṛtabhāvameti
               viṣvaṅnānāgatayastiryagvisarpiṇya ūrdhvagāścānyā nāḍyo bhavanti saṃsāragamanadvārabhūtā
               na tvamṛtatvāya kiṃ tarhyatkamaṇa evotkrāntyarthameva bhavantītyarthaḥ /<br />
               dvirabhyāsaḥ prakaraṇasamāptyarthaḥ //6//
               </p>
         </p>
         
         
         <p><span class="bold">iti cchāndogyopaniṣadi aṣṭamādhyāyasya ṣaṣṭhaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 8,7.1</p>
         
         
         <p><span class="bold">ya ātmā apahatapāpmā vijaro vimṛtyur viśoko vijighatso 'pipāsaḥ satyakāmaḥ satyasaṃkalpaḥ
               so 'nveṣṭavyaḥ sa vijijñāsitavyaḥ |
               sa sarvāṃś ca lokān āpnoti sarvāṃś ca kāmān yas tam ātmānam anuvidya vijānātīti ha
               prajāpatir uvāca || ChUp_8,7.1 ||</span></p>
         
         
         
         
         
         <p>ChUpBh_8,7.1 "atha ya eṣa saṃprasādo 'smāccharīrātsamutthāya paraṃ jyotirupasaṃpadya
            svena rūpeṇābhiniṣpadyata eṣa ātmeti hovācaitadamṛtamabhayametadbrahma"ityuktam /
            tatra ko 'sau saṃprasādaḥ, kathaṃ vā tasyādhigamo yathā so 'smāccharīrātsavijijñāsitavya
            iti caiṣa niyamavidhireva nāpūrvavidhiḥ /
            
            <p>
               evamanveṣṭavyo vijijñāsitavya ityarthaḥ /<br />
               dṛṣṭārthatvādanveṣaṇavijijñāsanayoḥ /<br />
               dṛṣṭārthatvaṃ ca darśayiṣyati nāhamātra bhogyaṃ paśyāmītyanenāsakṛt /<br />
               pararūpeṇa ca dehādidharbhairavaganyamānasyā'tmanaḥ svarūpādhigame viparītādhigamanivṛttirdṛṣṭaṃ
               phalamiti niyamārthataivāsya vidheryuktā na tvāgnihotrādīnāmibāpūrvavidhitvamiha saṃbhavati
               //1 //
               </p>
         </p>
         
         
         
         
         
         <p>START ChUp 8,7.2</p>
         
         
         <p><span class="bold">tad dhobhaye devāsurā anububudhire |
               te hocur hanta tam ātmaānam anvecchāmo yam ātmānam anviṣya sarvāṃś ca lokān āpnoti
               sarvāṃś ca kāmān iti |
               indro haiva devānām abhipravavrāja virocano 'surāṇām |
               tau hāsaṃvidānāv eva samitpāṇī prajāpatisakāśam ājagmatuḥ || ChUp_8,7.2 ||</span></p>
         
         
         
         
         
         <p>ChUpBh_8,7.2 taddhobhaya ityādyākhyāyikāprayojanamuktam /
            taddha kila prajāpatervacanamubhaye devāsurā devāścāsurāśca devāsurā anu paramparāgataṃ
            svakarṇagocarāpannamanububudhire 'nubuddhavantaḥ /
            te caitatprajāpativaco buddhvā kimakurvannityucyate-te hocuruktavanto 'nyonyaṃ devāḥ
            svapariṣadyasurāśca hanta yadyanumatirbhavatāṃ prajāpatinoktaṃ tamātmānamanvicchāmo
            'nveṣaṇaṃ kurmo yamātmānamanviṣya sarvāṃśca lokānāpnoti sarvāśca kāmānityuktvendro
            haiva rājaiva svayaṃ devānāmitarāndevāṃśca bhogaparicchadaṃ ca sarvaṃ sthāpayitvā
            śarīramātreṇaiva prajāpatiṃ pratyabhipravavrāja pragatavāṃstathā virocano 'surāṇām
            /
            
            <p>
               vinayena guravo 'bhigantavyā ityetaddarśayati /<br />
               trailokyarājyācca gurutarā vidyate /<br />
               yato devāsurarājau mahārhabhogārhai santau tathā gurumabhyupagatavantau /<br />
               tau ha kilāsaṃvidānāvevānyonyaṃ saṃvidamakurvāṇau vidyāphalaṃ pratyanyonyamīrṣyāṃ
               darśayantau samitpāṇī samidbhārahastau prajāpatisakāśamājagmaturāgatavantau //2 //
               </p>
         </p>
         
         
         
         
         
         <p>START ChUp 8,7.3</p>
         
         
         <p><span class="bold">tau ha dvātriṃśataṃ varṣāṇi brahmacaryam ūṣatuḥ |
               tau ha prajāpatir uvāca |
               kim icchantāv avāstam iti |
               tau hocatur ya ātmā apahatapāpmā vijaro vimṛtyur viśoko vijighatso 'pipāsaḥ satyakāmaḥ
               satyasaṃkalpaḥ so 'nveṣṭavyaḥ sa vijijñāsitavyaḥ |
               sa sarvāṃś ca lokān āpnoti sarvāṃś ca kāmān yas tam ātmānam anuvidya vijānātīti bhagavato
               vaco vedayante |
               tam icchantāv avāstam iti || ChUp_8,7.3 ||</span></p>
         
         
         
         
         
         <p>ChUpBh_8,7.3 tau ha gatvā dvātriṃśataṃ varṣāṇi śuśrūṣāparau bhūtvā brahmacaryamūṣaturuṣitavantau
            /
            
            <p>
               abhiprāyajñaḥ prajāpatistāvuvāca kimicchantau kiṃ prayojanamabhipretyecchantāvavāstamuṣitavantau
               yuvāmitītyuktau tau hocatuḥ /<br />
               ya ātmetyādi bhagavato vaco vedayante śiṣṭā atastamātmānaṃ jñātumicchantāvavāstamiti
               /<br />
               yadyapi prākprajāpateḥ samīpāgamanādanyonyamīrṣyāyuktāvabūtāṃ tathāpi vidyāprāptiprayojanagauravāttyaktarāgadveṣamoherṣyādi
               doṣāveva bhūtvoṣaturbrahmacaryaṃ prajāpatau /<br />
               tenedaṃ prakhyāpitamātmavidyāgauravam //3 //
               </p>
         </p>
         
         
         
         
         
         <p>START ChUp 8,7.4</p>
         
         
         <p><span class="bold">tau ha prajāpatir uvāca ya eṣo 'kṣiṇi puruṣo dṛṣyata eṣa ātmeti hovāca |
               etad amṛtam abhayam etad brahmeti |
               atha yo 'yaṃ bhagavo 'psu parikhyāyate yaś cāyam ādarśe katama eṣa iti |
               eṣa u evaiṣu sarveṣvannteṣu parikhyāyata iti hovāca || ChUp_8,7.4 ||</span></p>
         
         
         
         
         
         <p>ChUpBh_8,7.4 tāvevaṃ tapasvinau śuddhakalmaṣau yogyāvupalabhya prajāpatiruvācaha-ya
            eṣo 'kṣiṇi puruṣo nivṛttacakṣurbhirmṛditakaṣāyairdṛśyate yogibhirdraṣṭā, eṣa ātmāpahatapāpmādiguṇo
            yamavocaṃ purāhaṃ yadvijñānātsarvalokakāmāvāptiretadamṛtaṃ bhamākhyamata evābhayamata
            eva brahma vṛddhatamamiti /
            athaitatprajāpatinoktamakṣiṇi puruṣo dṛśyata iti vacaḥ śrutvā chāyārūpaṃ puruṣaṃ jagṛhatuḥ
            /
            gṛhītvā ca dṛḍhīkaraṇāya prajāpatiṃ pṛṣṭavantau /
            atha yo 'yaṃ he bhagavo 'psu parikhyāyate parisamantājjñāyate yaścāyamādarśa ātmanaḥ
            pratibimbākāraḥ parikhyāyate khaḍgādau ca katama eṣa eṣāṃ bhagavadbhiruktaḥ kiṃvaika
            eva sarveṣviti /
            evaṃ pṛṣṭaḥ prajāpatiruvāca-eṣa u eva yaścakṣuṣi draṣṭā mayokta iti /
            etanmanasi kṛtvaiṣu sarveṣvanteṣu madhyeṣu parikhyāyata iti hovāca /
            nanu kathaṃ yuktaṃ śiṣyorviparītagrahaṇamanujñātuṃ prajāpatervigatadoṣasyā'cāryasya
            sataḥ /
            satyameva, nānujñātam /
            katham /
            ātmanyadhyāropitapāṇḍityamahattvaboddhṛtvau hīndravirocanau tathaiva ca prathitau
            loke /
            tau yadi prajāpatinā mūḍhau yuvāṃ viparītagrāhiṇāvityuktau syātāṃ tatastastayościtte
            duḥkhaṃ syāttajjanitācca cittāvasādātpunaḥ praśnaśravaṇagrahaṇāvadhāraṇaṃ pratyutsāhavidhātaḥ
            syādato rakṣaṇīyau śiṣyāviti manyate prajāpatiḥ /
            gṛhṇītāṃ tāvattadudaśarāvadṛṣṭāntenāpaneṣyāmīti ca /
            nanu na yuktameṣa u evetyanṛtaṃ vaktum /
            na cānṛtamuktam /
            
            <p>
               katham /<br />
               ātmanokto 'kṣipuruṣo manasi saṃnihitataraḥ śiṣyagṛhītācchāyātmanaḥ sarveṣāṃ cābhyantaraḥ"sarvāntaraḥ"iti
               śruteḥ /<br />
               tamevāvocadeṣa u evetyato nānṛtamuktaṃ prajāpatinā /<br />
               tathā ca tayorviparītagrahaṇanivṛttyarthaṃ hyāha //4//
               </p>
         </p>
         
         
         <p><span class="bold">iti cchāndogyopaniṣadi aṣṭamādhyāyasya saptamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 8,8.1</p>
         
         
         <p><span class="bold">udaśarāva ātmānam avekṣya yad ātmano na vijānīthas tan me prabrūtam iti |
               tau hodaśarāve 'vekṣāṃ cakrāte |
               tau ha prajāpatir uvāca kiṃ paśyatha iti |
               tau hocatuḥ sarvam evedam āvāṃ bhagava ātmānaṃ paśyāva ā lomabhyaḥ ā nakhebhyaḥ pratirūpam
               iti || ChUp_8,8.1 ||</span></p>
         
         
         
         
         
         <p>ChUpBh_8,8.1 udaśarāva udakapūrṇe śarāvādāvātmānamavekṣyānantaraṃ yattatrā'tmānaṃ
            paśyantau na vijānīthastanme mama prabrūtamācakṣīyāthāmityuktau tau ha tathaivodaśarāve
            'vekṣāñcakrāte 'vekṣaṇaṃ cakratuḥ /
            tathā kṛtavantau tau ha prajāpatiruvāca kiṃ paśyatha iti /
            nanu tanme prabrūtamityuktābhyāmudaśarāve 'vekṣaṇaṃ kṛtvā prajāpataye na niveditamidamāvābhyāṃ
            na viditamityanivedite cājñānahetau ha prajāpatiruvāca kiṃ paśyatha iti tatra ko 'bhiprāya
            iti /
            ucyate-naiva tayoridamāvayoraviditamityāśaṅkābhūcchāyātmanyātmapratyayo niścita evā'sīt
            /
            yena vakṣyati tau ha śāntahṛdayau pravavrajaturiti /
            
            <p>
               na hyaniścite 'bhipretārthe praśāntahṛdayatvamupapadyate /<br />
               tena nocaturidamāvābhyāmaviditamiti /<br />
               viparītagrāhiṇau ca śiṣyāvanupekṣaṇīyāviti svayameṣa papraccha kiṃ paśyatha iti, viparītaniścayāpanayāya
               ca vakṣyati sādhvalakṛtāvityevamādi /<br />
               tau hocatuḥ-sarvamevedamāvāṃ bhagava ātmānaṃ paśyāva ā lomabhya ā nakhebhyaḥ pratirūpamiti,
               yathaivā'vāṃ he bhagavo lomanakhādimantau sva evamevedaṃ lomanakhādisahitamāvayoḥ
               pratirūpamudaśarāve paśyāva iti //1 //
               </p>
         </p>
         
         
         
         
         
         <p>START ChUp 8,8.2</p>
         
         
         <p><span class="bold">tau ha prajāpatir uvāca sādhvalaṃkṛtau suvasanau pariṣkṛtau bhūtvodaśarāve 'vekṣethām
               iti |
               tau ha sādhvalaṃkṛtau suvasanau pariṣkṛtau bhūtvodaśarāve 'vekṣāṃ cakrāte |
               tau ha prajāpatir uvāca kiṃ paśyatha iti || ChUp_8,8.2 ||</span></p>
         
         
         
         
         
         <p>ChUpBh_8,8.2 tau ha punaḥ prajāpatiruvāca cchāyātmaniścayāpanayāya, sādhvalaṅkṛtau
            yathā svagṛhe suvasanau mahārhavastraparidhānau pariṣkṛtau chinnalomanakhau ca bhūtvodaśarāve
            tayośchāyātmagraho 'panītaḥ syāt /
            sādhvalaṅkārasuvasanādīnāmāgantukānāṃ chāyākaratvamudaśarāve yathā śarīrasaṃbaddhānāmevaṃ
            śarīrasyāpi cchāyākaratvaṃ pūrvaṃ babhūveti gamyate /
            śarīraikadeśānāṃ ca lomanakhādīnāṃ nityatvenābhipretānāmakhaṇḍitānāṃ chāyākaratvaṃ
            pūrvamāsīt /
            
            <p>
               chinneṣu ca teṣu naiva lomanakhādicchāyā dṛśyate 'to lomanakhādivaccharīrasyāpyāgamāpāyitvaṃ
               siddhamityudaśarāvādau dṛśyamānasya tannimittasya ca dehasyānātmatvaṃ siddham udaśārāvādau
               chāyākaratvāddehasaṃbaddhālaṅkārādivat /<br />
               na kevalametāvadetena yāvatkiñcidātmīyatvābhimataṃ sukhaduḥkharāgadveṣamohādi ca kādācitkatvānnakhalomādivadanātmeti
               pratyetavyam /<br />
               evamaśeṣamithyāgrahāpanayanimitte sādhvalaṅkārādidṛṣṭānte prajāpatinokte śrutvā tathā
               kṛtavatorapi cchāyātmaviparītagraho nāpajagāma yasmāttasmātsvadoṣeṇaiva kenacitpratibaddhavivekavijñānāvindravirocanāvabhūtāmit
               i gamyate /<br />
               tau pūrvavadeva dṛḍhaniścayau papraccha kiṃ paśyatha iti //2 //
               </p>
         </p>
         
         
         
         
         
         <p>START ChUp 8,8.3</p>
         
         
         <p><span class="bold">tau hocatur yathaivedam āvāṃ bhagavaḥ sādhvalaṃkṛtau suvasanau pariṣkṛtau sva evam
               evemau bhagavaḥ sādhvallaṃkṛtau suvasanau pariṣkṛtāv iti |
               eṣa ātmeti hovāca |
               etad amṛtam abhayam etad brahmeti |
               tau ha śāntahṛdayau pravavrajatuḥ || ChUp_8,8.3 ||</span></p>
         
         
         
         
         
         <p>ChUpBh_8,8.3 tau tathaiva pratipanno yathaivedamiti pūrvavadyathā sādhvalaṅkārādiviśiṣṭāvāvāṃ
            sva evamevemau chāyātmānāviti sutarāṃ viparītaniścayau babhūvatuḥ /
            yasyā'tmano lakṣaṇaṃ ya ātmāpahatapāpmetyuktavā punastadviśeṣamanviṣyamāṇayorya eṣo
            'kṣiṇi puruṣo dṛśyata iti sākṣādātmani nirdiṣṭe tadviparītagrahāpanayāyodaśarāvasādhvalaṅkāradṛṣṭānte
            'pyabhihita ātmasvarūpabodhādviparītagraho nāpagataḥ /
            ataḥ svadoṣeṇa kenacitpratibaddhavivekavijñānasāmarthyāviti matvā yathābhipretamevā'tmānaṃ
            manasi nidhāyaiṣa ātmeti hovācaitadamṛtamabhayametadbrahmeti prajāpatiḥ pūrvavat /
            na tu tadabhipretamātmānam /
            
            <p>
               ya ātmetyādyātmalakṣaṇaśravaṇenākṣipuruṣaśrutyā codaśarāvādyupapattyā ca saṃskṛtau
               tāvat /<br />
               madvacanaṃ sarvaṃ punaḥ punaḥ smaratoḥ pratibandhakṣayācca svayamevā'tmaviṣaye viveko
               bhaviṣyatīti manvānaḥ punarbrahmacaryādeśe ca tayościttadukhotpattiṃ parijihīrṣankṛtārthabuddhitayā
               gacchantāvapyupekṣitavānprajāpatiḥ /<br />
               tau hendravirocanau śāntahṛdayau tuṣṭahṛdayau kṛtārthabuddhī ityarthaḥ /<br />
               na tu śama eva, śamaścettayorjāto viparītagraho vigato 'bhaviṣyatpravavrajaturgatavantau
               //3 //
               </p>
         </p>
         
         
         
         
         
         <p>START ChUp 8,8.4</p>
         
         
         <p><span class="bold">tau hānvīkṣya prajāpatir uvāca |
               anupalabhyātmānam ananuvidya vrajato yatara etadupaniṣado bhaviṣyanti devā vā asurā
               vā te parābhaviṣyantīti |
               sa ha śāntahṛdaya eva virocano 'surāñ jagāma |
               tebhyo haitām upaniṣadaṃ provāca ātmaiveha mahayya ātmā paricaryaḥ |
               ātmānam eveha mahayann ātmānaṃ paricarann ubhau lokāv āpnotīmaṃ cāmuṃ ceti || ChUp_8,8.4
               ||</span></p>
         
         
         
         
         
         <p>ChUpBh_8,8.4 evaṃ tayorgatayorindravirocanayo rājñorbhogāsaktayoryathoktavismaraṇaṃ
            syādityāśaṅkyāpratyakṣaṃ pratyakṣavacanena ca cittaduḥkhaṃ parijihīrṣustau dūraṃ gacchantāvanvīkṣya
            ya ātmāpahatapāpmetyādivacanavadetadapyanayoḥ śravaṇagocaratvameṣyatīti matvovāca
            prajāpatiḥ /
            anupalabhya yathoktalakṣaṇamātmānamananuvidya svātmapratyakṣaṃ cākṛtvā viparītaniścayau
            ca bhūtvendravirocanāvetau vrajato gaccheyātām /
            ato yatare devā vāsurā vā kiṃ viśeṣitenaitadupaniṣada ābhyāṃ yā gṛhītā'tmavidyā seyamupaniṣadyeṣāṃ
            devānāmasurāṇāṃ vā ta etadupaniṣada evaṃvijñānā etanniścayā bhaviṣyantītyarthaḥ /
            te kiṃ, parābhaviṣyanti śreyomārgātparābhūtā bahirbhūtā vinaṣṭā bhaviṣyantītyarthaḥ
            /
            svagṛhaṃ gacchatoḥ surāsurarājayoryo 'surarājaḥ sa ha śāntahṛdaya eva sanvirocano
            'surāñjagāma /
            
            <p>
               gatvā ca tebhyo 'surebhyaḥ śarīrātmabuddhiryopaniṣattāmetāmupaniṣadaṃ provācoktavān
               /<br />
               dehamātramevā'tmā pitrokta iti /<br />
               tasmādātmaiva deha iha loka mahayyaḥ pūjanīyastathā paricaryaḥ paricaraṇīyastathā'tmānameveha
               loke dehaṃ mahayanparicaraṃścobhau lokāvavāpnotīmaṃ cāmuṃ ca /<br />
               ihalokaparalokayoreva sarve lokāḥ kāmāścāntarbhavantīti rājño 'bhiprāyaḥ //4 //
               </p>
         </p>
         
         
         
         
         
         <p>START ChUp 8,8.5</p>
         
         
         <p><span class="bold">tasmād apyaddyehādadānam aśraddadhānam ayajamānam āhur āsuro bateti |
               asurāṇāṃ hy eṣopaniṣat |
               pretasya śarīraṃ bhikṣayā vasanenālaṃkāreṇeti saṃskurvanti |
               etena hy ammuṃ lokaṃ jeṣyanto manyante || ChUp_8,8.5 ||</span></p>
         
         
         
         
         
         <p>
            ChUpBh_8,8.5 tasmāttatsaṃpradāyo 'dyāpyanuvartata itīha loke 'dadānaṃ dānamakurvāṇamavibhāgaśīlamaśraddadhānaṃ
            satkāryeṣu śraddhārahitaṃ yathāśaktyayajamānamayajanasvabhāvamāhurāsuraḥ khalvayaṃ
            yata evaṃsvabhāvo bateti khidyamānā āhuḥ śiṣṭāḥ /<br />
            asurāṇāṃ hi yasmādaśraddadhānatādilakṣaṇaiṣopaniṣat /<br />
            tayopaniṣadā saṃskṛtāḥ santaḥ pretasya śarīraṃ kuṇapaṃ bhikṣayā gandhamālyānnādilakṣaṇayā
            vasanena vasrādinā'cchādanādiprakāreṇālaṅkāreṇa dhvajapatākādikaraṇenetyevaṃ saṃskurvantyetena
            kuṇapasaṃskāreṇāmuṃ pretya pratipattavyaṃ lokaṃ jeṣyanto manyante //5//
            </p>
         
         
         <p><span class="bold">iti cchāndogyopaniṣadi aṣṭamādhyāyasyāṣṭamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 8,9.1</p>
         
         
         <p><span class="bold">atha hendro 'prāpyaiva devān etad bhayaṃ dadarśa |
               yathaiva khalv ayam asmiñ charīre sādhvalaṃkṛte sādhvalaṃkṛto bhavati suvasane suvasanaḥ
               pariṣkṛte pariṣkṛta evam evāyam asminn andhe 'ndho bhavati srāme srāmaḥ parivṛkṇe
               parivṛkṇaḥ |
               asyaiva śarīrasya nāśam anv eṣa naśyati |
               nāham atra bhogyaṃ paśyāmīti || ChUp_8,9.1 ||</span></p>
         
         
         
         
         
         <p>ChUpBh_8,9.1 atha ha kilendro 'prāpyaiva devāndaivyākrauryādisaṃpadā yuktatvādgurorvacanaṃ
            punaḥ punaḥ smaranneva gacchannetadvakṣyamāṇaṃ bhayaṃ svātmagrahaṇanimittaṃ dadarśa
            dṛṣṭavān /
            udaśarāvadṛṣṭāntena prajāpatinā yadartho nyāya uktastadekadeśo maghavataḥ pratyabhādbuddhau
            /
            yena cchāyātmagrahaṇe doṣaṃ dadarśa /
            katham /
            yathaiva khalvayamasmiñcharīre sādhvalaṅkṛte chāyātmāpi sādhvalaṅkṛto bhavati suvasane
            ca suvasanaḥ pariṣkṛte pariṣkṛto yathā nakhalomādidehāvayavāpagame chāyātmāpi pariṣkṛto
            bhavati nakhalomādirahito bhavati /
            evamevāyaṃ chāyātmāpyasmiñcharīre nakhalomādibhirdehāvayavatvasya tulyatvādandhe cakṣuṣo
            'pagame 'ndho bavati srāme srāmaḥ /
            srāmaḥ kilekanetrastasyāndhatvena gatatvāt /
            
            <p>
               cakṣurnāsikā vā yasya sadā sravati sa srāmaḥ /<br />
               parivṛkṇaśchinnahastaśchinnapādo vā /<br />
               srāme parivṛkṇe vā dehe chāyātmāpi tathā bhavati /<br />
               tathāsya dehasya nāśamanveṣa naśyati //1 //
               </p>
         </p>
         
         
         
         
         
         <p>START ChUp 8,9.2</p>
         
         
         <p><span class="bold">sa samitpāṇiḥ punar eyāya |
               taṃ ha prajāpatir uvāca |
               maghavan yac chāntahṛdayaḥ prāvrājīḥ sārdhaṃ virocanena kim icchan punar āgama iti
               |
               sa hovāca yathā eva khalvayyaṃ bhagavo 'smiñ charīre sādhvalaṃkṛte sādhvalaṃkṛto bhavati
               suvasane suvasanaḥ pariṣkṛte pariṣkṛta evam evāyam asminn andhe 'ndho bhavati srāme
               srāmaḥ parivṛkṇe parivṛkṇaḥ |
               asyaiva śarīrasya nāśam anv eṣa naśyati |
               nāham atra bhogyaṃ paśyāmīti || ChUp_8,9.2 ||</span></p>
         
         
         
         
         
         <p>ChUpBh_8,9.2 ato nāhamatrāsmiṃśchāyātmadarśane dehātmadarśane vā bhogyaṃ phalaṃ paśyāmītyevaṃ
            doṣaṃ dehacchāyātmadarśane 'dhyavasya sa samitpāṇirbrahmacaryaṃ vastuṃ punareyāya
            /
            taṃ ha prajāpatiruvāca-maghavanyacchāntahṛdayaḥ prāvrājīḥ pragatavānasi virocanena
            sārdhaṃ kimicchanpunarāgama iti /
            vijānannapi punaḥ papracchendrābhiprayābhivyaktaye yadvettha tena mopasīdeti yadvat
            /
            tathā ca svābhiprayāṃ prakaṭamakarodyathaiva khalvayamityadi, evameveti cānvamodata
            prajāpatiḥ /
            nanu tulye 'kṣipuruṣaśravame dehacchāyāmindro 'grahīdātmeti dehameva va virocanastatkiṃnimittam
            /
            tatra manyate /
            yathendrasyodaśarāvādiprajāpativacanaṃ smarato devānaprāptasyaivā'cāryoktabuddhyā
            chāyātmagrahaṇaṃ tatra doṣadarśanaṃ cābhūt /
            na tathā virocanasya kiṃ tarhi deha evā'tmadarśanaṃ nāpi tatra doṣadarśanaṃ babhūva
            /
            tadvadeva vidyāgrahaṇasāmarthyapratibandhadoṣālpatvabahutvāpekṣamindravirocanayośchāyātmadehayorgrahaṇam
            /</p>
         
         
         <p>
            indro 'lpadoṣatvāddṛśyata itiśrutyarthameva śraddadhānatayā jagrāhetaraśchāyānimittaṃ
            dehaṃ hitvā śrutyarthaṃ lakṣaṇayā jagrāha prajāpatinokto 'yamiti doṣabhūyastvāt /<br />
            yathā kila nīlānīlayorādarśe dṛśyamānayorvāsasoryannīlaṃ tanmahārhamiti cchāyānimittaṃ
            vāsa evocyate na cchāyā tadvaditi virocanābhiprāyaḥ /<br />
            svacittaguṇadoṣavaśādeva hi śabdārthāvadhāraṇaṃ tulye 'pi śravaṇe khyāpitaṃ dāmyata
            datta dayadhvamiti dakāramātraśravaṇācchutyantare /<br />
            nimittānyapi tadanuguṇānyeva sahakārīṇi bhavanti //2 //
            </p>
         
         
         
         
         
         <p>START ChUp 8,9.3
            <span class="bold">evam evaiṣa maghavann iti hovāca |
               etaṃ tv eva te bhūyo 'nuvyākhyāsyāmi |
               vasāparāṇi dvātriṃśataṃ varṣāṇīti |
               sa hāparāṇi dvātriṃśataṃ varṣāṇyuvāsa |
               tasmai hovāca || ChUp_8,9.3 ||</span></p>
         
         
         
         
         
         <p>
            ChUpBh_8,9.3 evamevaiṣa maghavansamyaktvayāvagataṃ na cchāyātmetyuvāca prajāpatiryo
            mayokta ātmā prakṛta etamevā'tmānaṃ tu te bhūyaḥ pūrvaṃ vyākhyātamapyanuvyākhyāsyāmi
            /<br />
            yasmātsakṛdvyākhyātaṃ doṣarahitānāmavadhāraṇaviṣayaṃ prāptamapi nāgrahīrataḥ kenaciddoṣeṇa
            pratibaddhagrahaṇasāmarthastvamatastatkṣapaṇāya vasāparāṇi dvātriṃśataṃ varṣāṇītyuktvā
            tathoṣitavate kṣapitadoṣāya tasmai hovāca //3//
            </p>
         
         
         <p><span class="bold">iti cchāndogyopaniṣadi aṣṭamādhyāyasya navamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 8,10.1</p>
         
         
         <p><span class="bold">ya eṣa svapne mahīyamānaś caraty eṣa ātmeti hovāca |
               etad amṛtam abhayam etad brahmeti |
               sa ha śāntahṛdayaḥ pravavrāja |
               sa hāprāpyaiva devān etad bhayaṃ dadarśa |
               tad yady apīdaṃ śarīram andhaṃ bhavaty anandhaḥ sa bhavati yadi srāmam asrāmaḥ |
               naivaiṣo 'sya doṣeṇa duṣyati || ChUp_8,10.1 ||</span></p>
         
         
         
         
         
         <p>ChUpBh_8,10.1 ya ātmāpahatapāpmādilakṣaṇo ya eṣo 'kṣiṇītyādinā vyākhyāta eṣa saḥ /
            ko 'sau /
            yaḥ svapne mahīyamānaḥ stryādibhiḥ pūjyamānaścaratyanekavidhānsvapnabhogānanubhavatītyarthaḥ
            /
            eṣa ātmeti hovācetyādi samānam /
            sa haivamukta indraḥ śāntahṛdayaḥ pravavrāja /
            
            <p>
               sa hāprāpyaiva devānpūrvavadasminnapyātmani bhayaṃ dadarśa /<br />
               katham /<br />
               tadidaṃ śarīraṃ yadyapyandhaṃ dhavati svapnātmā yo 'nandhaḥ sa bhavati /<br />
               yadi srāmamidaṃ śarīramasrāmaśca sa bhavati naivaiṣa svapnātmāsya dehasya doṣeṇa duṣyati
               //1 //
               </p>
         </p>
         
         
         
         
         
         <p>START ChUp 8,10.2-4</p>
         
         
         <p><span class="bold">na vadhenāsya hanyate |
               nāsya srāmyeṇa srāmaḥ |
               ghnanti tv evainam |
               vicchādayantīva |
               apriyavetteva bhavati |
               api roditīva nāham atra bhogyaṃ paśyāmīti || ChUp_8,10.2 ||</span></p>
         
         
         <p><span class="bold">sa samitpāṇiḥ punar eyāya |
               taṃ ha prajāpatir uvāca |
               maghavan yac chāntahṛdayaḥ prāvrājīḥ kim icchan punar āgama iti |
               sa hovāca |
               tad yady apīdaṃ bhagavaḥ śarīram andhaṃ bhavaty anandhaḥ sa bhavati yadi srāmam asrāmaḥ
               |
               naivaiṣo 'sya doṣeṇa duṣyati || ChUp_8,10.3 ||</span></p>
         
         
         <p><span class="bold">na vadhenāsya hanyate |
               nāsya srāmyeṇa srāmaḥ |
               ghnanti tv ivainam |
               vicchādayantīva |
               apriyavetteva bhavati |
               api roditīva |
               nāham atra bhogyaṃ paśyāmīti |
               evam evaiṣa maghavann iti hovāca |
               etaṃ tv eva te bhūyo 'nuvyākhyāsyāmi |
               vasāparāṇi dvātriṃśataṃ varṣāṇīti |
               sa hāparāṇi dvātriṃśataṃ varṣāṇyuvāsa |
               tasmai hovāca || ChUp_8,10.4 ||</span></p>
         
         
         
         
         
         <p>ChUpBh_8,10.2-3-4 nāpyasya vadhena sa hanyate chāyātmavanna cāsya srāmyeṇa srāmaḥ
            svapnātmā bhavati /
            yadadhyāyādāvāgamamātreṇopanyastaṃ nāsya jarayaitajjīryatītyādi tadiha nyāyenopapādayitumupanyastam
            /
            na tāvadayaṃ chāyātmavaddehadoṣayuktaḥ kintu dhnanti tvevainam /
            evaśabda ivārthe /
            ghnantīvainaṃ kecaneti draṣṭavyam /
            prajāpatiṃ pramāṇīkurvato 'nṛtavāditvāpādanānupapatteḥ /
            etadamṛtamityetatprajāpativacanaṃ kathaṃ mṛṣā kuryādindrastaṃ pramāṇīkurvan /
            nanu cchāyāpuruṣe prajāpatinokte 'sya śarīrasya nāśamanveṣa naśyatīti doṣamabhyadhāttathehāpi
            syāt /
            naivam /
            kasmāt /
            ya eṣo 'kṣiṇi puruṣo dṛśyata iti manyate tadā kathaṃ prajāpatiṃ pramāṇīkṛtya punaḥ
            śravaṇāya samitpāṇirgacchet /
            jagāma ca /
            tasmānna cchāyātmā prajāpatinokta iti manyate /
            tathā ca vyākhyātaṃ draṣṭākṣiṇi dṛśyata iti /
            tathā vicchādayantīva vidrāvayantīva tathā ca putrādimaraṇanimittamapriyavetteva bhavati
            /
            api ca svayamapi roditīva /
            nanvapriyaṃ vettyeva kathaṃ vetteveti /
            ucyate-na amṛtābhayatvavacanānupapatteḥ /
            dhyāyatīveti ca śrutyantarāt /
            nanu pratyakṣavirodha iti cet /
            na /
            śarīrātmatvapratyakṣavadbhrāntisaṃbhavāt /
            tiṣṭhatu tāvadapriyavetteva na veti /
            nāhamatra bhogyaṃ paśyāmi /
            svapnātmajñāne 'pīṣṭaṃ phalaṃ nopalabha ityabhiprāyaḥ. evamevaiṣa tavābhiprāyeṇeti
            vākyaseṣaḥ /
            
            <p>
               ātmano 'mṛtābhayaguṇavattvasyābhipretatvāt /<br />
               dviruktamapi nyāyato mayā yathāvannāvadhārayati /<br />
               tasmātpūrvavadasyādyāpi pratibandhakāraṇamastīti manvānastatkṣapaṇāya vasāparāṇi dvātriṃśataṃ
               varṣāṇi brahmacaryamityādideśa prajāpatiḥ /<br />
               tathoṣitavate kṣapitakalmaṣāyā'ha //2-3-4 //
               </p>
         </p>
         
         
         <p><span class="bold">iti cchāndogyopaniṣadi aṣṭamādhyāyasya daśamaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 8,11.1-2</p>
         
         
         <p><span class="bold">tad yatraitat suptaḥ samastaḥ saṃprasannaḥ svapnaṃ na vijānātyeṣa ātmeti hovāca |
               etad amṛtam abhayam etad brahmeti |
               sa ha śāntahṛdayaḥ pravavrāja |
               sa hāprāpyaiva devān etad bhayaṃ dadarśa |
               nāha khalv ayam evaṃ saṃpraty ātmānaṃ jānāty ayam aham asmīti |
               no evemāni bhūtāni |
               vināśam evāpīto bhavati |
               nāham atra bhogyaṃ paśyāmīti || ChUp_8,11.1 ||</span></p>
         
         
         <p><span class="bold">sa samitpāṇiḥ punar eyāya |
               taṃ ha prajāpatir uvāca - maghavan yac chāntahṛdayaḥ prāvrājīḥ kim icchan punar āgama
               iti |
               sa hovāca nāha khalv ayaṃ bhagava evaṃ saṃpraty ātmānaṃ jānāty ayam aham asmīti |
               no evemāni bhūtāni |
               vināśam evāpīto bhavati |
               nāham atra bhogyaṃ paśyāmīti || ChUp_8,11.2 ||</span></p>
         
         
         
         
         
         <p>ChUpBh_8,11.1-2 pūrvavadetaṃ tveva ta ityādyuktvā tadyatraitatsupta ityadi vyākhyātaṃ
            vākyam /
            akṣiṇi yo draṣṭā svapne ca mahīyamānaścarati sa eṣa suptaḥ samastaḥ saṃprasannaḥ svapnaṃ
            na vijānātyeṣa ātmeti hovācaitadamṛtamabhayametadbrahmeti svābhipretameva /
            maghavāṃstatrāpi doṣaṃ dadarśa /
            katham /
            nāha naiva suṣuptastho 'pyātmā khalvayaṃ saṃprati samyagidānīṃ cā'tmānaṃ jānāti naivaṃ
            jānāti /
            katham /
            ayamahamasmīti no evemāni bhūtāni ceti /
            yathā jāgrati svapne vā /
            
            <p>
               ato vināśameva vināśamiveti pūrvavaddraṣṭavyam /<br />
               apīto 'pigato bhavati, vinaṣṭa iva bhavatītyabhiprāyaḥ /<br />
               jñāne hi sati jñātuḥ sadbhāvo 'vagamyate nāsati jñāne /<br />
               na ca suṣuptasya jñānaṃ dṛśyate 'to vinaṣṭa ivetyabhiprāyaḥ na tu vināśamevā'tmano
               manyate 'mṛtābhayavacanasya prāmāṇyamicchan //1-2 //
               </p>
         </p>
         
         
         
         
         
         <p>START ChUp 8,11.3</p>
         
         
         <p><span class="bold">evam evaiṣa maghavann iti hovāca |
               etaṃ tv eva te bhūyo 'nuvyākhyāsyāmi |
               no evānyatraitasmāt |
               vasāparāṇi pañca varṣāṇīti |
               sa hāparāṇi pañca varṣāṇyuvāsa |
               tāny ekaśataṃ saṃpeduḥ |
               etat tad yad āhuḥ |
               ekaśataṃ ha vai varṣāṇi maghavān prajāpatau brahmacaryam uvāsa |
               tasmai hovāca || ChUp_8,11.3 ||</span></p>
         
         
         
         
         
         <p>ChUpBh_8,11.3 pūrvavadevamevetyuktvā yo mayoktasribhiḥ paryāyaistamevaitaṃ no evānyatraitasmādātmano
            'nyaṃ kañcana kiṃ tarhyetameva vyākhyāsyāmi /
            svalpastu doṣastavāvaśiṣṭastatkṣapaṇāya vasāparāṇyanyāni pañca varṣāṇītyuktaḥ sa tathā
            cakāra /
            
            <p>
               tasmai mṛditakaṣāyādidoṣāya sthānatrayadoṣasaṃbandharahitamātmanaḥsvarūpamapahatapāpmatvādilakṣaṇaṃ
               maghavate tasmai hovāca /<br />
               tānyekaśataṃ varṣāṇi saṃpeduḥ saṃpannāni babhūvuḥ /<br />
               yadāhurloke śiṣṭā ekaśataṃ ha vai varṣāṇi maghavānprajāpatau brahmacaryamuvāseti tadetaddvātriṃśatamityādinā
               darśitamityākhyāyikāto 'pasṛtya śrutyocyate /<br />
               evaṃ kilaitadindratvādapi gurutaramindreṇāpi mahatā yatnenaikottaravarṣaśatakṛtāyāsena
               prāptamātmajñānamato nātaḥ paraṃ puruṣārthāntaramastītyātmajñānaṃ stauti //3//
               </p>
         </p>
         
         
         <p><span class="bold">iti cchāndogyopaniṣadi aṣṭamādhyāyasyaikādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 8,12.1</p>
         
         
         <p><span class="bold">maghavan martyaṃ vā idaṃ śarīram āttaṃ mṛtyunā |
               tad asyāmṛtasyāśarīrasyātmano 'dhiṣṭhānam |
               ātto vai saśarīraḥ priyāpriyābhyām |
               na vai saśarīrasya sataḥ priyāpriyayor apahatir asti |
               aśarīraṃ vāva santaṃ na priyāpriye spṛśataḥ || ChUp_8,12.1 ||</span></p>
         
         
         
         
         
         <p>ChUpBh_8,12.1 maghavanmartyaṃ vai maraṇadharmīdaṃ śarīram /
            yanmanyase 'kṣyādhārādilakṣaṇaḥ saṃprasādalakṣaṇa ātmā mayokto vināśamevāpīto bhavatīti
            /
            śṛṇu tatra kāraṇam /
            yadidaṃ śarīraṃ vai tadetanmartyaṃ vināśi /
            taccā'ttaṃ mṛtyunā grastaṃ satatameva /
            kadācideva mriyata iti martyamityukte na tathā saṃtrāso bhavati yathā grastameva sadā
            vyāptameva mṛtyunetyukta iti vairāgyārthaṃ viśeṣa ityucyata āttaṃ mṛtyuneti /
            kathaṃ nāma dehābhimānato viraktaḥ sannivartata iti /
            śarīramityatra sahendriyamanobhirucyate /
            taccharīramasya saṃprasādasya tristhānatayā gamyamānasyāmṛtasya maraṇādidehandriyamanodharmavarjitasyetyetat
            /
            amṛtasyetyanenaivāśarīratve siddhe punaraśarīrasyeti vacanaṃ vāyvādivatsāvayavatvamūrtimattve
            mā bhūtāmityātmanaḥ /
            ātmano vā sata īkṣitustejobannādikrameṇotpannamadhiṣṭhānam /
            jīvarūpeṇa praviśya sadevādhitiṣṭhatyasminniti vādhiṣṭhānam /
            yasyedamīdṛśaṃ nityameva mṛtyugrastaṃ dharmādharmajanitatvātpriyāpriyavadadhiṣṭhānaṃ
            tadadhiṣṭhitastadvānsaśarīro bhavati /
            aśarīrasvabhāvasyā'tmanastadevāhaṃ śarīraṃ śarīrameva cāhamityavivekādātmabhāvaḥ saśarīratvaṃ
            ata eva saśarīraḥ sannātto grastaḥ priyāpriyābhyām /
            prasiddhametat /
            tasya ca na vai saśarīrasya sataḥ priyāpriyayorbāhyaviṣayasaṃyogaviyoganimittayorbāhyaviṣayasaṃyogaviyogau
            mameti manyamānasyāpahatirvināśa ucchedaḥ santatirūpayornāstīti /
            taṃ punardehābhimānādaśarīrasvarūpavijñānena vinartitāvivekajñānaśarīraṃ santaṃ priyāpriye
            na spṛśataḥ /
            spṛśiḥ pratyekaṃ saṃbadhyata iti priyaṃ na spṛśatyapriyaṃ na spṛśatīti vākyadvayaṃ
            bhavati /
            "na mlecchāśucyadhārmikaiḥ saha saṃbhāṣete"ti yadvat /
            dharmādharmakārye hi te /
            aśarīratā tu svarūpamiti tatra dharmādharmayorasaṃbhavāttatkāryabhāvo dūrata evetyato
            na priyāpriye spṛśataḥ /
            nanu yadi priyamapyaśarīraṃ na spṛśatīti yanmaghavatoktaṃ suṣuptastho vināśamevāpīto
            bhavatīti tadevehāpyāpannam /
            naiṣa doṣaḥ dharmādharmakāryayoḥ śarīrasaṃbandhinoḥ priyāpriyayoḥ pratiṣedhasya vivakṣitatvāt
            aśarīraṃ na priyāpriye spṛśata iti /
            āgamāpāyinorhi sparśaśabdo dṛṣṭo yathā śītasparśa uṣṇasparśa iti na tvagneruṣṇaprakāśayoḥ
            svabhāvabhūtayoragninā sparśa iti bhavati tathāgneḥ saviturvoṣṇaprakāśavatsvarūpabhūtasyā'nandasya
            priyasyāpi neha pratiṣedhaḥ"vijñānamānandaṃ brahma" "ānando brahma"ityādiśrutibhyaḥ
            /
            ihāpi bhūmaiva sukhamityuktatvāt /
            nanu bhūmnaḥ priyasyaikatve 'saṃvedyatvātsvarūpeṇa vā nityasaṃvedyatvānnirviśeṣateti
            nendrasya tadiṣṭam /
            "nāha khalvayaṃ saṃpratyātmānaṃ jānātyayamahamasmīti no evomāni bhūtāni vināśamevāpīto
            bhavati nāhamatra bhogyaṃ paśyāmi"ityuktatvāt /
            taddhondrasyeṣṭaṃ yadbhatāni cā'tmānaṃ ca jānāti na cāpriyaṃ kiñcidvetti sa sarvāṃśca
            lokānāpnoti sarvāṃśca kāmānyena jñānena satyametadiṣṭamindrasyemāni bhūtāni matto
            'nyāni lokāḥ kāmāśca sarve matto 'nye 'hameṣāṃ svāmīti /
            na tvetadindrasya hitam /
            hitaṃ cendrasya prajāpatinā vaktavyam /
            vyomavadaśarīrātmatayā sarvabhūtalokakāmātmatvopagamena yā prāptistaddhitamindrāya
            vaktavyamiti prajāpatinābhipretam /
            na tu rājño rājyāptivadanyatvena /
            tatraivaṃ sati kaṃ kena vijānīyādātmaikatva imāni bhūtānyayamahamasmīti /
            nanvasminpakṣe"strībhirvā yānairvā" "sa yadi pitṛlokakāmaḥ" "sa ekadhā bhavati"ityādyaiśvaryaśrutayo
            'nupapannāḥ /
            na /
            sarvātmanaḥ sarvaphalasaṃbandhopapatteravirodhāt /
            mṛda iva sarvaghacakarakakuṇḍādyāptiḥ /
            nanu sarvātmatve duḥkhasaṃbandho 'pi syāditi cenna, duḥkhasyāpyātmatvopagamādavirodhaḥ
            /
            ātmanyavidyākalpanānimittāni duḥkhāni rajjvāmiva sarpādikalpanānimittāni /
            sācāvidyāśarīrātmaikatvasvarūpadarśanena duḥkhanimittocchinneni duḥkhasaṃbandhāśaṅkā
            na saṃbhavati /
            śuddhasattvasaṃkalpanimittānāṃ tu kāmānāmīśvaradehasaṃbandhaḥ sarvabhūteṣu mānasānāṃ
            para eva sarvasattvopādhidvāreṇa bhokteti sarvāvidyākṛtasaṃvyavahārāṇāṃ para evā'tmā'spadaṃ
            nānyo 'stīti vedāntasiddhāntaḥ /
            ya eṣo 'kṣiṇi puruṣo dṛśyati iti cchāyāpuruṣa eva prajāpatinoktaḥ /
            svapnasuṣuptayoścānya eva /
            na paro 'pahatapāpmatvādilakṣaṇo virodhāditi kecinmanyante /
            chāyādyātmanāṃ copadeśe prayojanamācakṣate /
            ādāvevocyamāne kila durvijñeyatvātparasyā'tmano 'tyantabāhyaviṣayāsaktacetaso 'tyantasūkṣmavastuśravaṇe
            vyāmoho mā bhūditi /
            yathā kila dvitīyāyāṃ sūkṣmaṃ candraṃ didarśayiṣurvṛkṣaṃ kañcitpratyakṣamādau darśayati
            paśyāmumeṣa candra iti, tato 'nyaṃ tato 'pyanyaṃ girimūrdhānaṃ ca candrasamīpasthaṃ
            eṣa candra iti tato 'sau candraṃ paśyati, evametadya eṣo 'kṣiṇītyādyuktaṃ prajāpatinā
            tribhiḥ paryāyairna para iti /
            caturthe tu paryāye dehānmartyātsamutthāyāśarīratāmāpanno jyotiḥsvarūpam /
            yasminnuttamapuruṣe stryādibhirjakṣatkrīḍanramamāṇo bhavati sa uttmaḥ puruṣaḥ para
            ukta iti cā'huḥ /
            satyaṃ, ramaṇīyā tāvadiyaṃ vyākhyā śrotum /
            na tvartho 'sya granthasyaivaṃ saṃbhavati /
            katham /
            akṣiṇi puruṣo dṛśyata ityupanyasya śiṣyābhyāṃ chāyātmani gṛhīte tayostadviparītagrahaṇaṃ
            matvā tadapanayāyodaśarāvopanyāsaḥ kiṃ paśyatha iti ca praśnaḥ sādhvalaṅkāropadeśaścānarthakaḥ
            syāt yadi cchāyātmaiva prajāpatinākṣiṇi dṛśyata ityupadiṣṭaḥ /
            kiñca yadi svayamupadiṣṭa iti grahaṇasyāpyapanayakāraṇaṃ vaktavyaṃ syāt /
            svapnasuṣuptātmagrahaṇayorapi tadapanayakāraṇaṃ ca svayaṃ brūyāt na coktaṃ[tenaṭatena
            manyāmahe nākṣiṇi cchāyātmā prajāpatinopadiṣṭaḥ /</p>
         
         
         <p>kiṃ cānyadakṣiṇi draṣṭā ceddṛśyata ityupadiṣṭaḥ syāttata idaṃ yuktam /
            etaṃ tveva ta ityuktvā svapne 'pi draṣṭurevopadeśaḥ /
            svapne na draṣṭopadiṣṭa iti cenna /
            api roditīvāpriyavettevetyupadeśāt /
            na ca draṣṭuranyaḥ kaścitsvapne mahīyamānaścarati /
            atrāyaṃ puruṣaḥ svayañjyotiriti nyāyataḥ śrutyantare siddhatvāt /
            yadyapi svapne sadhīrbhavati tathāpi na dhīḥ svapnabhogopalabdhiṃ prati karaṇatvaṃ
            bhajate /
            kiṃ tarhi paṭacitravajjāgradvāsanāśrayā dṛśyaiva dhīrbhavatīti na draṣṭuḥ svayañjyotiṣṭvabādhaḥ
            syāt /
            kiñcānyat /
            jāgratsvapnyorbhūtāni cā'tmānaṃ ca jānātīmāni bhūtānyayamahamasmīti /
            prāptau satyāṃ pratiṣedho yuktaḥ syānnāha khalvayamityādi /
            tathā cetanasyaivāvidyānimittayoḥ śarīratve sati priyāpriyayorapahatirnāstītyuktvā
            tasyaivāśarīrasya sato vidyāyāṃ satyāṃ saśarīratve prāptayoḥ pratiṣedho yukto 'śarīraṃ
            vāva santaṃ na priyāpriye spṛśata iti /
            ekaścā'tmā svapnabuddhāntayormahāmatsyavadasaṅgaḥ saṃcaratīti śrutyantare siddham
            /
            yaccoktaṃ saṃprasādaḥ śarīrātsamutthāya yasminstryādibhī ramamāṇo bhavati so 'nyaḥ
            saṃprasādādadhikaraṇanirdiṣṭa uttamaḥ puruṣa iti /
            tadapyasat /
            caturthe 'pi paryāya eta tveva ta iti vacanāt /
            yadi tato 'nyo 'bhipretaḥ syātpūrvavadetaṃ tveva ta iti na brūyānmṛṣā prajāpatiḥ /
            kiñcānyattejobannādīnāṃ sraṣṭuḥ sataḥ svavikāradehaśuṅge praveśaṃ darśayitvā praviṣṭāya
            puvastattvamasītyupadeśo mṛṣā prasajyeta /
            tasmiṃstvaṃ stryādibhī rantā bhaviṣyasīti yukta upadeśo 'bhaviṣyadyadi saṃprasādādanya
            uttamaḥ puruṣo bhavet /
            tathā bhūmnyahamevetyādiśyā'tmaivedaṃ sarvamiti nopasamahariṣyadyadi bhūmā jīvādanyo
            'bhaviṣyat /
            "nānyo 'to 'sti draṣṭā"ityādiśrutyantarācca /
            sarvaśrutiṣu ca parasminnātmaśabdaprayogo nābhaviṣyatpratyagātmā cetsarvajantūnāṃ
            para ātmā na bhavettasmādeka evā'tmā prakaraṇī siddhaḥ /
            na cā'tmanaḥ saṃsāritvam /
            avidyādhyastatvādātmani saṃsārasya /
            na hi rajjuśuktikāgaganādiṣu sarparajatamalādīni mithyājñānādhyastāni teṣāṃ bhavantīti
            /
            etena saśarīrasya priyāpriyayorapahatirnāstīti vyākhyātam /
            yaccasthitamapriyavetteveti nāpriyavettaiveti siddham /
            evaṃ ca sati sarvaparyāyeṣvetadamṛtabhayametadbrahmeti prajāpatervacanam /
            yadi vā prajāpaticchadbharūpāyāḥ śrutervacanaṃ satyameva bhavet /
            na catatkutarkabuddhyā mṛṣā kartuṃ yuktam /
            tato gurutarasya pramāṇāntarasyānupapatteḥ /
            nanu pratyakṣaṃ duḥkhādyapriyavettṛtvamavyabhicāryanubhūyata iti cenna /
            jarādirahito jīrṇo 'haṃ jāto 'hamāyuṣmāngauraḥ kṛṣṇo mṛta ityādipratyakṣānubhavavattadupapatteḥ
            /
            sarvamapyetatsatyamiti cedastyevaitadevaṃ duravagamaṃ yena devarājo 'pyudaśarāvādidarśitāvināśayuktirapi
            mumohaivātra vināśamevāpīto bhavatīti /
            tathā virocano mahāprājñaḥ prājāpatyo 'pi dehamātrātmadarśano babhūva /
            tathendrasyā'tmavināśabhayasāgara eva vaināśikā nyamajjan /
            tathā sāṃkhyā draṣṭāraṃ dehādivyatiriktamavagamyāpi tyaktāgamapramāṇatvānmṛtyuviṣaya
            evānyatvadarśane tasthuḥ /
            tathānye kāṇādādidarśanāḥ kaṣāyaraktamiva kṣārādibhirvasraṃ navabhirātmaguṇairyuktamātmadravyaṃ
            viśodhayituṃ pravṛttāḥ /
            
            <p>
               tathānye karmiṇo bāhyaviṣayāpahṛtacetaso vedapramāṇā api paramārthasatyamātmaikatvaṃ
               vināśamivendravanmanyamānā ghaṭīyantravadārohāvarohaprakārairaniśaṃ bambhramati /<br />
               kimanye kṣudrajantavo vivekahīnāḥ svabhāvata eva bahirviṣayāpahṛtacetasaḥ /<br />
               tasmādidaṃ tyaktasarvabāhyaiṣaṇairananyaśaraṇaiḥ paramahaṃsaparivrājakairatyāśramibhirvedāntavijñānaparaireva
               vedanīyaṃ pūjyatamaiḥ prājāpatyaṃ cemaṃ saṃpradāyamanusaradbhirupanibaddhaṃ prakaraṇacatuṣṭayena
               /<br />
               tathānuśāsatyadyāpi ta eva nānya iti //1 //
               </p>
         </p>
         
         
         
         
         
         <p>START ChUp 8,12.2</p>
         
         
         <p><span class="bold">aśarīro vāyuḥ |
               abhraṃ vidyut stanayitnur aśarīrāṇy etāni |
               tad yathaitāny amuṣmād ākāśāt samutthāya paraṃ jyotir upasaṃpadya svena rūpeṇābhiniṣpadyante
               || ChUp_8,12.2 ||</span></p>
         
         
         
         
         
         <p>ChUpBh_8,12.2 tatrāśarīrasya saṃprasādasyāvidyayā śarīreṇāviśeṣatāṃ sasarīratāmeva
            saṃprāptasya śarīrātsamutthāya svena rūpeṇa yathābhiniṣpattistathā vaktavyeti dṛṣṭānta
            ucyate-aśarīro vāyuravidyamānaṃ śiraḥpāṇyādimaccharīramasyetyaśarīraḥ /
            kiṃ cābhraṃ vidyutstanayitnurityetāni cāśarīrāṇi /
            tattatraivaṃ sati varṣādiprayojanāvasāne yathā /
            amuṣmāditi bhūmiṣṭhā śrutirdyulokasaṃbandhinamākāśadeśaṃ vyapadiśati /
            
            <p>
               etāni yathoktānyākāśasamānarūpatāmāpannāni svena vāyvādirūpeṇāgṛhyamāṇānyākāśākhyatāṃ
               gatāni yathā saṃprasādo 'vidyāvasthāyāṃ śarīrātmabhāvamevāpannaḥ, tāni ca tathābhūtānyamuṣmāddyulokasambandhina
               ākāśadeśātsamuttiṣṭhanti varṣaṇādiprayojanābhinirvṛttaye /<br />
               katham /<br />
               śiśirāpāye sāvitra paraṃ jyotiḥ prakṛṣṭaṃ graiṣmakamupasaṃpadya sāvitramabhitāpaṃ
               prāpyetyarthaḥ /<br />
               ādityābhitāpena pṛthagbhāvamāpāditāḥ santaḥ svena svena rūpeṇa purovātādivāyurūpeṇa
               stimitabhāvaṃ hitvābhramapi bhūmiparvatahastyādirūpeṇa vidyudapi svena jyotirlatādicapalarūpeṇa
               stanayitnurapi svena garjitāśanirūpeṇetyevaṃ prāvṛḍāgame svena svena rūpeṇābhiniṣpadyante
               //2 //
               </p>
         </p>
         
         
         
         
         
         <p>START ChUp 8,12.3</p>
         
         
         <p><span class="bold">evam evaiṣa saṃprasādo 'smāc charīrāt samutthāya paraṃ jyotir upasaṃpadya svena rūpeṇābhiniṣpadyate
               |
               sa uttamapuruṣaḥ |
               sa tatra paryeti jakṣat krīḍan ramamāṇaḥ strībhir vā yānair vā jñātibhir vā nopajanaṃ
               smarann idaṃ śarīram |
               sa yathā prayogya ācaraṇe yukta evam evāyam asmiñ charīre prāṇo yuktaḥ || ChUp_8,12.3
               ||</span></p>
         
         
         
         
         
         <p>ChUpBh_8,12.3 yathāyaṃ dṛṣṭānto vāyvādīnāmākāśādisāmyagamanavadavidyayā saṃsārāvasthāyāṃ
            śarīrasāmyamāpanno 'hamamuṣya putro jāto jīrṇo mariṣya ityevaṃprakāraṃ prajāpatineva
            maghavānyathoktena krameṇa nāsi tvaṃ dehendriyādidharmā tattvamasīti pratibodhitaḥ
            sansa eṣa saṃprasādo jīvo 'smāccharīrādākāśādiva vāyvādayaḥ samutthāya dehādivailakṣaṇyamātmano
            rūpamavagamya dehātmabhāvanāṃ hitvetyetat /
            svena rūpeṇa sadātmanaivābhiniṣpadyata iti vyākhyātaṃ purastāt /
            sa yena svena rūpeṇa saṃprasādo 'bhiniṣpadyate prākpratibodhāttadbhrāntinimittātsarpo
            bhavati yatā rajjuḥ paścātkṛtaprakāśā rajjvātmanā svena rūpeṇābhiniṣpadyate /
            evaṃ ca sa uttamapuruṣa uttamaścāsau puruṣaścetyuttamapuruṣaḥ sa evottamapuruṣo 'kṣisvapnapuruṣau
            vyaktāvavyaktaśca suṣuptaḥ samastaḥ saṃprasanno 'śarīraśca svena rūpeṇeti /
            eṣāmeṣa svena rūpeṇāvasthitaḥ kṣarākṣarau vyākṛtāvyākṛtāvapekṣyottamapuruṣaḥ kṛtanirvacano
            hyayaṃ gītāsu /
            sa saṃprasādaḥ svena rūpeṇa tatra svātmani svasthatayā sarvātmabhūtaḥ paryeti kvacidindrādyātmanā
            jakṣaddhasanbhakṣayanvā bhakṣyānuccāvacānīpsitānkvacinmanomātraiḥ saṃkalpādeva samutthitairbrāhmalaukikairvā
            krīḍanstryādibhī ramamāṇaśca manasaiva nopajanaṃ srīpuṃsayoranyonyopagamena jāyata
            ityupajanamātmabhāvena vā'tmasāmīpyena jāyata ityupajanamidaṃ śarīraṃ tanna smaran
            /
            tatsmaraṇe hi duḥkhameva syāt /
            duḥkhātmakatvāttasya /
            nanvanubhūtaṃ cenna smaredasarvajñatvaṃ muktasya /
            naiṣa doṣaḥ /
            yena mithyājñānādinā janitaṃ tacca mithyājñānādi vidyayoccheditamatastannānubhūtameveti
            na tadasmaraṇe sarvajñatvahāniḥ /
            na hyu nmattena grahagṛhītena vā yadanubhūtaṃ tadunmādādyapadame 'pi smartavyaṃ syāttathehāpi
            saṃsāribhiravidyādoṣavadbhiryadanubhūyate tatsarvātmānamaśarīraṃ na spṛśati /
            avidyānimittābhāvāt /
            ye tūcchinnadoṣairmṛditakaṣāyairmānasāḥ satyāḥ kāmā anṛtāpidhānā anubhūyante vidyābhivyaṅgyatvātta
            eva muktena sarvātmabhūtena saṃbadhyanta ityātmajñānastutaye nirdiśyante 'taḥ sādhvetadviśinaṣṭi-ya
            ete brahmaloka iti /
            yatra kvacana bhavanto 'pi brahmaṇyeva hi te loke bhavantīti sarvātmatvādbrahmaṇa
            ucyante /
            nanu kathamekaḥ'sannānyatpaśyati nānyadvijānāti sa bhūmā'kāmāṃśca brāhmalaukikān'paśyan
            ramata'iti ca viruddham /
            yathaiko yasminneva kṣaṇe paśyati sa tasminneva kṣaṇe na paśyati ceti /
            naiṣa doṣaḥ /
            śrutyantare parihṛtatvāt /
            draṣṭurdṛṣṭeraviparilopātpaśyanneva bhavati /
            draṣṭuranyatvena kāmānāmabhāvānna paśyati ceti /
            yadyapi suṣupte taduktaṃ muktasyāpi sarvaikatvātsamāno dvitīyābhāvaḥ /
            kena kaṃ paśyediti coktameva /
            aśarīrasvarūpo 'pahatapāpmādilakṣaṇaḥ sankathameṣa puruṣo 'kṣiṇi dṛśyata ityuktaḥ
            prajāpatinā /
            tatra yathāsāvakṣiṇi sākṣāddṛśyate tadvaktavyamitīdamārabhyate /
            tatra ko heturakṣiṇi darśana ityāha-sa dṛṣṭānto yathā prayogyaḥ prayogyaparo vā saśabdaḥ
            /
            prayujyata iti prayogyo 'śvo balīvarde vā /
            
            <p>
               yathā loka ācaratyanenetyācaraṇo ratho 'no vā tasminnācaraṇe yuktastadākarṣaṇāya,
               evamasmiñcharīre rathasthānīye prāṇaḥ pañcavṛttirindriyamanobuddhisaṃyuktaḥ prajñātmā
               vijñānakriyāśaktidvayasaṃmūrchitātmā yuktaḥ svakarmaphalopabhoganimittaṃ niyuktaḥ
               /<br />
               kasminnvahamutkrānta utkrānto bhavisaṣyāmi kasminvā pratiṣṭhite pratiṣṭhāsyāmīti /<br />
               īśvareṇa rājñeva sarvādhikārī darśanaśravaṇaceṣṭāvyāpāre 'dhikṛtaḥ /<br />
               tasyaiva tu mātraikadeśaścakṣurindriyaṃ rūpopalabdhidvārabhūtam //3 //
               </p>
         </p>
         
         
         
         
         
         <p>START ChUp 8,12.4</p>
         
         
         <p><span class="bold">atha yatraitad ākāśam anuviṣaṇṇaṃ cakṣuḥ sa cākṣuṣaḥ puruṣo darśanāya cakṣuḥ |
               atha yo vededaṃ jighrāṇīti sa ātmā gandhāya ghrāṇam |
               atha yo vededam abhivyāharāṇīti sa ātmā abhivyāhārāya vāk |
               atha yo vededaṃ śṛṇvānīti sa ātmā śravaṇāya śrotram || ChUp_8,12.4 ||</span></p>
         
         
         
         
         
         <p>ChUpBh_8,12.4 atha yatra kṛṣṇatāropalakṣitamākāśaṃ dehacchidramanuviṣaṇṇamanuṣaktamanugataṃ
            tatra sa prakṛto 'śarīra ātmā cākṣuṣaścakṣuṣi bhava iti cākṣuṣastasya darśanāya rūpopalabdhaye
            cakṣuḥ karaṇaṃ yasya taddehādibhiḥ saṃhatatvātparasya draṣṭurarthe so 'tra cakṣuṣi
            darśanena liṅgena dṛśyate paro 'śarīro 'saṃhataḥ /
            akṣiṇi dṛśyata iti prajāpatinoktaṃ sarvendriyadvāropalakṣaṇārtham /
            sarvaviṣayopalabdhā hi sa eveti /
            sphuṭopalabdhihetutvāttvakṣiṇīti viśeṣavacanaṃ sarvaśrutiṣu /
            
            <p>
               "ahamadarśamiti tatsatyaṃ bhavatī"ti ca śruteḥ /<br />
               athāpi yo 'smindehe veda kathamidaṃ sugandhi durgandhi vā jighrāṇītyasya gandhaṃ vijānīyāmiti
               sa ātmā tasya gandhāya gandhavijñānāya ghrāṇam /<br />
               atha yo vededaṃ vacanamabhivyāharāṇīti vadiṣyāmīti sa ātmābhivyavaharaṇakriyāsiddhaye
               karaṇaṃ vāgindriyam /<br />
               atha yo vededaṃ śṛṇavānīti sa ātmā śravaṇāya śrotram //4 //
               </p>
         </p>
         
         
         
         
         
         <p>START ChUp 8,12.5</p>
         
         
         <p><span class="bold">atha yo vededaṃ manvānīti sa ātmā |
               mano 'sya daivaṃ cakṣuḥ |
               sa vā eṣa etena daivena cakṣuṣā manasaitān kāmān paśyan ramate ya ete brahmaloke ||
               ChUp_8,12.5 ||</span></p>
         
         
         
         
         
         <p>ChUpBh_8,12.5 atha yo vedadaṃ manvānīti mananavyāpāramindriyāsaṃspṛṣṭaṃ kevalaṃ manvānīti
            veda sa ātmā mananāya manaḥ /</p>
         
         
         <p>yo veda sa ātmetyevaṃ sarvatra prayogādvedanamasya svarūpamityavagamyate /
            yathā yaḥ purastātprakāśayati sa ādityo yo dakṣiṇato yaḥ paścādya uttarato ya ūrdhvaṃ
            prakāśayati sa āditya ityukte prakāśasvarūpaḥ sa iti gamyate /
            darśanādi kriyānirvṛttyarthāni tu cakṣurādikaraṇāni /
            idaṃ cāsyā'tmanaḥ sāmarthyādavagamyate /
            ātmanaḥ sattāmātra eva jñānakartṛtvaṃ na tu vyāpṛtatayā /
            yathā savituḥ sattāmātra eva prakāśanakartṛtvaṃ na tu vyāpṛtatayeti tadvat /
            mano 'syā'tmano daivamaprākṛtamitarendriyairasādhāraṇaṃ cakṣuścaṣṭe paśyatyaneneti
            cakṣuḥ /
            
            <p>
               vartamānakālaviṣayāṇi cendriyāṇyato 'daivāni tāni /<br />
               manastu trikālaviṣayopalabdhikaraṇaṃ mṛditadoṣaṃ ca sūkṣmavyavahitādisarvopalabdhikaraṇaṃ
               ceti daivaṃ cakṣurucyate /<br />
               sa vai muktaḥ svarūpāpanno 'vidyākṛtadehendriyamanoviyuktaḥ sarvātmabhāvamāpannaḥ
               sanneṣa vyomavadviśuddhaḥ sarveśvaro manaupādhiḥ sannetenaiveśvareṇa manasaitānkāmānsavitṛprakāśavannityapratatena
               darśanena paśyan ramate /<br />
               kānkāmāniti viśinaṣṭi-ya ete brahmaṇi loke hiraṇyanidhivadbāhyaviṣayāsaṅgānṛtenāpihitāḥ
               saṃkalpamātralabhyāstānityarthaḥ //5 //
               </p>
         </p>
         
         
         
         
         
         <p>START ChUp 8,12.6</p>
         
         
         <p><span class="bold">taṃ vā etaṃ devā ātmānam upāsate |
               tasmāt teṣāṃ sarve ca lokā āttāḥ sarve ca kāmāḥ |
               sa sarvāṃś ca lokān āpnoti sarvāṃś ca kāmān yas tam ātmānam anuvidya vijānāti |
               iti ha prajāpatir uvāca prajāpatir uvāca || ChUp_8,12.6 ||</span></p>
         
         
         
         
         
         <p>ChUpBh_8,12.6 yasmādeṣa indrāya prajāpatinokta ātmā tasmāttataḥ śrutvā tamātmānamadyatve
            'pi devā upāsate /
            tadupāsanācca teṣāṃ sarve ca lokā āttāḥ prāptāḥ sarve ca kāmāḥ /
            yadarthaṃ hīndra ekaśataṃ varṣāṇi prajāpatau brahmacaryamuvāsa tatphalaṃ prāptaṃ devairityabhiprāyaḥ
            /
            tadyuktaṃ devānāṃ mahābhāgyatvānna tvidānīṃ manuṣyāṇāmalpajīvitatvānmandataraprajñatvācca
            saṃbhavatīti prāpta idamucyate-sa sarvāṃśca lokānāpnoti sarvāṃśca kāmānidānīntano
            'pi /
            
            <p>
               ko 'sau /<br />
               indrādivadyastamātmānamanuvidya vijānātīti ha sāmānyena kila prajāpatiruvāca /<br />
               ataḥ sarveṣāmātmajñānaṃ tatphalaprāptiśca tulyaiva bhavatītyarthaḥ /<br />
               dvirvacanaṃ prakaraṇasamāptyartham //6//
               </p>
         </p>
         
         
         <p><span class="bold">iti cchāndogyopaniṣadi aṣṭamādhyāyasya dvādaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 8,13.1</p>
         
         
         <p><span class="bold">śyāmāc chabalaṃ prapadye |
               śabalāc chyāmaṃ prapadye |
               aśva iva romāṇi vidhūya pāpaṃ candra iva rāhor mukhāt pramucya dhūtvā śarīram akṛtaṃ
               kṛtātmā brahmalokam abhisaṃbhavāmīty abhisaṃbhavāmīti || ChUp_8,13.1 ||</span></p>
         
         
         
         
         
         <p>ChUpBh_8,13.1 śyāmācchabalaṃ prapadya ityādimantrāmnāya pāvano japārthaśca dhyānārtho
            vā /
            śyāmo gambhīro varṇaḥ śyāma iva śyāmo hārdaṃ brahmātyantaduravagāhyatvāttaddhārda
            brahma jñātvā dhyānena tasmācchyāmācchabalaṃ śabala iva śabalo 'raṇyādyanekakāmamiśratvādbrahmalokasya
            śābalya taṃ brahmalokaṃ śabalaṃ prapadye manasā śarīrapātādvordhvaṃ gaccheyam /
            
            <p>
               yasmādahaṃ śabalādbrahmalokānnāmarūpavyākaraṇāya śyāmaṃ prapadye hārdabhāvaṃ prapanno
               'smītyabhiprāyaḥ /<br />
               atastameva prakṛtisvarūpamātmānaṃ śabalaṃ prapadya ityarthaḥ /<br />
               kathaṃ śabalaṃ brahmalokaṃ prapadya ityucyate-aśva iva svāni lomāni vidhūya kampanena
               śramaṃ pāṃsvādi ca romato 'panīya yathā nirmalo bhavatyevaṃ hārdabrahmajñānena vidhūya
               pāpaṃ dharmādharmākyaṃ candra iva ca rāhugrastastasmādrahormukhātmapramucya bhāsvaro
               bhavati yathaivaṃ dhūtvā prahāra śarīraṃ sarvānarthāśrayamihaiva dhyānena kṛtātmā
               kṛtakṛtyaḥ sannakṛtaṃ nityaṃ brahmalokamabhisaṃbhavāmīti /<br />
               dvirvacanaṃ mantrasamāptyartham //1//
               </p>
         </p>
         
         
         <p><span class="bold">iti cchāndogyopaniṣadi aṣṭamādhyāyasya trayodaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 8,14.1</p>
         
         
         <p><span class="bold">ākāśo vai nāma nāmarūpayor nirvahitā |
               te yadantarā tad brahma tad amṛtaṃ sa ātmā |
               prajāpateḥ sabhāṃ veśma prapadye yaśo 'haṃ bhavāmi brāhmaṇānāṃ yaśo rājñām yaśo viśām
               |
               yaśo 'ham anuprāpatsi |
               sa hāhaṃ yaśasāṃ yaśaḥ |
               śyetam adatkam adatkaṃ śyetaṃ lindu mābhigāṃ lindu mābhigām || ChUp_8,14.1 ||</span></p>
         
         
         
         
         
         <p>ChUpBh_8,14.1 ākāśo vā ityādi brahmaṇo lakṣaṇanirdeśārthamādhyānāya /
            ākāśo vai nāma śrutiṣu prasiddha ātmā /
            ākāśa ivāśarīratvāsūkṣmatvācca /
            sa cā'kāśo nāmarūpayoḥ svātmasthayorjagadbījabhūtayoḥ salilasyeva phenasthānīyayornirvahitā
            nirvoḍhā vyākartā /
            te nāmarūpe yadantarā yasya brahmaṇo 'ntarā madhye vartete, tayorvā nāmarūpayorantarā
            madhye yannāmarūpābhyāmaspṛṣṭaṃ yadityetattadbrahma nāmarūpavilakṣaṇaṃ nāmarūpābhyāmaspṛṣṭaṃ
            tathāpi tayornirvoḍhutvaṃ lakṣaṇaṃ brahmetyarthaḥ /
            idameva maitreyībrāhmaṇenoktaṃ cinmātrānugamātmasarvatra citsvarūpataiveti gamyata
            ekavākyatā /
            kartha tadavagamyata ityāha-sa ātmā /
            ātmā hi nāma sarvajantūnāṃ pratyakcetanaḥ svasaṃvedyaḥ prasiddhastenaiva svarūpeṇonnīyāśarīro
            vyomavatsarvagata ātmā brahmetyavagantavyam /
            taccā'tmā brahmāmṛtamamaraṇadharmā /
            ata ūrdhva mantraḥ /
            prajāpatiścaturmukhastasya sabhāṃ veśma prabhuvimitaṃ veśma prapadye gaccheyam /
            kiñca yaśo 'haṃ yaśo nāmā'tmāhaṃ bhavāmi brāhmaṇānām /
            brāhmaṇā eva hi viśeṣatastamupāsate tatasteṣāṃ yaśo bhavāmi /
            tathā rājñāṃ viśāṃ ca /
            te 'pyadhikṛtā eveti teṣāmapyātmā bhavāmi /
            tadyaśo 'hamanuprāpatsyanuprāptumicchāmi sa hāhaṃ yaśasāmātmanāṃ dehendriyamanobuddhilakṣaṇānāmātmā
            /
            
            <p>
               kimarthamahamevaṃ prapadya iti, ucyate-śyetaṃ varṇataḥ pakvabadarasamaṃ rohitam /<br />
               tathādatkaṃ dantarahitamapyadatkaṃ bhakṣayitṛ srīvyañjanaṃ tatsevināṃ tejobalavīryavijñānadharmāṇāmapahantṛ
               vināśayitrityetat /<br />
               yadevaṃlakṣaṇaṃ śyetaṃ lindu picchilaṃ tanmābhigāṃ mābhigaccheyam /<br />
               dvirvacanamatyantānarthahetutvapradarśanārtham //1//
               </p>
         </p>
         
         
         <p><span class="bold">iti cchāndogyopaniṣadi aṣṭamādhyāyasya caturdaśaḥ khaṇḍaḥ</span></p>
         
         
         <p>=======================================================================</p>
         
         
         <p>START ChUp 8,15.1</p>
         
         
         <p><span class="bold">tad dhaitad brahmā prajāpataya uvāca prajāpatir manave manuḥ prajābhyaḥ |
               ācāryakulād vedam adhītya yathāvidhānaṃ guroḥ karmātiśeṣeṇābhisamāvṛtya kuṭumbe śucau
               deśe svādhyāyam adhīyāno dharmikān vidadhad ātmani sarvendriyāṇi saṃpratiṣṭhāpyāhiṃsan
               sarvabhūtāny anyatra tīrthebhyaḥ |
               sa khalv evaṃ vartayan yāvad āyuṣaṃ brahmalokam abhisaṃpadyate |
               na ca punar āvartate na ca punar āvartate || ChUp_8,15.1 ||</span></p>
         
         
         
         
         
         <p>ChUpBh_8,15.1 taddhaitadātmajñānaṃ sopakaraṇamomityetadakṣaramityādyaiḥ sahopāsanaistadvācakena
            granthenāṣṭādhyāyīlakṣaṇena saha brahmā hiraṇyagarbhaḥ parameśvaro vā taddvāreṇa prajāpataye
            kaśyapāyovāca /
            asāvapi manave svaputrāya /
            manuḥ prajābhya ityevaṃ śrutyarthasaṃpradāyaparamparayā'gatamupaniṣadvijñānamadyāpi
            vidvatsvavagamyate /
            yatheha ṣaṣṭhādyadhyāyatraye prakāśitātmavidyā saphalāvagamyate tathā karmaṇāṃ na
            kaścanārtha iti prāpte tadānarthakyaprāptiparijihīrṣayedaṃ karmaṇo vidvadbhiranuṣṭhīyamānasya
            viśiṣṭaphalavattvenārthavattvamucyate-ācāryakulādvedamadhītya sahārthato 'dhyayanaṃ
            kṛtvā yathāvidhānaṃ yathāsmṛtyuktairniyamairyuktaḥ sannityarthaḥ /
            sarvasyāpi vidheḥ smṛtyuktasyopakaparvāṇakaṃ prati kartavyatve guruśuśrūṣāyāḥ prādhānyapradarśanārthamāha-guroḥ
            karma yatkartavyaṃ tatkṛtvā karmaśūnyo yo 'tiśiṣṭaḥ kālastena kālena vedamadhītyetyarthaḥ
            /
            evaṃ hi niyamavatādhīto vedaḥ karmajñānaphalaprāptaye bhavati nānyathetyabhiprāyaḥ
            /
            abhisamāvṛtya dharmajijñāsāṃ samāpayitvā gurukulannivṛtya nyāyato dārānāhṛtya kuṭumbe
            sthitvā gārhatthve vihite karmaṇi tiṣṭhannityarthaḥ /
            tatrāpi gārhasthyavihitānāṃ karmaṇāṃ svādhyāyasya prādhānyapradarśanārthamucyate-śucau
            vivikte 'medhyādirahite deśe yatāvadāsīnaḥ svādhyāyamadhīyāno naityakamadhikaṃ ca
            yathāśakti ṛgādyabhyāsaṃ ca kurvandhārmikānputrāñśiṣyāṃśca dharmayuktānvidadhaddhārmikatvena
            tānniyamayannātmani svahṛdaye hārde brahmaṇi sarvendriyāṇi saṃpratiṣṭhāpyopasaṃhṛtyendriyagrahaṇātkarmāṇi
            ca saṃnyasyāhiṃsahiṃnsāṃ parapīḍāmakurvansarvabhūtāni sthāvarajaṅgamāni bhūtānyapīḍayannityarthaḥ
            /
            bhikṣānimittamaṭanādināpi parapīḍā syādityata āha-anyatra tīrthebhyaḥ /
            tīrthaṃ nāma śāsrānujñāviṣayastato 'nyatretyarthaḥ /
            sarvāśramiṇāṃ caitatsamānam tīrthebhyo 'nyatrahiṃsaiveti /
            anye varṇayanti kuṭumba evaitatsarvaṃ kurvansa khalvadhikṛto yāvadāyuṣaṃ yāvajjīvamevaṃyathoktena
            prakāreṇaiva vartayanbrahmalokamabhisaṃpadyatedehānte /
            na ca punarāvartate śarīragrahaṇāya /
            punarāvṛtteḥ prāptāyāḥ pratiṣedhāt /
            arcirādinā mārgeṇa kāryabrahmalokabhisaṃpadya yāvadbrahmalokasthitistāvattatraiva
            tiṣṭhati prāktato nā'vartata ityarthaḥ /
            dvirabhyāsa upaniṣadvidyāparisamāptyarthaḥ //1 // //</p>
         
         
         <p><span class="bold">iti cchāndogyopaniṣadi aṣṭamādhyāyasya pañcadaśaḥ khaṇḍaḥ</span>
            <span class="bold">iti śrīmadgovindabhagavatpūjyapādaśiṣyaparamahaṃsapar ivrājakācāryaśrīmacchaṅkarabhagavatpādakṛtau
               cchāndogyopaniṣadvivaraṇe aṣṭamo 'dhyāyaḥ</span></p>
         
         
         </div>
   </body>
</html>