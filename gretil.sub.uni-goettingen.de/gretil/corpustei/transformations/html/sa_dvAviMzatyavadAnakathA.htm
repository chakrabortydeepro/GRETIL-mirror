<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Dvāviṃśatyavadānakathā (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Dvāviṃśatyavadānakathā</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_dvAviMzatyavadAnakathA.xml">sa_dvAviMzatyavadAnakathA.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Klaus Wille</p>
      <p class="noindent"><b>Contribution: </b>Klaus Wille</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Mamiko Okada: Dvāviṃśatyavadānakathā. Ein mittelalterlicher buddhistische Text zur
            Spendenfrömmigkeit (Indica et Tibetica 24). Bonn : 1993.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
         <li><span class="note">remarks</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/4_rellit/buddh/dvavims_tu.htm">dvavims_tu.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Dvavimsatyavadanakatha
            <br /> I. punyaprotsahanakatha
            <br /> II. dharmasravanaprotsahanakatha
            <br /> III. manusyadurlabhakatha
            <br /> IV. danakatha
            <br /> V. punyakamakatha
            <br /> VI. jirnoddharanabimbakatha
            <br /> VII. snanakatha
            <br /> VIII. kunkumadidanakatha
            <br /> IX. chattradanakatha
            <br /> X. dhatvavaropanakatha
            <br /> XI. mandalakatha
            <br /> XII. bhojanakatha
            <br /> XIII. panakatha
            <br /> XIV. vastrakatha
            <br /> XV. puspakatha
            <br /> XVI. pranamakatha
            <br /> XVII. ujjvalikadanakatha
            <br /> XVIII. dipakatha
            <br /> XIX. viharakatha
            <br /> XX. suvarnabhavadana
            <br /> XXI. vapusmanavadana
            <br /> XXII. candanavadana
            <br /> XXIII. danakatha
            <br /> [XXIV.] punyotsahavadanasutra
            <br />
            <br />
            <br />Based on Mamiko Okada: Dvāviṃśatyavadānakathā. Ein mittelalterlicher buddhistische
            Text
            <br />zur Spendenfrömmigkeit (Indica et Tibetica 24). Bonn : 1993
            <br />
            <br />Input by Klaus Wille
            <br />[GRETIL-Version: 2017-04-28]
            <br />
            <br />STRUCTURE OF REFERENCES
            <br />Dak_n.n = Dvāviṃśatyavadānakathā_pariccheda(arabic).verse(arabic)
            <br />
            <br />MARKUP
            <br /><span class="it">restored text passages</span>
            
            <br />⟨additional text from a different manuscript⟩
            <br /><span class="bold">pagination of Okada's edition (Dak)</span>
            
            <br />{to be deleted}
            <br />
            <br /><span class="blue">Metrics:
               <br /> ^ = short
               <br /> _ = long
               <br /> X = short/long
               <br /> XX = short-short/long</span>
            
            <br />
            <br />TRANSLITERATION
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p>Oṃ namo bhagavate śrīguṇasāgarāya //</p>
         
         
         <p>
            natvā śrīśākyaketuṃ suragaṇasahitaṃ devadevādhidevaṃ<br />
            saṃsārābdheḥ plavantaṃ sakalaguṇanidhiṃ gautamaṃ buddhanātham /<br />
            saṃsāre siṃhanādaṃ sakalabhayaharaṃ dharmacchatraṃ munīndraṃ<br />
            vakṣye 'haṃ dharmaratnaṃ munivarakathitaṃ sarvalokābhilāṣam // Dak_O.1 //
            </p>
         
         
         <p>
            tadyathāśokabhūmīndraḥ kukkuṭārāmasaṃśritam /<br />
            upaguptaṃ punaḥ prāha dvāviṃśatikathotsukaḥ // Dak_O.2 //
            </p>
         
         
         <p>
            bhadanta śrotum icchāmi caityasevākathāṃ śubhām /<br />
            apy evaṃ dharmapīyuṣaṃ tvanmukhāmbujanirgatam // Dak_O.3 //
            </p>
         
         
         <p>
            iti vijñaptim ākarṇya upaguptaḥ samādiśat /<br />
            śṛṇv aśoka pravakṣyāmi dvāviṃśatyavadānakam // Dak_O.4 //
            </p>
         
         
         <p>I. puṇyaprotsāhanakathā</p>
         
         
         <p>
            viharati bhagavāñ chāstā saṃbuddho lokanāyakaḥ /<br />
            rājagṛhe mahodbhāse gṛddhakūṭe sukhālaye // Dak_1.1 //
            </p>
         
         
         <p>
            mahatā bhikṣusaṃghena sārdhaṃ dvādaśabhiḥ śataiḥ /<br />
            mahadbhir bodhisattvaiś ca aśītyā ca sahasrakaiḥ // Dak_1.2 //
            </p>
         
         
         <p>
            devadānavagandharvayakṣakiṃnaramānujaiḥ /<br />
            puraskṛtyārcitas tasthau pūrṇenduḥ khe grahair iva // Dak_1.3 //
            </p>
         
         
         <p>
            bhāsayan mahatā dīptyā parṣadgaṇaṃ vilokayan /<br />
            trikālakalyāṇaṃ dharmaṃ dideśa parṣadāṃ punaḥ // Dak_1.4 //
            </p>
         
         
         <p>ādau kalyāṇaṃ madhye kalyāṇaṃ paryavasāne kalyāṇaṃ svartham suvyañjanaṃ kevalaṃ paripūrṇaṃ
            pariśuddhaṃ paryavadātaṃ brahmacaryaṃ saṃprakāśayati sma //</p>
         
         
         <p>
            tadāhānanda ātmajñaḥ kṛtāñjalipuṭo mudā /<br />
            sarvajñaṃ dharmarājaṃ taṃ natvā bhaktipuraḥsaraḥ // Dak_1.5 //
            </p>
         
         
         <p>
            bhagavañ chrotum icchāmi narāṇāṃ hitakāmyayā /<br />
            dharmāṇām uttamaṃ dharmaṃ vada vādīndra vādirāṭ // Dak_1.6 //
            </p>
         
         
         <p>
            iti saṃprārthite tena śākyasiṃhas tataḥ svayam /<br />
            samādhiṃ vidadhe tatra dharmasaṃdarśanaṃ varam // Dak_1.7 //
            </p>
         
         
         <p>
            athāsya subhrūvivarād babhūva vinirgatā sā prahatāndhakārā /<br />
            sarvāsu dikṣu pratibhāsiteva madhyāhnasūryasya gabhastimālā // Dak_1.8 //
            </p>
         
         
         <p>
            athāsya śiṣyāḥ parṣadbhir bhagavantam avākiran /<br />
            supuṣpair vāyunā ghūrṇā nagaṃ bālalatā iva // Dak_1.9 //
            </p>
         
         
         <p>cacāla vasudhā sābdhi<span class="it">ḥ</span> ṣaḍvikārātha sācalā /
            papāta puṣpaṃ meghebhyo nedur vādyaṃ surarṣayaḥ // Dak_1.10 //</p>
         
         
         <p>
            atha devagaṇāḥ sarve cāyānti gṛddhakūṭake /<br />
            brahmaśaṃkaraśakrāś ca hariḥ kāmeśvarādayaḥ // Dak_1.11 //
            </p>
         
         
         <p>asurā<span class="it">ḥ</span> khagagandharvā<span class="it">ḥ</span> kiṃnarāś ca mahoragāḥ /
            lokapālās tathānye 'pi dhṛtarāṣṭrādayas tathā // Dak_1.12 //</p>
         
         
         <p>
            tatra pradakṣiṇīkṛtya bhagavantaṃ nipatya ca /<br />
            devāś cānye gaṇāḥ sarve pratasthur vismayāt puraḥ // Dak_1.13 //
            </p>
         
         
         <p>
            atha śrībhagavāñ chāstā vyutthāya ca samādhinā /<br />
            parṣadgaṇaṃ samālokya prahasan tūṣṇīm abhūt tadā // Dak_1.14 //
            </p>
         
         
         <p>
            athānando mahāvijñaḥ jñātvādhivāsanaṃ muneḥ /<br />
            āsanāt sahasotthāya bhagavantam uvāca saḥ // Dak_1.15 //
            </p>
         
         
         <p>
            bhagavan pātum icchāmi tvanmukhāmbhojanirgatam /<br />
            vākpīyūṣaṃ tṛṣārto 'pi girijaṃ kam ivārditaḥ // Dak_1.16 //
            </p>
         
         
         <p>
            kaś cin mahādhano loke vidvān bhogī ca bhāgyavān /<br />
            daridro vyādhito duḥkhī śilpavān ko 'pi bāliśaḥ // Dak_1.17 //
            </p>
         
         
         <p>
            suraloke gataḥ kaś cin niraye cātidāruṇe /<br />
            kena karmavipākena tādṛk syād bhagavan katham // Dak_1.18 //
            </p>
         
         
         <p>
            tat sarvaṃ brūhi vādīndra sarvalokahitārthaka /<br />
            mayi cānugrahaṃ kṛtvā bhavāmbhodhinimagnake // Dak_1.19 //
            </p>
         
         
         <p>
            evam ukte 'tha bhagavān uvāca bhikṣusattamam /<br />
            sarvalokahitārthāya svaṃ prabhāvaṃ pradarśayan // Dak_1.20 //
            </p>
         
         
         <p>
            mahābhāgeti sattvānāṃ yat tac ced dhṛdi rocate /<br />
            ṣaṭsu gatiṣu magnānāṃ tac chṛṇuṣva śubhāśubham // Dak_1.21 //
            </p>
         
         
         <p>
            śrutapūrvaṃ mahābhāga sadasac ceti jīvinām /<br />
            caturyoniṣu saṃjātāḥ pṛthakkarmagatāḥ sadā // Dak_1.22 //
            </p>
         
         
         <p>
            aṇḍajāḥ svedajā aupapādukāś ca jarāyujāḥ /<br />
            khagādyā aṇḍajāḥ proktā mānavādyā jarāyujāḥ // Dak_1.23 //
            </p>
         
         
         <p>
            svedajāḥ kṛmikīṭādyā devādyā aupapādukāḥ /<br />
            dṛśyante karmaṇā caite vrataśīlena dhīmatā // Dak_1.24 //
            </p>
         
         
         <p>
            teṣāṃ gativiśeṣeṇa jāyante prāṇinas tathā /<br />
            caturdvīpe mahotsāhe pūrvakarmavipākagāḥ // Dak_1.25 //
            </p>
         
         
         <p>
            ṣaḍgatau saṃbhavā bhūtā adhamottamamadhyamāḥ /<br />
            bhikṣo karmavipākena gatis teṣāṃ pṛthak pṛthak // Dak_1.26 //
            </p>
         
         
         <p>
            śubhāśubham idaṃ karma kāyavākcittajaṃ tataḥ /<br />
            phalaṃ bhukte janas tasya lokottare ca laukike // Dak_1.27 //
            </p>
         
         
         <p>
            athāha punar ānando bhagavantaṃ jagadgurum /<br />
            pāpānāṃ mūlalokānāṃ vyaktayas tvaṃ pradarśaya // Dak_1.28 //
            </p>
         
         
         <p>
            kāyavāṅmanasā karma kāni kāni kṛtāni ca /<br />
            yat sarvaṃ tad viśeṣaṃ ca vada me vādipuṃgava // Dak_1.29 //
            </p>
         
         
         <p>bhagavān āha //</p>
         
         
         <p>
            śubhāśubhaphalaṃ nṝṇāṃ yac chṛṇuṣva sphuṭaṃ tataḥ /<br />
            dharmeṇa prāpyate modam amodam aśubhodbhavam // Dak_1.30 //
            </p>
         
         
         <p>punaś ca vistareṇa //</p>
         
         
         <p>
            kāyaduścaritaṃ karma tridhā bhinnaṃ prakāśitam /<br />
            adattaprāṇātipātaḥ kāmamithyā tathaiva ca // Dak_1.31 //
            </p>
         
         
         <p>
            vākduścaritaṃ karma caturvidhaṃ prakāśitam /<br />
            mṛṣāpiśunapāruṣyaṃ saṃbhinnety āha dhīmatā // Dak_1.32 //
            </p>
         
         
         <p>
            manoduścaritaṃ karma tridhā bhinnaṃ vidur budhāḥ /<br />
            abhidhyā caiva vyāpādamithyādṛṣṭi trayovidhāḥ // Dak_1.33 //
            </p>
         
         
         <p>
            yo dayāṃ saṃtyajed drohī paraprāṇivadhādinā /<br />
            tāḍanahiṃsakarmādiḥ prāṇipātas tad ucyate // Dak_1.34 //
            </p>
         
         
         <p>
            paraviṣayalobhena anyāyena balena ca /<br />
            cauryāsatya-adharmeṇa adattagrahaṇaṃ viduḥ // Dak_1.35 //
            </p>
         
         
         <p>vratinī dharmacāriṇyo 'śucī veśyā<span class="it">ḥ</span> parastriyaḥ /
            saṃbandhini prasaṅgādi kāmamithyā tad ucyate // Dak_1.36 //</p>
         
         
         <p>
            viṣayeṣu ca lobheṣu sneheṣu ca bhayeṣu ca /<br />
            asatyena probodhāya mṛṣāvādas tad ucyate // Dak_1.37 //
            </p>
         
         
         <p>
            svadoṣam guptavān yena paradoṣaḥ prakāśyate /<br />
            śāpayen marmadigdhena pāruṣyavacanaṃ viduḥ // Dak_1.38 //
            </p>
         
         
         <p>
            durvṛttivyavahāreṇa bandhumitraṃ virudhyate /<br />
            svena ca guṇalabdhāya paiśunyaṃ vidadhā mataḥ // Dak_1.39 //
            </p>
         
         
         <p>yasyāgre bhinnavādena paracittam adhīrayan /
            parasparavidveṣaṃ syāt saṃbhinna vidadhā mata<span class="it">ḥ</span> // Dak_1.40 //</p>
         
         
         <p>paradravyādisaṃpatti<span class="it">ṃ</span> lobhacittena tarkayan /
            tad abhidhyā iti jñeyaṃ durjanaḥ parisevyate // Dak_1.41 //</p>
         
         
         <p>
            paradehādisaṃpattau kucittena sa śāpayet /<br />
            amaṅgalaṃ bhavatv iti vyāpādo 'yaṃ sa ucyate // Dak_1.42 //
            </p>
         
         
         <p>paratra pāpapuṇyaṃ na sukhaduḥkhaṃ na vidyate /
            durbodhaśāstraṃ śrutvā ca mithyādṛṣṭi<span class="it">ḥ</span> sa nāstikaḥ // Dak_1.43 //</p>
         
         
         <p>
            evaṃ daśākuśalena pāpenaiva sa bāliśaḥ /<br />
            paratra yamadūtena nānāpīḍāṃ pratapyati // Dak_1.44 //
            </p>
         
         
         <p>
            tasmāc coktaṃ mayānanda dehavṛkṣaphalodayam /<br />
            yena yena kṛtaṃ karma tena tena prabhuñjate // Dak_1.45 //
            </p>
         
         
         <p>
            janmanāśajarāvīcau nimagnāḥ prāṇino hrade /<br />
            tasmād bhīyā mahābhīme bhujaṅge bhītimān iva // Dak_1.46 //
            </p>
         
         
         <p>
            devāsuramanuṣyāś ca tiryakpretāś ca nārakāḥ /<br />
            ṣagatau jāyate tasmiñ śubhāśubhena karmaṇā // Dak_1.47 //
            </p>
         
         
         <p>iti śrutvā athānando lokānām anuśocayan /
            bhītasaṃsāradurvāra<span class="it">ḥ</span> saṃharṣitatanuruhaḥ // Dak_1.48 //</p>
         
         
         <p>
            athāsanāt samutthāya maitreyo damitendriyaḥ /<br />
            lokānāṃ ca hitārthāya avocaj jagatāṃ prabhum // Dak_1.49 //
            </p>
         
         
         <p>
            bhagavan buddha vīreśa jagadānandavardhana /<br />
            dākṣiṇyam phalasaṃpūrṇaṃ bhāṣasva vividhaṃ varam // Dak_1.50 //
            </p>
         
         
         <p>
            puṇyotsāhanaṃ śravaṇaṃ durlabhaṃ tyāgapuṇyayoḥ /<br />
            bimbasnānam tathā gandhaṃ chattram dhātvāvaropaṇam // Dak_1.51 //
            </p>
         
         
         <p>
            maṇḍalaṃ bhojanaṃ pānaṃ vastraṃ puṣpādivarṇanam /<br />
            praṇāmojjvālikādīpaṃ vihāraṃ śayanāsanam // Dak_1.52 //
            </p>
         
         
         <p>kṣetraṃ vicitraṃ caivāntam ity etā bahudhā bhṛśam /
            kathā dvāviṃśati<span class="it">ḥ</span> saṃkhyā vada me vādirāṭ prabho // Dak_1.53 //</p>
         
         
         <p>śīlakṣānti<span class="it">ṃ</span> tathā vīryaṃ dhyānaṃ prajñā tathaiva ca /
            ṣaḍ eva pāramitā<span class="it">ḥ</span> sarvā bhāṣasva bhagavan mune // Dak_1.54 //</p>
         
         
         <p>bhagavān āha //</p>
         
         
         <p>
            sādhu sādhu tva maitreya lokānāṃ hitakāraka /<br />
            puṇyotsāhakathāṃ bhavyāṃ śṛṇuṣva maitramānasa // Dak_1.55 //
            </p>
         
         
         <p>mānuṣyaṃ samavāpya duṣkaraśatair labdhvā durāpaṃ kṣaṇaṃ
            mṛtyau niṣpratikāradāruṇatare nityaṃ pura<span class="it">ḥ</span>sthāyini /
            pātheyaṃ damadānasaṃyamamayaṃ yair na prabhūtaṃ kṛtaṃ
            saṃsārogramaruprapātapatitāḥ prāpsyanti duḥkhāni te // Dak_1.56 //</p>
         
         
         <p>
            mānuṣyaṃ durlabhaṃ prāpya vidyutphenormibhaṅguram /<br />
            mānusye 'py akṣaṇaprāpte tadā puṇyaṃ kathaṃ smaret // Dak_1.57 //
            </p>
         
         
         <p>
            mānuṣyatvaṃ samāsādya tara duḥkhamahānadīm /<br />
            puṇyam evātra kurvīta yataś cintāmaṇir nṛṇām // Dak_1.58 //
            </p>
         
         
         <p>
            yasyānubhāvān mānuṣyaṃ prāptaṃ bhūyo 'pi sāṃpratam /<br />
            puṇyaṃ tad vardhayasveha yasmād dhetuḥ sukhasya te // Dak_1.59 //
            </p>
         
         
         <p>
            mānuṣyaṃ yadupāśrayeṇa bhavatā labdhaṃ punaḥ sāṃprataṃ<br />
            rūpaudāryakulonnatiprabhṛtibhir yuktaṃ vicitrair guṇaiḥ /<br />
            tat puṇyaṃ suhṛd eka eva jagatāṃ bandhuś ca janmāntare<br />
            tasmāt tūrṇam idaṃ kuru tvam asakṛt sarvārthasaṃpatkaram // Dak_1.60 //
            </p>
         
         
         <p>
            lakṣmīniketaṃ yadupāśrayeṇa prāpto 'si lokābhimataṃ prabhutvam /<br />
            tāny eva puṇyāni vivardhayethā na karṣaṇīyo hy upakāripakṣaḥ // Dak_1.61 //
            </p>
         
         
         <p>viramata pāpataḥ kuruta puṇyam udārataraṃ
            damayata durdama<span class="it">ṃ</span> viṣayalolamanasturagam /
            bhavata munīndravat parahitābhiratāḥ satataṃ
            daśati na yāvad eva maraṇāhir asahyaviṣaḥ // Dak_1.62 //</p>
         
         
         <p>iti dvāviṃśatyavadānakathāyāṃ puṇyaprotsāhanakathā prathama<span class="it">ḥ</span> paricchedaḥ //</p>
         
         
         <p>II. dharmaśravaṇaprotsāhanakathā</p>
         
         
         <p>jalanidhikūrmakarṇayugarandhrasamāgamavat
            kṣaṇam a<span class="it">na</span>vāpyam adbhutam imaṃ samavetya calam /
            praśamapuraikavarma vinipātabhayāpaharaṃ
            śṛṇuta sudurlabhaṃ kṣaṇam apīha muner vacanam // Dak_2.1 //</p>
         
         
         <p>
            yad durlabhaṃ kalpaśatair anekair mānuṣyam aṣṭākṣaṇadoṣamuktam /<br />
            tat sāmprataṃ prāptam ato bhavadbhiḥ kāryo hi dharmaśravaṇāya yatnaḥ // Dak_2.2 //
            </p>
         
         
         <p>pallavāgrajalabinducañcale kleśajālapariveṣṭite bhave <span class="it">/</span></p>
         
         
         <p>yo na cintayati karmasatpathaṃ tasya janma bhavatīha niṣphalam // Dak_2.3 //</p>
         
         
         <p>
            na narakagataiḥ pretais tiryaggatair vikalendriyair<br />
            amaragurubhiḥ pratyantasthaiḥ kudṛkkaravikṣataiḥ /<br />
            munisavitari prajñāloke na cānudite jine<br />
            sanaravibudhaiḥ śakyam pātuṃ munīndravaco 'mṛtam // Dak_2.4 //
            </p>
         
         
         <p>tasmāt kukāryaṃ vyapahāya sarvaṃ matvā svakāryaṃ paramāryadharmam <span class="it">/</span>
            śrotavya eva prayate<span class="it">na</span> dharmo yasmād ataḥ sarvaguṇā bhavanti // Dak_2.5 //</p>
         
         
         <p>
            maunīndraṃ vākyaratnaṃ janayati sudhiyām etad ādau pramodaṃ<br />
            śrotrāpāte tataś ca prabalagurughanadhvāntavṛndaṃ nihanti /<br />
            cintādhyānāvasāne sphuṭayati sakalaṃ janmacakraprabandhaṃ<br />
            niḥśeṣātaṅkapaṅktiṃ vighaṭayati sadā sarvasaṃpannidhānam // Dak_2.6 //
            </p>
         
         
         <p>
            harati tīvrabhavaprabhavāpadaṃ diśati nirvṛtisaukhyam anuttaram /<br />
            tad idam evam avetya muner vacaḥ śṛṇuta saṃprati nirmalamānasāḥ // Dak_2.7 //
            </p>
         
         
         <p>iti dvāviṃśatyavadānakathāyāṃ dharmaśravaṇaprotsāhanakathā dvitīyaḥ pariccheda<span class="it">ḥ</span> //</p>
         
         
         <p>III. manuṣyadurlabhakathā</p>
         
         
         <p>
            yat prāpya janmajaladher api yānti pāram āropayanti śivam uttamabodhibījam /<br />
            cintāmaṇer api samabhyadhikaṃ guṇaughair mānuṣyakaṃ ka iha tad viphalīkaroti // Dak_3.1
            //
            </p>
         
         
         <p>
            yo mānuṣyaṃ kuśalavibhavaiḥ prāpya kalpair analpair<br />
            mohāt puṇyadraviṇam iha na svalpam apy ācinoti /<br />
            so 'smāl lokāt param upagatas tīvram abhyeti śokaṃ<br />
            ratnadvīpād vaṇig iva gataḥ svaṃ gṛhaṃ śūnyahastaḥ // Dak_3.2 //
            </p>
         
         
         <p>
            nākuśalaiḥ karmapathair mānuṣyaṃ labhyate punaḥ /<br />
            alabhyamāne mānuṣye duḥkham eva kutaḥ sukham // Dak_3.3 //
            </p>
         
         
         <p>
            nātaḥ paraṃ vañcanāsti na ca moho 'sty ataḥ param /<br />
            yad īdṛśaṃ kṣaṇaṃ prāpya na kuryāt kuśalaṃ bahu // Dak_3.4 //
            </p>
         
         
         <p>
            ekakṣaṇakṛtāt pāpāt avīcau kalpam āsyate /<br />
            naikajanmakṛtāt pāpāt kā punaḥ sugatau kathā // Dak_3.5 //
            </p>
         
         
         <p>
            ata evāha bhagavān mānuṣyam atidurlabham /<br />
            mahārṇavayugacchidrakūrmagrīvārpaṇopamam // Dak_3.6 //
            </p>
         
         
         <p>iti dvāviṃśatyavadānakathāyāṃ manuṣyadurlabhakathā tṛtīyaḥ paricchedaḥ //</p>
         
         
         <p>IV. dānakathā</p>
         
         
         <p>annapānaśayanāsanasaṃpad ratnamālyavasanābharaṇāni <span class="it">/</span></p>
         
         
         <p>kīrtir uttamaguṇāś ca yuvatyo dānataḥ kathitam etad aśeṣam // Dak_4.1 //</p>
         
         
         <p>
            ājñādīptir bhogasaṃpat prakṛṣṭā rūpaudāryaṃ varṇamādhuryam ojaḥ /<br />
            vākṣaubhāgyaṃ kāntir ārogyam āyur etad dānād iṣṭam iṣṭaṇ phalaṃ ca // Dak_4.2 //
            </p>
         
         
         <p>aśvā<span class="it">ḥ</span> kṣaumāṇi nāgā bahukusumasitaṃ cāmaraṃ cātapatraṃ
            saudhaṃ saṃgītigarbhaṃ madhupaṭaharavāḥ puṣpamālā yuvatyaḥ /
            bhojyaṃ ratnādihārā<span class="it">ḥ</span> puranagaramahī ceśitā devalokaṃ
            saṃbuddhatvaṃ ca buddhaiḥ kathitam iha phalaṃ dānakalpadrumasya // Dak_4.3 //</p>
         
         
         <p>
            yan nīlotpalakomalāmaladalapraspardhinetrāḥ striyaś<br />
            cañcanmekhalacumbitorujaghanā visrastaraktāṃśukāḥ /<br />
            dāsyaṃ yānti vikampitastanataṭā vyāvalgitabhrūlatās<br />
            tan mātsaryakapāṭapāṭanapaṭor dānasya visphūrjitam // Dak_4.4 //
            </p>
         
         
         <p>aśvaiś cāmarabhāranāmitaśirorūpaiḥ khalīnonmukhair
            nāgair bhinnamadaiś ca yan naravarā gacchanti chattrocchrayaiḥ /
            bhṛtyaiḥ sābharaṇaiḥ kṛtāñjalipuṭair abhyarcyamānā<span class="it">ḥ</span></p>
         
         
         <p>sadā tad dānasya phalaṃ vadanti munayaḥ pūrvārjitasyedṛśam // Dak_4.5 //</p>
         
         
         <p>
            hārair vajravicitrahemavalayair yat pārthivā bhūṣitāḥ<br />
            keyūrair mukuṭaiś ca ratnakhacitaiḥ siṃhāsanasthāḥ sadā /<br />
            madhye 'ntaḥpurikājanasya vividhaiḥ krīḍanti vikrīḍitais<br />
            tad dānasya phalam vadanti munayaḥ śārdūlavikrīḍitam // Dak_4.6 //
            </p>
         
         
         <p>
            prāsāde maṇiratnahemakhacite chattradhvajālaṃkṛte<br />
            vīnāvallariveṇugītamudite ratnaprabhodbhāsite /<br />
            yac chakro ramate śacīsahacaro yoṣitsahasrākule<br />
            tad dānasya phalaṃ vadanti munayaḥ pūrvārjitasyedṛśam // Dak_4.7 //
            </p>
         
         
         <p>
            dātā priyatvam upayāti janasya śaśvat saṃsevyate ca bahubhiḥ samupetya sadbhiḥ /<br />
            kīrtiś ca dikṣu visaraty amalaṃ yaśo 'sya tat tat padaṃ samupayāti viśārado 'sau //
            Dak_4.8 //
            </p>
         
         
         <p>
            bhedāt kāyasya deveṣv avikalavividhottaptabhogāspadeṣu<br />
            prāpyotpattiṃ vicitrastabakakusumitasphītakalpadrumeṣu /<br />
            udyāneṣu prakāmaṃ suciram atisukhaṃ nandanādiṣv akhinnaḥ<br />
            prāpnoty utkṛṣṭarūpāmarayuvatijanaiḥ sevyamānaḥ pradānāt // Dak_4.9 //
            </p>
         
         
         <p>
            dānaṃ nāma mahānidhānam anugaṃ caurādyasādhāraṇaṃ<br />
            dānaṃ matsaralobhadoṣarajasaḥ prakṣālanaṃ cetasaḥ /<br />
            saṃsārādhvapariśramāpanayanaṃ dānaṃ sukhaṃ vāhanaṃ<br />
            dānam naikasukhopabhogasumukhaṃ sanmitram ātyantikam // Dak_4.10 //
            </p>
         
         
         <p>
            śroṇīsaṃgatamekhalāḥ kalagiro līlācalaikabhruvaḥ<br />
            karṇāsannaviśālacārunayāḥ keśāntasaktasrajaḥ /<br />
            yad dāsyaṃ svayam aṅganāḥ sukṛtinām āyānti pīnoravas<br />
            tan māhātmyam uvāca saṃbhṛtaphalaṃ dānasya śauddhodaniḥ // Dak_4.11 //
            </p>
         
         
         <p>paryasyatsahakārabhaṅgasurabhi pre<span class="it">ṅ</span>khannimagnotpalaṃ
            
            <p>
               śrīmatkāñcanabhājane vinihitaṃ bhandhūkatāmraṃ madhu /<br />
               kāminyā śapathopanītam asakṛd yat pīyate kāminā<br />
               hetuṃ tatra vadanti śuddhamatayo dānaṃ paraṃ śreyasaḥ // Dak_4.12 //
               </p>
         </p>
         
         
         <p>
            iti dānaguṇān niśamya saumya prayatātmā kuru dāna eva yatnam /<br />
            tribhavāgramahābhaye narāṇāṃ na hi dānāt param asti bandhur anyaḥ // Dak_4.13 //
            </p>
         
         
         <p>iti dvāviṃśatyavadānakathāyāṃ dānakathā caturthaḥ paricchedaḥ //</p>
         
         
         <p>V. puṇyakāmakathā</p>
         
         
         <p>
            yad dṛśyate jagati cārutaraṃ priyaṃ vā rūpaṃ kulaṃ priyajano vibhavāḥ sukhaṃ vā /<br />
            tat puṇyaśilpikṛtam eva vadanti santaḥ kalyāṇakāripuruṣasya tu puṇyam etat // Dak_5.1
            //
            </p>
         
         
         <p>atyucchritonnatasitadhvajapa<span class="it">ṅ</span>kticitrair nāgāśvapattirathasaṃkuṣubhitair balaughaiḥ /
            uddhūtacāmaravirājitagātraśobhāḥ puṇyādhikāḥ kṣitibhujo bhuvi saṃcaranti // Dak_5.2
            //</p>
         
         
         <p>
            kauśeyakāśikadukūlavicitravastrā muktāvalīkanakaratnavibhūṣitāṅgāḥ /<br />
            yat ke cid eva puruṣāḥ śriyam udvahanti puṇyasya pūrvacaritasya kṛtapraśaṃsā // Dak_5.3
            //
            </p>
         
         
         <p>
            āyuḥ sudīrghaṃ sukule ca janma kāntaṃ vapur vyādhibhayaṃ na cāsti /<br />
            dhanaṃ prabhūtaṃ parivārasaṃpad bhavanti puṇyasya mahāvipākāt // Dak_5.4 //
            </p>
         
         
         <p>yac cakravartī pravarais tu ratnaiḥ sahasraputraiś ca samanvito 'pi
            samudrasīmāṃ bubhuje dharitrīṃ tat puṇyaratnasya phalaṃ viśālam // Dak_5.5 //</p>
         
         
         <p>
            vicitrapadmottamamadhyasaṃsthitaḥ surāsurendrādisadānamaskṛtaḥ /<br />
            yad brahmalokaṃ tv abhibhūya tejasā brahmā sadā bhāti tad eva puṇyataḥ // Dak_5.6
            //
            </p>
         
         
         <p>
            yad devanāgāsurasiddhasaṃghair gandharvayakṣottamakinnaraiś ca /<br />
            saṃpūjyate devaguruḥ sadaiva tat puṇyaratnasya phalaṃ viśālam // Dak_5.7 //
            </p>
         
         
         <p>
            rūpaṃ vīryaṃ ca śilpaṃ ca vihāya vivaśā narāḥ /<br />
            paralokam ito yānti karmavāyubhir īritāḥ // Dak_5.8 //
            </p>
         
         
         <p>
            puṇyaṃ tv ekam ihātyantam anugāmi sukhodayam /<br />
            puṇyam anyair ahāryatvād dhanānāṃ paramaṃ dhanam // Dak_5.9 //
            </p>
         
         
         <p>
            ye merum api vegena vikiranti diśo daśa /<br />
            te 'pi puṇyasya bhaṅgāya nālaṃ pralayavāyavaḥ // Dak_5.10 //
            </p>
         
         
         <p>
            saṃvartasalilodvṛttaniraṅkuśavisarpiṇā /<br />
            puṇyaṃ na kledam āyāti catuḥsāgaravāriṇā // Dak_5.11 //
            </p>
         
         
         <p>
            pradīptakiraṇāṅgāraiḥ saptabhir bhāskarānalaiḥ /<br />
            kṣitau vā dahyamānāyāṃ puṇyam ekaṃ na dahyate // Dak_5.12 //
            </p>
         
         
         <p>iti śrutvātha maitreyaḥ satyam eva muner vacaḥ /
            bhītisaṃsāradurvāra<span class="it">ḥ</span> saṃharṣitatanuruhaḥ // Dak_5.13 //</p>
         
         
         <p>tataḥ sa maitreyo harṣaiḥ śrutvātha vacanaṃ muneḥ /
            jinapādāmbuja<span class="it">ṃ</span> natvā idam āha tathāgatam // Dak_5.14 //</p>
         
         
         <p>
            sthāpanaṃ buddhabimbānāṃ jīrṇoddhārādikaṃ punaḥ /<br />
            kīdṛśaṃ syāt phalaṃ teṣāṃ caityānāṃ jinadhātukām // Dak_5.15 //
            </p>
         
         
         <p>bhagavān āha //</p>
         
         
         <p>
            jīrṇoddhāraka stūpānāṃ bimbānāṃ sugatasya ca /<br />
            ṛddhibalasamāyuktaś cakravartisamo bhavet // Dak_5.16 //
            </p>
         
         
         <p>
            puṇyavān balavān bhūtvā na tasya vikalendriyaḥ /<br />
            tataś cānte sukhaṃ bhuktvā saṃbuddhatvaṃ prajāyate // Dak_5.17 //
            </p>
         
         
         <p>maitreya āha //</p>
         
         
         <p>
            bhagavañ jinaśārdūla sādhu ślāghyo 'si yad vibho /<br />
            kena cit kṛtam astīti vada me jñānasāgara // Dak_5.18 //
            </p>
         
         
         <p>evam ukte 'tha bhagavā<span class="it">ṃ</span>l lokānāṃ vismayāya ca /
            nimittam ekam akarot tūṣṇī<span class="it">ṃ</span> bhūtvātra tiṣṭhati // Dak_5.19 //</p>
         
         
         <p>
            tadā vidyud ivākāśād āgataḥ kiraṇojjvalaḥ /<br />
            avabhāsya sabhāṃ sarvāṃs teṣāṃ kautūhalam abhūt // Dak_5.20 //
            </p>
         
         
         <p>maitreya āha //</p>
         
         
         <p>bhagavann idam āścarya<span class="it">ṃ</span> ko hetur idam adbhutam /
            kasyaiṣa viṣayābhāsa āgataḥ kiraṇojjvalaḥ // Dak_5.21 //</p>
         
         
         <p>bhagavān āha //</p>
         
         
         <p>
            maitreya ratnavyūhasya vimānasya nṛpasya ca /<br />
            prabhā āgatya sarvatra bhāsayanti samantataḥ // Dak_5.22 //
            </p>
         
         
         <p>maitreya āha //</p>
         
         
         <p>
            bhagavan nūnam asyeyaṃ prabhayāgatam īdṛśam /<br />
            kenedṛśaprabhāṃ prāpto hetubhūtaṃ ca me hṛdi // Dak_5.23 //
            </p>
         
         
         <p>bhagavān āha //</p>
         
         
         <p>
            atredānīn tu maitreya darśayiṣyāmy amuṃ nṛpam /<br />
            pūrvasya kuśalenāpi prabhāvo 'sya maharddhikaḥ // Dak_5.24 //
            </p>
         
         
         <p>atha sa rājā ratnavyūho ratnavimānam āruhya gaganadeśād ṛddhyā yena bhagavāṃs tenopasaṃkrānta
            upasaṃkramya sahasā tatrānuprāpto 'bhūt //</p>
         
         
         <p>atha sa rājā bhagavantaṃ dvātriṃśatā lakṣaṇaiḥ samanvāgataṃ suvarṇavarṇaṃ sūryasahasrātirekaprabhāvirājitagātraṃ
            bhagavantaṃ dṛṣṭvā prasādajāto vimānād avatīrya tripradakṣiṇīkṛtya bhagavataḥ pādayoḥ
            praṇipatyaikānte sthitavān //</p>
         
         
         <p>
            atha papraccha bhagavāñ jānann eva nṛpāgamam /<br />
            kuśalaṃ tava rājendra bāhyābhyantaram eva ca // Dak_5.25 //
            </p>
         
         
         <p>
            vadeti tvaṃ mahābhāga saṃgataṃ dharmavatsalaḥ /<br />
            mokṣadaṃ nṛpaśārdūla hitaiṣī sattvavallabhaḥ // Dak_5.26 //
            </p>
         
         
         <p>
            atha so 'ñjalim ābadhya kṛtvā pradakṣiṇatrayam /<br />
            nivedya copahārāṇi praṇamyovāca taṃ gurum // Dak_5.27 //
            </p>
         
         
         <p>
            evaṃ vicintyamānasya bhagavan kuśalaṃ tvayā /<br />
            śreyo 'rthinā me sarvatra guruṇaivāntyavāsinaḥ // Dak_5.28 //
            </p>
         
         
         <p>
            nānyakāryaṃ me bhagavan tat tava darśanecchayā /<br />
            śravaṇāya sadā dharmaṃ tenāham iha āgataḥ // Dak_5.29 //
            </p>
         
         
         <p>bhagavān āha //</p>
         
         
         <p>
            deśayiṣyāmi te samyak tvam asi nṛpasattama /<br />
            dharmāṇāṃ nītibhūtānāṃ bhājanatvaṃ mahībhuja // Dak_5.30 //
            </p>
         
         
         <p>
            śṛṇu rājan mahābāho rājñāṃ dharmavarottamam /<br />
            rājadharmabalaṃ rakṣa nītimārgaṃ samācara // Dak_5.31 //
            </p>
         
         
         <p>tadyathā //</p>
         
         
         <p>
            yathaiva vṛkṣaṃ phalinaṃ sapuṣpaṃ saṇrakṣayet paurajanān ajasram /<br />
            ādhārabhūtān nṛpateś ca nityaṃ bhūpāla itthaṃ kuru sarvataḥ syāt // Dak_5.32 //
            </p>
         
         
         <p>
            phalodayaṃ pākavaśād yathaiva guṇo 'sti svādaṃ ca rasaṃ tathaiva /<br />
            balo jayaśrī na bhaven nareśa itthaṃ pi te ca prabalo janānām // Dak_5.33 //
            </p>
         
         
         <p>punaś ca śṛṇu mahārāja[n] //</p>
         
         
         <p>pāpe pravartate bālo jana<span class="it">ḥ</span> śūnyaṃ vilokayan /
            rātrau ghanāndhakārāyāṃ kālo 'yaṃ pāpakarmaṇaḥ // Dak_5.34 //</p>
         
         
         <p>
            kṛtātmāno 'bhisanty eva munayo divyacakṣuṣaḥ /<br />
            kva cit kiṃ cana śūnyaṃ vā dikṣu pūrṇās tapodhanaiḥ // Dak_5.35 //
            </p>
         
         
         <p>tatas t<span class="hi">x x</span> niratātmā bhava bhūmipasattama /
            varaṃ kapālam ādāya dviṣadveśmaniveśana // Dak_5.36 //</p>
         
         
         <p>
            pāpakārī sukhecchaś ca yatra yatrābhigacchati /<br />
            tatra tatraiva tatpāpair duḥkhaśastrair vihanyate // Dak_5.37 //
            </p>
         
         
         <p>
            manorathaḥ śubhakṛtāṃ yatra yatraiva gacchati /<br />
            tatra tarāpi tatpuṇyaiḥ phalārgheṇābhipūjyate // Dak_5.38 //
            </p>
         
         
         <p>
            tasmāt sarvaṃ prayatnena tyaktavyaṃ pāpasaṃcayam /<br />
            nirjitya dveṣasaṃrambhaṃ śubhe karma samācara // Dak_5.39 //
            </p>
         
         
         <p>na ca dveṣasamaṃ pāpaṃ na ca kṣāntisamaṃ tapaḥ /
            tasmāt kṣāntiṃ prayatnena bhāvaye<span class="it">d</span> vividhair nayaiḥ // Dak_5.40 //</p>
         
         
         <p>
            manaḥ śamaṃ na gṛhṇāti na prītisukham aśnute /<br />
            na nidrāṃ na dhṛtiṃ yāti dveṣaśalye hṛdi sthite // Dak_5.41 //
            </p>
         
         
         <p>na dviṣantaḥ kṣayaṃ yānti durjanā gaganopamāḥ /
            mārite krodhacitte tu naśya<span class="it">n</span>te sarvaśatravaḥ // Dak_5.42 //</p>
         
         
         <p>
            vikalpendhanadīptena jantuḥ krodhahavirbhujā /<br />
            dahaty ātmānam evādau paraṃ dhakṣyati vā na vā // Dak_5.43 //
            </p>
         
         
         <p>
            jarā rūpavatāṃ krodhaḥ tamaś cakṣuṣmatām api /<br />
            vadho dharmārthakāmānāṃ tasmāt krodhaṃ nivārayet // Dak_5.44 //
            </p>
         
         
         <p>
            aniṣṭakaraṇāj jātam iṣṭasya ca vighātanāt /<br />
            krodhaṃ yo hanti nirbandhāt sa sukhīha paratra ca // Dak_5.45 //
            </p>
         
         
         <p>
            tasmād dveṣaṃ vinirjitya cittaṃ rakṣa prayatnataḥ /<br />
            na śikṣā rakṣituṃ śakyā calaṃ cittam arakṣatā // Dak_5.46 //
            </p>
         
         
         <p>adāntā mattamātaṅgā na kurvantīha tāṃ vyathām /
            karoti yām avīcyādau mukta<span class="it">ś</span> cittamataṅgajaḥ // Dak_5.47 //</p>
         
         
         <p>
            baddhaś cec cittamātaṅgaḥ smṛtirajjvā samantataḥ /<br />
            bhayam astaṃgataṃ sarvaṃ sarvakalyāṇam āgatam // Dak_5.48 //
            </p>
         
         
         <p>
            tasmāc cittaṃ samādhāya smṛtvā rakṣa prayatnataḥ /<br />
            cittād eva hi sarvatra bhayaṃ bhadraṃ ca jāyate // Dak_5.49 //
            </p>
         
         
         <p>
            cittarakṣāvrataṃ tyaktvā kim anyair bahubhir vrataiḥ /<br />
            evaṃ buddhvā sadā rājan dharmeṇa pālaya prajāḥ // Dak_5.50 //
            </p>
         
         
         <p>punaś ca mahārāja //</p>
         
         
         <p>
            yo 'sau drumo dāmaphalaṃ cinoti na vindati svādu ca hanti bījam /<br />
            kṣiṇoti deśaṃ karadurvahatvāt dharmaṃ nṛpo vai na ca nandatīti // Dak_5.51 //
            </p>
         
         
         <p>
            tasmād anītyā na daṇḍayet prajā nyāyena rājyaṃ pratipālayasva /<br />
            nṛpāś ca yeṣāṃ guṇam āvahanti teṣāṃ prajānāṃ pravahanti duḥkham // Dak_5.52 //
            </p>
         
         
         <p>punaś ca mahārāja //</p>
         
         
         <p>svaduḥkhaduḥkhī paraduḥkhato 'pi sukhī svasaukhyaiś ca paraiḥ samāna<span class="it">m</span> /
            itthaṃ nṛpā ye satataṃ bhavanti rājñāṃ sadā sarvaguṇā bhavanti // Dak_5.53 //</p>
         
         
         <p>
            dharmeṇa rājyaṃ paripūrayanti dharmeṇa lakṣmīḥ satataṃ vahanti /<br />
            dharmeṇa lokān paritarpayanti dharmeṇa kāmān sahasā labhante // Dak_5.54 //
            </p>
         
         
         <p>punaś ca //</p>
         
         
         <p>
            dānena bhogā na paropatāpān nājñānamohāt paralokavantaḥ /<br />
            parapratāpād yad ihaiva bhogās te prāpnuvante paralokaduḥkhāḥ // Dak_5.55 //
            </p>
         
         
         <p>
            ātmā nadī bhārata puṇyatīrthā satyodakā śīlataṭā dayormiḥ /<br />
            atrābhiṣekaṃ kurute pravīṇa na vāriṇā śudhyati cāntarātmā // Dak_5.56 //
            </p>
         
         
         <p>
            satyena śaucyaṃ na jalapraveśād dehasya bāhyamalam eva nāśam /<br />
            satyena tiṣṭhanti sadaiva devāḥ sthitiḥ pṛthivyāḥ khalu eva satyaiḥ // Dak_5.57 //
            </p>
         
         
         <p>
            śīlena svargā na giriprapātāt śīlena tulyā na bhavanti rakṣāḥ /<br />
            duḥśīlaśailāt skhalitā manuṣyāḥ patanti duḥkheṣu mahārṇaveṣu // Dak_5.58 //
            </p>
         
         
         <p>
            jñānena mokṣaṃ na śarīraśoṣāt varṣeṇa ārdraṃ na paraṃ nidāghaiḥ /<br />
            jñānair vihīnaḥ puruṣaḥ sa eva yathaiva paṅkasya sarassu snātaḥ // Dak_5.59 //
            </p>
         
         
         <p>
            iti śrutvātha rājendraḥ saṃharṣitatanūruhaḥ /<br />
            saṃsāre ca mahāghore katham uttārayāmy aham // Dak_5.60 //
            </p>
         
         
         <p>
            athāsau bhūpatīndreśaḥ saṃsārabhayabhītayā /<br />
            prasanno bhagavati buddhe cakāra śaraṇaṃ punaḥ // Dak_5.61 //
            </p>
         
         
         <p>
            bhagavan buddha vīreśa śrutvā me rocate manaḥ /<br />
            saṃbodhau vyākaroṣi tvaṃ yācayāmīty ahaṃ prabho // Dak_5.62 //
            </p>
         
         
         <p>
            atha śrībhagavāñ chāstā jñātvā tasyāśayaṃ śubham /<br />
            vyākārṣīd acireṇaiva tathāgato bhaviṣyasi // Dak_5.63 //
            </p>
         
         
         <p>
            arhan ratnākaro nāma saṃbuddho lokanāyakaḥ /<br />
            dharmarājo jagannāthaḥ sarvajño 'rhan munīśvaraḥ // Dak_5.64 //
            </p>
         
         
         <p>
            sarvavidyādhipaḥ śāstā guṇākaro bhaviṣyasi /<br />
            buddhakāryaṃ tataḥ kṛtvā dīrghakālaṃ ca sthāsyati // Dak_5.65 //
            </p>
         
         
         <p>atha sa bhūpatīndreśa<span class="it">s</span> tasya satyāśiṣaṃ pratigrāhyādau praṇamya pramodād gamisyāmīty ārocya vimānam āruhya
            ṛddhyā labdhalābha iva vaṇik svagṛhaṃ prākramat śrīsvam eva rājyam //</p>
         
         
         <p>iti dvāviṃśatyavadānakathāyāṃ puṇyakāma<span class="it">kathā</span> pañcama<span class="it">ḥ</span> paricchedaḥ //</p>
         
         
         <p>VI. jīrṇoddhāraṇabimbakathā</p>
         
         
         <p>tataḥ kautūhalajātā bhikṣavo bhagavantam etad avocat //</p>
         
         
         <p>
            bhagavan kena puṇyena kuśalena ca karmaṇā /<br />
            sa rājātyabhirūpo 'yaṃ darśanīyamanoharaḥ // Dak_6.1 //
            </p>
         
         
         <p>
            kasyā nagaryāḥ sarūpo mānujasyedṛśaṃ varam /<br />
            lāvaṇyarddhisamāpanno devasyāpi sudurlabhaḥ // Dak_6.2 //
            </p>
         
         
         <p>bhagavan āha //</p>
         
         
         <p>
            bhikṣavo 'sau mahīpālo mahāpuṇyaprabhojjvalaḥ /<br />
            vaiśālyāś ca nagaryāś ca ratnavyūho nṛpottamaḥ // Dak_6.3 //
            </p>
         
         
         <p>
            nagarī kīdṛśī syāc ca ṛddhā sphītamanoramā /<br />
            subhikṣā ramaṇīyā ca sujanaiḥ kovidair vṛtā // Dak_6.4 //
            </p>
         
         
         <p>
            ṣoḍaśayojanāyāmavyāyāmaṃ ca tathaiva ca /<br />
            nānotsavasamāyuktā dūrād dūragadurjanā // Dak_6.5 //
            </p>
         
         
         <p>
            yathā paurajanacittaṃ tathā rājñaḥ samaṃ manaḥ /<br />
            viśālodyānasaṃpannā puṣkariṇīsuśobhitā //
            </p>
         
         
         <p>pārśve tu vāditā eva pakṣiṇo bhṛṅganisvanaiḥ // Dak_6.6 //</p>
         
         
         <p>mahiṣī tasya saṃpannā śubhavyūha<span class="it">ḥ</span> sa tatsutaḥ /
            darśanīyo 'bhirūpaś ca puṣpadhanveva rūpavān // Dak_6.7 //</p>
         
         
         <p>
            sakropacārakaṃ sarvaṃ rājalakṣmīṃ ca prāptavān /<br />
            dhanurvidyāsamāyuktaḥ śāstravidyāsupāragaḥ // Dak_6.8 //
            </p>
         
         
         <p>
            maharddhibalasaṃpannaś cakravartisamaprabhaḥ /<br />
            śāstrāgamavidhijñaś ca kṛtakṛtyaḥ sa vijñavān // Dak_6.9 //
            </p>
         
         
         <p>
            īdṛśo rājaratneśaḥ sarvaloke pratāpavān /<br />
            pūrvakuśalakarmaṇā prāptavān īdṛśaṃ phalam // Dak_6.10 //
            </p>
         
         
         <p>maitreya uvāca // bhagavann aparaṃ kena kuśalamūlena samanvāgataḥ sa rājā īdṛśo vibhūtir
            āsīt kena karmaṇeti //</p>
         
         
         <p>bhagavān āha // maitreya śṛṇu /</p>
         
         
         <p>bhūtapūrvaṃ sa maitreya pūrvajanma<span class="it">ni</span> nāvikaḥ /
            nityaṃ samudratīreṣu vasati nāvikaḥ sa ca // Dak_6.11 //</p>
         
         
         <p>
            nāgatā vaṇijaḥ ke cit tasya durdaivayogataḥ /<br />
            tasmād duḥkhī mahākaṣṭī tarapaṇyaṃ grahaṇaṃ na hi // Dak_6.12 //
            </p>
         
         
         <p>
            atha sa cintayām āsa hā hā karma mamādhunā /<br />
            kiṃ kartavyam idānīṃ me na prāptam annam ādikam // Dak_6.13 //
            </p>
         
         
         <p>
            kasyāpi īdṛśaṃ duḥkhaṃ mā bhavatu kadā cana /<br />
            ity evaṃ manasā cintya jinaṃ smaran sa tiṣṭhati // Dak_6.14 //
            </p>
         
         
         <p>
            tataḥ sa nāvikas tatra sthātuṃ na ramate manaḥ /<br />
            tasmāt samudratīrād anucaṅkramyamāne kasmiṃś cit sthāne<br />
            tathāgatadhātustūpajīrṇanātivistaraṃ caityam ekaṃ dadarśa //
            </p>
         
         
         <p>taṃ caityaṃ gopālakāḥ krīḍayā pāṣāṇeṣṭakācarcitabhagnitā<span class="it">ś</span>caityodaraṃ dṛṣṭvā vimṛśyety uvāca //</p>
         
         
         <p>
            kena pāpātmanā yena caityabhaṅgaṃ ca yat kṛtam /<br />
            aśobhanam idaṃ caityaṃ saṃskāraṃ kriyate mayā // Dak_6.15 //
            </p>
         
         
         <p>
            tat saṃskāraṃ kṛtaṃ tena yatra bhagnādi tatra ca /<br />
            śīrṇacarcitasthāneṣu śilayeṣṭākayāpi ca //
            </p>
         
         
         <p>nāvika iti kṛtvā ca pūrvavac chobhanaṃ kṛtam // Dak_6.16 //</p>
         
         
         <p>
            atha buddhaprabhāvena tasmin kāle ca tatra ye /<br />
            trayaḥśatavaṇikpaṇyāś cāyānti tasya saṃsadi // Dak_6.17 //
            </p>
         
         
         <p>
            sārthavāhasamāyuktā nadīśottaraṇāya ca /<br />
            vaṇijas te tam āhūya cainam ūcur vaṇigjanāḥ // Dak_6.18 //
            </p>
         
         
         <p>
            bho nāvika vayaṃ ratnadvīpaṃ gacchāmaḥ sarvathā /<br />
            bhavān netātra saṃvīkṣya samudrāt pālayatv ataḥ // Dak_6.19 //
            </p>
         
         
         <p>ity ākarṇya sa dhīvaro dhīra āyavyayaṃ cābhivīkṣya vahanaṃ teṣāṃ purataḥ samāropyāha
            //</p>
         
         
         <p>
            bhavanto 'tra vahaneṣu sthātum arhatha saṃprati /<br />
            svadevatāṃ smṛtvā dhairyam ālambya dṛdhaṃ nivāsata // Dak_6.20 //
            </p>
         
         
         <p>te tatheti kṛtvā trayaḥśata vāṇijā vahanaṃ praṇamya ca samudraṃ saṃprārthya vahanam
            āruhya krameṇa saṃtartum ārabdhāḥ //</p>
         
         
         <p>tadā pramuditamānasāḥ sarve ca te vaṇijo mahotsāhaṃ pramodavanta<span class="it">ḥ</span> /
            niyatam asmākam uttamayātrāsiddhir iti babhūvuḥ //</p>
         
         
         <p>tataḥ krameṇa cāva<span class="it">ja</span>gāhire vividhamīnakulavicaritataraṅgaphenāvalīagāḍhataraṃ samudraṃ nīlaṃ vimalakhaḍgābhinīlam
            iva vigatameghaṃ sūryāṃśutāpād iva khaṃ vilīnaṃ samantato 'ntarhitatīralekham agādham
            ambhonidhimadhyaṃ krameṇa prāptāḥ // tadā sāyāhnasamayam abhūt, tīraṃ prāptuṃ sudurlabham
            /</p>
         
         
         <p>mṛdukiraṇasavitari kāle, mahotpātaṃ paramabhīṣaṇaṃ garutmadāśīviṣabhīmam ullolam abhūt
            //</p>
         
         
         <p><span class="it">vi</span>bhidyamānormivikīrṇaphenaś caṇḍānilāsphālanabhīmanādaḥ /
            utpātavātākalitair mahadbhir yugāntakālam iva saṃkaṭo 'bhūt // Dak_6.21 //</p>
         
         
         <p>vidyullatodbhāsuralolajihvā nīlā bhujaṃgā iva naikaśīrṣā<span class="it">ḥ</span></p>
         
         
         <p>āvavrur ādityapathaṃ payodāḥ prasaktabhīmastanitānunādāḥ // Dak_6.22 //</p>
         
         
         <p>tataḥ sa nāvikaḥ te vāṇijā<span class="it">n</span> svajīve nirāśino bhayavihvalāṃś cābhivīkṣya dhairyam avalambya tān uvāca // avadhīr<span class="it">a</span>yatha mā sāhasaṃ mā bhaiṣī mā bhaiṣī buddhaṃ smaratha buddhaṃ smaratha, iti vāṇijāgre
            nivedayati // tac chrutvā te vāṇijā bauddheti nāmasmaraṇaṃ namaskāraṃ kṛtavantaḥ //</p>
         
         
         <p>ity ukte sati buddhānubhāvena mahotpātaḥ kṣaṇād vilayaṃ gato 'bhūt // tad dṛṣṭvā tān
            sānandena tīraṃ tārayati sma //</p>
         
         
         <p>atha te vāṇijās tam āhuḥ // bho nāvika sādhu tava prasādāt tīram anuprāptam // ity
            uktvā mahatā satkāreṇa bahumānapuraḥsaram atiśayena tarapaṇyaṃ dattvā, gacchāmety
            ārocya tataḥ saṃkrāmanti sma // nāvikas tān samādāya (<span class="bold">Dak: 34</span>) vahanam āropya pratinivṛtya sthitaḥ // tadā nāvikas tarapaṇyakārṣāpaṇaṃ saṃprāpya
            vastrānnapānasusamṛddhaḥ sukhena tiṣṭhati //</p>
         
         
         <p>bhūtapūrvaṃ bhikṣavaḥ sa ratnavyūho nāvikajanmani tathāgatadhātustūpajīrṇoddhāraṇakuśalamūlena
            tasya rājña īdṛśaṃ rūpam manuṣyātikrāntam ṛddhipratibhānaṃ prāptam //</p>
         
         
         <p>atha bhikṣava ūcuḥ // bhagavan sādhu sugata prabodhā vayaṃ sa rājā ślāghanīyaḥ, punas
            tasya kīdṛśaṃ pratibhānaṃ vada //</p>
         
         
         <p>bhagavān āha // bhikṣavaḥ sa rājā dharmeṇa rājyaṃ kārayati / sarvapaurān paripālayati
            piteva putraṃ sarvalokāḥ kīrtiyaśaḥśabdaṃ śṛṇvanti // yathānyāyaṃ kṛtaṃ kāryaṃ dānaṃ
            arthibhyo dattavān annam annārthikebhyaḥ pānaṃ pānārthikebhyo vastraṃ vastrārthikebhya
            itthaṃ bhikṣavaḥ sa rājā svarājyaviṣaye sahasrākṣa iva svastyayanaṃ kṛtavān //</p>
         
         
         <p>tataḥ sa rājā ekasmin samaye sarvaṃ saṃnipātya sabhāṃ kāritavān //</p>
         
         
         <p>
            sadasi tasya nṛpater bhikṣur ekaḥ samāgataḥ /<br />
            duḥśīladuṣkṛtenaiva kuṣṭhāviṣṭena khañjakaḥ // Dak_6.23 //
            </p>
         
         
         <p>
            bībhatsarūpadurgandhamalinavastraprāvṛtaḥ /<br />
            nindāyāḥ sarvalokeṣu vāksiddhiś ca na vidyate // Dak_6.24 //
            </p>
         
         
         <p>
            taṃ dṛṣṭvātha sa rājāpi vicāryainaṃ prapṛcchati /<br />
            kasmād atrāgato bhikṣo kathaṃ te pādakhañjakaḥ // Dak_6.25 //
            </p>
         
         
         <p>bhikṣur uvāca //</p>
         
         
         <p>
            anena kiṃ mahārāja mama duṣkṛtakarmaṇā /<br />
            bālye sapādakhañjo me kuṣṭhāviṣṭaśarīrakaḥ // Dak_6.26 //
            </p>
         
         
         <p>rājovāca //</p>
         
         
         <p>pravrajyāgrahaṇenāpi katham itthaṃ śarīrakaḥ /
            na daṇḍapātraṃ na ca cīvaraṃ te
            nāmnaiva <span class="hi">_</span> bhikṣur ihāgatas tvam // Dak_6.27 //</p>
         
         
         <p>bhikṣur uvāca //</p>
         
         
         <p>
            kathaṃ hi vedmi nararājarāja na daṇḍapātraṃ na ca cīvaraṃ me /<br />
            abhāgya evaṃ kuśalair vihīnaḥ kṛpāṃ kuru tvaṃ naradevadeva // Dak_6.28 //
            </p>
         
         
         <p>rājovāca // bhikṣo dakṣiṇīyo yaśasā suśīlo bhava śīlayuktenānucara / ity uktvā sa
            rājā daṇḍapātracīvarādikaṃ dattvā mahatā satkāreṇa bhojayati sma // tato bhikṣo rājasaṃdarśanamātreṇa
            khañjapādasnāyu<span class="it">naḥ</span> komalāṅgo jāto 'bhūt //</p>
         
         
         <p>kramataḥ kuṣṭhādi vilayaṃ gatam / kiṃciccheṣamātro <span class="it">nā</span>sti // tataḥ sa bhikṣus tasmāt sthānād anyapradeśaṃ gatavān //</p>
         
         
         <p>tataḥ sarve janāś cāścaryaprāptā evam āhuḥ // aho mahārājaḥ puṇyavān dharmanidhānabhūtaḥ,
            tena darśanamātreṇa tasya bhikṣoḥ kuṣṭhādipādakhañjapraśrabdho 'bhūt // tadā rājānuvicintayati
            // kiṃhetur māyā bhūto vā tasya bhikṣoḥ, mama vismayaḥ prāptavān //</p>
         
         
         <p>maitreya uvāca // bhagavan kathaṃ hetubhūtaḥ sa bhikṣus tasmin māyayāvāgatāḥ //</p>
         
         
         <p>bhagavān āha //</p>
         
         
         <p>
            śṛṇu maitreya tasyedṛg nimittaṃ kathayāmi te /<br />
            na māyayā svabhāvikaiḥ sa bhikṣur yācituṃ gataḥ // Dak_6.29 //
            </p>
         
         
         <p>kiṃ tu bhikṣava etena bhikṣur darśanamātrakaiḥ <span class="it">/</span></p>
         
         
         <p>pādakhañjavinirmukta itthaṃ dharmatanur nṛpaḥ // Dak_6.30 //</p>
         
         
         <p>
            tato hi bhikṣavo 'vocan paramāścaryam adbhutam /<br />
            bhikṣubhāve sthito vāpi pādakhañjam abhūt katham // Dak_6.31 //
            </p>
         
         
         <p>
            rājāpi na devabhūto na ca ṛṣisiddharākṣasaḥ /<br />
            manuṣyabhūto rājāpi kathaṃ pratibhānām īdṛśam // Dak_6.32 //
            </p>
         
         
         <p>bhagavān uvāca //</p>
         
         
         <p>
            mātrapakāriḥ sa bhikṣuḥ śrotum icchasi tatkathām /<br />
            kathayāmy asya vṛttāntaṃ śṛṇutha bhikṣupuṅgavāḥ // Dak_6.33 //
            </p>
         
         
         <p>
            ye mānavāḥ pramādena mātrapakāram ācaran /<br />
            brahmabhūto hi pitarau devadevas tathā punaḥ //
            </p>
         
         
         <p>tasmāt kāraṇān mā khedaṃ kārāyet pitarāv api // Dak_6.34 //</p>
         
         
         <p>ye kuleṣu mātāpitarau samyak mānyate samyak pūjyate samyak sukhena parihriyate //
            athavānnena pānena vastraśayyāsanena ca tayā saparicaryayā mātāpitroś cāninditena
            satkāraṃ kartavyam // tat kasya hetoḥ //</p>
         
         
         <p>candrānanā<span class="it">ḥ</span> pravaradehaviśālanetrā bālārkatulyavapuṣaḥ śubhakīrtiyuktāḥ /
            rājyaṃ narā vigataśatrubhayaṃ labhante sarvaṃ hi tat svagurumātṛjaneṣu dānāt // Dak_6.35
            //</p>
         
         
         <p>bhikṣos tasya pūrvacaritāni śrūyatāṃ kath<span class="it">ay</span>ām<span class="it">i</span> //</p>
         
         
         <p>bhūtapūrvaṃ bhikṣavaḥ kāverī nāma nagaram āsīt / tasmin nagare sa pūrvakuśaladānahīnāt
            paramadāridra<span class="it">ḥ</span> kuśīdo nāma śreṣṭhī prativasati sma //</p>
         
         <span class="note"><span class="bold">Dak: 38</span></span>
         
         <p>tasya dvau putrāv asti / eko bālaś caiko daharaḥ <span class="it">/</span> tadā pitari kālagate, daharaputreṇa mātaraṃ vidveṣitaḥ / nityaṃ krodhena paruṣavacanena
            vācayati //</p>
         
         
         <p>cānnapāna<span class="it">ṃ</span> parītamātraṃ dattvātmanā bhakṣitaṃ sadā // tadā mātā manasi vyathayā tayā putram
            uvāca // putra te kiṃ kṛtaṃ tavānujabālo 'jānakaḥ stanyaṃ pibaty alpānnena kathaṃ
            vartayiṣye // tac chrutvā tena mātur īrṣyayā krodhena mātaraṃ pādena pṛṣṭvā nirgata<span class="it">ṃ</span> vacana<span class="it">m</span> āḥ kim // tathāpi mātur hṛdaye duḥkhaśalyo 'pi svayaṃ praśāntya coktā / mā me putrakāsya
            karmaṇo vipākam anubhavethā iti cintya sthitā //</p>
         
         
         <p>atha sa śreṣṭhiputro roṣaṇapraśrabdhābhūtatvāt saroṣeṇa tāṃ mātaram uvāca // re re
            māta mā tiṣṭha atra me gṛhe, yatrepsitaṃ tatra gaccheti // mātā uvāca //</p>
         
         
         <p>
            kutra gantavya me putra ko 'parādho 'sti me suta /<br />
            mā vadasīdṛśaṃ vācaṃ mā krodhaṃ sahasā vraja // Dak_6.36 //
            </p>
         
         
         <p>tataḥ sa daharaputreṇa mātur vacanam avacanaṃ kṛtvā svādhīnenāvasthitaḥ // atha sa
            tasya mātā kaniṣṭhaputraṃ pratipālya tiṣṭhati //</p>
         
         
         <p>tadanantaraṃ tasya daharaputrasya gṛhācārakāviprahīnabhūtatvāt mahat kaṣṭataraṃ duḥkham
            abhūt // tasya pāde vikāro bhūtvā kuṣṭhāviṣṭakhañjapādo bhavati // kiṃ cit kāryakarmāṇi
            na sukarā<span class="it">ṇi</span> kartum // aśaktatvāt krameṇa svaduṣkṛtāni karmāṇi pariveṣṭya daridro bhavati //</p>
         
         
         <p>
            tato viṣayahīnatvāt sanmatihīnam eva ca /<br />
            āsvasthyam agnidāheneva duḥkham eva prāptavān // Dak_6.37 //
            </p>
         
         
         <p>
            atha sa cintayām āsa, hā hā kaṣṭataraṃ mama /<br />
            adhunā kiṃ kariṣyāmi kutra gacchāmy ahaṃ nu bho // Dak_6.38 //
            </p>
         
         
         <p>kiṃ cid api bhikṣur ahaṃ bhaveyam iti vakṣyāmi, ity uktvā vrīḍayā tena mātaraṃ na
            saṃbhāṣya svagṛhāt prakrāntaḥ // tato pakṣatrayātyayena sa kālagato 'bhūt //</p>
         
         
         <p>tato mātary apakārakṛtena karmaṇo vipākena narakeṣūpapannaḥ // tato yamadūtāḥ parigṛhyānyanarakeṣu
            kṣipanti // tasmād utkṣipya ayogṛhasamīpe nīyante paramavistaramahocchraya sa mātur
            apakārī dvārāt preṣyate //</p>
         
         
         <p>tato 'bhyantaraṃ praviṣṭaḥ <span class="it">/</span> tatrāsya dvāraṃ pihitam / tato 'bhyantaraṃ praviṣṭaḥ praviṣṭamātreṇa tasya mastake
            'yomayam cakraṃ mahāpramāṇaṃ tasya mūrdhni prādurbhūtam // dvārakapāṭa<span class="it">ṃ</span> pihitam / tasmāt pāpād ādīptaṃ cakraṃ bhramati saṃprajvalitam ekajvālībhūtam <span class="it">/</span> tasya śirasi yat pūyaśoṇitaṃ prasarati, so 'syāhāraḥ // tataḥ sa kathayati //</p>
         
         
         <p>aho hi vedanā kaṣṭaṃ kenaiva duṣkṛtena ca /
            me rakṣakajana<span class="it">ḥ</span> kaś cid āgacchati tv udīritaḥ // Dak_6.39 //</p>
         
         
         <p>
            dūraṃ hi karṣate karma dūrāt karma pravartate /<br />
            tatra prakarṣate karma yatra karma vipacyate // Dak_6.40 //
            </p>
         
         
         <p>
            na praṇaśyanti karmāṇi kalpakoṭiśatair api /<br />
            sāmagrīṃ prāpya kālaṃ ca phalanti khalu dehinām // Dak_6.41 //
            </p>
         
         
         <p>tena karmavipākena cakraṃ vahati mastake /
            ādīptaṃ saṃprajvalitaṃ mama prāṇoparodhakam <span class="it">// Dak_6.42 //</span></p>
         
         
         <p>iti //</p>
         
         
         <p>atha tasmin gṛhe ākāśāc chabdo nirgataḥ //</p>
         
         
         <p>
            kas tvāṃ rakṣati duṣṭatvaṃ pāpinaṃ mātṛdūṣiṇam /<br />
            tvadvidha āgate cātra tasmād duḥkhāt pramucyate // Dak_6.43 //
            </p>
         
         
         <p>tadanantaraṃ śatavarṣaparyante tathāvidhapuruṣas tasminn ayomayagṛhaṃ samāgataḥ, praviṣṭamātreṇa
            tasmāc cyutvā tasya navāgatapuruṣasya mūrdhni cakraṃ prādurbhūtam //</p>
         
         
         <p>sa kuśīdasya putras tasmān narakān muktvā punar eva daridrakule jātaḥ / tatraiva mātāpitarau
            kālagatau, kālagate sati ekākībhūtaḥ punar eva pāpaśeṣaṃ na naśyati pādakhañjakuṣṭhāviṣṭo
            bhavati // ihaiva janmani yācako bhūtvā bhikṣur aham iti vakṣyāmīti cintayitvā svagṛhāt
            prakrāntaḥ //</p>
         
         
         <p>evaṃ bhikṣavaḥ sa duḥśīlabhikṣus tena mātṛdoṣeṇa pātakena kuṣṭhāviṣṭapādakhañjo bhavati
            / māyayā naiva tasya karmavipākena bhavati //</p>
         
         
         <p>atha tasya bhrātā daharānujo bhūtvā mātaraṃ samyag mānitaḥ pūjitaḥ samyak parihriyate
            sma // tena piṇḍapradānakṛtena pitṛlokān saṃtarpitaḥ // tasya puṇyānubhāvena mahati
            rājavaṃśe ratnavyūhasya nṛpateḥ putro bhūtvā sa śubhavyūharājakumāra āsīt // tasmāt
            tarhi bhikṣavo yeṣāṃ mātāpitṛṣv apakāraṃ manasāpi mā cintayed iti // evam ukte sa
            maitreyaḥ saṃharṣitaromakūpajāto bhagavantam etad avocat // prab dho 'haṃ bhagavan
            prabodho 'haṃ sugata / īdṛkpāparatena, ittham anubhūtam <span class="it">/</span> kenopāyena yatnena tasya bhikṣoḥ pātakakṣayo bhavati //</p>
         
         
         <p>bhagavān āha // yeṣāṃ manuṣyāṇām ihaiva saṃsāre yataś cyutvā mātuḥ kukṣāv upapanna<span class="it">ḥ</span> sā mātā daśamāsaparyantaṃ dhṛtvā kaṣṭena prasūtā stanyapānena pratipālayati / īdṛśīmātari
            apakārakṛte duṣkarakṛtair na ca mucyate //</p>
         
         
         <p>atha punar api bhagavān āha // maitreya ratnavyūho nāma bhūpāla<span class="it">ḥ</span> paramapuṇyavān sa punar api kasmiṃś cid dine cintayām āsa //</p>
         
         
         <p>
            ahaṃ vṛddho 'tijīrṇāṅgaḥ sthāsyāmy eva kiyac ciram /<br />
            avaśyaṃ daivayogena yāsyāmi maraṇaṃ dhruvam // Dak_6.44 //
            </p>
         
         
         <p>sarvam anarthaṃ rājyaṃ viṣayopabhogyaṃ mahāghorabhayakaraṃ mṛtyusarpabhayākulam anityam
            asārakam iti vicintyāgāra adhyāvasituṃ mano na ramate // tadā sa rājaputraṃ śubhavyūhaṃ
            ca mantriṇaṃ samāmantryaivam āha //</p>
         
         
         <p>putra śubhavyūha</p>
         
         
         <p>
            atrāhaṃ jarasākrānto nūnaṃ syāj jīrṇitendriyaḥ /<br />
            tadā rogābhibhūto 'pi vrajeyaṃ maraṇaṃ dhruvam // Dak_6.45 //
            </p>
         
         
         <p>
            tat pravrajitum icchāmi śreyaḥ ślāghyena vartmanā /<br />
            purā mṛtyū ripuṃ hanti gṛhasaṃraktam eva vā // Dak_6.46 //
            </p>
         
         
         <p>
            tasmāt saṃsārabhītān me bahudhā bhayaśaṅkayā /<br />
            nātra sthātuṃ mano ramya gacchāmi buddham āśrayam // Dak_6.47 //
            </p>
         
         
         <p>bho putra śubhavyūha mama pūrvapuṇyānubhāvena gautamena śauddhodanena mahyaṃ vyākaroti
            / acireṇa tathāgato bhaviṣyasi tena prabodhitaḥ / aham eva buddho bhaveyamm, paścimāyāṃ
            campakavarṇāyāṃ lokadhātau buddhakṣetram ekam asti<span class="it">,</span> tatra gacchāmīti //</p>
         
         
         <p>tasmān mayā yathā proktaṃ tathā caritum arhasi /
            prajānāṃ pālanaṃ kṛtvā dharmanītyā<span class="it">ṃ</span> samācara // Dak_6.48 //</p>
         
         
         <p>
            lokān mā khedayet tāpaiḥ kuladharme samācara /<br />
            pareṣv api dayāyuktair dānaṃ hi śraddhayā kuru // Dak_6.49 //
            </p>
         
         
         <p>
            prāṇātipātādattādānakāmamithyādi mā kuru /<br />
            mā mṛṣāvādapaiśunyaṃ pāruṣyaṃ bhinnam eva ca // Dak_6.50 //
            </p>
         
         
         <p>
            mābhidhyāvyāpādadoṣair mithyādṛṣṭyādi saṃtyaja /<br />
            etāni tāni sarvāni dhāraya dṛḍhacetasā // Dak_6.51 //
            </p>
         
         
         <p>
            pāpānāṃ mūla eṣo hi sugateneti deśitaḥ /<br />
            itthaṃ kṛte 'pi nṛpater ītir na ca bhaviṣyati // Dak_6.52 //
            </p>
         
         
         <p>
            adyārabhyāsi sarveṣāṃ lokānām adhipaḥ prabhuḥ /<br />
            sarvadharmānuśāstā ca sarvasattvahitārthabhṛt // Dak_6.53 //
            </p>
         
         
         <p>tat kasmād dhetoḥ //</p>
         
         
         <p>dharmeṇa vardhate rāj<span class="it">y</span>aṃ dharmeṇa vardhate dhanam /
            
            <p>
               dharmeṇa dhana sādhyante dharmeṇa kāmasiddhayaḥ /<br />
               kāmasiddhena mokṣaṃ ca prāpyate nātra saṃśayaḥ // Dak_6.54 //
               </p>
         </p>
         
         
         <p>
            anena jñānamārgeṇa śaśāsa nṛpatiḥ sutam /<br />
            jñānāṅkuśabhayenaiva kuñcitaḥ sa gajo yathā // Dak_6.55 //
            </p>
         
         
         <p>
            nanāma pitaraṃ tena śrutvā vākyaṃ vaco'mṛtam /<br />
            dhṛtvājñāte yathā tāta prajānāṃ pratipālane // Dak_6.56 //
            </p>
         
         
         <p>
            iti praśāsya tato bhūpo ratnavyūho mahāmatiḥ /<br />
            prabodhya putrapatnyādīn buddhakṣetraṃ yayau mudā // Dak_6.57 //
            </p>
         
         
         <p>śṛṇu maitreya punar bhūpamārgāṇāṃ gamanakathām /
            dadarśa bhūpatir jīrṇapraṇālī<span class="it">ṃ</span> mārgako 'tha saḥ // Dak_6.58 //</p>
         
         
         <p>
            pravāhitaṃ na pānīyaṃ taddarśanena vāhitam /<br />
            prāk na pravāhitaṃ kena, idānīṃ tu pravāhitam // Dak_6.59 //
            </p>
         
         
         <p>
            āścaryeti sthite bhūpa ākāśād enam ūcivān /<br />
            puṇyavāṃs tvaṃ mahārāja tvatprabhāvāt pravāhitam // Dak_6.60 //
            </p>
         
         
         <p>
            bhagnabhūtā praṇālīyaṃ nūnam abhyantare yataḥ /<br />
            tvaṃ tu dharmatanur evaṃ jānīhi kila bhūpate // Dak_6.61 //
            </p>
         
         
         <p>rājovāca // na jñāto 'ham eva ca //</p>
         
         
         <p>
            tasmāt pracarito rājā vanakhaṇḍaṃ mahattaram /<br />
            tatrānuprāptavān dṛṣṭaṃ phalapuṣpamahiruhān // Dak_6.62 //
            </p>
         
         
         <p>tadanyavṛkṣa eka<span class="it">s</span> tu mūlotpātyaiva sthito yadā /
            bhūpatidṛṣṭamātreṇa pūrvavad utthitāgataḥ // Dak_6.63 //</p>
         
         
         <p>
            tadākāśād uvācainaṃ ślāghanīyo hi bhūpate /<br />
            pādapo 'yam acaitanya utthitaḥ san hi cāgataḥ // Dak_6.64 //
            </p>
         
         
         <p>rājovāca // na jñāto 'ham eva tu //</p>
         
         
         <p>
            tadanantaramārgeṣu brāhmaṇās traya āgatāḥ /<br />
            kuṣṭhāviṣṭavihīnākṣī, āsvāsthyavapuṣuḥ sadā // Dak_6.65 //
            </p>
         
         
         <p>
            tān dṛṣṭvā sa ca bhūpālo vicāryainān apṛcchata /<br />
            brāhmaṇāḥ kutra gantāraḥ katamabhūmyā ihāgatāḥ // Dak_6.66 //
            </p>
         
         
         <p>brāhmaṇā ūcuḥ //</p>
         
         
         <p>
            kuśalaṃ te mahārājaratnavyūheti viśrutaḥ /<br />
            nānyat tu kāryam asmākaṃ gacchāmas tatra rājani // Dak_6.67 //
            </p>
         
         
         <p>
            sa rājadṛṣṭamātreṇa hīnākṣiḥ prāptacakṣuṣaḥ /<br />
            śubhāṅgā bhavanti puṣṭāṅgā muñcanti pāparāśayaḥ // Dak_6.68 //
            </p>
         
         
         <p>tataḥ sakhā brāhmaṇa uvāca //</p>
         
         
         <p>
            aho 'tyāścaryaprāpto 'haṃ sakhe kiṃ kena hetunā /<br />
            cakṣurvihīnena punaś cakṣuḥ prāptaṃ tvayādhunā // Dak_6.69 //
            </p>
         
         
         <p>
            pratyaṅgakuṣṭhasaṅgas tvaṃ śubhāṅgo bhavate punaḥ /<br />
            anena puruṣenaiva dṛṣṭamātreṇa muñcati /<br />
            sakhe tathā vikārāṅgaḥ śubhāṅgo bhūyate 'dya hi // Dak_6.70 //
            </p>
         
         
         <p>
            sāṃnidhyaṃ kurutedānīṃ pṛcchāmainaṃ vayaṃ sakhe /<br />
            hetubhūtam ayaṃ sa tvaṃ na ca prādeśikaḥ pumān // Dak_6.71 //
            </p>
         
         
         <p>
            kasmād āgatas tvaṃ bho bhavan kiṃ puruṣarṣabhaḥ /<br />
            puṇyenopacitātmā te śriyābhiḥ prabhavojjvalaḥ // Dak_6.72 //
            </p>
         
         
         <p>rājovāca //</p>
         
         
         <p>brāhmaṇā<span class="it">ḥ</span> kiṃ na jānītha ratnavyūheti viśrutaḥ /
            katham itthām ahaṃ bhadra tatra gacchāmi sāṃpratam // Dak_6.73 //</p>
         
         
         <p>tadā brāhmaṇāḥ prītipramodyasaumanasyajātās tasmai rājñe āśīrvāṇīm abruvan //</p>
         
         
         <p>
            jayo bhavatu bhūpendra tvayā yan manasepsitam /<br />
            tat sarvaṃ prāptam astv īti puṇyaśriyāsuśobhana // Dak_6.74 //
            </p>
         
         
         <p>brāhmaṇās tathāstu me, ity uktvā sa satkāraviśeṣaiḥ pūjayitvā visarjayati sma // tato
            brāhmaṇāḥ prasādapratilabdhāḥ svam āśramaṃ prakrāntā abhūvan // maitreya āha //</p>
         
         
         <p>
            kena pāpair bhavet kāṇaḥ kuṣṭhāviṣṭaḥ kathaṃ bhavet /<br />
            itthaṃbhūtadvijāpyaiva, aho kaṣṭaṃ narasya ca // Dak_6.75 //
            </p>
         
         
         <p>maitreyeṇa tathā pṛṣṭo bhagavān āha taṃ punaḥ //</p>
         
         
         <p>
            dṛṣṭam adṛṣṭam uktaṃ te mithyayā śapathaṃ kṛtam /<br />
            cakṣuhīno 'bhavat tena svārthī na parakāryakṛt // Dak_6.76 //
            </p>
         
         
         <p>
            rājakārye dhanaṃ hṛtvā bhāṇḍāgārīkṛto dvijaḥ /<br />
            kiṃ cid dattvā parasyaiva svagṛhe nīyate punaḥ // Dak_6.77 //
            </p>
         
         
         <p>
            tena karmavipākena kuṣṭhāviṣṭatanur dvijaḥ /<br />
            yat kṛtaṃ karma pākena tatphalam aśnute tathā // Dak_6.78 //
            </p>
         
         
         <p>maitreya uvāca // prabuddho 'haṃ bhagavan prabuddho 'haṃ sugata //</p>
         
         
         <p>atha sa rājā campakavarṇāyāṃ lokadhātau buddhakṣetraṃ prāptavān / tatra buddhakṣetre
            vimalaprabhā nāma caitya<span class="it">ṃ</span> manoramadarśanīyaprāsādikaṃ dṛṣṭvā paramaprītamanās tasyāśramam upāśritavān // paryaṅkam
            ābhu<span class="it">j</span>ya, ṛjukāyaṃ praṇidhāya dhyānārāme sthitaḥ / tatas tatkṣaṇaṃ pañcābhijñatvaṃ prāptah,
            krameṇa ratnākaro nāma tathāgato 'rhan prāpto 'bhūt //</p>
         
         
         <p>maitreya uvāca // bhagavamṣ tathāgatadhātustūpajīrṇoddhāraṇānāṃ kīdṛśaṃ phalam //</p>
         
         
         <p>tathāgatastūpabiṃbānāṃ sthāpanānāṃ yataḥ katham <span class="it">/</span></p>
         
         
         <p>kīdṛśaṃ syāt phalaṃ teṣāṃ tat sarvaṃ deśaya prabho // Dak_6.79 //</p>
         
         
         <p>bhagavān āha //</p>
         
         
         <p>āḍhyo nirnaṣṭaśokaḥ kṣatasakalakali<span class="it">r</span> locanānandapātraṃ
            
            <p>
               saubhāgyaśrīnidhānaṃ samupacitabalo kāntagātro yaśasvī /<br />
               tejasvī kāntarūpaḥ pravacanacaturo dāntasarvendriyāṅgo<br />
               'vyagro dhīmān pradātā bhavati bhagavato buddhabimbaṃ vidhāya // Dak_6.80 //
               </p>
         </p>
         
         
         <p>
            yāvantaḥ paramāṇavo bhagavataḥ stūpeṣu bimbeṣu vā<br />
            tatkartur divi bhūtale ca niyataṃ tāvanti rājyāny api /<br />
            rūpārūpyasamādhisaṃpad akhilaṃ bhuktvā ca sarvaṃ sukham<br />
            ante janmajarāvipattirahitaṃ prāpnoti bauddhaṃ padam // Dak_6.81 //
            </p>
         
         
         <p>dvātriṃśatā bhūṣitacārugātraḥ sallakṣaṇair lakṣitacakravartī /
            bhavej jino <span class="it">'</span>nte jitadoṣaśatrus tāthāgatīṃ yaḥ pratimāṃ vidhatte // Dak_6.82 //</p>
         
         
         <p>
            indriyāṇām avaikalyaṃ strītvadurgatidūratā /<br />
            janma mānuṣyakaṃ vaṃśa uccair ādeyavākyatā // Dak_6.83 //
            </p>
         
         
         <p>jāti<span class="it">ḥ</span> śrutiḥ smṛtir dhairyam abhivāñcitasaṃpadaḥ /
            sthāneṣv abhiniveśaś ca rāgādibhir abādhanā // Dak_6.84 //</p>
         
         
         <p>
            saṃbodhir iti jāyante viśeṣāḥ sādhusaṃmatāḥ /<br />
            vidhāya buddhapratimāṃ stūpaṃ vā prāṇināṃ mudā // Dak_6.85 //
            </p>
         
         
         <p>
            na yāti dāsyaṃ na daridrabhāvaṃ na preṣyatāṃ nāpi ca hīnajanma /<br />
            na cāpi vaikalyam ihendriyāṇāṃ yo lokanāthapratimāṃ karoti // Dak_6.86 //
            </p>
         
         
         <p>
            etat saṃkṣepataḥ puṇyaṃ jñātavyaṃ caityakarmasu /<br />
            na śakyate jinaiḥ sarvair vaktuṃ sarvaṃ mayā katham // Dak_6.87 //
            </p>
         
         
         <p>iti dvāviṃśatyavadānakathāyāṃ jīrṇoddhāraṇabimbakathā ṣaṣṭamaḥ paricchedaḥ //</p>
         
         
         <p>VII. snānakathā</p>
         
         
         <p>
            athānantara maitreyo bhagavantam uvāca saḥ /<br />
            caityānāṃ buddhabimbānāṃ snānānāṃ kathyatāṃ phalam // Dak_7.1 //
            </p>
         
         
         <p>bhagavān āha //</p>
         
         
         <p>
            ajita śṛṇu maitreya snānasya phalam uttamam /<br />
            caityāñāṃ buddhabimbānāṃ vakṣye lokārthahetave // Dak_7.2 //
            </p>
         
         
         <p>
            nānāgandhaiḥ sugandhaiḥ snapayati sugataṃ puṣpadhūpāṅgarāgair<br />
            yo vā pūjaṃ karoti pramuditamanasā śravyavāditraśabdaiḥ /<br />
            mandākinyāṃ vijṛmbhatkanakamayasarojasya kiñjalkareṇu-<br />
            vyāptāyāṃ snāti so 'nte sakalakalimalakṣālito yānti mokṣam // Dak_7.3 //
            </p>
         
         
         <p>
            divyastrīpīnatuṅgastanajaghanaghanāghātavikṣobhitāyāṃ<br />
            jṛmbhajjāmbūnadābjacyutasurabhirasodgāragandhaṃ kṣipatyām /<br />
            mandākinyāṃ suraughāḥ pratidinam udakakrīḍayā yad ramante<br />
            nānāgandhodakena snapanaphalam idaṃ buddhabhaṭṭārakasya // Dak_7.4 //
            </p>
         
         
         <p>evaṃ maitreya mahānuśaṃsā tathāgateṣu kṛtapuṇyāni svalpam api bahu phalam //</p>
         
         
         <p>atha tasmin samaye bhagavān sarvasabhāśritalokānāṃ kāṅkṣācchedanārtham ūrṇākośād bhrūvivarāntarād
            divyāṃ prabhām utsasarja / tayā prabhayā trisāhasralokadhātum avabhāsya yāvad bhavāgraparyantam
            avabhāsayati sma //</p>
         
         
         <p>tatraikapradeśe dharmakośavatīmahānagaryāṃ dharmamatir nāma śreṣṭhī prativasati sma
            // sa ca mahādhano mahābhogo vistīrṇaparivāro dhanadhānyasaṃpanno gṛhakṣetra-udyānadāsadāsīpreṣakajanasaṃpannaḥ
            / tatas tayā prabhayā sarvāvantaṃ gṛhaṃ bāhyābhyantaram avabhāsitam / tatas tayā prabhayā
            tasya śarīraṃ spṛṣṭvā, prahlāditamanā<span class="it">ḥ</span> kathayati //</p>
         
         
         <p>aho kasya prabhāva eṣa na bhūto na bhaviṣyati, hetubhūtaṃ kaṃ pṛccheyam // ity uktvā
            tūṣṇīm abhūt //</p>
         
         
         <p>tato bhagavato raśmijālaprabhayā gāthām abhāṣata //</p>
         
         
         <p>
            prabhāvaviṣaye hy eṣa buddhasya ca jagadguroḥ /<br />
            tasmāt sarvaprayatnena buddhe bhaktikriyāṃ kuru // Dak_7.5 //
            </p>
         
         
         <p>
            buddhaṃ tena vijānāhi sattvānāṃ mokṣadāyakam /<br />
            bhavāmbhodhinimagnānāṃ kleśajālavimocakam // Dak_7.6 //
            </p>
         
         
         <p>
            śaraṇam anāthabūtānāṃ rogaśokavināśanam /<br />
            tāraṇaṃ sarvasattvānāṃ saṃsāraduḥkhasāgarāt // Dak_7.7 //
            </p>
         
         
         <p>ity uktvāntarhito 'bhūt // atha sa dharmamatiḥ śreṣṭhī buddhe bhagavati prasannapramodyajātena
            pūjāpuraḥsareṇa puṣpadhūpādinā pūjārghaṃ dattvā puṣpāñjaliṃ bhagavate prakṣiptavān
            // tato buddhānubhāvena sarvapuṣpāṇi puṣpamaṇḍapa iva tasthuḥ / dhūpo 'bhrakūṭavat
            saṃsthitaḥ sitanīlapītaharitāruṇacitra iva śirasi samalaṃkṛto 'bhūt //</p>
         
         
         <p>atha sa śreṣṭhī buddhe bhagavati cittaṃ prasādya namaskāraṃ kṛtvā buddham anusmaran
            sukhena tiṣṭhati // tatas tasya śreṣṭhina alpāyutvāt kālaṃ gatvā tasya puṇyaprabhāvena
            trāyatriṃśeṣu deveṣūpapannaḥ // tato divyastrībhiḥ saha mandākinyāṃ snātvā sukhalīlayā
            tiṣṭhati // tataḥ svapuṇyavipākena ratnakūṭāgāre niṣadya svargaṃ svargād bhramati
            ramitvā krīḍitvā kramataś ca sa ratnamatīti khyātavān // tataś ca śakro devānām indraḥ
            sudharmāyāṃ devasabhāyāṃ buddhasya varṇaṃ bhāsantaṃ taṃ dadarśa //</p>
         
         
         <p>atha śakro devendras taṃ devaputraṃ kūṭāgāra <span class="hi">_ _</span><span class="it">ṃ</span> sutaptaṃ kuśalamūlaṃ dṛṣṭvā ca gāthayā pratyabhāṣat //</p>
         
         
         <p>
            gātraṃ kena vimṛṣṭakāñcananibhaṃ padmotpalābhaṃ tava<br />
            gātraśrīr atulā kṛteyam iha te dehāt prabhā niḥsṛtā /<br />
            vaktraṃ kena vibuddhapadmasadṛśaṃ cāmīkarābhaṃ tava<br />
            brūhi tvaṃ mama devate phalam idaṃ yat karmajaṃ bhujyate // Dak_7.8 //
            </p>
         
         
         <p>ratnamatidevaputra uvāca //</p>
         
         
         <p>saśrāvako narāditya ākīrṇo varalakṣaṇaiḥ /
            tat karma kuśalaṃ kṛtvā rājate 'bhyadhikaṃ mama /
            jalajenduviśuddhābha<span class="it">ṃ</span> vadana<span class="it">ṃ</span> kāntadarśanam // Dak_7.9 //</p>
         
         
         <p>śakraḥ prāha //</p>
         
         
         <p>
            aho guṇamayaṃ kṣetraṃ sarvadoṣavivarjitam /<br />
            yatra nyastaṃ tvayā bījam iṣṭaṃ svargopapattaye // Dak_7.10 //
            </p>
         
         
         <p>
            ko nārcayet pravarakāñcanarāśigauraṃ<br />
            buddhaṃ viśuddhakamalāyatacārunetram /<br />
            yatrādhikārajanitāny amareṣu tasya<br />
            rejuḥ sukhāni gagaṇeṣv iva pūrṇacandram // Dak_7.11 //
            </p>
         
         
         <p>dharmatā khalu devaputrasya aciropapannasya trīṇi cittāny utpadyante // kutaś cyutaḥ
            kutropapannaḥ kena karmaṇeti // sa paśyati manuṣyebhyaś cyutaḥ praṇīteṣu deveṣu trāyatriṃseṣūpapannaḥ
            bhagavato 'ntike cittaṃ prasādyeti //</p>
         
         
         <p>atha tasya devaputrasya cetasy etad abhavat // na mama pratirūpaṃ syād yad ahaṃ paryuṣitaparivāso
            bhagavantaṃ darśanāyopasaṃkrāmayeyam / iti sa devaputra<span class="it">ḥ</span> sarvāṅgavirājitagātro ratnacūḍasugandhādisaṃsṛṣṭadeha anekadevaputrasahasraparivṛtas
            tenaiva ratnakūṭāgāreṇa saha bhagavataḥ sakāśam upasaṃkrāntaḥ / tato bhagavantaṃ divyapuṣpair
            avakīrya bhagavataḥ purastān niṣaṇṇo dharmaśravaṇāya //</p>
         
         
         <p>atha khalu bhagavān sa devaputrasyāśayānuśaya<span class="it">ṃ</span> dhātu<span class="it">ṃ</span> prakṛtiṃ ca jñātvā caturāryasatyaprativedhikī<span class="it">ṃ</span> dharmadeśanā<span class="it">ṃ</span> kṛtavān // yāṃ śrutvā tasya devaputrasya viṃśatiśikharasamudgata<span class="it">ṃ</span> satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam, sa dṛṣṭasatyas
            trir udānam udānayati //</p>
         
         
         <p>idam asmākaṃ bhadanta na mātrā na devatābhir na rājñā neṣṭajanabandhuvargeṇa kṛtam
            / yad bhagavatā <span class="it">ucchoṣitā</span> rudhirāśrusamudrā laṅghitā asthiparvatā<span class="it">ḥ</span> pihitā<span class="it">ny</span> apāyadvārāṇi vivṛtāni svargadvārāṇi pratisthāpitā<span class="it">ḥ</span> smo devamānuṣyeṣv iti āha ca //</p>
         
         
         <p>
            tavānubhāvāt pihitaḥ sughoro hy apāyamārgo bahudoṣayuktaḥ /<br />
            apāvṛtā svargagatiḥ supuṇyā nirvāṇamārgaś ca mayopalabdaḥ // Dak_7.12 //
            </p>
         
         
         <p>
            tvadāśrayāc cāptam apetadoṣaṃ mayādya śuddhaṃ suviśuddhacakṣuḥ /<br />
            prāptaṃ ca śāntaṃ padam āryakāntaṃ tīrṇaś ca duḥkhārṇavapāram asmi // Dak_7.13 //
            </p>
         
         
         <p>naravarendra narāmarapūjita vigatajanmajarāmaraṇāmaya /
            bhavasahasrasudurlabhadarśana <span class="it">sa</span>phalam adya mune tava darśanam // Dak_7.14 //</p>
         
         
         <p>atha sa devaputro bhagavataś caraṇayoḥ praṇipatya saṃjātaharsaḥ suralokābhimukhaṃ
            divaṃ jagāma //</p>
         
         
         <p>atha sa devaputro vaṇig iva labdhalābhaḥ sasyasaṃpanna iva karṣakaḥ śūra iva jitasaṃgrāmaḥ
            sarvarogaparimukta ivāturo yayā vibhūtyā bhagavatsakāśam āgatas tayaiva vibhūtyā svabhavanaṃ
            gataḥ //</p>
         
         
         <p>yaṃ dṛṣṭvā saṃdigdhamanaso bhikṣavo bhagavantaṃ papracchuḥ / kāni karmāṇi kṛtāny upacitāni
            sā devaputrasyedṛśī vibhūtir āsit // avarakeṇa kuśalamūlena samanvāgataḥ sa devaputra
            iti //</p>
         
         
         <p>atha bhagavān kṣaṇaṃ tūṣṇīm āsthāya sarvāvantaṃ bhikṣugaṇam āmantryaivam āha // bhikṣavo
            vaḥ kim āścaryabhūtaṃ taddhetuṃ pravakṣyāmi śṛṇuta //</p>
         
         
         <p>
            upte bīj[e] aṅkuraḥ syāt pṛthivyāṃ tasmād vallī suprajātā supuṣpā /<br />
            bahvī śākhā bahupattrā phalādyā loke tadvaj jñeyam evaṃ prakārāḥ // Dak_7.15 //
            </p>
         
         
         <p>bīja upte hi varo bījāṅkuro hi mahān, yathā bījāṅkuro pṛthivyāḥ, dharaṇītalāl laṭā
            prajātānyaśeṣān mahāprajātānāṃ, bahuśākhāpattrā sapuṣpajātātrāntare phalaprasiddhā
            subahuprakārāt //</p>
         
         
         <p>
            tathā manuṣyā varaśreṣṭhabījaṃ supātrakṣetre pratiropayanti /<br />
            tadubhavo vṛkṣa na nīca kaś cit kṣayaṃ na yānti satataṃ phalanti // Dak_7.16 //
            </p>
         
         
         <p>
            tasmāt kasya cid bhikṣo bījāṅkuraṃ mahattaram /<br />
            sarveṣāṃ caiva bījānāṃ puṇyabījaṃ subījakam // Dak_7.17 //
            </p>
         
         
         <p>tat kasya hetoḥ //</p>
         
         
         <p>bhūtapūrvaṃ bhikṣavo 'tīte <span class="it">'</span>dhvany asaṃkhyeya kalpair mallā nāma janapade kuśinagarapattanavane bhagavataḥ prabhūtaratnasya
            tathāgatasya dhātustūpam ekam asti / tasmin nagare vibhavavihīnamahādīnaparamadaridraḥ
            śāntamatir nāma śreṣṭhī prativasati sma // tasyānujo vigatamatir nāma, tayor militvā
            tābhyām anekayatnena dhanārjanaṃ kṛtaṃ tathāpi na saphalam abhūt / tat kasmād dhetoḥ
            pūrvakuśaladānahīnatvāt //</p>
         
         
         <p>tataḥ prabhūtaratnatathāgatasya śāsane samutpannaḥ prakṛtipariśuddhir nāmopāsakaḥ
            prativasti sma // sa dharmacittakaḥ karuṇācittam upasthāpya sarvasattvebhyo nityaṃ
            dharmaṃ deśayati //</p>
         
         
         <p>tadyathā //</p>
         
         
         <p>ye ke cit paścime kāle sarṣapaphalamātraṃ tathāgatasya śarīradhātuṃ pūjayiṣya<span class="it">n</span>ti / tathāgatadhātustūpaṃ pūjayiṣya<span class="it">n</span>ti / teṣāṃ sarvakarmabhayo 'ntaśaḥ paiśunyapāpakā akuśalān duḥkhadharmān na kramiṣya<span class="it">n</span>ti // ye ye mānavās tathāgatadhātustūpaṃ pradakṣiṇaṃ kurvanti pūjayanti svadoṣaparihārārtham,
            te pramādād gamyāgamya prāṇivadhādidoṣavilayaṃ bhaveyuḥ //</p>
         
         
         <p>
            śubhāni dharmaḥ pariśuddhadharmaḥ pūrvāṇi pāpāni viśuddhadharmaḥ /<br />
            aho hi dharmaḥ paramāryadharmaḥ pavitradharmaḥ śubhakāridharmaḥ // Dak_7.18
            </p>
         
         <p>//</p>
         
         
         <p>atha sa daridrapuruṣo buddhasya dharmaṃ śrutvā prasādajāto nityam eva dharma<span class="it">ṃ</span> śrotuṃ gacchatīti // tadānujo vigatamaitr bhrātaraṃ uvāca / bhrāta ā kiṃ tava maryādaṃ
            vyapahāya kāryaṃ dharmaśrutena kim, tvayā saha vartanaṃ na sukaraṃ kartum<span class="it">,</span> parapreṣako bhūtvā vartayāmīty uktvā svagṛhān niṣkramya svacchandena, anyasya preṣako
            'bhūt // atha sa daridro bhrātā viyoge sati cittavyākulībhūtvā tathāpi svayam eva
            mana<span class="it">ḥ</span> praśāntya dharmeṣu cintāparo vyavasthitaḥ // athaikasmin dine raktakāṣāyavastrapātradhārī
            bhikṣur eko dvāramūleṣv athiṣṭhat piṇḍapātraṃ yācitum // taṃ dṛṣṭvā śīghram eva gṛhaṃ
            praviśyādrākṣīt kiṃ cin na vidyate / ātmanāhārāya parit<span class="it">t</span>āni taṇḍulāny eva santi, sa sahasā gṛhītvā tasmai prāyacchat //</p>
         
         
         <p>bhikṣur api tena yathā datta<span class="it">ṃ</span> tathā gṛhītvā tam uvāca //</p>
         
         
         <p>daridre 'pi ca puṇyātmā daridre tyāgadurlabhaḥ /
            tasmāt puṇyānubhāvena dāridr<span class="it">y</span>aṃ te praṇaśyatu // Dak_7.19 //</p>
         
         
         <p>
            bhadraṃ bhavatu te bhadra nāśayatu abhadrakam /<br />
            buddhe bhaktiprasādo 'stu tena svargopapattaye // Dak_7.20 //
            </p>
         
         
         <p>ity uktvāntarhito 'bhūt // atha tasya daridrasyaitad abhavat /</p>
         
         
         <p>
            kiṃ kartavyam idānīṃ me hā dhig janma ca jīvitam /<br />
            vibhavasya vihīnena maraṇaṃ śobhanaṃ bhavet // Dak_7.21 //
            </p>
         
         
         <p>punar api tasyaitad abhavat // prakṛtipariśuddhināmopāsakasakāśād dharma śrutaṃ me
            <span class="it">/</span> ye ke cit paścime kāle sarṣapaphalamātraṃ tathāgatasya śarīradhātuṃ pūjayiṣyanti,
            tathāgatasya dhātustūpaṃ pūjayiṣyanti, teṣāṃ pūrvakarmāvaraṇāni kṣayo bhaviṣyatīti
            / pāpakṣayatvāc citta<span class="it">ṃ</span> pariśudhyate, cittapariśuddhatvād dharma pariśudhyate, dharmapariśuddhatvāt tenaiva
            phalaṃ labhyate // tathā śrutaṃ me pariśuddhadharmeti //</p>
         
         
         <p>atha tasyaitad abhavat / tathā tathāgataṃ pūjayeyam iti so <span class="it">'</span>pi nirvāṇaṃ gataḥ / tathāpy asya dhātustūpam asti tam ahaṃ pūjayeyam iti // punas
            tasyaitad abhavat //</p>
         
         
         <p>
            sāmagryāca vihīnena kiṃvidhair api pūjayet /<br />
            puṣpaṃ dhūpas tathā gandhaṃ dīpanaivedyam eva ca /<br />
            etair vidhiṃ vinā pūjā kiṃ pūjāphalam āpyate // Dak_7.22 //
            </p>
         
         
         <p>iti daridraḥ samanuśocya tiṣṭhati dīnamānasaḥ //</p>
         
         
         <p>atha tasya dharmaśrutasya puṇyānukūla pratodeneva pracodayati sma // tasya manasi
            etad abhavat // na mama pratirūpaṃ syād yad ahaṃ tathāgatadhātustūpa upāsitavya<span class="it">ḥ</span> pānīyamātreṇa snānaṃ kartavyam / iti matvā mṛnmayaghataṃ gṛhītvā nadyāṃ tīre snātvā
            pariśuddhamānaso jalam ādāya tasmin stūpe snāpayati sma // tato dinamāsātyāyād ekasmin
            dine caityabimbasnānāya jalam ādātuṃ gacchati //</p>
         
         
         <p>
            jalam ādāya tadā gatvā snānaṃ cāpi prakalpitam /<br />
            tadā ghaṭāt patitāni ratnāni vividhāni ca // Dak_7.23 //
            </p>
         
         
         <p>tataḥ sa śāntamatis tāni dṛṣṭvā prasādajāto manasīty abhūt //</p>
         
         
         <p>
            namaskaromi stūpāya caityāya dharmadhātave /<br />
            niryātayāmi ratnāni caityāya śuddhacetasā // Dak_7.24 //
            </p>
         
         
         <p>
            tataḥ sa pratinivṛtya nadyās tīre pragacchati /<br />
            dadarśa sa daridreṇa ratnāni ca samākulā // Dak_7.25 //
            </p>
         
         
         <p>
            vajravaiḍūryamasāramuktāmaṇikyabāhulam /<br />
            karketanendranīlādi puṣparāgādinā tathā /<br />
            nadyāḥ pravāhaṃ kṣobhitvā sasāra sikatāsthale // Dak_7.26 //
            </p>
         
         
         <p>
            buddhapuṇyānubhāvena daridreṇācireṇa ca /<br />
            prāpyate ratnalābhāni svapnopameva īdṛśā // Dak_7.27 //
            </p>
         
         
         <p>tataḥ sa daridras tāni svecchayā gṛhya punar api / svaṃ bhavanaṃ pratinivṛtya cintayann
            uvāca //</p>
         
         
         <p>
            aho guṇamayaṃ kṣetraṃ sarvadoṣavivarjitam /<br />
            sevayā svalpamātreṇa prāpto 'haṃ saphalaṃ padam // Dak_7.28 //
            </p>
         
         
         <p>tataḥ sa mahādhano 'bhūt suṣkahrado nīragāsaritsamūhair itas tataḥ praveśita iva pūrṇo
            'bhūt // tataḥ prabhṛti rājñā rājāmātyair brāhmaṇaiḥ saṃmānitaḥ sādhubhir lokasaṃmato
            'bhūt // sādhu satpuruṣa eṣa loke prakhyātaḥ //</p>
         
         
         <p>atha sa śreṣṭhī ullāsitamanā harṣasaumanasyajāto buddhe cittaṃ prasādayām āsa //</p>
         
         
         <p>tato dinamāsātyayāt tasyaitad abhavat //</p>
         
         
         <p>
            aho buddhaprabhāvo hi acintyasaṃpadapradaḥ /<br />
            bhikṣā rāśiṣaḥ saṃprāptā dāridryaṃ duḥkhitaṃ gatam // Dak_7.29 //
            </p>
         
         
         <p>atha sa śreṣṭhī mahatā satkāreṇa stūpeṣu ratnamaya <span class="it">kūṭāgāra</span>ṃ kṛtam abhūt / nānāgandhodakena snāpanaṃ kṛtaṃ tridhā pradakṣiṇīkṛtya mūrdhnā praṇipatya
            sāñjaliṃ ca praṇidhānaṃ cakāra / bhagavan me janmāntare tathāvidhena tathāgateṣu manaḥprasādaḥ
            san ratnamayakūṭāgāreṇa saha svarge trāyatriṃśeṣv upapattir bhaveyam // ity uktvā
            nityam eva tasmin stūpe paryupāsitaḥ //</p>
         
         
         <p>atha sa śreṣṭhī saṃsārike kṛtakaraṇīyo buddhe bhagavati cittaṃ prasādya kālagataḥ
            // kālaṃ gatvā dharmakośavatinagare dharmamatiśreṣṭhijanma babhūva /
            mahādhano mahābhogo vistīrṇadhanadhānyasaṃpanna ihaiva janmani mayi prasādya bhaktitaḥ
            pūjāṃ kṛtavān / tat sarvaṃ mamāgre vahanti /</p>
         
         
         <p>
            prādurbhūtaṃ jalāny agre muktāvalīva śobhitā /<br />
            puṣpaṃ ca puṣpakūṭeva dhūpo 'bhrakūṭavat sthitaḥ // Dak_7.30 //
            </p>
         
         
         <p>tatas tasya śreṣṭhina alpāyutvād bauddhe prasādya kālagataḥ praṇīteṣu trāyatriṃśeṣu
            deveṣūpapannaḥ svapuṇyaphalavipākena ratnakūṭāgāre niṣadyādyarātrau tatrāgacchati
            / mayā dharmo deśitaḥ //</p>
         
         
         <p>kiṃ manyadhve bhikṣavo yo 'sau tena kālena tena sanayena sa dāridro 'yaṃ ratnamatir
            nāma devaputro mayi dharmaṃ śrutvā svabhavanaṃ gataḥ // bhutapūrvaṃ prabhūtaratnasya
            tathāgatasya dhātustūpe snānakṛtamātreṇa mahadthno 'bhūt / tena paścād ratnamaya<span class="it">kūṭāgaraṃ</span> k rtaṃ tenaiva praṇidhānavaśās ratnakūṭāgāreṇa saha svargeṣūpapannaḥ //</p>
         
         
         <p>iti dvāviṃśatyavadānakathāyāṃ snānakathāparivarto nāma saptamaḥ paricchedaḥ //</p>
         
         
         <p>VIII. kuṅkumādidānakathā</p>
         
         
         <p>atha kadā cid buddho bhagavān satkṛto gurukṛto mānitaḥ pūjito rājabhī rājāmātyair
            dhanibhiḥ sārthavāhair devair nāgair yakṣāsuragaruḍakinnaramahoragair abhyarcito buddho
            bhagavān jñāto mahāpuṇyalābhī cīvarapiṇḍapātraśayanāsanaglānapratyayabhaiṣajyapariṣkārāṇāṃ
            saśrāvakasaṃgho mahatā satkāreṇa pūjito dharmaśravanārtham / tadā buddho bhagavān
            svaṃ prabhāvaṃ pradarśayan yeṣām unnatacittānāṃ mānamadadarpaprahāṇārthaṃ parṣadbhyo
            dharmaṃ deśitavān / tac chrutvā sabhāśritajanāḥ saṃmodavantaḥ //</p>
         
         
         <p>tasminn avasare tadā tatra rājagṛhe 'nyatamaḥ sautīrṇo nāma vaṇig āsīt /
            mahādhano mahābhogo vistīrṇaparivāraprāptaḥ / tadātmasadṛśāt kulāt kalatram ānītam
            / tayā saha sukhena tiṣṭhati // sa cintayati / tathā na yuktam, kiṃ tu pitā cāsmākaṃ
            kiṃkarmaphalopajīvī āsīt / aham api tathā kariṣyāmīti // yady okkarika āsīd okkarika<span class="it">tvā</span>ṃ kariṣyāmi / mahāsamudravaṇig āsīt tat tathā kariṣyāmīti //</p>
         
         
         <p>tadā kenāpi kathyamānena śrutam / jānāmi pitā cāsmākaṃ samudravaṇig āsīt / iti cintayitvā
            svapatnīm uvāca // kānte matkarmaṇā eva vaṇikkule jātas tenāhaṃ ratnākara<span class="it">ṃ</span> mahāsamudraṃ gantum icchāmi / tvayā gṛhācāraṃ kṛtvā tiṣṭha ma bhītāsi / acireṇāgamiṣyāmi
            mamārthe devatāṃ smṛtvā dhairyam ālambya mā sāhasaṃ kuru //</p>
         
         
         <p>tac chrutvā patny uvāca //</p>
         
         
         <p>
            mā brūhi nātha bhartas tvaṃ kathaṃ tiṣṭhāmy ahaṃ nanu /<br />
            viśeṣair abalājātiḥ ko rakṣati gṛhe tava // Dak_8.1 //
            </p>
         
         
         <p>
            kasmai sādhayate dravyaṃ putro vā te na vidyate /<br />
            yad asti pūrvadravyaṃ te tena śānto bhava prabho // Dak_8.2 //
            </p>
         
         
         <p>
            kim eva bahubhir dravyaiḥ kleśa eva yad udbhavet /<br />
            kleśināṃ hi sadā duḥkhaṃ saṃsāre sukhatā kutaḥ // Dak_8.3 //
            </p>
         
         
         <p>
            bahudravyavatāṃ nityaṃ kleśaduḥkhaṃ mahad bhayam /<br />
            tan nirarthaṃ bahudravyaṃ sādhane mā kurūdyamam // Dak_8.4 //
            </p>
         
         
         <p>bhartā uvāca //</p>
         
         
         <p>
            itthaṃ mā vadasi kānte kuladharmaiṣa me yataḥ /<br />
            nīcena mahatā cāpi kuladharmaṃ na varjayet // Dak_8.5 //
            </p>
         
         
         <p>viśeṣeṇa gṛhasthānāṃ dhana<span class="it">ṃ</span> mūlaṃ tu dehinām /
            dhanenāpi vihīnasya kuto mitraṃ kutaḥ sukham // Dak_8.6 //</p>
         
         
         <p>
            dravyenaiva vaśāḥ sarve pumān api dhanena ca /<br />
            dhanena lokasatkāraṃ yāty ataḥ sādhayed dhanam // Dak_8.7 //
            </p>
         
         
         <p>patny uvāca //</p>
         
         
         <p>svāmin vinā kathaṃ nāthaṃ tiṣṭhāmi cāham ekikā /
            candreṇa rahitā rātrir andhakāra<span class="it">ṃ</span> gṛhe yathā // Dak_8.8 //</p>
         
         
         <p>punaś ca //</p>
         
         
         <p>
            yasmāt striyo vinā bhartrā tarkayante parair api /<br />
            bhūmau patitamāṃsāni piṇḍāni śakunair iva // Dak_8.9 //
            </p>
         
         
         <p>bhaveṣu lobhavastūni nārīpuṣpaphalāni ca /
            kasyāsti nāgame cittaṃ dṛṣṭvā strīṣu vimohitā<span class="it">m</span> // Dak_8.10 //</p>
         
         
         <p>adāntaś cittamātaṅgaḥ satpathena kathaṃ vrajet /
            kupathena yadā gacchet prapaten nārake hi sa<span class="it">ḥ</span> // Dak_8.11 //</p>
         
         
         <p>viśeṣeṇa striyā dharma<span class="it">ḥ</span> prāpyate yas sudurlabhaḥ /
            tasmāt saṃtrasitāṃ svāmin mā māṃ tyajya vraja svayam // Dak_8.12 //</p>
         
         
         <p>tat kasya hetoḥ //</p>
         
         
         <p>
            śṛṇuṣvaikakathāṃ bhartaḥ śrutaṃ me mātari kva cit /<br />
            manasā cintitāt pāpād veśyā bhavati brāhmaṇī // Dak_8.13 //
            </p>
         
         
         <p>bhartā uvāca //</p>
         
         
         <p>
            kathaṃ veśyā bhavet kānte brāhmaṇī sukulodbhavā /<br />
            manasā cintitāmātrair idam āścaryam adbhutam // Dak_8.14 //
            </p>
         
         
         <p>patny uvāca //</p>
         
         
         <p>
            kośalā nagarī cāsīd viśālapariśobhitā /<br />
            vidvajjanasamākīrṇā sujanaiḥ pariśobhitā // Dak_8.15 //
            </p>
         
         
         <p>
            tasmin pure mahā-āḍhyo brāhmaṇo vedapāragaḥ /<br />
            sa patnīsahitaś cāsau vasate sukhalīlayā // Dak_8.16 //
            </p>
         
         
         <p>
            tato daśāvibhāgeṇa mṛto 'sau dvijasattamaḥ /<br />
            vihāya priyasauhārdaṃ vivaśāt sarvavaibhavāt // Dak_8.17 //
            </p>
         
         
         <p>tatpatnī brāhmaṇī sā vai aprasūtā sayauvanī /
            bhartu<span class="it">r</span> guṇān anusmṛtya abhūd asvasthacetanā // Dak_8.18 //</p>
         
         
         <p>
            dineṣu gacchatsu nitānta-āturā bhartur viyogād virahāc ca premṇaḥ /<br />
            śītopacāraiś ca kṛte 'pi gātre dāheva yasyā jvalitogravahninā // Dak_8.19 //
            </p>
         
         
         <p>
            kā malakarpaṭī śayye markaṭīśayanopamā /<br />
            tasyās tathāvidhair anyair upacāraiś ca ko vidhiḥ // Dak_8.20 //
            </p>
         
         
         <p>
            upacāriṇī tatas tasyā vaidyam āhūya darśitā /<br />
            vaidyena hastaṃ saṃgṛhya dhamanī vīkṣyate punaḥ // Dak_8.21 //
            </p>
         
         
         <p>
            dṛṣṭvā uktaṃ tadā tena, praśrabdhā na cikitsayā /<br />
            yasyā viraharoge na vaidyauṣadhir lagiṣyati // Dak_8.22 //
            </p>
         
         
         <p>
            iti vicārya vaidyo 'sau pratyāgataḥ svakaṃ gṛham /<br />
            dhamanīdṛṣṭam anyaṃ ca gṛhītvā hi yathā matam // Dak_8.23 //
            </p>
         
         
         <p>
            yataḥ, acetanī glānī puṃsasya pāṇināspṛśat /<br />
            sparśamātreṇa tasyā vai hṛdaye śītalaṃ tv abhūt // Dak_8.24 //
            </p>
         
         
         <p>hṛdaye svasthabhūtena parivṛtopacārikā /
            paśyantī cakṣuṣā sarvā<span class="it">ḥ</span> sā babhāṣe śanaiḥ śanaiḥ // Dak_8.25 //</p>
         
         
         <p>
            kena pṛṣṭādya me haste kena spṛṣṭā ca me tanau /<br />
            kīdṛśī sukhasvasthāni ucyatāṃ mayi he sakhi // Dak_8.26 //
            </p>
         
         
         <p>upacārikā ūcuḥ //</p>
         
         
         <p>svāmini te vinā svasthaiḥ vaidyaḥ prajñapta<span class="it">ḥ</span> kāmyayā /
            glānānām akṣaṇā kiṃ ca dṛṣṭvā auṣadham ācaret // Dak_8.27 //</p>
         
         
         <p>brāhmaṇī uvāca //</p>
         
         
         <p>
            striyo vā puruṣo vāpi, svastho jātaś ca me hṛdi /<br />
            īdṛśaḥ sukhajāto me glānaṃ śāntam abhūt kṣaṇāt // Dak_8.28 //
            </p>
         
         
         <p>upacārikā ūcuḥ //</p>
         
         
         <p>na striyaḥ svāmini vaidyaḥ pumāṃl lokacikitsakaḥ /
            dhamanīmātram ālakṣya gatavān svagṛhe sa ca // Dak_8.29 /</p>
         
         
         <p>brāhmaṇī uvāca //</p>
         
         
         <p>
            ahaha puruṣohastapṛṣṭamātreṇa me hṛdi /<br />
            upajātam īdṛśaṃ saukhyaṃ krīḍākṛte kathaṃ sukham // Dak_8.30 //
            </p>
         
         
         <p>
            iti cintitamātreṇa, aghībhavati sā vratī /<br />
            ihajanma tatas tyaktvā karmavāyubhir īritā // Dak_8.31 //
            </p>
         
         
         <p>
            pātarinagare ramye veśyājanma babhūva sā /<br />
            kāmaratīti nāmnā sā rūpalāvaṇyaśobhitā // Dak_8.32 //
            </p>
         
         
         <p>
            kramato yauvanī cābhūt kandarpamadagarvitā /<br />
            tasyā mātā ratīlolā putrīṃ vadati tatra ca // Dak_8.33 //
            </p>
         
         
         <p>asmākaṃ kuladharmeṣu veśyāvṛttiṃ kuruṣva tat /
            viśeṣai rūpalāvaṇya<span class="it">ṃ</span> mahāṃś ca jana rocate /
            krīḍaṃ kuruṣva putri tvaṃ bahuśo dhanadaiḥ saha // Dak_8.34 //</p>
         
         
         <p>tataḥ prabhṛti sā kāmaratī asakṛt svakulavyavahāraṃ kṛtavatī // tataḥ kāmaratī pañcatvam
            upagatā narake patitā //</p>
         
         
         <p>svāminn aham api tathā bhaviṣyatīti tvām ahaṃ vakṣyāmi //</p>
         
         
         <p>
            mā bhaiṣī he priye kānte sādhu sādhu subhāṣitam /<br />
            na bhaviṣyet tathā tvaṃ hi saṃtiṣṭha dṛḍhacetasā // Dak_8.35 //
            </p>
         
         
         <p>atha satīrṇavaṇijaḥ patnīvacanam akṛtvā paṇyam ādāya bahubhir vāṇijair mahāsamudram
            avatīrṇaḥ // tasya patnī nātiyauvanavatī madhyavayasī aprasūtā <span class="it">/</span> tataḥ kaścidvarṣāntare gate sā putrārthe ca svāmino 'rthe utkaṇṭhitā paritasya<span class="it">ti</span> na cāsyā bhartā āgacchati // // sā uvāca //</p>
         
         
         <p>
            bhartā naivāgataḥ kasmāt dīrghakālaṃ gato vaṇik /<br />
            tadā vinā ca saṅgena kutaḥ putrodayaṃ mama /<br />
            vayasi gate viśeṣais tu vaṃśacchedo na saṃśayaḥ // Dak_8.36 //
            </p>
         
         
         <p>
            tasyā bhartā sautīrṇo 'sau nāgataḥ sucireṇa ca /<br />
            hṛdaye śokaśalyena tiṣṭhati dīnamānasā // Dak_8.37 //
            </p>
         
         
         <p>atha sautīrṇavaṇijo mahatā satkāreṇa<span class="it">,</span> ke cit pratyāgatā vaṇijāḥ<span class="it">,</span> sugandhadravyāṇi tathāgatāya niryātaye tyaktvā pattralekhaṃ cānyavaṇijasya haste
            dattvā preṣayati //</p>
         
         
         <p>tataḥ sa vaṇijas tasya patnyai haste pattraṃ samarpayati //</p>
         
         
         <p>tadā tasya patny āgṛhītvā lekham, kuśalavārttāṃ papraccha //</p>
         
         
         <p>
            kuśalī bhadra me bhartā kuśalaṃ sarvavastukam /<br />
            siddhāni sarvakāryāṇi mā kaś cid rujayā vapuḥ // Dak_8.38 //
            </p>
         
         
         <p>so 'vocat sarvaṃ kuśalaṃ mā bhaiṣīty uktvā svagṛhaṃ gataḥ // atha sā tasya patnī bhartā
            āgamiṣyatīti cintyāśayā utkaṇṭhitamanās tiṣṭhati //</p>
         
         
         <p>pratyāgate tataś cāsmiṃ<span class="it">s</span> tasya durdaivayogataḥ /
            tadā ca taraṇe naukā babhūva pralayāmbudhau // Dak_8.39 //</p>
         
         
         <p>
            tadā tena anusmṛtya buddhanāma udīritam /<br />
            kṣaṇāt prāṇaṃ yayau tatra tenāsau sugatiṃ gataḥ // Dak_8.40 //
            </p>
         
         
         <p>naśyanti sarvavastūni jīvaś cāpi praṇaśyati / vārttāpi nāgatas tasya mṛto 'pi jīvito
            'tha vā //</p>
         
         
         <p>agaman viṃśaty abdāni kālaṃ gata abhūd asau // Dak_8.41 //</p>
         
         
         <p>
            dineṣu gacchatsu kramataś ca vṛddhā dhammillaśuklā kubjā ca sābhūt /<br />
            tathāpi tasyāḥ sneho na naśyati cānekadevasmaraṇena tiṣṭhati // Dak_8.42 //
            </p>
         
         
         <p>
            atha sā cintayām āsa svāminā prahitāni ca /<br />
            sugandhagandhadravyāṇi buddhāya sugatāya ca // Dak_8.43 //
            </p>
         
         
         <p>
            pūjayāmi kathaṃ cātra śākyasiṃhaṃ guṇodadhim /<br />
            ajātaśatruṇā rājñā buddhapūjānivārite // Dak_8.44 //
            </p>
         
         
         <p>
            atha sā cintayām āsa pūjayāmi tathāgatam /<br />
            prāsādaśikhare sthitvā candanena vilepanaiḥ // Dak_8.45 //
            </p>
         
         
         <p>
            tatas tayā pramodena bhaktipūrveṇa cetasā /<br />
            arcitaṃ candanenaiva kusumaiḥ saha maṇḍalam // Dak_8.46 //
            </p>
         
         
         <p>
            tataḥ sā prāñjaliṃ kṛtvā natvāha sādaraiḥ punaḥ /<br />
            bhartā me 'pi mṛto vāpi jīvito vātha vā punaḥ // Dak_8.47 //
            </p>
         
         
         <p>
            vārttāpi nāgatā tasya kathaṃ he bhagavan mune /<br />
            sarvajñaḥ sarvadarśī tvaṃ nāsti kiṃ cid aveditam // Dak_8.48 //
            </p>
         
         
         <p>
            svapnaṃ dāsyasi me nātha, asti nāsty atha vā mune /<br />
            darśanam autsukaṃ jātaṃ bhartur vadanapaṅkajam // Dak_8.49 //
            </p>
         
         
         <p>
            iti sā yācanaṃ kṛtvā tad dināni nināya ca /<br />
            saṃveśāya niśāyāṃ vai svāgāranilayaṃ yayau // Dak_8.50 //
            </p>
         
         
         <p>atha bhagavān sarvajñas tasyā āśayaṃ jñātvā svaṃ prabhāvaṃ pradarśayan<span class="it">n</span> ṛddhyā brahmasvareṇa sautīrṇaṃ prāvadat //</p>
         
         
         <p>sautīrṇa tava patnyā tvām eva kālagataṃ na jānāti / tasmād divyarūpaṃ dhṛtvā svargād
            avatīrya divyadehaṃ svapnaṃ darśayatu // iti sahacittotpādād bhagavataḥ sautīrṇavaṇijo
            divyaśarīram abhivīkṣya,</p>
         
         
         <p>dharmatā khalu aciropapannasya trīṇi cittāny utpadyante // kutaś cyutvā, ihopapannaḥ,
            kena karmaṇeti / sa paśyati manuṣyebhaś cyutas trāyatriṃśeṣūpapanno bhagavataḥ kuṅkumādidānād
            iti //</p>
         
         
         <p>tatas sugandhamukho devaputraś calavimalakuṇḍalahārārdhahāravibhūṣitagātro ratnacūḍaḥ
            kuṅkumatamālapattrādyalaṃkṛtagātras tām eva rātriṃ sugandhagandhena catuḥkrośaṃ sphuritvā
            yatra yatra gataḥ svargalokād avatīrya bhāryāyāḥ koṣṭhāgāre pratyasthāt // tataḥ sā
            imaṃ svapnam apaśyat // bhartā uvāca //</p>
         
         
         <p>
            kānte jānīhi tvadbhartā mamaiva maraṇaṃ dhruvam /<br />
            tvaṃ na jānīṣi mā bhītā svargalokād ihāgataḥ // Dak_8.51 //
            </p>
         
         
         <p>
            buddhaprabhāvān nānyena kuṅkumādipradānataḥ /<br />
            divyalokasukhaṃ bhuktvā tiṣṭhāmi sukhalīlayā // Dak_8.52 //
            </p>
         
         
         <p>kāśmīra<span class="it">go</span>śīrṣakacandanāni dadanti tasmai sugatottamāya /
            te prāpnuvanti hy amarālayeṣu sugandhadehāḥ khalu ye manuṣyāḥ // Dak_8.53 //</p>
         
         
         <p>buddheṣu dharmeṣu tathā ca saṃghe prasannacittā bhava cāpramattā /
            tathā bhavethā<span class="it">s</span> tvam ato yathāhaṃ kalyāṇamārgaṃ <span class="it">n</span>acireṇa prāptum // Dak_8.54 //</p>
         
         
         <p>iti jinānubhāvena svapatnīṃ dharmam upadeśya svabhavanaṃ gataḥ // tataḥ sā tathāvidhaṃ
            svapnaṃ dṛṣṭvā prabudhyati mahādbhūtaṃ ca saṃprāptā śokākulitamānasā //</p>
         
         
         <p>tatotthāyāsanāt sā ca vimṛśya manasā punaḥ /
            satyasvapnam imaṃ jñātvā duḥkho<span class="it">t</span>phullatanūruhā /
            vepathus tasyā<span class="it">s</span> tanur nūnam aśru sravati locanāt // Dak_8.55 //</p>
         
         
         <p>
            tataḥ kṛtvā samādhānaṃ nanāma sugatāya vai /<br />
            rakṣa māṃ bhagavañ chāstaḥ kuru nātha anugraham // Dak_8.56 //
            </p>
         
         
         <p>
            ity uktvā suprasannena bhagavān sugatottamaḥ /<br />
            pūrvavad maṇḍalaṃ kṛtvā aṣṭau dināni pūjitaḥ // Dak_8.57 //
            </p>
         
         
         <p>
            tataḥ kālavaśāt sāpi pañcatvam upasaṃgatā /<br />
            praṇītatrāyatriṃśeṣūpapannā devakanyakā // Dak_8.58 //
            </p>
         
         
         <p>
            sugandhagandhinī nāma devakanyābhavat tadā /<br />
            bhartrā saha sukhenaiva svarge tiṣṭhati sā ciram // Dak_8.59 //
            </p>
         
         
         <p>tatas tau saṃbhāṣitau bhagavataḥ kuṅkumādidānād devalokeṣūpapannau // tasmād bhagavataḥ
            sakāśaṃ gacchāvaḥ paryupāsanāya vadanāyeti //</p>
         
         
         <p>tadā sugandhamukhadevaputrastrīpuruṣau sugandhagandhena catuḥkrośaṃ sphuritvā tām
            eva rātriṃ sarvaṃ jetavanamahāvihāram udāreṇāvabhāsya bhagavantaṃ candanādisugandhavarṣaiḥ
            pūrayitvā bhagavataḥ purastān niṣaṇṇau dharmaśravaṇāya //</p>
         
         
         <p>atha bhagavān sugandhamukhadevaputrayor āśayaṃ prakṛtiṃ ca jñātvā tādṛśī<span class="it">ṃ</span> caturāryasaṃprativedhikī<span class="it">ṃ</span> dharmadeśanāṃ kṛtavān / yāṃ śrutvā tayo<span class="it">ḥ</span> strīpuruṣayo<span class="it">r</span> viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ
            sākṣātkṛtam // sa dṛṣṭasatyas trir udānam udānayati sma //</p>
         
         
         <p>idam asmākaṃ bhadanta na mātrā kṛtaṃ na pitrā kṛtaṃ na rājñā na devatābhir neṣṭasvajanabandhuvargeṇa
            na pūrvapretair na śramaṇabrāhmaṇair yad bhagavatāsmākaṃ kṛtam <span class="it">/</span> apāyadvārāṇi pihitāni svargadvārāṇi pratiṣṭhāpitāni //</p>
         
         
         <p>
            tavānubhāvāt pihitaḥ sughoro hy apāyamārgo bahudoṣayuktaḥ /<br />
            apāvṛtā svargagatiḥ supuṇyā nirvāṇamārgaś ca mayopalabdhaḥ // Dak_8.60 //
            </p>
         
         
         <p>tvadāśrayāc cāptam apetadoṣaṃ nāv adya labdhaṃ suviśuddhacakṣuḥ / prāptaṃ ca śāntaṃ
            padam āryakāntaṃ tīrṇaṃ ca duḥkhārṇavapāram asmin //</p>
         
         
         <p>Dak_8.61 //</p>
         
         
         <p>
            naravarendra narāmarapūjita vigatajanmajarāmaraṇāmaya /<br />
            bhavaśahasrasudurlabhadarśana saphalam adya mune tava darśanam // Dak_8.62 //
            </p>
         
         
         <p>avanamya bhagavataś caraṇau dvāv abhivandya jātasaṃharṣau gamiṣyāva ity ārocya suralokābhimukhaṃ
            divaṃ jagatuḥ //</p>
         
         
         <p>atheha bhikṣavaḥ pūrvarātriṃ jāgarikāyogam anuyuktā viharanti / tair dṛṣṭo bhagavato
            'ntike <span class="it">udāro 'vabhāsaḥ / yaṃ dṛṣṭvā</span> saṃdigdhā bhagavantaṃ papracchuḥ // kiṃ bhagavann asyāṃ rātrau bhagavantaṃ darśanāya
            brahmā sahāpatiḥ śakro devendra uta catvāro lokapālā upasaṃkrāntāḥ //</p>
         
         
         <p>bhagavān āha // na bhikṣavo brahmā sahāpatir na śakro devendro nāpi catvāro lokapālā
            māṃ darśanāyopasaṃkrāntāḥ /</p>
         
         <span class="note"><span class="bold">Dak: 78</span></span>
         
         <p>asau sautīrṇavaṇijo mahāsamudram avatīrṇaḥ / tato 'sau sautīrṇavaṇijo mahyaṃ kuṅkumādisugandhadravyāṇi
            dattvānya<span class="it">ṃ</span> preṣitaḥ / tataḥ pratyāgate durdaivayogān mahāmbudhau samudramadhye nāvaṃ bhagnībhūtvā
            samudre patitvā kālaṃ gataḥ // tasya patnī sugandhagandhinī devakanyā, tayā mayi prasannībhūya
            prāsādaśikhare sthitvā kuṅkumādisugandhair aṣṭau dināni pūjitaḥ, tayā praṇidhānaṃ
            kṛtam // yatre me svāmina<span class="it">ḥ</span> sthāne preṣyatāṃ sugata / iti tatpuṇyapraṇidhānavaśāt trāyatriṃśeṣu deveṣūpapannā
            // tāv imāṃ rātriṃ matsakāśam upasaṃkrāntau, tayor mayā dharma deśitam, dṛṣṭasatyau
            ca svabhavanaṃ gatau //</p>
         
         
         <p>tasmāt tarhi bhikṣavaḥ śikṣitavyam / yat triratneṣv upakāraṃ kuryān nāpakāram ity
            evaṃ bhikṣavaḥ śikṣitavyaṃ mamāntare mama nirvṛte //</p>
         
         
         <p>tato bhikṣavaḥ saṃśayajātā bhagavantaṃ papracchuḥ // bhagavan ko hetuḥ kaḥ pratyaya
            asau sautīrṇaḥ kuṅkumādigāndhikavastūni prahitāni, tvaddarśanam aprāpya samudramadhye
            kālagata iti //</p>
         
         
         <p>(<span class="bold">Dak: 79</span>) bhagavān āha // bhikṣavaḥ śṛṇudhvam //</p>
         
         
         <p>bhūtapūrvaṃ bhikṣavaḥ pradeśikamaṇḍalino rājaika asti /
            tatrājiravatīnāmanadīpāre nātidūre nānāpādapadrumopaśobhite manoramavistāre saritpravāhite
            dharmarucir nāma ṛṣiḥ prativasati sma / sa nityaṃ dharma śrotuṃ gacchatīti //</p>
         
         
         <p>atha kadā cid ṛṣyāśramamārgāntare duṣṭajantor bhayam utpādita iti lokopavāda<span class="it">ṃ</span> śrutvā sa rājā sahāyair iṣudhanu sajjīkṛtya ṛṣyāśramaṃ gatavān // tata ṛṣyāśramaṃ
            prāpya gurupraṇāmaṃ kṛtvā nānāvinodakathālāpena sukhena tiṣṭhati // tataḥ sa munir
            dhanurbāṇaṃ dṛṣṭvā rājānam uvāca // alam anena rājan dhanurbāṇaṃ sajjīkṛtya<span class="it">,</span> āgatas tvam <span class="it">/</span> ahaṃ duṣṭo na, me dṛṣṭvā rājan bhīto 'si vā punaḥ //</p>
         
         
         <p>atha sa rājā karṇa<span class="it">ṃ</span> mṛṣṭvā praṇāmaṃ kṛtvāha / ma evaṃ brūhi guro tvadbhayaviṣādān na, kiṃ tu mārgānte
            duṣṭajantor bhayam utpādita iti lokopavādaṃ śrutvāgato 'ham iti //</p>
         
         
         <p>atha ṛṣir abravīt /</p>
         
         
         <p>
            mā khedaṃ kuru he rājan saṃsāreṣu asārake /<br />
            helayā cāparādhi syāt kathitaṃ tvayi bhūpate // Dak_8.63 //
            </p>
         
         
         <p>
            saṅkaṭaprāptakāleṣu paśyann api na paśyate /<br />
            śrutam api na bhāvyaṃ te tasmāc cokto mahīdhara // Dak_8.64 //
            </p>
         
         
         <p>śastre bhṛte prahāreyuḥ kasmiṃ<span class="it">ś</span> cit prāṇiṣu svayam /
            samādhānaṃ tato bhūtvā krīyase dṛḍhacetasā // Dak_8.65 //</p>
         
         
         <p>
            kasmāc chāsitam itthaṃ te śṛṇu tvaṃ bhūpate punaḥ /<br />
            akāraṇe gate prāṇe śastreṇa vidhyate yadi // Dak_8.66 //
            </p>
         
         
         <p>
            vyathayā prāṇinā tena pralāpaiḥ kandanena tu /<br />
            punaḥ śāpayate nūnaṃ doṣaśalyo hi jāyate // Dak_8.67 //
            </p>
         
         
         <p>
            ahiṃsā paramo dharma ahiṃsā paramaṃ tapaḥ /<br />
            ahiṃsā paramaṃ jñānam ahiṃsā paramaṃ padam // Dak_8.68 //
            </p>
         
         
         <p>atha sa rājā tatheti satyam eva ity uktvā gurucaraṇau praṇāmaṃ kṛtvā pratinivṛttayati
            sahāyaiḥ saha pathi nānākathāvinodaiḥ //</p>
         
         
         <p>tato nadīṃ niṣkramya, upā<span class="it">r</span>dhaṃ prāptavān dṛṣṭaḥ / madhyāhne ravikiraṇair ātaptaiḥ pānīyaṃ pītvā tarucchāyāyām
            āśṛtāṃ mṛgapatnīṃ dadarśa //</p>
         
         
         <p>atha sahasaiva sa rājā guror vacanaṃ vismāritas tāṃ mṛgapatnīṃ śareṇa bhinnaḥ / udare
            śaraṃ bhidyati // tato mṛgapatnī mānuṣyagirā rājānam evam āha //</p>
         
         
         <p>sādhu sādhu mahārāja kṛtas tvam uttamaṃ vratam /
            tvaṃ ca rājarṣabha<span class="it">ḥ</span> śreṣṭhadevajāti<span class="it">ḥ</span> sudhārmikaḥ // Dak_8.69 //</p>
         
         
         <p>
            na mānuṣā cāsmi manuṣyavarya mṛgy apy ahaṃ tvadviṣayāntavāsā /<br />
            vṛddhā tvadīyena tṛṇodakena kathaṃ hi rājan tvayi khedayatnaḥ // Dak_8.70 //
            </p>
         
         
         <p>
            lakṣmīniketaṃ yadupāśrayeṇa prāpto 'si lokābhimataṃ nṛpatvam /<br />
            trātāsi loke vyasane bhayeṣu kathaṃ nu rājan śareṇa bhinno me // Dak_8.71 //
            </p>
         
         
         <p>
            ahaṃ hi paśujātiḥ syām ajñānadīnadurbalā /<br />
            āhāro maithunaṃ nidrā paśuvṛttis tathā nṛpa // Dak_8.72 //
            </p>
         
         
         <p>
            naikadharmādhikāras tvaṃ dharmādharmavicārakṛt /<br />
            bhūpāla iti vikhyātaḥ sarvalokaiḥ praśaṃsitaḥ // Dak_8.73 //
            </p>
         
         
         <p>
            subalo balahīnānāṃ dīnānāṃ śaraṇaṃ prabhuḥ /<br />
            īdṛśas tvaṃ mahārāja kathaṃ me jīva hāritaḥ // Dak_8.74 //
            </p>
         
         
         <p>
            viśeṣair gurviṇī cāham udarasthasya kā gatiḥ /<br />
            asya mukhaṃ na paśyeyaṃ tenāsyaṃ paśyate na me // Dak_8.75 //
            </p>
         
         
         <p>punaś ca //</p>
         
         
         <p>
            na siṃhajātir na ca vyāghrajātir na ṛkṣajātir na ca sūkarī hy aham /<br />
            vṛkā na jātir na ca krūrajātis tvayā kimarthaṃ svaśareṇa bhinnā // Dak_8.76 //
            </p>
         
         
         <p>
            vyādhānāṃ caṇḍakrūrāṇam alajjānāṃ tathaiva ca /<br />
            asatyānāṃ ca duṣṭānām evācāravidho nṛpa // Dak_8.77 //
            </p>
         
         
         <p>tato rājā idaṃ vacanaṃ śrutvā śalyam iva gadgadakaṇṭhena pratyuttaraṃ dātuṃ na śaknoti
            // tatra kṣaṇaṃ tūṣṇīm āsthāya sa rājā mṛgapatnīm uvāca //</p>
         
         
         <p>kiṃ many<span class="it">as</span>e mṛgīdānīṃ mṛgayānā[ṃ]gate 'pi ca /
            aparādhena lipto 'haṃ guror vacanaṃ nānyathā // Dak_8.78 //</p>
         
         
         <p>
            kākatālīva yat prāpya pramodenābhinirmite /<br />
            na kiṃ cit krūracittena na ca te dveṣabhāvataḥ // Dak_8.79 //
            </p>
         
         
         <p>mṛgapatny uvāca //</p>
         
         
         <p>
            kiṃ manyase mahārāja prasādena parātmani /<br />
            svakānāṃ ca parāṇāṃ ca śarīraṃ tulyam eva ca // Dak_8.80 //
            </p>
         
         
         <p>
            sukhaduḥkhaṃ ca sarveṣāṃ kathaṃ na jñāyase nṛpa /<br />
            mama prāṇaharas tvaṃ hi kiṃ vaktavyam ataḥ param // Dak_8.81 //
            </p>
         
         
         <p>ity uktvā sā mṛgī kālagatā //</p>
         
         
         <p>tatas tasya bhartā mṛgaḥ samāyātaḥ ghrāṇo nocchvāsam āghrāya paśyati tāṃ mṛtaśarīrāṃ
            dṛṣṭvā ucchedakarīram iva sahasā bhūmau papāta / krameṇa smṛtim upasthāpya karuṇakaruṇair
            nānāvilāpaṃ cakāra //</p>
         
         
         <p>
            hā prāṇānandanasnehe vrajase katham ekikā /<br />
            māṃ vihāyādhunā tatra kathaṃ kena prahāritā // Dak_8.82 //
            </p>
         
         
         <p>
            samārjavaṃ samaṃ jñānaṃ mama tulyaparākramā /<br />
            tvadguṇaṃ kathaṃ vismṛtya manye kāntārabhīṣaṇam // Dak_8.83 //
            </p>
         
         
         <p>
            suhṛdanye na vidyante tavaikavallabhaḥ khalu /<br />
            idānīṃ sneham utsṛjya kathaṃ te jīva hāritaḥ // Dak_8.84 //
            </p>
         
         
         <p>tataḥ sa rājānam uvāca //</p>
         
         
         <p>
            mama prāṇasameyaṃ strī patnī me jīvahāritā /<br />
            atisnehatarā strī me kathaṃ te prāṇahāritā // Dak_8.85 //
            </p>
         
         
         <p>atha sa mṛgas tasmai śāpitaḥ // yathā me patnī nadīmadhye sthitvā prahāritena vyāpāditā
            / tathā tvaṃ samudramadhye pañcatvam upagacchatu // caturvarṇānāṃ hīnavarṇo bhavatv
            iti śanaiḥ svam āśramaṃ gato mṛgaḥ //</p>
         
         
         <p>kiṃ manyadhve bhikṣavas tena kālena tena samayena ṛṣir āsīd ahaṃ saḥ / yo 'sau sautīrṇaḥ
            sa rājābhūt // mṛgaśāpena śreṣṭhī bhūtvā samudramadhye kālagataḥ / kiṃ tu bauddhanāmānusmṛtya
            pramodya kuṅkumādidānato deveṣūpapannaḥ //</p>
         
         
         <p>mahānuśaṃsā bhikṣavaḥ kuṅkumādigandhadānasya tathāgateṣu mahānuśaṃsā //</p>
         
         
         <p>punaś ca śṛṇu //</p>
         
         
         <p>
            majjadvāravilāsinīkarakucaśroṇyūruvisphāritāṃ<br />
            yat sphītasphuṭapaṅkajāṃ surapatir mandākinīṃ gāhate /<br />
            kāntābhiḥ smaravihvalābhir asakṛl lokottamāyādarāt<br />
            tad gandhodakapādyadhūpakusumasraggandhadānāt phalam // Dak_8.86 //
            </p>
         
         
         <p>
            yad rājā cakravartī viyati gataghanaiḥ kuṅkumāmbhaḥpravāhaiḥ<br />
            karpūrāmodavadbhir malayajasurabhiśleṣaśītair yutāyām /<br />
            gaṅgāyām aṅgasaukhyaṃ paramam anubhavan modate sundarībhis<br />
            tat tyāgāt kuṅkumāder guṇagaṇanidhaye buddhabhaṭṭārakāya // Dak_8.87 //
            </p>
         
         
         <p>
            mṛdaṅgavīṇāpaṭahapraṇādaiḥ kṛtvā tu pūjāṃ sugatottamānām /<br />
            śṛṇoti śabdān suramānuṣāṇāṃ śrotraṃ ca divvaṃ labhate viśiṣṭam // Dak_8.88 //
            </p>
         
         
         <p>iti śrīdvāviṃśatyavadānakathāyāṃ kuṅkumādidānakathāparivarto nāmāṣṭamaḥ paricchedaḥ
            //</p>
         
         
         <p>IX. chattradānakathā</p>
         
         
         <p>atha khalu maitreyo bodhisattvo mahāsattvo bhagavantam evam āha // bhagavan</p>
         
         
         <p>
            buddheṣu stūpabimbeṣu chattram udāraṃ pradiśanti ye /<br />
            teṣāṃ phalaṃ kīdṛśaṃ syād bhāṣasva sugata prabho // Dak_9.1 //
            </p>
         
         
         <p>evam ukte 'tha bhagavān kṣaṇam eva tūṣṇīm āsthāya, idaṃ mahānimittaṃ prādurbhāvam
            akarot svaṃ prabhāvasaṃdarśanārthaṃ buddhapūjāsaṃvartanārthaṃ buddhe 'prasannānāṃ
            cittānāṃ manaḥprasannasaṃjananārtham //</p>
         
         
         <p>athānantaraṃ mahāpṛthivī ṣaḍvikāra<span class="it">ṃ</span> prakampitā, ā rasātalaṃ yāvat sumerum api / evaṃrūpāṇy adbhutāni bhavanty anyāni
            ca // tadyathā // saṃkṣiptāni viśālībhava<span class="it">n</span>ti / hastinaḥ krośanti / aśvā hreṣante / gṛhagatāni vividhavādyabhāṇḍāni svayaṃ nadanti
            / andhāś cakṣuḥ pratilabhante / badhirāḥ
            śrotraṃ labhante / mūkaḥ pravyāhārasamartho bhavati / indriyavikalā indriyāṇi pūrṇāni
            labhante / unmattā vigatamadā bhavanti, viṣapīḍitā nirviṣā bhavanti /
            anyonyavairiṇo maitrīṃ pratilabhante / gurviṇyaḥ svastinā prajāyante /
            bandhanabaddhā bandhanād vimucyante / adhanā dhanāni pratilabhante /
            bubhukṣitāḥ pūrṇodarā bhavanti / rogārttā rogair vimuktā bhavanti / antarikṣāś ca
            devā divyapuṣpavarṣam utsṛjanti //</p>
         
         <span class="note"><span class="bold">Dak: 87</span></span>
         
         <p>atha śakro devānām indra adhastāj jñānadarśanaṃ pravartya tatkṣanam eva svargalokāt
            prasarati / bhagavataḥ pūjārthaṃ svayam eva mahāpramāṇadivyasuvarṇaratnamayacchattraṃ
            dhṛtvā devagaṇaiḥ sārdhaṃ tatra gṛddhakūṭaparvate samāyāti koṭipramāṇadundubhayaḥ
            pranādayan //</p>
         
         
         <p>atha śakro devānām indro bhagavantaṃ dadarśa <span class="it">/</span> dvātriṃśatā mahāpuruṣalakṣaṇaiḥ samanvāgataṃ kāñcanaparvatam iva śriyā jvalantaṃ
            bhagavantaṃ suvarṇaratnamayaiś chattraiḥ saṃchādita abhūt / tripradakṣiṇīkṛtya bhagavataḥ
            pādau śirasābhivandya bhagavataḥ purastān niṣaṇṇaḥ //</p>
         
         
         <p>atha bhagavān dharmaṃ kathayā saṃdarśya samuttejayati saṃharṣayati //</p>
         
         
         <p>⟨anitya saṃsāram anitya koṣam anitya sauhṛdi saputradārā / anitya rājo vividhopabhogya<span class="it">ṃ</span> saṃsārake sarvam anityam eva //</p>
         
         
         <p>dānaṃ vibhūṣaṇaṃ loke dānaṃ durgatinivāraṇam / dānaṃ svargasya sopāṇaṃ dānaṃ śāntikara<span class="it">ṃ</span> śubham //⟩</p>
         
         
         <p>atha śakro devānām indraḥ saparivāro dharmaṃ śrutvā punar api divaṃ jagmuḥ //</p>
         
         <span class="note"><span class="bold">Dak: 88</span></span>
         
         <p>tadanantaraṃ parṣajjanās taddhetukaṃ cāveditamanasaḥ, teṣām āśayaṃ jñātvā bhikṣavaḥ
            saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ //</p>
         
         
         <p>kutremāni bhagavan kuśalamūlāni kṛtāni yato bhagavata evaṃvidhā pūjā bhikṣusaṃghasya
            ceti // bhagavān āha // tathāgatenaiva tāni bhikṣavaḥ pūrvam anyāsu jātiṣu karmāṇi
            kṛtāny upacitāni labdhasaṃbhārāṇi pariṇatapratyayāny oghavatpratyupasthitāny avaśyabhāvīni
            / mayaitāni karmāṇi kṛtāny upacitāni, ko 'nyaḥ pratyanubhaviṣyati / na bhikṣavaḥ karmāṇi
            kṛtāni pṛthivīdhātau nāpavāyvagniṣu vipacyante śubhāny aśubhāni ca //</p>
         
         
         <p>bhūtapūrvaṃ bhikṣavo 'tīte <span class="it">'</span>dhvani kṣamāvatyāṃ mahānagaryām utpāditaḥ kṣemaṃkaro nāma tathāgato 'rhan samyaksaṃbuddho
            vidyācaraṇasaṃpannaḥ sugato lokavid anuttaraḥ puruṣadamyasarathiḥ śāstā devānāṃ ca
            manuṣyāṇāṃ ca buddho bhagavān etarhi tiṣṭhati saśiṣyaḥ // tena khalu punaḥ samayena
            anyatamajanapade rājadhānī āsīt / manoramā ṛddhisphītā subhikṣā cākīrṇabahujanaparivṛtā
            vidvajjanasampannā <span class="it">/</span> tasyāṃ rājadhānyāṃ mahākṣatriyamūrdhnābhiṣikto (<span class="bold">Dak: 89</span>) mahāvīryavān paramadhārmiko dharmarājo dharmeṇa rājyaṃ kārayati sma // atha sa mahākṣatriyo
            mūrdhnābhiṣiktaḥ kṣemaṃkarasya tathāgatasya mahāśaṃsāvarṇanaṃ bhāṣitaṃ śrutvā parama<span class="it">ṃ</span> prasādayām āsa // atha tatkṣaṇam eva vividhapūjopakaraṇaṃ sajjīkṛtya nimantraṇārthaṃ
            dūtaṃ preṣayati / aśvavegena hastivegena rathavegena / tataḥ kramatas tatrānuprāptas
            tathāgataṃ prārthayām āsa // he bhagavan kṣemaṃkara samyaksaṃbuddha mahākṣatriyo mūrdhnābhiṣikto
            tvayi nimantraṇaṃ preṣita adya caturthadine saśiṣya<span class="it">ḥ</span> parṣadgaṇaiḥ saha samāyāntu mahāmune // ity uktvā kṣemaṃkaraṃ samyaksaṃbuddhaṃ praṇipatya
            svaviṣayaṃ pratyāgataḥ //</p>
         
         
         <p>atha sa mahākṣatriyo mūrdhnābhiṣiktaś caturthadine puṣpadhūpagandhacchattradhvajapaṭākāḥ
            sajjīkṛtya, puṣpāñjaliṃ prakṣiptavān //</p>
         
         
         <p>tato buddhānubhāvena tāni puṣpāṇi kṣemaṃkarasya tathāgatasya śirasi praticchannāni
            babhūvuḥ //</p>
         
         
         <p>atha bhikṣavaḥ kṣemaṃkaraṃ samyaksaṃbuddhaṃ papracchuḥ / kuta idaṃ bhadanta bhagavan
            nimantraṇam āyātam iti //</p>
         
         
         <p>(<span class="bold">Dak: 90</span>) kṣemaṃkaraḥ samyaksaṃbuddhaḥ provāca //</p>
         
         
         <p>mahākṣatriyo mūrdhnābhiṣikto nimantraṇaṃ kṛtam /
            tatrāsmābhir gantavyaṃ sajjīkurvantu bhikṣava<span class="it">ḥ // Dak_9.2 //</span> iti //</p>
         
         
         <p>atha kṣemaṃkaras tathāgato 'rhan samyaksaṃbuddhaś caturthadine bhikṣugaṇaiḥ parivṛtaḥ
            kṣemaṃkaro bhagavān dānto dāntaparivāraḥ śāntaḥ śāntaparivāraḥ /
            mukto muktaparivāraḥ āścarya āścaryaparivāraḥ / vinīto vinītaparivāro 'rhann arhatparivāraḥ
            / vītarāgo vītarāgaparivāraḥ prāsādikaḥ prāsādikaparivāro vṛṣabha iva gogaṇaparivṛtaḥ
            / gaja iva kalabhagaṇaparivṛtaḥ / siṃha iva daṃṣṭrigaṇaparivṛtaḥ / rājahaṃsa iva haṃsagaṇaparivṛtaḥ
            / suparṇīva pakṣigaṇaparivṛtaḥ / vipra iva śiṣyagaṇaparivṛtaḥ / bālāhāśva iva turagagaṇaparivṛtaḥ
            / deśika ivādhva<span class="it">ga</span>gaṇaparivṛtaḥ / sūra iva yodhagaṇaparivṛtaḥ / sārthavāha iva vaṇiggaṇaparivṛtaḥ /
            śreṣṭhīva paurajanaparivṛtaḥ / (<span class="bold">Dak: 91</span>) koṭṭarāja iva mantrigaṇaparivṛtaḥ / cakravartīva putrasahasraparivṛtaḥ / candra
            iva nakṣatragaṇaparivṛtaḥ / sūrya iva raśmisahasraparivṛtaḥ / dhṛtarāṣṭra iva gandharvagaṇaparivṛtaḥ
            / virūḍhaka iva kumbhāṇḍagaṇaparivṛtaḥ / virūpākṣa iva nāgagaṇaparivṛtaḥ / dhanada
            iva yakṣagaṇaparivṛtaḥ / vemacitrīvāsuragaṇaparivṛtaḥ / śakra iva tridaśagaṇaparivṛtaḥ
            / brahmā iva brahmakāyikaparivṛtaḥ / stimita iva jalanidhiḥ sajala iva jaladharo vimada
            iva gajapatiḥ / sudāntair <span class="it">indriyair</span> asaṃkṣobhiteryāpathena pracacāra // anekair devagaṇānucarair buddhadharmair nānādevaputraiḥ
            saṃvarṇitaiḥ saṃgītair vādyapraṇādaiḥ kṣemaṃkaro bhagavāṃ<span class="it">s</span> tāṃ rājadhānīm anuprāptaḥ //</p>
         
         
         <p>aśrauṣīd rājā mahākṣatriyo mūrdhnābhiṣiktaḥ kṣemaṃkarasamyaksaṃbuddhaś cāsmākaṃ rājadhānīm
            anuprāpta iti śrutvā ca mahatyā rājarddhyā mahatā rājānubhāvena samanvāgato yena bhagavān
            kṣemaṃkaraḥ samyaksaṃbuddhas tenopasaṃkrānta upasaṃkramya kṣemaṃkarasya samyaksaṃbuddhasya
            pādau śirasā vanditvaikānte niṣaṇṇaḥ //</p>
         
         <span class="note"><span class="bold">Dak: 92</span></span>
         
         <p>atha rājānaṃ kṣatriyaṃ mūrdhnābhiṣiktaṃ kṣemaṃkaraḥ samyaksaṃbuddho bodhikarair dharmaiḥ
            samādāpayati // athā sa rājā labdhaprasādajātaḥ kṣemaṃkaraṃ samyaksaṃbuddhaṃ rājakule
            nimantrya śatarasena bhojanena pratipāditaḥ //</p>
         
         
         <p>śatasahasramūlyena suvarṇacchattreṇa saṃchādayām āsa //</p>
         
         
         <p>atha sa bhagavān kṣemaṃkaraḥ samyaksaṃbuddho dharmavarsaṃ pravarṣitum ārabdhaḥ //</p>
         
         
         <p>
            sādhu sādhu mahārāja mahāpuṇyavratottamam /<br />
            chattrāvarohaṇaṃ yena, īdṛśaṃ phalam āpyate // Dak_9.3 //
            </p>
         
         
         <p>
            gajaturagapadātisyandanaiḥ saptaratnair vrajati sutasahasrair vyomni yac cakravartī
            /<br />
            śaśadharapariveṣacchattraruddhārkapādas<br />
            tad api phalam udāraṃ chattradānāt prasūtam // Dak_9.4 //
            </p>
         
         
         <p>hemacchattratiraskṛtārkakiraṇā<span class="it">ḥ</span> śrīmadvinītadvipa-
            
            <p>
               skandhasthā bahuratnabhūṣaṇavarāḥ śakrarddhivispardhinaḥ /<br />
               cāturdvīpakacakravartyavanipā yad yānti khe līlayā<br />
               tat tāthāgatadhātucaityakusumacchattrapradānāt phalam // Dak_9.5 //
               </p>
         </p>
         
         <span class="note"><span class="bold">Dak: 93</span></span>
         
         <p>punas ca vistareṇa śṛṇu / tathāgatebhyaś chattrapradānato rājā bhavati cakravartī
            caturaṅgo vijitavān dhārmiko dharmarājaḥ saptaratnasamanvāgataḥI // tadyathā //</p>
         
         
         <p>cakraratnaṃ hastiratnam aśvaratnaṃ stīratnaṃ maṇiratnaṃ gṛhapatiratnaṃ pariṇāyakaratnam
            / evaṃ saptaratnasamanvāgato bhavati rājā cakravartī cāsya putrasahasraṃ bhavati śūrāṇāṃ
            vīrāṇāṃ varāṅgarūpināṃ parasainyapramardakānāṃ <span class="it">/</span> putrasahasraiḥ samanvāgato bhavati / sa imāṃ mahāpṛthivīṃ sasāgarām akhilam akaṇṭha<span class="it">ka</span>m adaṇḍenāśastreṇābhinirjityādhyāsayati / ekapurīm iva pṛthivīṃ dharmeṇa rājyaṃ kariṣyati
            / evaṃrūpeṇa tvaṃ rājā bhaviṣyasi cakravartī caturdvīpeśvara iti vyākārṣīt // sa bhagavān
            yathāgata<span class="it">ṃ</span> tathārddhyā khagapathena svaṃ vihāraṃ samāyayau //</p>
         
         
         <p>atha sa rājā parinirvṛtasya tathāgatasya ca samantayojana<span class="it">ṃ</span> stūpaṃ kāritavān kroṣam uccatvena // mahāpramāṇaṃ chattraṃ nyasto pūjito 'bhūt //</p>
         
         
         <p>kiṃ manyadhve bhikṣavo yo 'sau tena kālena tena samayena rājā babhūvāhaṃ saḥ / yan
            mayā kṣemaṃkarasamyaksaṃbuddhasya (<span class="bold">Dak: 94</span>) stūpeṣu śraddhayā chattraṃ nyasta<span class="it">ṃ</span> evaṃvidhā pūjā mayā cakravartī bhūtvā saṃsāre 'nantasukham anubhūtaṃ / idānīṃ tenaiva
            hetinā śakreṇa devānām indreṇāsya tathāgatasyaivaṃvidhā mānitā pūjitā chattreṇa saheti
            // tasmād bhikṣavo buddhaṃ bhagavantaṃ śāstāram iti jñātvā yuṣmābhir api satkāraṃ
            kartavyam iti / tathā mamāntare mama nirvṛte saṃsāre sattvebhya evam udārataraṃ vācyam
            apy unneyam //</p>
         
         
         <p>iti puṇyaprasādanadvāviṃśatyavadānakathāyāṃ chattradānakathā navamaḥ paricchedaḥ //</p>
         
         
         <p>X. dhātvavaropaṇakathā</p>
         
         
         <p>atha khalu maitreyo bodhisattvo mahāsattvo bhagavantam etad avocat //</p>
         
         
         <p>bhagavaṃ<span class="it">ś</span> chattrānuśaṃsāṃ tava vāṇīṃ śrutvā pramodaṃ prāptavān // punar api</p>
         
         
         <p>jinasya prakṛtau stūpe dhātum āropyate ca yat <span class="it">/</span></p>
         
         
         <p>phalaṃ teṣāṃ kathaṃ nātha vada tvaṃ jñānasāgara // Dak_10.1 //</p>
         
         
         <p>tasmin samaye so 'pi bhagavāṃl lokānukampārtham iha gṛdhrakūta eva viharati //</p>
         
         
         <p>bhagavān āha //</p>
         
         
         <p>
            sādhu śṛṇu mahāsattva dhātvāropaṇajaṃ phalam /<br />
            puṇyaṃ tad viśeṣaṃ ca vakṣyāmi sarvabodhaye // Dak_10.2 //
            </p>
         
         
         <p>tad yathaikasmiṃ samaye dakṣiṇāpathe dharmakalpo nāma rājā rājyaṃ kārayati /
            ṛddhisphītaṃ ca kṣemaṃ ca subhikṣaṃ cākīrṇabahujanamanuṣyaṃ ca praśāntakalikalahaḍimbaḍambara<span class="it">ṃ</span> taskararogāpagataṃ śālīkṣugomahiṣīsaṃpannaṃ priyam iva putraikaṃ rājyaṃ kārayati
            // so 'pareṇa samayena devyā (<span class="bold">Dak: 96</span>) sārdhaṃ krīḍati ramate paricārayati / tasya krīḍato ramamāṇasya paricārayato māsātyayāt
            putro jāta abhirūpo darśanīyaḥ prāsādika atikrāntamānuṣyavarṇa<span class="it">ḥ</span> saṃprāptadivyadhātuśliṣṭavarṇaś cānena prabhayā sarvaṃ ca nagaram avabhāsito 'bhūt
            // taṃ dṛṣṭvā mātāpitarav anye ca lokāmātyaparṣajjanāḥ kautūhalābhyāgataḥ sattvāḥ
            paraṃ vismayam āgatā<span class="it">ś</span> cintaya<span class="it">n</span>ti / kuto 'yaṃ īdṛśaḥ sattvaviśeṣa iti //</p>
         
         
         <p>atha tasmin samaye tasya rājño grāmagrāmaṇyām adhikṛtajanā rājānam āgatya prāhuḥ /
            bho mahārāja tava viṣayeṣu sthāneṣu nidhānaplutā jātā // ke cid āhuḥ suvarṇanidhānaplutā
            jātā // ke cid āhū rūpyasya nidānaplutā jātā // ke cid āhū ratnanidānaplutā jātā //
            evam anyam anyāny aṣṭau nidhānaplutā jātā // kiṃ bhavatu dārakasya nāmeti // jñātaya
            ūcuḥ // aho puṇyasya sāmarthaḥ <span class="it">/</span> yasmād anena jātena, dhātuśliṣṭaprabhayā (<span class="bold">Dak: 97</span>) sarvaṃ nagaram avabhāsitam / api tv aṣṭau dhātūnāṃ nidhānaplutā jātā / tasmād bhavatu
            dārakasya nāma dhātustejarājakumāra iti nāma sthāpitam //</p>
         
         
         <p>tata upakaraṇaviśeṣair āśu vardhate hradastham iva paṅkajam / sa ca paṇḍito vyakto
            medhāvī śrāddho bhadraḥ kalyāṇāśya ātmahitaparahitapratipannaḥ kāruṇiko mahātmā dhārmiko
            dharmakāmaḥ prajāvatsarasvabhāvaḥ //</p>
         
         
         <p>yāvad apareṇa samayena rūpamadamatto prabhūtabalākrāntaḥ sa svarājyaviṣaye vistarakautukaḥ
            kiṃ kim astīti taddarśanārtham upacakrāma, mahatyā rājarddhyā nānāvādyaṃ ninādayan
            parijanasahāyaparivṛto vaḍabāsahasrair nāgasahasraiḥ parivṛto yathā śakropacāraiḥ
            śakraparispardhy evaṃ sa vibhūtyā niṣkrāmati //</p>
         
         
         <p>atha grāmaṇyāṃ janapade vistaraṃ darśituṃ rājāgacchatīti śabdam aśrauṣīt // tadā sarve
            janā yogyānusāreṇa sarvavastūni saṃbhārāṇi sajjīkṛtya rājānam upagamya sarvavastūpabhogapuraḥsareṇa
            taṃ satkārayām āsa //</p>
         
         <span class="note"><span class="bold">Dak: 98</span></span>
         
         <p>tataḥ sa dhātusteja ito nātidūre paramavistarasamatalasthalabhūmim anuprāptaḥ / tato
            rājño manasi utkaṇṭhita aśvavegena krīḍitum // atha rājñaḥ sahāyān atra
            viśrāmayati / atha rājā dvir api trir api aśvavegaṃ kṛtavān / tato 'śvenātijavenāpahārito
            gataḥ / paramadūradeśe 'śvena parityaktvā rāj mūrchitaḥ /
            mūrchā parigatā, rājā kṣaṇena cetanāṃ puṣṇāti / aśvam adarśanaṃ prāptaḥ // tataḥ sarve
            sahāyajanā rājānam adarśanaṃ prāptā manobhaṅgaṃ kṛtvā pratinivṛttāḥ //</p>
         
         
         <p>atha sa rājā<span class="it">,</span> pratinivṛttaṃ mārgaṃ na jñāyamānaṃ diśo 'pi aviditaḥ<span class="it">,</span> svecchayā tad bhuvanaṃ tyaktvānyatra dūrabhuvanaṃ yayau // atha rājā tata ito nātidūre
            ramaṇakaṃ nāma nagaraṃ dṛṣṭaṃ, sa tad upajagāma / yāvat tataś catasro 'psaraso nirgatā
            abhirūpā darśanīyā<span class="it">ḥ</span> prāsādikās tāḥ kathayanti / ehi dhātusteja svāgataṃ te, idam asmākam annagṛhaṃ pānagṛhaṃ
            vastragṛhaṃ śayyāgṛhaṃ maṇimuktāvajravaiḍūryaśaṅkhaśilāpravālavividhajātarūparajatasaṃpūrṇam
            (<span class="bold">Dak: 99</span>) āgaccha raṃsyāmaha <span class="it">i</span>ti // sa tatheti kṛtvā tābhiḥ sahānekāni varṣāni ratim anubhūtavān / athāpi tatkṛtapuṇya<span class="it">ḥ</span> sattva<span class="it">ḥ</span> kṛtakuśala<span class="it">ḥ /</span> dakṣiṇapaddhatigamanāc cainaṃ vārayanti //</p>
         
         
         <p>sa yato dakṣiṇāyāḥ paddhater nivāryate, tataḥ suṣṭhutaram utkaṇṭhito gantum /
            yāvat punar api dakṣiṇapathānugacchan paśyati sadāmattaṃ nāma nagaraṃ <span class="it">/</span> tatra dvārībhūto yāvat tasmād apy aṣṭau cāpsaraso nirgatā abhirūp<span class="it">atar</span>ā darśanīyatarā<span class="it">ḥ</span> prāsādikatarās tā<span class="it">ḥ</span> kathayanti sma / ehi dhātusteja svāgataṃ te, idam asmākam annagṛhaṃ pānagṛhaṃ vastragṛhaṃ
            śayyāsanagṛhaṃ maṇimuktāvajravaiḍūryaśaṅkhaśilāpravālavividhajātarūparajatasaṃpūrṇam
            āgaccha raṃsyāmahe // sa tābhiḥ sahānekāni varṣāṇi ratim anubhūtavān / athāpi tatkṛtapuṇya<span class="it">ḥ</span> sattvaḥ kṛtakuśalaḥ / tā apy asya dakṣiṇapaddhatiṃ vārayanti / sa yato dakṣiṇāyāḥ
            paddhate<span class="it">r</span> nivāryate, tataḥ suṣṭhutaram utkaṇṭhito gantum <span class="it">/</span> yāvat punar api dakṣiṇena pathā gacchan paśyati nandanaṃ nāma nagaram <span class="it">/</span> sa tatra dvārībhūto yāvat tasmād api ṣoḍaśāpsaraso nirgatā <span class="it">a</span>bhirūp<span class="it">atar</span>ā darśanīyatarāḥ prāsādikatarās tāḥ kathayanti / (<span class="bold">Dak: 100</span>) ehi dhātusteja svāgataṃ te, idam asmākam annagṛhaṃ pānagṛhaṃ vastragṛhaṃ śayyāsanagṛhaṃ
            maṇimuktāvajravaiḍūryaśaṅkhaśilāpravālavividhajātarūparajatasaṃpūrṇam āgaccha raṃsyāmahe
            // sa tābhis sahānekāni varṣāṇi ratim anubhūtavān / athāpi tatkṛtapuṇyaḥ sattvaḥ kṛtakuśalaḥ
            <span class="it">/</span> tā apy asya dakṣiṇapaddhatiṃ vārayanti / sa yato dakṣiṇāyāḥ paddhate<span class="it">r</span> nivāryate tataḥ suṣṭhutaram utkaṇṭhito gantum <span class="it">//</span> yāvat punar api dakṣineṇa pathā gacchan paśyati brahmottaraṃ nāma prāsādam <span class="it">/</span> sa tatra dvāribhūto yāvat tasmād api dvātriṃśad apsaraso nirgatā abhirūpatarā darśanīyatarāḥ
            prāsādikatarās tāḥ kathayanti / ehi dhātusteja svāgataṃ te, idam asmākam annagṛhaṃ
            pānagṛhaṃ vastragṛhaṃ śayyāgṛhaṃ maṇimuktāvajravaiḍūryaśaṅkhaśilāpravāḍajātarūpārajatasaṃpūrṇam
            āgaccha raṃsyāmahe // sa tābhiḥ sahānekāni varṣāṇi ratim anubhūtavān / athāpi tatkṛtapuṇya<span class="it">ḥ</span> sattvaḥ kṛtakuśalaḥ <span class="it">/</span> tā apy asya dakṣinā<span class="it">ṃ</span> paddhatiṃ vārayanti / sa yato dakṣiṇāyāḥ paddhate<span class="it">r</span> nivāryate / tataḥ suṣṭhutaram utkaṇṭhito (<span class="bold">Dak: 101</span>) gantum <span class="it">//</span> yathā dakṣiṇāṃ paddhatiṃ gacchati tathāsya itaḥ paddhate yāvat punar api dakṣiṇena
            pathā gacchan paśyati mahāntaṃ taptavālukāsthalaṃ, tatas tīreṣūpagacchati / agnidāha<span class="it">m</span> iva jvālāgatā<span class="it">ṃ</span> vālukāṃ dadarśa // tad dṛṣṭvā manovihvalatayā iti cintitaḥ kathaṃ gamyate / kutra
            gaccheyam ahaṃ nu bho // tathā sthite ugrajantuḥ samāgataḥ / nāśvo na kharo noṣṭro
            na gāvo mukhākṛtir na vidyate / jantur eka upāgatya tam uvāca / mānava me 'ṅgapṛṣṭhe
            'varohaya, idaṃ vālukāsthale kathaṃ hi gamyate / yadi hiṇḍate tava pādaḥ komalagodhumo
            muśalaprahārair vibhedayann iva viśīryate / ata eva me pṛṣṭhe 'varohaya paratīraṃ
            nīyate mayā // sa avaruroha ca tadā sa javena nīyate / tatkṣaṇam eva tīram anuprāptaḥ
            sa jantur antarhito 'bhūt //</p>
         
         <span class="note"><span class="bold">Dak: 102</span></span>
         
         <p>tato dakṣiṇena pathā gacchan kasmiṃś cit sthāne paśyati projjvalam <span class="it">/</span> jvalanena sa tapyate // sa āha / kena karmaṇeti // vanadāhavahnido 'haṃ <span class="it">/</span> tasya karmaṇeti //</p>
         
         
         <p>sa punar api dṛṣṭaḥ / vāyasagṛddhādyair āraṭane 'niśaṃ bhujyate // so 'vocat / ko
            <span class="it">'</span>sau kena karmaṇeti // sa āha // ahaṃ viśvāsaghātakaḥ <span class="it">/</span> tena karmaṇeti //</p>
         
         
         <p>punar api jvaladagniguḍaṃ mukhe viṣkambhamāṇam aśnāti <span class="it">/ taṃ</span> dṛṣṭavān // sa āha / ko 'sau // sāṃghikānāṃ dravyaharaṇe<span class="it">ne</span>ti //</p>
         
         
         <p>sa punar api dṛṣṭaḥ / ayojvalitatīkṣṇatarakṣuramārge raṭan viśīrṇapādaḥ pragacchati
            // taṃ dṛṣṭvāha // kā evaṃvidhāḥ // sa cāha // dharmasetuṃ viṣame jale vā marge kuṭile
            vā bhindanti / tasya karmaṇeti //</p>
         
         <span class="note"><span class="bold">Dak: 103</span></span>
         
         <p>punar api prakīrṇakeśīstriyau svajānu dantair ghṛṣṭvā sthitau / sa āha <span class="it">/</span> ke striyau kena vā karmaṇeti / te ūcatuḥ / adānnadātā kuśalair vihīnaḥ <span class="it">/</span> annaṃ na prāptaṃ dvādaśavarṣabhūtam //</p>
         
         
         <p>punar api ito 'bhyantaraṃ gacchan paśyati / śālmalī raṭann aṣṭāṅgulāyaskaṇṭakā saṃsaktaḥ
            // sa āha // ko 'yaṃ <span class="it">//</span> sa cāha // paradārāgamanaprasakta iti //</p>
         
         
         <p>sa punar api ito dakṣiṇena pathā gacchan paśyati / rajjunā pādadvayor baddhā gale
            'valambya keśeṣu rajjunā granthayitvā vṛkṣe cālambya strī nitambe 'yoda<span class="it">ṃ</span>ṣṭraiḥ khādyate bhrśaṃ // tāṃ dṛṣṭvā sa āha / kā evaṃvidhā // sāha // ātmasvāminam
            avahelāṃ kṛtya parapaurṣarateneti //</p>
         
         <span class="note"><span class="bold">Dak: 104</span></span>
         
         <p>punar api ito dakṣiṇena pathā gacchan paśyati / mastake 'yomayacakraṃ bhrāmayan pūyaśoṇitaṃ
            prasarati śiraso 'sya / taṃ dṛṣṭvā kathayati / ayaṃ vidhā kasmād
            duḥprasahyaduḥkhī kaḥ // sa tam āha // mātur apakārād imaṃ duḥprasahyaduḥkham /</p>
         
         
         <p>atha sa punar api ito dakṣiṇena pathā gacchan paśyati /</p>
         
         
         <p>
            mahākāyo mahocchrāyaparvatodarasaṃnibhaḥ /<br />
            svakeśaromapraticchannāṅgaḥ sūcīcchidropamāmukhaḥ // Dak_10.3 //
            </p>
         
         
         <p>taṃ dṛṣṭvā sa prāha / ko 'sāv ayam ugrarūpo bhayānakaḥ // sa tam āha / kasmai cid
            dānaṃ kiṃcinmātraṃ na dadāmi / dānanivārakadānamātsaryād iti //</p>
         
         
         <p>punar api ito dakṣiṇena pathā gacchan paśyati / agnikaṇā<span class="it">ḥ</span> śirasi varṣanti mahātṛṣārtaḥ // taṃ dṛṣṭvā sa prāha / aho vidheyaṃ kena karmaṇeti
            // sa āha //</p>
         
         
         <p>kasmai cit tṛṣārtāyāgatāya pānīyaṃ pātuṃ na dadāmi // punas tena pātuṃ gacched (<span class="bold">Dak: 105</span>) iti, tadā sa cāpi mṛttikām ādāya vyayanaṃ kṛtvā pānīyam āvilaṃ kṛtvā taddhetor idaṃ
            duḥkham //</p>
         
         
         <p>atha sa dhātustejanṛpaḥ paralokam itiniścitam iti saṃcintya tasmād dakṣiṇapathād vimukhībhūya
            svarājyaviṣayam anuprāptaḥ //</p>
         
         
         <p>tadā tasya pitrā rājñā cirakālena na pratyāgatena kālagata iti matvā putrasya nāmnā
            prāsādaḥ kāritaḥ <span class="it">/</span> nānāvādyabhāṇḍamṛdaṅgatāḍajhallavīṇāveṇumukuṇḍatūryādi cchattradhvajacāmarādi prāsādopari
            nyasta<span class="it">m</span> // cākṣarāṇi likhitāni sthāpitāni / yadi tāvad dhātustejakumāro jīvati, tasya māṅgalyena
            kṣipram āgamanāya, atha cyutaḥ kālagato vā gatyupapattisthānaviśeṣatāyai // ity akṣarāṇi
            likhitvā tāsu nyastāḥ //</p>
         
         
         <p>atha sa dhātustejo nṛpatir dṛṣṭvā paurajanair acihnatvā kenāpi avicāritaḥ // tatas
            tena dhātuste<span class="it">jarā</span>jñā svanāmna nirmitaprāsādaṃ (<span class="bold">Dak: 106</span>) samantataḥ paribhraman paśyati // svanāmalikhitaṃ kautūhalajātaḥ sa saṃlakṣayati
            / aho me mātāpitṛbhyāṃ mṛta eva gṛhīta iti niścayaṃ matvā me nāmnā pratimādinā prāsādaḥ
            kāritaḥ / pitrā rājñā tathākṛte bhūya<span class="it">ḥ</span> kathaṃ saṃmukhī paśyeyaṃ / ataḥ kāraṇād atra sthātuṃ mano na ramate / kaivalyamokṣamārgaṃ
            sādhayeyam ity uktvā tasmāt sthānāc carann anyatra magadhābhimukhaṃ jagāma //</p>
         
         
         <p>atha māgadhāḥ sattvās tasminn avasare gṛddhakūṭam āgamanāyāgacchanti / tatas tena
            dhātustejena tā dṛṣṭāḥ pṛṣṭāś ca kva bhavanto gacchanti // tair uktaṃ gṛddhakūṭaṃ
            gacchāmo buddhaṃ bhagavantaṃ draṣṭum iti // dhātustejaso buddha iti aśrutapūrvaṃ nāma
            śrutvā sarvaromakūpāṇy āhṛṣṭāni paramakutūhalam utpannam <span class="it">/</span> tasyaitad abhavat / yan nv aham api buddhaṃ bhagavantaṃ darśanāyopasaṃkrameyam iti
            so 'pi janaiḥ sārdhaṃ gṛddhakūtaṃ gacchati //</p>
         
         <span class="note"><span class="bold">Dak: 107</span></span>
         
         <p>tataḥ sa dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samanvāgatam
            aśītyā cānuvyañjanair virājitagātraṃ vyomaprabhālaṃkṛtaṃ sūryasahasrātirekaprabhaṃ
            jaṅgamam iva ratnaparvataṃ samantato bhadrakaṃ dṛṣṭvā prasādajāto bhagavataḥ pādau
            śirasā vanditvā purato niṣaṇṇo dharmaśravaṇāya //</p>
         
         
         <p>atha bhagavān āśayaṃ jñātvā caturāryasatyaprativedhikī dharmadeśanā kṛtā // yāṃ śrutvā
            prasādajāto bhagavantam etad avocat // bhagavan vyākarotu <span class="it">/</span> anuttarāyāṃ samyaksaṃbodhau vyākarotu //</p>
         
         
         <p>atha bhagavān āha // bhaviṣyasi tvaṃ kulaputra dhātuśikharanāmalokadhāto<span class="it">r</span> dhātustejo nāma tathāgato 'rhan samyaksaṃbuddho vidyācaraṇasaṃpannaḥ sugato lokavid
            anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān iti <span class="it">/</span> vyākaraṇaṃ śrutvā pravrajyāgrahaṇaṃ cakāra // tatkṣaṇe sākṣād arhattvaṃ prāptam //</p>
         
         <span class="note"><span class="bold">Dak: 108</span></span>
         
         <p>tato bhikṣavas taṃ dṛṣṭvāścaryajātā bhagavantaṃ papracchuḥ / ko 'sau bhagavan tvayā
            samyaksaṃbodhau vyākṛta iti //</p>
         
         
         <p>bhagavān āha // dakṣiṇāpathi dharmakalpo nāma rājā mahāpratāpavān dharmiṣṭhaḥ / tasya
            rājñaḥ suto 'sau //</p>
         
         
         <p>bhikṣava ūcuḥ // kāni bhadanta tena karmāṇi kṛtāni yenābhirūpo darśanīya<span class="it">ḥ</span> prāsādikas tejaḥ pravrajyārhattvaṃ sākṣātkṛtam iti // bhagavān āha //</p>
         
         
         <p>bhūtapūrvaṃ bhikṣavo 'tīte <span class="it">'</span>dhvani ekanavatikalpe vipaśvī nāma samyaksaṃbuddho loka udapādi vidyācaraṇasaṃpannaḥ
            sugato lokavid anuttaraḥ puruṣadamyasārathiḥ śāstā devānāṃ ca manuśyāṇāṃ ca buddho
            bhagavān bandhumatīṃ mahārājadhānīṃ nagarīm upaniśritya viharati sma // atha sa bhagavān
            sakalabuddhakāryaṃ kṛtvā indhanakṣayāgnir iva nirupadhiśeṣe nirvāṇadhātau parinivṛtaḥ
            / tasmā<span class="it">d</span> rājñā bandhumatā śarīre śarīrapūjāṃ kṛtvā samantayojanastūpaṃ kāritaṃ krośam uccatvena
            //</p>
         
         <span class="note"><span class="bold">Dak: 109</span></span>
         
         <p>tena samayena anyatamaśreṣṭhiputreṇa taṃ dṛṣṭvā prasādajātena pitrā sādhitā<span class="it">ni</span> nānādhātumahārajatarūpyaratnakūṭāni gṛhītvā tasmin vipaśvinaḥ stūpagarbhe dhātur
            āropitaḥ // tena praṇidhānaṃ kṛtaṃ <span class="it">/</span> anenāhaṃ kuśalena paścime samaye paścime kāle paścimake tathāgate 'nuttarāyāṃ samyaksaṃbodhau
            vyākaraṇaṃ pratilabheyam iti //</p>
         
         
         <p>tena putreṇa kṛtakuśalamūlena tasya pitā dakṣiṇapathi dharmakalpo nāma rājā babhūva,
            tasya putro dhātustejaḥ pūrvajanmany api pitāputrau //</p>
         
         
         <p>bhagavān āha // kiṃ manyadhve bhikṣavo yo 'sau tena kālena tena samayena śreṣṭhiputra
            āsīd ayaṃ sa dhātustejarājā <span class="it">/</span> vipaśvinaḥ stūpe dhātum āropitaṃ / tena hetunā abhirūpaḥ prāsādiko darśanīyataraḥ
            <span class="it">/</span> arhattvaṃ sākṣātkṛtam iti // mayāpi samyaksaṃbodhau vyākṛtaḥ //</p>
         
         
         <p>bhagavān punar uvāca // mahānuśaṃsā maitreya mahānuśaṃsā bhikṣavas tathāgatasya stūpabimbeṣu
            dhātvavaropaṇānāṃ naikaphalānuśaṃsā // tac chṛṇuta //</p>
         
         <span class="note"><span class="bold">Dak: 110</span></span>
         
         <p>
            pade sugatasaṃpadāṃ sapadi satpratiṣṭho bhuvi<br />
            prakāśitayaśā bhavaty akhilasattvadhātvāśrayaḥ /<br />
            samunnatatarasthiraprakṛtisaṃpadā saṃśrito<br />
            jinapratikṛtau janena yadi dhātur āropyate // Dak_10.4 //
            </p>
         
         
         <p>
            śakrīṃ samantād adhigamya lakṣmīṃ dvīpāṃś ca bhuktvā caturo narendrāḥ /<br />
            ante viśuddhaṃ padam āpnuvanti dhātoḥ samāropaṇato jinasya // Dak_10.5 //
            </p>
         
         
         <p>
            dṛśyante kāntimantaḥ śaśadharavadanāḥ subhruvo dīrghanetrā<br />
            martyā yan martyaloke varakanakanibhāḥ kṣāntisauratyayuktāḥ /<br />
            pṛthvīṃ yac cāpi rājā jalanidhivasanāṃ pālayaṃś cakravartī<br />
            tat sarvaṃ buddhabimbe bhavati tanubhṛtāṃ dhātum āropya bhaktyā // Dak_10.6 //
            </p>
         
         
         <p>
            tasmād bhikṣavo mamāntare mama nirvṛte 'nāyake loke idaṃ sūtraṃ deśayitavyam /<br />
            śrutvā ca prasādo bhavati prasādajāte tathā kariṣyati tathā ca kṛtvā tatphalaṃ prāpyate
            dhruvam //
            </p>
         
         
         <p>iti dvāviṃśatyavadānakathāyāṃ dhātvavaropaṇakathā daśamaḥ paricchedaḥ //</p>
         
         
         <p>XI. maṇḍalakathā</p>
         
         
         <p>atha khalu maitreyo bodhisattvo mahāsattvo dhātvavaropaṇaphalānuśaṃsāṃ śrutvā bhagavantaṃ
            punar evam āha //</p>
         
         
         <p>
            bhagavañ śrotum icchāmi, maṇḍalaṃ sugatasya ca /<br />
            kriyate yena pūjārtham, phalaṃ teṣāṃ kathaṃ vibho // Dak_11.1 //
            </p>
         
         
         <p>bhagavān āha //</p>
         
         
         <p>
            bhavati kanakavarṇaḥ sarvarogair vimuktaḥ<br />
            suramanujaviśiṣṭaś candravad dīptakāntiḥ /<br />
            dhanakanakasamṛddho jāyate rājavaṃśe<br />
            sugatavaragṛhe 'smin maṇḍalaṃ yaḥ karoti // Dak_11.2 //
            </p>
         
         
         <p>iti bhāṣitvā bhagavān tūṣṇībhūtaḥ sthitaḥ / tathānuṣṭhite bhagavān saṃcintayati //</p>
         
         
         <p>candraprabho bodhisattva ihāgacchatv iti sahacittotpādād bhagavataś candraprabho bodhisattvaś
            candrāvabhāsalokadhātor antarhitaḥ / tatkṣaṇam eva ṛddhyā vihāyasā āgatya gṛddhakūṭe
            bhagavataḥ purato niṣaṇṇaḥ // sa bhagavataḥ pādau śirasābhivanditvā, ekānte niṣīdati
            <span class="it">/</span> sa ca sākṣāc candra iva rūpasaundaryaś candra iva prabhāvirājitaśītaraśmiḥ <span class="it">/</span> samantayojano 'sya tejasāvabhāsitaḥ //</p>
         
         <span class="note"><span class="bold">Dak: 112</span></span>
         
         <p>atha sa bodhisattva utthāyāsanād bhagavantaṃ tridhā pradakṣinīkṛtya uttarāsaṅgaṃ kṛtvā
            dakṣiṇajānumaṇḍalaṃ pṛthivyāṃ pratiṣṭhāpyā yena bhagavāṃs tenāñjaliṃ praṇamya bhagavantam
            etad avocat // bhagavan kasmin sati bhavapratyayo jāyate / kasya nirodho nirodhāt
            punar bhavet / kiṃ bhavo nirudhyate //</p>
         
         
         <p>bhagavān āha // sādhu sādhu candraprabha / bhikṣavaḥ paśya<span class="it">ta</span> yūyam api tathā śṛṇotha / idaṃ sūtraṃ saṃprakāśayiṣye daśabalasamanvāgato <span class="it">'</span>haṃ caturvaiśāradyaviśārada udārām ārṣabhaṃ parṣadi siṃhanādaṃ nadāmi / yad utāsmin
            satīdaṃ bhavaty asyotpād<span class="it">ād</span> idam utpadyate / yad utāvidyāpratyayā<span class="it">t</span> saṃskāraḥ, saṃskārapratyayād vijñānaṃ vijñānapratyayān nāmarūpaṃ nāmarūpapratyayāt
            ṣaḍāyatanaṃ saḍāyatanapratyayāt sparśaḥ sparśapratyayāt tṛṣṇā tṛṣṇāpratyayād upādānam
            upādānapratyayād bhavo bhavapratyayāj jātir jātipratyayāj jarāmaraṇaśokaparidevaduḥkhadaurmanasyopāyāsā<span class="it">ḥ</span> saṃbhavanti / evam asya kevalasya mahato duḥkhaskandhasya samudayo bhavati / yad
            utāsmin na satīdaṃ na (<span class="bold">Dak: 113</span>) satīdaṃ na bhavati / asya nirodhād idaṃ nirudhyate / yad utāvidyānirodhāt saṃskāranirodhaḥ
            saṃskāranirodhād vijñānanirodho vijñānanirodhān nāmarūpanirodho nāmarūpanirodhāt ṣaḍāyatananirodhaḥ
            ṣaḍāyatananirodhāt sparśanirodhaḥ sparśanirodhād vedanānirodho vedanānirodhāt tṛṣṇānirodhas
            tṛṣṇānirodhād upādānanirodha upādānanirodhād bhavanirodho bhavanirodhāj jātinirodho
            jātinirodhāj jarāmaraṇaśokaparidevaduḥkhadaurmanasyopāyāsā nirudhyante / evam asya
            kevalasya mahato duḥkhaskandhasya nirodho bhavati / svākhyāto me bhikṣavo dharma uttāno
            vivṛtaś chinnaplotiko yāvad devamanuṣyebhyaḥ samyak saṃprakāśitaḥ //</p>
         
         
         <p>asmin khalu dharmaparyāye bhāṣyamāṇe candraprabheṇa bodhisattvena aṣṭādaśāveṇikabuddhadharmāḥ
            pratilabdhā<span class="it">ḥ</span> ṣaṭpāramitā eva pratilabdhā<span class="it">ś</span> ca //</p>
         
         
         <p>atha khalu bhagavāṃs tasyaiva vyākaraṇam anuprayacchati //</p>
         
         
         <p>sādhu sādhu kulaputra, asmiṃs tava lokadhātau candraprabho nāma tathāgato 'rhan bhaviṣyatīti
            //</p>
         
         <span class="note"><span class="bold">Dak: 114</span></span>
         
         <p>
            vidyācaraṇasaṃpannaḥ sugato lokavid anuttaraḥ /<br />
            devānāṃ ca manuṣyāṇāṃ śāstā loke bhaviṣyati // Dak_11.3 //
            </p>
         
         
         <p>atha sa bodhisattvo bhagavatas tathāgatasya vyākaraṇam anuprāpya prasādajātena bhagavantaṃ
            tripradakṣiṇīkṛtya bhagavataḥ pādau śirasā vanditvā svabhavanaṃ prakrāntaḥ //</p>
         
         
         <p>atha khalu bhikṣavas tasya bodhisattvasya abhirūpa<span class="it">ṃ</span> darśanīyaṃ prāsādikaṃ ca dṛṣṭvā bhagavantam eva ūcuḥ // kāni bhadanta candraprabheṇa
            bodhisattvena karmāṇi kṛtāni, abhirūpo darśanīyaḥ prāsādikaḥ // bhagavān āha //</p>
         
         
         <p>bhūtapūrvaṃ bhikṣavo 'tīte 'dhvani ekanavatikalpe vipaśvī nāma samyaksaṃbuddho loka
            udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ sastā devānāṃ
            ca manuṣyāṇāṃ ca buddho bhagavān bandhumatīṃ rājadhānīm upaśritya viharati sma //
            tena khalu punaḥ samayena bhagavān vipaśvī samyaksaṃbudhha ihaiva vihārān niṣkramya
            trāyatriṃśeṣu bhavaneṣu viharati //</p>
         
         <span class="note"><span class="bold">Dak: 115</span></span>
         
         <p>atha te janakāyā bhagavantaṃ vinā sthātumano notsahante // tatas te janakāyā bhagavato
            vipaśvinaḥ śrāvakottama<span class="it">ḥ</span> sunandabhikṣus tam ūcuḥ // kva gacchati bhagavān vipaśvī ciraṃ divasam adṛṣṭvā sarve
            janakāyā bhagavantaṃ draṣṭum ākāṅkṣamāṇāḥ sthitāḥ //</p>
         
         
         <p>sunandabhikṣur āha // ihaiva vihāre 'ham ekas tiṣṭhāmi, sa mayāpi darśanaṃ na prāpto
            bhagavān //</p>
         
         
         <p>tena khalu punaḥ samayenānyatamaḥ śreṣṭhī mahārddho dharmakāmaḥ śuddhāśayo bhagavantam
            arcanārthaṃ puṣpadhūpādīni gṛhītvā vipaśyinaḥ
            samyaksaṃbuddhasya vihāre praviśati // tatas tena bhagavantam adṛṣṭvā pṛṣṭaḥ /
            bhagavān kva gacchati / kutra viharati / aho mandabhāgyasya bhagavān na prāpta iti
            //</p>
         
         
         <p>sunando 'pi piṇḍāya prāvikṣat // tatas tena śreṣṭhinā gomayenopalipya maṇḍalākāraṃ
            kṛtvā bhagavato 'rthe pūjā kṛtā <span class="it">/</span> punas tasya buddhir utpannā // anenaivaṃvidhinā gomayenopalipya maṇḍalam avidhāya
            kaḥ pūjayiṣyati / tat kasmān mana utsahante śūnyasthāne / ata evam ahaṃ sauvarṇamayaṃ
            maṇḍalaṃ nirmāpayiṣye / (<span class="bold">Dak: 116</span>) tathā kṛte sarve janakāyās tathāgatapūjanāya manaḥprasannatā<span class="it">ṃ</span> bhaveyuḥ // iti cintayitvā sa śreṣṭhī caturasrapramāṇena maṇḍalaṃ karmakareṇa kārayitvā
            vihāramadhye nirmāpitaḥ // tadanantaraṃ sa śreṣṭhī taṃ nirmāpayitvā vīthim avataran
            sarvajanakāyān āhūyoktaḥ // ye ye tathāgatārcanābhilāṣajanās tasmin maṇḍale 'rcayitavyāḥ
            / yāvad bhagavān vipaśvī samyaksaṃbuddho nāgatas tāvad iti // tac chrutvā tataḥ prabhṛti
            sarve bandhumatījanakāyās taṃ dṛṣṭvā prasādajātā bhagavato 'rthaṃ pūjāṃ kṛtāḥ //</p>
         
         
         <p>athāpareṇa samayena śreṣṭhī maṇḍalam abhyarcya praṇidhānaṃ kṛtam // anena kuśalamūlena
            vānaprasthabodhisattvo bhaveyam iti / paścimakathāgate saṃbodhivyākaraṇaṃ pratilabheyam
            iti praṇidhānaṃ kṛtam // tataḥ sa buddhe bhagavati manaḥ prasādya kālaṃ kṛtvā kauravyarājñaḥ
            mahiṣī tasyāḥ kukṣāv upapannaḥ // tato navānāṃ māsānām atyayāt putro jāta abhirūpaḥ
            prāsādiko darśanīyaḥ / yadā jātamātreṇa tasya prabhayā sarvaṃ (<span class="bold">Dak: 117</span>) nagaram avabhāsitam / yathā candramoditaḥ śītaraśmis tathā prabhayā sphuṭo 'bhūt
            // tasya jātau jātimahaṃ kṛtvā nāmadheyaṃ vya<span class="it">va</span>sthāpitam / kiṃ bhavatu dārakasya nāmeti //</p>
         
         
         <p>amātyā ūcuḥ // yasmād asya prabhā niḥsṛtā tasmād bhavatu dārakasya candraprabha iti
            vyavasthāpitam //</p>
         
         
         <p>tato dhātrīvargā<span class="it">bhir</span> unnīyate vardh<span class="it">y</span>ate kṣīreṇa dadhnā navanītena sarpiṣā sarpimaṇḍenānyaiś ca taptottaptair upakaraṇaviśeṣair
            āśu vardhate hradastham iva paṅkajam / yadā candraprabho dārako mahān saṃvṛttaḥ //
            sa ca bhadra<span class="it">ḥ</span> kalyāṇāśayaḥ prakṛtimedhāvitvāt sarvaśāstravidyādhigame kauśalaḥ śilpajñāne maṇirāge
            vādyavādite gītasaṃjñāne saṃgītaśāstre dhanuvidyādisaṃpanno 'bhūt //</p>
         
         
         <p>
            sa bandhumitrāśritadīnavargān saṃmānanīyān atithīn gurūṃś ca /<br />
            prahlādayām āsa tayā samṛddhyā deśān mahāmegha ivābhivarṣan // Dak_11.4 //
            </p>
         
         <span class="note"><span class="bold">Dak: 118</span></span>
         
         <p>so 'pareṇa samayena sahāyānucaraiḥ parivṛto rājyakauśalakautūhalaṃ darśituṃ samantato
            nagarād bhraman lokān paśyati / ke cid vṛddhā<span class="it">ḥ</span> kubjabadhirā indriyahīnā vyādhibhiḥ spṛṣṭās tān paśyati / ke cit sundararūpayauvanamadadarpā
            garjitās tān paśyati // sa tān dṛṣṭvā tasyaitad abhavat // iha saṃsāre sarvam anartham
            evam, idaṃ śarīram aśaucapāpākula<span class="it">ṃ</span> rogaśokasthāna<span class="it">ṃ</span> bhayākula<span class="it">ṃ</span> māyānirmitam avīcisadṛśasaṃsārasamudraduḥkham aharniśaṃ pratāpitam / jarāmaraṇanivāraṇopāyaṃ
            nāsti / tasmāt saṃsārasamudrataraṇopāyam anveṣayeyam iti vicintya rājagṛhaṃ praviśya
            tūṣṇī<span class="it">ṃ</span> bhūtvā cintayām āsa //</p>
         
         
         <p>
            rāgeṇa jāyate lobhaṃ śokaṃ lobhena jāyate /<br />
            śokena śoṣayed gātraṃ maraṇaṃ tatra prāpyate // Dak_11.5 //
            </p>
         
         
         <p>tasmāt sukhaṃ na paśyāmi mānuṣāṇāṃ kadā cana /
            īdṛśaṃ duḥkhasaṃsāre <span class="it">'</span>sukhasaṃjñā vidhīyate // Dak_11.6 //</p>
         
         
         <p>tathāvidhe 'sārake kaḥ sāram ādadyāt //</p>
         
         
         <p>tataḥ sa candraprabhaḥ pitaraṃ rājānaṃ vijñāpitavān // tāta śṛṇu me vāñchā<span class="it">m</span> / tava śuddhakule jāto 'haṃ kasmai cid bhikṣārthikebhyaḥ śramaṇabrāhmaṇavaṇīpakebhyo
            dānaṃ dātum icchāmi, tāta mamābhiprāyaṃ śṛṇu //</p>
         
         <span class="note"><span class="bold">Dak: 119</span></span>
         
         <p>
            dānaṃ nāma mahānidhānam anugaṃ caurādyasādhāraṇaṃ<br />
            dānaṃ matsaralobhadoṣarajasaḥ prakṣālanaṃ cetasaḥ /<br />
            saṃsārādhvapariśramāpanayanaṃ dānaṃ sukhaṃ vāhanaṃ<br />
            dānaṃ naikasukhopadhānasumukhaṃ sanmitram ātyantikam // Dak_11.7 //
            </p>
         
         
         <p>
            vibhavasamudayaṃ vā dīptim ājñāguṇaṃ vā<br />
            tridaśapuranivāsaṃ rūpaśobhāguṇaṃ vā /<br />
            yad abhilaṣati sarvaṃ tat samāpnoti dānād<br />
            iti parigaṇitārthaḥ ko na dānāni dadyāt // Dak_11.8 //
            </p>
         
         
         <p>tasmād ahaṃ prārthayāmi //</p>
         
         
         <p>tato janakaḥ prahasan tam uvāca // aho śuddhaceto durāsada, bālo 'pi dānam eva rocate
            // punar āha // putra candraprabha kiin bhāṣase <span class="it">/</span> nūnaṃ tava viśaye 'nnagṛhapānagṛha<span class="it">ṃ</span> suvarṇarajatamaṇimuktāsaṃparipūrṇaṃ tat sarvaṃ tavādhīnam <span class="it">/</span> yathecchayā dānaṃ kuruṣvābhiprāyam //</p>
         
         
         <p>sa āha // tāta sādhu bhadraṃ bhavatu // ity uktvā pitur vācaḥ śirasā nidhāya, śramaṇabrāhmaṇavaṇīpakebhyo
            dānāni dadāti puṇyāni karoti //</p>
         
         <span class="note"><span class="bold">Dak: 120</span></span>
         
         <p>atha tasya dārakasya candraprabhasya saṃsāranairguṇyaṃ bahudoṣayuktaṃ matvā agāramadhyā
            vasituṃ mano na ramate / vanaprasthaṃ gantumana iti cintitavān //</p>
         
         
         <p>tasyaitad abhavat //</p>
         
         
         <p>ayuktam etan mātāpitarāv anivedya kathaṃ gaccheyam / ata eva mātāpitarāv agre nivedya
            vanaprasthaṃ gaccheyam ity ārocya yena pitā tenopasaṃkrānta upasaṃkramya pitarau cāha
            // tātānujānīhi me gṛhāvāse bahudoṣajālaṃ matvāhaṃ vānaprastho bhaveyaṃ tat tavājñāṃ
            dehīti //</p>
         
         
         <p>evam uktau pitarau sāśruvadanau gadgadakaṇṭham ucchvāsya tam ūcatuḥ // nārhaty atrātmaja
            nau hṛdaye śokaśalyavraṇam asaṃrūḍham eva udghaṭayituṃ parameṇa duḥkheneti //</p>
         
         
         <p>
            tathā kṣamaṃ vetsi gṛhānurāgaṃ śreyaḥpathaṃ vā vanavāsasaukhyam /<br />
            asmān anāthān apahāya gehe kasmād vanaṃ vāñchasi gantum ekaḥ // Dak_11.9 //
            </p>
         
         
         <p>tac chrutvā sa āha // paśyatu deva //</p>
         
         
         <p>
            pramādamadakandarpalobhadveṣāspade gṛhe /<br />
            tadviruddhasya dharmasya ko 'vakāśaparigrahaḥ // Dak_11.10 //
            </p>
         
         <span class="note"><span class="bold">Dak: 121</span></span>
         
         <p>
            vikṛṣyamāṇo bahubhiḥ kukarmabhiḥ parigrahopārjanarakṣaṇākulaḥ /<br />
            aśāntacetā vyasanodayāgamaiḥ kadā gṛhasthaḥ śamamārgam eṣyati // Dak_11.11 //
            </p>
         
         
         <p>
            iti sa parigaṇayya niścitātmā praṇayamayāni suhṛdviceṣṭitāni /<br />
            anunayamadhurākṣarair vacobhir viṣadam apāsya tapovanaṃ jagāma // Dak_11.12 //
            </p>
         
         
         <p>sa tatrāpramāṇāni dhyānāni samutpādya divaṃ samabhiruroheti //</p>
         
         
         <p>kiṃ manyadhve bhikṣavo yo 'sau tena kālena tena samayena śreṣṭhī āsīt / ayam asau
            candraprabho bodhisattvo vipaśvinaḥ samyaksaṃbuddhasya vihāre suvarṇamayamaṇḍalaṃ
            nirmāpitaḥI / tena karmaṇo vipākena kauravyakule rājatvam anubhūya bodhisattvo bhūtvāṣṭādaśāveṇikabuddhadharmā<span class="it">n</span> ṣaṭ pāramitā<span class="it">ḥ</span> pratilabdho 'bhūt / mayāpi saṃbodhau vyākṛtaḥI tena yathā praṇidhānaṃ kṛtaṃ tathābhūt
            nānyeneti //</p>
         
         
         <p>(<span class="bold">Dak: 122</span>) mahāphalānuśaṃsā tathāgātasya maṇḍalasya phalānuśaṃsā //</p>
         
         
         <p>punaḥ śṛṇotha //</p>
         
         
         <p>
            bhavati kanakavarṇaḥ sarvarogair vimuktaḥ<br />
            suramanujaviśiṣṭaś candravad dīptakāntiḥ /<br />
            dhanakanakasamṛddho jāyate rājavaṃśe<br />
            sugatavaragṛhe 'smin maṇḍalaṃ yaḥ karoti // Dak_11.13 //
            </p>
         
         
         <p>
            te prāpnuvanti sahasaiva janādhipatyaṃ<br />
            dīrghāyuṣo vividharogabhayair vimuktāḥ /<br />
            buddhasya ye hi bhuvanatrayapūjitasya<br />
            kṛtvā bhavanti kusumaiḥ saha maṇḍalāni // Dak_11.14 //
            </p>
         
         
         <p>divyaiḥ sukhaiḥ sakalabhogavaraiś ca yuktā
            martyā bhavanti kanakādhikacāruvarṇāḥ /
            padmānanā<span class="it">ḥ</span> svavikalāṅgaviśālanetrāḥ
            puṣpair gaṇasya vividhair vasudhāṃ vicit<span class="it">r</span>ya // Dak_11.15 //</p>
         
         
         <p>evaṃ śikṣitavyaṃ buddheṣu bhāveṣu parītakarmaṇo 'pi mahāphalaṃ labhyate //</p>
         
         
         <p>iti dvāviṃśatyavadānakathāyāṃ maṇḍalakathā ekādaśamaḥ paricchedaḥ //</p>
         
         
         <p>XII. bhojanakathā</p>
         
         
         <p>atha khalu maitreyo bodhisattvo mahāsattvaḥ sattvānāṃ kuśalasaṃjananārthaṃ bhagavantaṃ
            punar uvāca //</p>
         
         
         <p>
            bhagavañ chrotum icchhāmi, annadānasya yat phalam /<br />
            tat sarvaṃ brūhi vādīndra kathaṃ sugatabhojanam // Dak_12.1 //
            </p>
         
         
         <p>evam ukte bhagavān maitreyaṃ bodhisattvaṃ mahāsattvam evam āha / śṛṇu maitreya ekasminn
            antare saśrāvakasaṃgho rājagṛhe viharāmi veṇuvane kalandakanivāpe //</p>
         
         
         <p>tasminn avasare tatra anyataraḥ śreṣṭhī gṛhapatiḥ prativasati sma / āḍhyo mahādhano
            mahābhogo vistīrṇaparigraho vaiśravaṇadhanasamudito vaiśravaṇadhanapratispardhī tīrth<span class="it">y</span>ābhiprasannaś ca sa āyuṣmatā mahāmaudgalyāyanenāvarjitaḥ / śāsane sāvatārito bhagavaty
            atyārtham abhiprasannaḥ // sa ca gṛhapatir udāro 'dhimuktas tenāyuṣmān mahāmaudgalyāyana
            uktaḥ / sahāyā me bhavanta, icchāmi bhagavataḥ pūjāṃ kartum iti <span class="it">/</span> adhivāsayaty āyuṣmān mahāmaudgalyāyanas tasya gṛhapates tūṣṇībhāvena vyavasthitaḥ
            //</p>
         
         <span class="note"><span class="bold">Dak: 124</span></span>
         
         <p>athāyuṣmān mahāmaudgalyāyanas taṃ gṛhapatim ādāya yena bhagavāṃs
            tenopasaṃkrānta upasaṃkramya bhagavataḥ pādau śirasā vanditvaikānte niṣaṇṇaḥ /
            ekānte niṣaṇṇa āyuṣmān mahāmaudgalyāyano bhagavantam idam avocat // ayaṃ bhadanta
            gṛhapatir ākāṅkṣati bhagavantaṃ saśrāvakasaṃghaṃ bhojayitum iti / tad asya bhagavān
            adhivāsayann anukampām upādāyeti <span class="it">/</span> adhivāsayati bhagavā<span class="it">ṃ</span>s tasya gṛhapates tūṣṇībhāvena //</p>
         
         
         <p>atha sa gṛhapatir bhagavatas tūṣṇībhāvenādhivāsanāṃ viditvā śatarasam āhāra<span class="it">ṃ</span> samupādāya bhagavataḥ purataḥ puṣpadhūpagandhamālyavilepanāni ca // āyuṣmatāpi mahāmaudgalyāyanena
            śakro devendro <span class="it">'</span>dhīṣṭha<span class="it">ḥ</span> kriyatām asya gṛhapate<span class="it">r</span> upasaṃhāram iti // tatas tatkṣaṇam eva śakreṇa devendreṇa sarvaṃ veṇuvanaṃ candanavanaṃ
            nirmitam //</p>
         
         
         <p>airāvatasupratiṣṭhitasadṛśāni ca nāgasahasrāṇi vālavyajanena vījayanti supriyapañcaśikhatumburuprabhṛtīni
            cānekāni gandharvasahasrāṇy upacitāni, ye vicitrair vādyaviśeṣair vādyaṃ kurvanti
            divyasudhābhojanam //</p>
         
         <span class="note"><span class="bold">Dak: 125</span></span>
         
         <p>tataḥ sa gṛhapatir divyamānuṣyair upakaraṇair bhagavantam upasthāya sarvāṅgena bhagavataḥ
            pādayor nipatya praṇidhānaṃ kartum ārabdhaḥ // anena kuśalamūlenāhaṃ cittotpādena
            deyadharmaparityāgena cāndhe loke 'nāyake 'pariṇāyake buddho bhūyām iti //</p>
         
         
         <p>atha bhagavāṃs tasya gṛhapater hetuparaṃparāṃ karmaparaṃparāṃ ca jñātvā smitaṃ prāviṣkaroti
            // tasmin samaye nīlapītalohitāvadātā arciṣo bhagavato mukhadvārān niścaranti / niścaritvā,
            adha ūrddhabhavāgraparyantam avabhāsya / atha tā arciṣo bhagavantaṃ tripradakṣiṇīkṛtya
            bhagavata uṣṇīṣe 'ntarhito 'bhūt //</p>
         
         
         <p>athāyuṣmān ānandaḥ kṛtakarapuṭo bhagavantaṃ papraccha //</p>
         
         
         <p>
            nānāvidho raṅgasahasracitro vaktrāntarān niṣkasitaḥ kalāpaḥ /<br />
            avabhāsitā yena diśaḥ samantād divākareṇodayatā yathaiva // Dak_12.2 //
            </p>
         
         <span class="note"><span class="bold">Dak: 126</span></span>
         
         <p>
            vigatodbhavā dainyamadaprahīṇā buddhā jagaty uttamahetubhūtāḥ /<br />
            nākāraṇaṃ śaṅkhammālagauraṃ smitam upadarśayanti jinā jitārayaḥ // Dak_12.3 //
            </p>
         
         
         <p>tatkālaṃ svayam adhigamya vīra buddhyā śrotṝṇāṃ śravaṇa jinendra kāṅkṣatānām
            /
            dhīrābhir munivṛṣa vāgbhir uttamābhir utpanna<span class="it">ṃ</span> vyapana<span class="it">ya</span></p>
         
         
         <p>saṃśayaṃ śubhābhiḥ // Dak_12.4 //</p>
         
         
         <p>nākasmāl lavaṇajalādrirājadhairyāḥ saṃbuddhāḥ smitam upadarśayanti nāthāḥ / yasyārthe
            smitam upadarśayanti dhīrās taṃ śrotuṃ samabhilaṣanti te janaughā iti //</p>
         
         
         <p>Dak_12.5 //</p>
         
         
         <p>bhagavān āha // evam etad ānandaivam etan nāhetv apratyayam ānanda te tathāgatā arhantaḥ
            samyaksaṃbuddhāḥ smitaṃ prāviṣkurvanti / paśyānandānena gṛhapatinā mamaivaṃvidhaṃ
            satkāraṃ kṛtam <span class="it">/</span> evaṃ bhagavata eṣa ānanda gṛhapatir anena kuśalamūlena cittotpādena deyadharmaparityāgena
            ca trikalpāsaṃkhyeyasamudānītāṃ bodhiṃ samudānīya karuṇāparibhāvitā<span class="it">ḥ</span> ṣaṭ pāramitāḥ paripūrya divyānnado nāma samyaksaṃbuddho bhaviṣyati / ayam asya deyadharmo
            yo mamāntike cittaprasādaḥ //</p>
         
         <span class="note"><span class="bold">Dak: 127</span></span>
         
         <p>etac ca prakaraṇaṃ rājā bimbisāro māgadhāś ca paricārakāc chrutvā paraṃ vismayam āpannāḥ
            //</p>
         
         
         <p>bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ //</p>
         
         
         <p>paśya bhagavan yāvad anena gṛhapatinā bhagavān saśrāvakasaṃgho divyamānuṣikābhir ṛddhibhir
            abhyarcita iti //</p>
         
         
         <p>bhagavān āha // tathāgatenaivaitāni karmāṇi kṛtāny upacitāni ko 'nyaḥ pratyanubhaviṣyati
            / na hi bhikṣavaḥ karmāṇi kṛtāny upacitāni / śubhāśubhāni pacyante, kadāpi na praṇaśyanti
            //</p>
         
         
         <p>bhūtapūrvaṃ bhikṣavo 'tīte 'dhvani pūrṇo nāma samyaksaṃbuddho loka udapādi vidyācaraṇasaṃpannaḥ
            sugato lokavid anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho
            bhagavān // atha pūrṇo nāma samyaksaṃbuddho janapadacārikaṃ caran<span class="it">n</span> anyatamarājadhānīm anuprāptaḥ / aśrauṣīd rājā kṣatriyaḥ pūrṇasamyaksaṃbuddho janapadacārikāṃ
            caran svaviṣayam anuprāpta iti śrutvā ca punar mahatyā rājarddhyā mahatā rājānubhāvena
            samanvāgato yena pūrṇaḥ samyaksaṃbuddhas tenopasaṃkrānta (<span class="bold">Dak: 128</span>) upasaṃkramya pūrṇasamyaksaṃbuddhasya pādau śirasā vanditvaikānte niṣaṇṇaḥ / ekānte
            niṣaṇṇaṃ rājānaṃ kṣatriyaṃ pūrṇaḥ samyaksaṃbuddho bodhikarair dharmaiḥ samādāpayati
            //</p>
         
         
         <p>atha rājā kṣatriyo buddhe bhagavati cittaprasādajātaḥ, pūrṇasamyakṣaṃbuddhaṃ saśrāvakasaṃghaṃ
            traimāsikaṃ cīvarapiṇḍapātraśayanāsanaglanapratyayabhaiṣajyapariṣkārair upasthāya
            bhagavataḥ sasaṃghasya vividhānnapānabhojyāni dadāti, bhagavato ratnamayapratimāṃ
            kārayitvā buddhaharṣaṃ kāritavān / yatrānekaiḥ prāṇiśatasahasrair mahāprasādo labdhaḥ
            //</p>
         
         
         <p>taddhetukaṃ <span class="it">tat</span>pratyayaṃ ca te parinirvṛtāḥ //</p>
         
         
         <p>ki<span class="it">ṃ</span> manyadhve bhikṣavo yo 'sau tena kālena tena samayena rājā babhūvāhaṃ sa<span class="it">ḥ</span> / yan mayā pūrṇasamyaksaṃbuddhasya tādṛśī bhojyāni ca pūjā kṛtā, tena saṃsāre 'nantaṃ
            sukham anubhūtaṃ tenaiva ca hetunā tathāgatasya ca me śreṣṭhinā śakreṇa ca devalokair
            īdṛśī pūjā kṛtā / tasmāt tarhi bhikṣava evaṃ śikṣitavyaṃ yac chāstāraṃ satkariṣyāmo
            gurukariṣyāma iti //</p>
         
         
         <p>(<span class="bold">Dak: 129</span>) mahānuśaṃsānnadānabhojanasya // punaś ca śṛṇuta //</p>
         
         
         <p>
            kāntāpāṇisarojapattravidhṛtāṃ sadvarṇagandhojjvalāṃ<br />
            svādusparśasukhāṃ surāḥ surapure yad devavṛndārakaiḥ /<br />
            bhāsvatkāñcanabhājaneṣu nihitām aśnanti divyāṃ sudhāṃ<br />
            tad buddhapramukhāryasaṃghaviṣaye nyastānnadānāt phalam // Dak_12.6 //
            </p>
         
         
         <p>
            maitryā yaḥ saha kiṃkaraiḥ smararipuṃ nirjitya vajrāsane<br />
            kleśārīn api yo durantaviṣayān antaścarān durjanān /<br />
            skandhārātim api prasahya sugato mṛtyuṃ ca nītvā vaśaṃ<br />
            prāptaḥ sarvarasāgrabhogavaśitāṃ so 'py annadānodayāt // Dak_12.7 //
            </p>
         
         
         <p>
            saṃpūrṇasarvāṅgasamanvitaṃ ca śrīmatsukhādyapratibhānayuktam /<br />
            āyur balaṃ varṇam udārarūpaṃ prāpnoti vidvān aśanapradānāt // Dak_12.8 //
            </p>
         
         
         <p>
            nirjitya śatrūn balavīryayuktān lakṣmīṃ samāsādya ca ye narendrāḥ /<br />
            svādūni bhojyāni samāpnuvanti bhojyapradānād dvipadās tad etat // Dak_12.9 //
            </p>
         
         <span class="note"><span class="bold">Dak: 130</span></span>
         
         <p>
            annadānaṃ varaṃ śreṣṭham annadānāt paraṃ na hi /<br />
            kṣudduḥkhārtāt paraṃ nāsti tasmād annaṃ garīyasam // Dak_12.10 //
            </p>
         
         
         <p>
            annena rahito yaś ca balavīryaṃ na cāsya ca /<br />
            kāryakāraṇa utsāhe tasyotsāhaṃ na vidyate // Dak_12.11 //
            </p>
         
         
         <p>
            vratadevārcane cānye ratikrīḍā vinaśyati /<br />
            kāle bhuktaṃ vihīnasya kathājñānaṃ ca hīyate // Dak_12.12 //
            </p>
         
         
         <p>
            yeṣām annavihīnānāṃ sarvadharmaṃ viṣīdati /<br />
            tasmāt sarvaṃ prayatnena annadānaṃ tu cīyase // Dak_12.13 //
            </p>
         
         
         <p>iti dvāviṃśatyavadānakathāyāṃ bhojanakathā dvādaśaḥ paricchedaḥ //</p>
         
         
         <p>XIII. pānakathā</p>
         
         
         <p>atha khalu maitreyo bodhisattvo mahāsattvo bhagavantam etad avocat //</p>
         
         
         <p>
            aparaṃ śrotum icchāmi pānadānasya yat phalam /<br />
            tat sarvaṃ vada vādīndra sarvalokābhibhodhane // Dak_13.1 //
            </p>
         
         
         <p>bhagavān āha //</p>
         
         
         <p>
            śṛṇu maitreya vakṣyāmi pānadānasya yat phalam /<br />
            ekāgramānaso bhūtvā nūnaṃ lokahitecchayā // Dak_13.2 //
            </p>
         
         
         <p>ye saṃghe pratipādayanti muditā<span class="it">s</span> tṛṣṇācchidaṃ pānakaṃ hṛdyasvādurasānvitaṃ paṭutaraṃ gandhābhirāmaṃ priyam kṣitvā
            te <span class="it">'</span>bhavalālasā bhavabhayā<span class="it">ṃ</span> tṛṣṇālatāṃ prajñayā
            pāraṃ yānti bhavārṇavasya niyataṃ dattvā śubhaṃ pānakam // Dak_13.3 //</p>
         
         
         <p>tadyathānuśrūyate //</p>
         
         
         <p>bhūtapūrvaṃ bhikṣavo 'tīte 'dhvani asminn eva bhadrakalpe viṃśativarṣasahasrāyuṣi
            prajāyāṃ lokanāyakaḥ kāśyapo nāma samyakṣaṃbuddho loka udapādi vidyācaraṇasaṃpannaḥ
            sugato lokavid anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho
            bhagavān vārāṇasīṃ nagarīm upaniśritya viharati sma ṛṣipatane mṛgadāve // tatrānyatamā
            <span class="it">a</span>ṣṭau bhikṣava adhvānaṃ pratipannā bhagavantaṃ darśanāya te sūryāṃśubhir dagdhās tṛṣṇārtāḥ
            kūpasaṃnidhau gacchanti / tatrānyatarā dārikā pānīyaghaṭaṃ (<span class="bold">Dak: 132</span>) pūrayitvā gatā / tato bhikṣavas tām ūcuḥ // bhagini pānīyam anuprayaccheti //</p>
         
         
         <p>tatas tasyā mātsaryam utpannam / sāgṛhītapariṣkārā bhikṣūn uvāca // bhikṣavo yadi
            mriyedhvaṃ tathāpi na yuṣmabhyaṃ dadāmy api pānīyam / ghaṭo me ūno bhaviṣyatīti //
            tato 'mī bhikṣavas tṛṣārtā nirāśayā prakrāntāḥ //</p>
         
         
         <p>tato magadhaviṣaye mahāḍhyaḥ siṃhaketur nāma sārthavāhas tasya putrī pānīyaghaṭam
            ādāya pānīyaṃ gṛhītuṃ gṛhadvārād bahir niḥsṛtā // tatas te ūcuḥ //</p>
         
         
         <p>bhadre dārike 'smākam atitṛṣā, pānīya<span class="it">ṃ</span> pātuṃ tad dehīti //</p>
         
         
         <p>atha sā dārikā paramacāturyadharmāśayā tān bhikṣūn uvāca // bhadanto bhikṣavaḥ praviśadhvam
            atra tiṣṭhantu / aham eva prāleyapānīyaṃ śīghrataram ānayāmi // ity uktvā sā dārikā
            prakrāntā, prakramitvā pānīyaghaṭaṃ tūrṇam ādāya svaniveśanaṃ praviśya pitaram uvāca
            // tāta bhikṣavo 'smākaṃ dvāramūleṣv avatiṣṭhanti / asminn idādyakāle pariśramatṛṣārtena
            cāgatāḥ / tebhyo guḍaśarkarāmarīcāni yathāyogyānusāraiḥ paritāni dadātu, pānaṃ prasajjya
            dadāmi //</p>
         
         
         <p>tataḥ sa siṃhaketuḥ sārthavāhaḥ putrīvacanam upaśrutya tathā dattavān / sā dārikā
            paramaprītyā prasādajātena tatkṣaṇam eva (<span class="bold">Dak: 133</span>) śītodakaiḥ śarkarādigaṇaiḥ pānaṃ prasajjya tebhyo dattavatī // tadā bhikṣubhiḥ saṃgṛhya
            pītaṃ pītvā ca tāṃ dārikām ūcuḥ // bhadre dārike bhadram /</p>
         
         
         <p>
            bhadram astu sadā bhadre yac cittaṃ tad abhīpsitam /<br />
            cittotsāhaṃ tathā buddhe bhavatu te sadā śubham // Dak_13.4 //
            </p>
         
         
         <p>atha sā dārikā buddhanāmāśrutapūrvaṃ ca śrutvā buddhasya varṇanaṃ prasādajātena tān
            bhikṣūn uvāca //</p>
         
         
         <p>bhadanto bhikṣavaḥ kutra kīdṛśo bhagavān katham /
            buddhanāma na jānāmi tadviśeṣaṃ vada<span class="it">ta</span> guṇam // Dak_13.5 //</p>
         
         
         <p>bhikṣava ūcuḥ // mahāprabhāvo hi dārike buddhasya / kāśyapo bhagavān sarvasattvebhyo
            dharmaṃ nirdiśya, atra ṛṣipatane mṛgadāve viharati //</p>
         
         
         <p>atha sā dārikā tān bhikṣūn uvāca // bhikṣavaḥ kāśyapabuddhe prasādo me jātaḥ /
            niyataṃ pūjayiṣyāmi / kāśyapabhagavate madvacanena praṇāmam alpābādhatām iti brūthaḥ
            //</p>
         
         
         <p>tato bhikṣavo 'py evam eva vakṣyāma ity uktvā prakrāntāḥ //</p>
         
         
         <p>athāṣṭau bhikṣava ṛṣipatane mṛgadāve yena bhagavāṃs tenopasaṃkrāntā upasaṃkramya bhagavataḥ
            pādau śirasā vanditvā ekānte (<span class="bold">Dak: 134</span>) niṣaṇṇāḥ / caikānte niṣaṇṇās tasyā dārikāyā alpābādhatāṃ kuśalavārttāṃ procuḥ //
            tato bhagavān kāśyapaḥ sabhāṃ kāritavān //</p>
         
         
         <p>atha tasyā dārikāyā manasy etad abhavat / yan nv aham aṣṭau bhikṣūn pānapradānaiḥ
            saṃtoṣitā, tat tathā me manaḥ saṃtoṣitā bhavāmi / tathā bhagavantaṃ kāśyapaṃ pānena
            pratipādayāmi ca saṃghān // tataḥ sā dārikā pitaraṃ nivedya sajjīkṛtā bhagavantaṃ
            mānitum //</p>
         
         
         <p>tataḥ siṃhaketuḥ sārthavāhas tasyā dārikāyāḥ prasādam abhivṛddhyarthaṃ yad yad abhiprāyaṃ
            tat tat tasyai dattāni // tato 'sau dārikā bhagavān kāśyapaḥ saśrāvakasaṃghaḥ śvo
            'ntargṛhe bhakṣy<span class="it">eṇ</span>opanimantritaḥ // adhivāsitaṃ ca bhagavatā tasyā anugrahārtham // atha sā dārikā prabhūtagandhamālyavilepanasaṃgrahaṃ
            kṛtavatī // sā cāhārapānādi sajjīkṛtya bhagavato dūtena kālam ārocayati // samayo
            bhadanta sarvaṃ sajjīkṛtaṃ, yasyedānīṃ bhagavān kāla<span class="it">ṃ</span> manyata iti //</p>
         
         <span class="note"><span class="bold">Dak: 135</span></span>
         
         <p>atha kāśyapo bhagavān bhikṣugaṇaparivṛto bhikṣusaṃghapuraskṛto yena siṃhaketoḥ sārthavāhasya
            niveśanaṃ tenopasaṃkrānta upasaṃkramya purastād bhikṣusaṃghasya prajñapta evāsane
            niṣaṇṇaḥ // atha sā dārikā sukhopaniṣaṇṇaṃ buddhapramukhaṃ bhikṣusaṃghaṃ viditvā pādārghaṃ
            dattvā pañcakāmaguṇaiḥ svahastena saṃtarpitā //</p>
         
         
         <p>punaḥ svecchayā kāritāni śarkarāpānaguḍapāna-oṣadhīpānakṣīrapānamadhurasapānāni samarpitāni
            // tatas tatliāgatena tasyāḥ prasādam abhivṛddhyartham atṛṣṇayāpi sukhena pītam /
            tathāgatānāṃ kadā cana tṛṣṇā na vidyate na bubhūkṣā na śramo na styānamiddha<span class="it">ṃ</span> na śītoṣṇatā, na gātre malena sajjate, pṛthivyām avakramati rajasā nopaliptapādas
            tathāpi pādaprakṣālitaṃ snānam api kṛtaṃ lokānuvartanārthaṃ sattvānāṃ phalaprāptihetor
            bhuñjati pibati / yad yad dadāti tat tat pratigṛhītas tathāgataiḥ // atha sā dārikā
            tathāgatena sukhena pītaṃ dṛṣṭvātyanta<span class="it">ṃ</span> prasādya mūlanikṛntanam iva bhagavataḥ pādau śirasā vanditvā praṇidhānaṃ kṛtam //</p>
         
         <span class="note"><span class="bold">Dak: 136</span></span>
         
         <p>anena kuśalamūlenāhaṃ yatra yatropapadyate tatra tatra jātau jātau jātismarā bhaveyam
            / tad anusmṛtya buddhe bhagavati pūjite prasannā bhavāmi / tathāgataṃ pūjāsatkāraṃ
            karisyāmīti // tataḥ sā dārikā buddheṣv abhiprasādya kālagatā praṇīteṣu deveṣu trāyatriṃśeṣūpapannā
            // pañcaśataparivārāparivṛtā sābhūd divyaprāsāde sukhopaviṣṭe nānāsaṃgītivādyapravādite
            niṣpuṃsake / aciropapannasya striyā vā puruṣasya vā trīṇi cittāny utpadyante / kutaś
            cyutā kutropapannā kena karmaṇeti // sā paśyati, mānuṣyebhyaś cyutā ihopapannā / api
            tu kāśyape bhagavati satkārakṛtā tena kuśalamūlena deveṣvūpapannā iti //</p>
         
         
         <p>atha sā pānadāyikādevakanyāyā etad abhavat // na mama pratirūpaṃ syād yad ahaṃ
            paryuṣitaparivāsā, kāśyapabhagavantaṃ darśanāyopasaṃkrameyam iti /
            jñānadarśanaṃ pravartate // kāśyapo bhagavān budhakāryaṃ kṛtvā nirvāṇaṃ yayau // tasya
            dhātustūpo mahān vartate // atha tasyā etad abhavat // aho mandabhāgyāhaṃ kutra darśayeyam
            ahaṃ bhagavantaṃ kāśyapam // atha sānusmarati śrutaṃ mayā, sarṣapaphalamātraṃ tathāgatānāṃ
            śarīradhātuṃ pūjayiṣyatin, tair viśuddhiphalaṃ prāpyate / pāpātmanaḥ pāpaṃ praśamaṃ
            gacchati // ity uktvā sā pānapradāyikā (<span class="bold">Dak: 137</span>) devakanyā pañcaśataparivārāsurakanyāparivṛtā rātrau praśāntāyāṃ vividhāni māndāravāṇi
            pārijātādi gandhamālyapuṣpadhūpādinā gṛhītvā yatra kāśyapabhagavato dhātustūpas tatrāgatya
            māndāravaiḥ puṣpair avakirati // avakīrya pradakṣiṇīkṛtya svabhavanaṃ gatā //</p>
         
         
         <p>atha tasyā<span class="it">ḥ</span> pānapradāyikādevakanyāyās tṛṣā na babādhe, tad eva
            manuṣyabhūte 'ṣṭabhyo 'ṣṭāṅgapānīyaṃ nisṛ<span class="it">ṣ</span>ṭam anena kuśalamūlena /
            tasmād bhikṣavo manujaiḥ pānadānaṃ pradātavya<span class="it">m</span> udapānakādi kartavyaṃ taḍāgavāpīkūpapuṣkariṇyādi kartavyam // bhikṣava ūcuḥ // prabodho
            'haṃ sugata prabodho 'haṃ bhagavan / athāpy anyā strī bhikṣubhyo mātsaryakāriṇī pānīyaṃ
            na dadāti strī kutra gatā kiṃ phalaṃ prāptam iti //</p>
         
         
         <p>bhagavān āha // kiṃ vaktavyaṃ bhikṣavo 'sau dārikā tena mātsaryeṇāsevitena bhāvitena
            bahulīkṛtena kālaṃ kṛtvā preteṣūpapannā dagdhasthūṇākṛtiḥ svakeśaromasaṃchannā sūcīcchidropamamukhā,
            (<span class="bold">Dak: 138</span>) asthiyantrabahūcchritaiḥ parvatopamakukṣi ādīptā prajvalitā ekajvalībhūtā pyāyāntī
            ārtasvaraṃ krandantī tṛṣārtā duḥkhāṃ tīvrāṃ kharāṃ kaṭukām amanāpāṃ vedanā<span class="it">ṃ</span> vedayamānā // atha sā tṛṣṇayā pānīyaṃ pātuṃ yatra yatrābhigacchati tato darśanamātreṇa
            cāsyā nadyudapānāni śuṣyanti // yadā devo varṣati tadāsyā upari savisphuliṅgam aṅgāravarṣaṃ
            patati //</p>
         
         
         <p>evaṃvidhāṃ duḥkhāṃ tīvrāṃ kharāṃ kaṭukām amanāpāṃ vedanāṃ vedayate //</p>
         
         
         <p>tasmād bhikṣavo yan mātsaryaprahāṇāya vyāyantavyam //</p>
         
         
         <p>mahāpuṇyatā pānadānatā mahānuśamsā, punaḥ śṛṇuta bhikṣavaḥ //</p>
         
         
         <p>pre<span class="it">ṅ</span>khannīlasarojagarbham amalaṃ yat padmarāgāruṇaṃ
            
            <p>
               kāmyaṃ kāñcanabhājane vinihitaṃ prāleyamiśraṃ madhu /<br />
               kiṃcittāmravilocanapriyatamāpratyarpitaṃ pīyate<br />
               saṃgītadhvanisaṃgataṃ naravarais tat pānadānāt phalam // Dak_13.6 //
               </p>
         </p>
         
         <span class="note"><span class="bold">Dak: 139</span></span>
         
         <p>yad vaiḍūryendranīlapravaraviracitair bhājanaiḥ śātakaumbhair
            devā divyāṅganābhiḥ stanakalaśabharavyāptavakṣa<span class="it">ḥ</span> sthalābhiḥ /
            pānaṃ prītiprasaktāḥ saha madhu madhuraṃ mādhavaṃ vā pibanti
            proktaṃ prājñaiḥ phalaṃ tad guṇanicitagaṇe pānadānasya ramyam // Dak_13.7 //</p>
         
         
         <p>
            yat pānaṃ varṇagandhaprabhṛtiguṇayutaṃ kalpitaṃ tṛḍvināśi<br />
            śleṣmāghātogravātapraśamanacaturaṃ pippalīkhaṇḍacūrṇam /<br />
            grīṣme prāleyabhinnaṃ śaśikarasadṛśe bhājane saṃskṛtaṃ tad<br />
            dattvā saṃghe prabhaktyāmarabhuvanagato divyam āpnoti pānam // Dak_13.8 //
            </p>
         
         
         <p>
            madhumadhuram udāram ādareṇa pravaragaṇāya dadāti pānakaṃ yaḥ /<br />
            divi bhuvi sakale sa pānam agryaṃ pibati ciraṃ pravarāṅganopanītam // Dak_13.9 //
            </p>
         
         
         <p>śraddhāprasannamanaso bhuvi ye manuṣyāḥ saṃghāya pānakavaraṃ pradiśanti kāle / samsāraparvatadarītaṭavāsasaṃsthās
            te prāpnuvanti satataṃ madhuraṃ supānam //</p>
         
         
         <p>Dak_13.10 //</p>
         
         <span class="note"><span class="bold">Dak: 140</span></span>
         
         <p>ye saṃghe pratipādayanti muditās tṛṣṇācchidaṃ pānakaṃ
            hṛdyasvādurasānvitaṃ paṭutaraṃ gandhābhirāma<span class="it">ṃ</span> priyam /
            kṣitvā te <span class="it">'</span>bhavalālasā bhavabhayā<span class="it">ṃ</span> tṛṣṇālāta<span class="it">m</span> prajñayā
            pāraṃ yānti bhavārṇavasya niyataṃ dattvā śubhaṃ pānakam // Dak_13.11 //</p>
         
         
         <p>iti dvāviṃśatyavadānakathāyāṃ pānakathā trayodaśamaḥ paricchedaḥ //</p>
         
         
         <p>XIV. vastrakathā</p>
         
         
         <p>atha khalu maitreyo bodhisattvo mahāsattvo bhagavantam etad avocat //</p>
         
         
         <p>
            śrotum icchāmi tan nātha tava vaco 'mṛtopamam /<br />
            vastrāṇāṃ ca kathāṃ bhavyāṃ kathayasva mahāvibho // Dak_14.1 //
            </p>
         
         
         <p>bhagavān āha //</p>
         
         
         <p>
            śṛṇu maitreya vakṣye 'haṃ vastradānasya varṇanam /<br />
            kathinavastradānena saha vastreṇa jāyate // Dak_14.2 //
            </p>
         
         
         <p>ekasminn antare kāle kapilavastuni viharāmi nyagrodhārāme saśrāvakasaṃghaḥ //</p>
         
         
         <p>tasmin kapilavastuni mahānagaravare, anyatamaḥ śākyeṣu rohiṇo nāma śākyaḥ prativasati,
            āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇapratispardhī
            <span class="it">/</span> tasya patnyā na putro na duhitā / sa kare kapolaṃ kṛtvā cintāparo vyavasthitaḥ /
            anekadhanasamuditaṃ me gṛhaṃ na ca me putro na duhitā <span class="it">/</span> mamātyayād avaśyam eva sarvasvaṃ rājavidheyaṃ bhavisyati / iti matvātīva paridevate,
            paramavyākulī abhūt //</p>
         
         <span class="note"><span class="bold">Dak: 142</span></span>
         
         <p>athāsya daivayogād acireṇānyatamadevanikāyāc cyutvā tasyāḥ prajāpatyāḥ kukṣim avakrāntā
            / tatas tayā svāmī niveditaḥ / tataḥ svāminaivaṃ viditaṃ tataḥ svāminocyate // bhadre
            yadi putraṃ janiṣyasīty evaṃ kuśalam / atha duhitaraṃ tayaiva saha tvāṃ niṣkāsayāmīti
            //</p>
         
         
         <p>yāvad aṣṭānāṃ navānāṃ vā māsānām atyayāt prasūtā dārikā jātā abhirūpā prāsādikā atikrāntā
            manuṣyavarṇam asaṃprāptā ca divyavarṇaśuklavastraiḥ prāvṛtā aliptā garbhamalena <span class="it">/</span> yāvad rohiṇena śrutaṃ prajāpatī te prasūtā dārikā jāteti / sa kupitaḥ praviṣṭaḥ /
            tato 'sya prajāpatyā divyavastraprāvṛtā dārikopanītā / tato rohiṇaḥ śākyo dārikāṃ
            dṛṣṭvā paraṃ vismayam āpanaḥ //</p>
         
         
         <p>aho āścarya me putrī kīdṛśī rūpaśobhitā <span class="it">/</span></p>
         
         
         <p>vastreṇa saha jātāsau kena karmaṇa jāyate // Dak_14.3 //</p>
         
         
         <p>tatas tasyā jātau jātimahaṃ kṛtvā nāmadheyaṃ vyavasthāpitaṃ, śuklavastraprāvṛtā tasmād
            bhavatu dārikāyā<span class="it">ḥ</span> śukleti nāma sthāpitā // sā dārikā kramato upakaraṇaviśeṣair āśu vardhate hradastham
            iya paṅkajam // yathā yathā ca śuklā dārikā vardhate tathā tathā tāny api vastrāṇi
            vardha<span class="it">n</span>te, na ca malinī bhavanti na cāsyā kāyo malenābhibhūyate //</p>
         
         <span class="note"><span class="bold">Dak: 143</span></span>
         
         <p>yadā śuklā dārikā krameṇa mahatī saṃvṛttā tadāsyā bahavaḥ kumārā bhāryārthe yācanakā
            āgacchanti rājaputrā amātyaputrāś ca <span class="it">/</span> tatas tair upadrūyamāṇaḥ pitā cāsyā<span class="it">ḥ</span> kare kapolaṃ dattvā cintāparo vyavasthitaḥ / yady ekasmai dāsyāmi, anye me 'mitrā
            bhaviṣyantīti //</p>
         
         
         <p>yāvad asau dārikā pitaraṃ cintāparam avekṣyovāca // tāta kim asi cintāpara iti <span class="it">/</span> tena so 'rtho vistareṇa samākhyātaḥ /</p>
         
         
         <p>
            śṛṇu cintāparasyārthaṃ kathayāmi dārike nv aham /<br />
            tvām eva saha dharmāya rājaputrāḥ samāgatāḥ // Dak_14.4 //
            </p>
         
         
         <p>
            bahavo 'mātyaputrāś ca, āgacchanti dine dine /<br />
            tasmāc cintāparo 'bhūvaṃ kasmai dāsyāmy ahaṃ nu bho // Dak_14.5 //
            </p>
         
         
         <p>dārikā kathayati tāta na te śokaḥ kartavyo nāhaṃ kāmenārthinī // yataś ca //</p>
         
         
         <p>kāmopabhogyadhanadhānyaśarīragehaṃ sarvaṃ hy anartham aticañcalabhaṅguraṃ ca
            /
            saudāmanīva jagatāṃ kṣaṇamātrahṛdyaṃ dṛṣṭvāpy anarthaṃ sugate khalu
            saṃvrajāmi // Dak_14.6 //</p>
         
         <span class="note"><span class="bold">Dak: 144</span></span>
         
         <p>
            anitya saṃsāram anitya koṣam anitya sauhṛdya saputradārā /<br />
            anitya rājyaṃ vividhopabhogyaṃ saṃsārake sarvam anityam eva // Dak_14.7 //
            </p>
         
         
         <p>
            tasmāt susāraṃ khalu puṇyam eva bandhur na puṇyād aparo 'sti kaś cit /<br />
            dīpaś ca rātrau saghanāndhakāre sukhapradātā kaluṣaprahartā // Dak_14.8 //
            </p>
         
         
         <p>tato tasmād bhagavacchāsane pravrajiṣyāmi, anujānīhi māṃ tāteti // yāvad asau mātā
            pitarāv anujñāpya bhagavacchāsane pravrajitā / yenaiva vastreṇa pravṛtā jātā tat tenaivaṃ
            paripūrṇaṃ pañcacīvara<span class="it">ṃ</span> saṃpanna<span class="it">m /</span> tayā yujyamānayā ghaṭamānayā vyāyacchamānayā, idam eva pañcagaṇḍakasaṃsāracakraṃ
            calācalaṃ viditvā sarvasaṃskāragatīḥ śatanapatanavikaraṇavidhvaṃsanadharmatayā prāhatya
            sarvakleśaprahāṇād arhattvaṃ sākṣātkṛtam <span class="it">/</span> arhantī saṃvṛttā, traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā
            vidyāvidāritāṇḍakośā vidyābhi<span class="it">jñā</span> pratisaṃvitprāptā bhavalābhalobhasatkāraparāṅmukhā (<span class="bold">Dak: 145</span>) sendropendrāṇāṃ devānāṃ pūjyā manyābhivādyā ca saṃvṛttā // tadā bhikṣavaḥ saṃśayajātāḥ
            sarvasaṃśayacchettāraṃ buddhaṃ bhagavantaṃ papracchuḥ // kāni bhadanta śuklayā karmāṇi
            kṛtāni yanāḍhye kule jātābhirūpā darśanīyā prāsādikā śuklavastraprāvṛtā jātā pravrajya
            cārhattvaṃ sākṣātkṛtam iti //</p>
         
         
         <p>bhagavān āha // śukl<span class="it">ay</span>aiva bhikṣavaḥ pūrvam anyāsu jātiṣu karmaṇi kṛtāny upacitāni vipacyante śubhāny aśubhāni
            <span class="it">/</span> tac chṛṇu //</p>
         
         
         <p>
            bhūtapūrvaṃ bhikṣavo 'tīte 'dhvani asminn eva bhadrakalpe viṃśativarṣasahasrāyuṣi
            prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid
            anuttaraḥ purusadamyasārathiḥ śāstā devānāṃ ca manuṣyāṇāṃ ca<br />
            buddho bhagavān vārāṇasīṃ nagarīm upaniśritya viharati ṛṣipatane mṛgadāve /<br />
            yāvad anyatarā śreṣṭhibhāryā śraddhā bhadrā kalyāṇāśayā, kena cid eva karaṇīyena ṛṣipatanaṃ
            gatā //
            </p>
         
         
         <p>athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam aśītyā
            cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam
            iva ratnaparvataṃ (<span class="bold">Dak: 146</span>) samantato bhadrakaṃ sahadarśanāc ca bhagavataḥ pādābhivandanaṃ kṛtvā purastān niṣaṇṇā
            dharmaśravaṇāya / tato 'syā bhagavatā kāśyapena dharmo deśitas tayā labdhaprasādayā
            bhagavantaṃ saśrāvakasaṃgha<span class="it">ṃ</span> mama gṛhe pūjāyāmi / ity uktvā sā bhikṣusaṃghāya kathinacīvaram anupradattaṃ krameṇa
            ca mātāpitarāv anujñāpya bhagavacchāsane pravrajitā //</p>
         
         
         <p>kiṃ manyadhve bhikṣavo yāsau śreṣṭhibhāryā, eṣaivāsau śuklā bhikṣuṇī <span class="it">/</span> yad anayā bhikṣusaṃghāya kathinacīvaram anupradattaṃ tena śuklavastraprāvṛtā jātā
            <span class="it">/</span> yad brahmacaryavāsaḥ paripālitas teneha janmany arhattvaṃ sākṣātkṛtam iti //</p>
         
         
         <p>
            vastrapradānasya mahānuśaṃsā manuṣyalokeṣu ca devaloke /<br />
            yat kāṅkṣavastraṃ tad eva labhante ye caiva lokāḥ khalu bhaktipūrvaiḥ // Dak_14.9
            //
            </p>
         
         
         <p>ye nīlapītaharitāruṇaśuklacitravarṇaprabhedaracito<span class="it">j</span>jvalavastramālām / yacchanti lokagurave sagaṇottamāya te prāpnuvanty abhimatapravarāmbarāṇi
            //</p>
         
         
         <p>Dak_14.10 //</p>
         
         <span class="note"><span class="bold">Dak: 147</span></span>
         
         <p>yaḥ saṃghāyāśeṣagaṇānāṃ pravarāya śrāddho bhaktyā cīvaramālāṃ pradadāti / sa prāpnoti
            hrīvasanaṃ vastravariṣṭhaṃ kāṣāyaṃ ca kleśakaṣāyapratipakṣam //</p>
         
         
         <p>Dak_14.11 //</p>
         
         
         <p>dattvā satpiṅgacitrastabakaviracitā nīlapītāvadātai
            raktair anyaiś ca ramyaiḥ suruciravasanaiś cīvaraiś cārumālā<span class="it">ḥ</span> /
            divyaṃ vāmuktavastraṃ sugatasutagaṇāyābhirūpo manojño
            hrīvastrālaṃkṛtātmā bhavati paṭumatiḥ sarvadharmeśvaraḥ saḥ // Dak_14.12 //</p>
         
         
         <p>punaś ca //</p>
         
         
         <p>
            grīvāśiraścaraṇabāhusamāśritasya vaiḍūryahāṭakamayasya samuktakasya /<br />
            gātrasya bhūṣaṇavidher divi vā kṣitau vā śreṣṭhaṃ vibhūṣaṇam ataḥ pravadanti<br />
            vastram // Dak_14.13 //
            </p>
         
         
         <p>na kevalam //</p>
         
         
         <p>rūpānvito <span class="it">'</span>pi kulajo <span class="it">'</span>pi vicakṣaṇo <span class="it">'</span>pi
            lokeṣu śāstramaya <span class="hi">_ ^</span> kṛtaśramo <span class="it">'</span>pi /
            śīlādibhir guṇagaṇaiḥ samalaṃkṛto <span class="it">'</span>pi
            na bhrājate divi suvastram ṛte manuṣyaḥ // Dak_14.14 //</p>
         
         
         <p>tasmād vibhūṣaṇam atulyam avekṣya vastraṃ
            śītoṣṇatāmasakasaṃprativāraṇaṃ ca /
            <span class="note"><span class="bold">Dak: 148</span></span>
            hrīvastram apratisamaṃ samavāptukāmair
            vastrapradānam asakṛn manujaiḥ pradeyam // Dak_14.15 //</p>
         
         
         <p>candrāṃśuvisphuritacāmarahemadaṇḍaiḥ
            siṃhāsane pariniṣadya sitātapatraiḥ /
            sauvarṇaratnamakuṭaiḥ śirabhūṣito <span class="it">'</span>pi
            śrīcakravartir api vastram ṛte na bhāti // Dak_14.16 //</p>
         
         
         <p>
            śrīmaddhanendranivasatyalakāpure ca<br />
            jihvāsahasraphaṇibhūṣitabhogavatyām /<br />
            kailāsameruśikhare surasaṃghamadhye<br />
            brahmendrarudram api vastram ṛte na bhāti // Dak_14.17 //
            </p>
         
         
         <p>evaṃ bhikṣavaḥ kṛṣṇāni karmāṇy apāsya, śukleṣv eva karmasvābhoga<span class="it">ḥ</span> karaṇīya ity evaṃ bhikṣavaḥ śikṣitavyam <span class="it">//</span>
            idam avocad bhagavān āttamanasas te bhikṣavo bhāṣitam abhyanandann iti //</p>
         
         
         <p>iti dvāviṃśatyavadānakathāyāṃ vastrakathā caturdaśamaḥ paricchedaḥ //</p>
         
         
         <p>XV. puṣpakathā</p>
         
         
         <p>atha khalu maitreyo bodhisattvo mahāsattvo bhagavantam etad avocat //</p>
         
         
         <p>
            bhagavañ śrotum icchāmi puṣpasyārohaṇaṃ phalam /<br />
            puṣpāṇāṃ varṇabhedena bhāṣasva kausumāṃ kathām // Dak.15_1 //
            </p>
         
         
         <p>bhagavān āha //</p>
         
         
         <p>śakrādhikā<span class="it">ḥ</span> pravarabhogasamanvitās te
            
            <p>
               padmendukāntivapuṣo varakīrtiyuktāḥ /<br />
               śakrān vijitya rabhasā satataṃ bhavanti<br />
               buddhāya ye sukusumaiḥ prakiranti pūjām // Dak.15_2 //
               </p>
         </p>
         
         
         <p>
            evaṃ bahuguṇaṃ matvā matvā mahāphalaṃ punaḥ /<br />
            buddhapūjāṃ prakurvantu vividhaiḥ kusumair narāḥ // Dak.15_3 //
            </p>
         
         
         <p>tadyathā //</p>
         
         
         <p>asti deveṣu trāyatriṃśeṣu kusumagandhinī nāma devakanyā <span class="it">/</span> sā puṣpavimānam āruhya svargaṃ svargād bhramati pañcaśatadevakanyāsahāyaparivṛtā
            // tataḥ kramataḥ sā kusumagandhinī devakanyā śakrasya devendrasya sudharmayā devasabhāyāḥ
            samīpam upasaṃkrāntā // atha dūrād dadarśa śakro devendras tāṃ devakanyāṃ nānāpuṣpavimānālaṃkṛtām
            uttaptakuśalamūlāṃ dṛṣṭvā gāthayā pratyabhāṣata //</p>
         
         
         <p>aho āścaryamahānubhāva<span class="it">m</span> kuśalamūla<span class="it">m</span> yasyā devakanyāyāh //</p>
         
         <span class="note"><span class="bold">Dak: 150</span></span>
         
         <p>atha sā kusumagandhinī devakanyā tejasā prabhayā śarasya devendrasya prabhā<span class="it">ṃ</span> divyāṃ praśāntā, yathā śaratkāle dhavalameghai<span class="it">ḥ</span> pracchannaśaśī tathābhūt // atha sa sudharmo devaputras tāṃ dṛṣṭvāvarjitamanāḥ kathayati
            //</p>
         
         
         <p>
            gātraṃ kena vimṛṣṭakāñcananibhaṃ vaktraṃ ca candropamaṃ<br />
            gātraśrīr atulā sukāntivibhavā śakrādhikā niḥsṛtā /<br />
            saugandhaṃ surabhiṃ sudeham atulaṃ yasyā dṛṣau no bhavet<br />
            dhanyaiṣā kuśalākṛtā katham aho svargopapannā tv iti // Dak.15_4 //
            </p>
         
         
         <p>bhikṣavo bhagavantam etad avocat // bhagavan<span class="it">n</span> asyāḥ kusumagandhinyā devakanyāyāḥ kutojanmotpattināmābhiśrotum abhilaṣanti tajjanaughāḥ
            //</p>
         
         
         <p>bhagavān āha //</p>
         
         
         <p>bhūtapūrvaṃ bhikṣavo malayavatī nāma nagarī manoramaikāsti nānotsavasamāpannā bahulokasamākulā
            vidvajjanasamāyuktā maharddhikajanākulā nārībahusamākīrṇā rūpayauvanamaṇḍitā nagarī
            lakṣaṇopetā vṛkṣaprākārāvṛtā // tasyāṃ nagaryāṃ ketuvikramo nāma śreṣṭhī prativasati
            mahāḍhyo mahābhogo vistīrṇaparigraho dhanasamuditaḥ <span class="it">/</span></p>
         
         <span class="note"><span class="bold">Dak: 151</span></span>
         
         <p>asya cetikā ekāsti <span class="it">/</span> tayā cetikayā pratidinaṃ tasyodyānapuṣpāṇi nicitvā parinivṛtya kāle mārge tathāgatasya
            keśanakhastūpe kavalaikāni puṣpāṇy avarohayati sāgatya, ketuvikramasya devārcanāya
            dadātīti / evaṃ sā cetikā pratidinaṃ tadvyapāre niyojitā / tena udyānacāriṇī bhavati
            // tadanantare kāle lakṣasaṃkhyāyāṃ gacchanti / tadā caityadevatā prasannībhūya tayā
            prasādaḥ pratilabdhaḥ // ihaiva phalam āpyate / sā cetikā paramasundarībhūya suśīlasvabhāvābhūt,
            punar api tasyāḥ koṣṭhāgāre dhanadhānyasamṛddhyā nānālaṃkāraparipūrṇāni bhavanti //
            tadā sukham anubhūyate // tadā ketuvikramaḥ paramāścaryaprāptaḥ, kathaṃ me cetikāyāḥ
            kalevaraṃ suṣṭhu bhūtaṃ ko hetuḥ kaḥ pratyayaḥ // tathaivānyalokā api uktāḥ ke cid
            āhuḥ, bata bho kathaṃ cetikā vividhavastrasaṃpannā bhavati // evam evānyajanās tāṃ
            dṛṣṭvāścaryaprāptā abhūvan // tatas tasyā <span class="it">a</span>lpāyuḥ kālaṃ kṛtvā, śrāvastyāṃ mahānagaryām anyatamadharmaśīlo nāma śreṣṭhī, tasya
            prajāpatyā<span class="it">ḥ</span> kukṣāv upapannā // tato daśamāsātyayā dārikā jātā abhirūpā prāsādikā paramasundarī,
            kramataḥ sā mahatī pravṛttā //</p>
         
         <span class="note"><span class="bold">Dak: 152</span></span>
         
         <p>tadāham eva śrāvakasaṃghaiḥ śrāvastyāṃ viharāmi jetavane 'nāthapiṇḍadasyārāme <span class="it">/</span> tena khalu punaḥ samayena śrāvastyāṃ sālaprabhañjikā nāma parva pratyupasthitam /
            tatrānekāni prāṇiśatasahasrāṇi saṃnipātya sālapuṣpāṇy ādāya krīḍanti ramanti paricārayanti
            // tadā sā śreṣṭhidārikā sālapuṣpāṇy ādāya śrāvastīṃ praviśati / bhagavāṃś ca bhikṣusaṃghaparivṛtaḥ
            śrāvastīṃ piṇḍāya caritvā nirgacchati // dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ
            samalaṃkṛtam aśītya cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ
            jaṅgamam iva ratnaparvataṃ samantato bhadrakaṃ dṛṣṭvā punaḥ prasādajātayā sālapuṣpair
            avakīrṇaḥ / tataḥ pradakṣiṇīkṛtya pratinivṛttā / bhūyo 'nyāni gṛhasyārthe āneṣyāmīti
            // yāvad asau sālavṛkṣam adhirūḍhā patitā bhagavataḥ kṛtopasthānā sā kālagatā praṇīteṣu
            deveṣu trāyatriṃśeṣūpapannā // yāvad sālapuṣpavimānālaṃkṛtā svargaṃ svargād bhramantī
            ramantī //</p>
         
         
         <p>evam eva bhikṣavaḥ sā dārikā, yayā arhan mārge sālapuṣpair avakīrṇaḥ / tasmād bhikṣavas
            tathāgateṣu kārāpayitavyā<span class="it">ḥ</span> satkartavyāḥ <span class="it">/</span> īdṛśaṃ phalam āpyate / atha bhagavato vacanaṃ (<span class="bold">Dak: 153</span>) pratiśrutya prasādajātena ānando bhagavantam etad avocat //</p>
         
         
         <p>bhagavan kīdṛśaṃ nātha lakṣapuṣpasya yat phalam /
            śrotukāma<span class="it">ṃ</span> mahābāho vada tvaṃ parameśvara // Dak.15_5 //</p>
         
         
         <p>bhagavān āha //</p>
         
         
         <p>
            pravakṣyāmi samāsena lokānāṃ hitahetave /<br />
            kramato lakṣapuṣpāṇāṃ śṛṇv ānanda atandritaḥ // Dak.15_6 //
            </p>
         
         
         <p>
            brahmahatyāśataṃ pāpaṃ śatajanmakṛtāni vai /<br />
            rohaṇaṃ māghyapuṣpāṇāṃ śamayati na saṃśayaḥ // Dak.15_7 //
            </p>
         
         
         <p>kṛṣṇāparājitā yena prarohante narāḥ kva cit /
            sarvapāpaharā ghorā<span class="it">n</span> sarvaśatrūn nikṛntanam // Dak.15_8 //</p>
         
         
         <p>
            nānāvighnavināśaṃ ca bhuktimuktiphalaṃ bhavet /<br />
            bhūpālasukha saṃprāpya devarājapadaṃ varam // Dak.15_9 //
            </p>
         
         
         <p>
            śvetāparājitā nūnaṃ prarohanti ca mānavāḥ /<br />
            śāntabhūtā dhanāḍhyāś ca nānāśāstreṣu pāragāḥ // Dak.15_10 //
            </p>
         
         
         <p>
            dhairyavīryasusaṃpannā nānābuddhisamanvitāḥ /<br />
            bhūpateḥ padaṃ saṃprāpya jāyante svargagāminaḥ // Dak.15_11 //
            </p>
         
         
         <p>
            suvarṇayūthikāpuṣpaṃ ye prarohanti mānavāḥ /<br />
            dhanavān bhogavān bhūtvā vibhavaiḥ dhanadasamāḥ // Dak.15_12 //
            </p>
         
         
         <p>
            ārohanti narāḥ śreṣṭhāḥ karavīrakusumaṃ param /<br />
            sarvalokavaśīprāptā devānāṃ rativardhanāḥ // Dak.15_13 //
            </p>
         
         
         <p>
            damanapuṣpaṃ rohante manujā ye suśraddhayā /<br />
            sugandhadehagā nityam atṛptarūpa labhyate // Dak.15_14 //
            </p>
         
         
         <p>
            kokilākṣaṃ prarohante janavān dhanavān bhavet /<br />
            yidyāvatāṃ kule jātaḥ sarvalokaiḥ prapūjyate // Dak.15_15 //
            </p>
         
         
         <p>
            rohaṇāc campakaṃ puṣpaṃ narā ye śraddhayā kila /<br />
            kīrtiśabdaś ca lokeṣu sarvasaṃpada labhyate // Dak.15_16 //
            </p>
         
         
         <p>
            darśanīyābhirūpāś ca kandarpasamatāṅgataḥ /<br />
            sugandhadehasaṃpannā rājalakṣmī ca labhyate // Dak.15_17 //
            </p>
         
         
         <p>
            jātipuṣpaṃ ca rohante jātiś ca sukule gatā /<br />
            suṣṭhusugandhadehā vai dhanena dhanadasamāḥ // Dak.15_18 //
            </p>
         
         
         <p>padmapuṣpa<span class="it">ṃ</span> naraḥ kaś cit prasannena prarohati /
            buddhajñāna<span class="it">ṃ</span> samāpnoti jāyate kamalāsane // Dak.15_19 //</p>
         
         
         <p>
            madhudaṃ madhurīpuṣpaiḥ kusumair vastradaṃ tathā /<br />
            kauśikair vastradaṃ caiva kiṃśukai raktavastradam // Dak.15_20 //
            </p>
         
         
         <p>
            kusumaṃ pārijātaṃ ca yaḥ prarohati mānavaḥ /<br />
            anantasukham āpnoti sugandhadehago bhavet // Dak.15_21 //
            </p>
         
         
         <p>bandhūkapuṣpasaṃrohaṃ sarvapāpāpadakṣayam /
            rohanaṃ ketakīpuṣpaṃ kīrtivanto bhaven narāḥ /
            sugandhasukhasampanna<span class="it">ṃ</span> maṅgalaṃ bhavati sarvataḥ // Dak.15_22 //</p>
         
         
         <p>
            kumudapuṣpa rohante candravanmukhamaṇḍalam /<br />
            candrakāntisamaṃ saumyaṃ jāyante tridaśālaye // Dak.15_23 //
            </p>
         
         
         <p>nīlotpalāni puṣpāṇi ye prarohanti śraddhayā / mukhe <span class="it">'</span>sya cotpalogandho maharddhikanṛpo bhavet //</p>
         
         
         <p>
            aśokapuṣpa rohante, asamaṃca kalevaram /<br />
            sarvarogavinirmuktabhūpatitvaṃ prajāyate // Dak.15_25 //
            </p>
         
         
         <p>
            kusumaṃ bhṛṅgarājaṃ ca rohaṇaṃ mānavāḥ parāḥ /<br />
            rogaśokamahāghorasarvavyādhiniṣūdanam // Dak.15_26 //
            </p>
         
         
         <p>javākusuma rohante mānavā naranāyakāḥ l
            mohanaṃ sarvalokānāṃ lokānāṃ vaśyam āgatāḥ // Dak.15_27 //</p>
         
         
         <p>
            rohaṇam arkapuṣpāṇāṃ mānavāḥ śuddhamānasāḥ /<br />
            sahasraraśmisaṃyuktaḥ janavān dhanavān bhavet // Dak.15_28 //
            </p>
         
         
         <p>
            kahlārapuṣpam ārohāt suprasannena cetasā /<br />
            nāśanaṃ sarvarogāṇāṃ lakṣmīr vahati sarvadā // Dak.15_29 //
            </p>
         
         
         <p>
            nāgapuṣpair ihābhyarcya paratra sukhībhavet /<br />
            tathā ca mālatīpuṣpair mahāpātakanāśanam // Dak.15_30 //
            </p>
         
         
         <p>
            bilvapattrāṇi śreṣṭhāni rohaṇāc ca atandritaḥ /<br />
            śivaṃ sarvatra prāpnoti yajjānāṃ ca sahasrakam // Dak.15_31 //
            </p>
         
         
         <p>
            dhūrtapuṣpaṃ rohante suvarṇatulyanirmitam /<br />
            vibhavasukhasaṃpannaḥ sa bhogaphalam āpyate // Dak.15_32 //
            </p>
         
         
         <p>
            raktapadmaiś ca saṃpūjya brahmahatyādināśanam /<br />
            dūrvakundapraroheṇa ye narā bhaktimānasāḥ /<br />
            śatajanmārjitaṃ pāpaṃ mukto bhavati tatkṣaṇāt // Dak.15_33 //
            </p>
         
         
         <p>tagaraṃ puṣpa rohanti paraloke sukhāvahā<span class="it">ḥ</span> /
            pitaraḥ prītitā<span class="it">ṃ</span> yānti viśeṣaiḥ śrāddhakarmakaiḥ // Dak.15_34 //</p>
         
         
         <p>
            tatkārīpuṣpa rohante lakṣmīvantaḥ sadā narāḥ /<br />
            dhanadhānyasamṛddhaṃ ca īpsitārthaphalaṃ bhavet // Dak.15_35 //
            </p>
         
         
         <p>
            mallikāpuṣpa rohante na māro kṣobhayet punaḥ /<br />
            sugandhapuṣparoheṇa sugandhaguṇakīrtanaḥ // Dak.15_36 //
            </p>
         
         
         <p>bhagavān āha //</p>
         
         
         <p>viśeṣaṃ lakṣapuṣpāṇāṃ rohaṇena phalāphalam /
            uccanīcādikaṃ sarva<span class="it">ṃ</span> pravakṣyāmi samāsataḥ // Dak.15_37 //</p>
         
         
         <p>
            māghyapuṣpaviśiṣṭaṃ vai dharmadhāto viśeṣataḥ /<br />
            {kṛṣṇāparājitā paścāt} suvarṇayūthikāpuṣpaṃ karavīraṃ tadantataḥ // Dak.15_38 //
            </p>
         
         
         <p>
            damanapuṣpāṇi tatpaścāt yaṃ ca puṣpāṇi sarvataḥ /<br />
            viśiṣṭaṃ yaṃ ca buddhānāṃ satataṃ jinabhāṣitam // Dak.15_39 //
            </p>
         
         
         <p>
            campakajātipuṣpāṇi pārijātas tathaiva ca /<br />
            ketakīnavamālī ca padmakumuda-utpalam // Dak.15_40 //
            </p>
         
         
         <p>
            aśoka-arkapuṣpāṇi kahlāranāgapuṣpam /<br />
            bilvapattrāṇi dhattūraṃ javāpuṣpani tathaiva ca // Dak.15_41 //
            </p>
         
         
         <p>
            bhrṅgarājāni puṣpāṇi lakṣmīpuṣpaṃ tataḥ kramāt /<br />
            tamāranirgranthīyūthī mallikāmādhavī tathā // Dak.15_42 //
            </p>
         
         
         <p>
            vanamālākundabandhūka na mlānaṃ kuvalakas tathā /<br />
            saireyakroraṇaś caiva madhurīkusumāvatī // Dak.15_43 //
            </p>
         
         
         <p>evaṃ krama<span class="it">ṃ</span> viśiṣṭaṃ ca anyeṣāṃ ca pṛthak pṛthak /
            nānāvidhāni puṣpāṇi anekajātair udbhavam // Dak.15_44 //</p>
         
         
         <p>
            nānyoktaṃ ca mayā ke cit sāmānyapuṣpakasya ca /<br />
            kathitaṃ jinanāthaiś ca puṣpāṇāṃ sarvataḥ kila // Dak.15_45 //
            </p>
         
         
         <p>
            sarvapuṣpādinā caitye rohaṇāt phalam uttamam /<br />
            pṛthak pṛthak phalaṃ tasmāt puṣpāṇāṃ kathitā jināḥ // Dak.15_46 //
            </p>
         
         
         <p>ānanda uvāca //</p>
         
         
         <p>
            caityānāṃ ca śrutaṃ nātha lakṣapuṣpaviśeṣataḥ /<br />
            tathāgatānām anyeṣāṃ vada me vādipuṃgava // Dak.15_47 //
            </p>
         
         
         <p>bhagavān āha //</p>
         
         
         <p>
            pūrvoktāni ca puṣpāṇāṃ caityānām abhavat tadā /<br />
            pravakṣyāmi yathānanda sāṃnidhyaṃ śṛṇu sarvataḥ // Dak.15_48 //
            </p>
         
         
         <p>tathāgateṣu aneyeṣu devatāyāṃ viśeṣataḥ /
            pūrvoktāni ca puṣpāṇāṃ yathāyogya<span class="it">ṃ</span> yathecchayā /
            devatā varṇabhedena puṣpāṇāṃ ca tathaiva ca // Dak.15_49 //</p>
         
         
         <p>evam ānanda jñātavya<span class="it">ṃ</span> naraḥ puṣpāṇi rohayet /
            pūrvoktaphalam āpnoti nityam eva na saṃśayaḥ // Dak.15_50 //</p>
         
         
         <p>
            mahānuśaṃsā puṣpāṇām ārohaṇād dhi phalaṃ tathoktam /<br />
            buddheṣu bimbeṣu tathā ca stūpe anyeṣu deveṣu phalaṃ tad eva // Dak.15_51 //
            </p>
         
         
         <p>punaśca //</p>
         
         
         <p>śakrādhikāḥ pravarabhogasamanvitās te padmendukāntivapuṣo varakīrtiyuktāḥ / śakrān
            vijitya rabhasā satataṃ bhavanti buddhasya ye sukusumaiḥ prakiranti pūjām //</p>
         
         
         <p>Dak.15_52 //</p>
         
         
         <p>nīlotpalapracayatulyaśarīragandhā vikhyātakīrtivimalāyatacārunetrāḥ /
            ratnopamā bhuvi caranti manuṣyabhūtā dattvā jine pravaradhūpam udāragandham
            // Dak.15_53 //</p>
         
         
         <p>
            vaiḍūryamuktāmaṇibhūṣitāṅgāḥ kauśeyavastrāvṛtasarvakāyāḥ /<br />
            narottamāḥ sarvajanair upetā bhavanti buddhe surabhipradānāt // Dak.15_54 //
            </p>
         
         
         <p>evaṃ bhikṣavo 'pi īdṛśaphalaṃ sā cetikā prāptā //</p>
         
         
         <p>tasmād bhikṣavas tathāgateṣu stūpabimbeṣu puṣpaiḥ pratipūjanīyāḥ // evaṃ śikṣitavyaṃ
            bhikṣava iti //</p>
         
         
         <p>iti dvāviṃśatyavadānakathāyāṃ puṣpakathā pañcadaśaḥ paricchedaḥ //</p>
         
         
         <p>XVI. praṇāmakathā</p>
         
         
         <p>atha khalu maitreyo bodhisattvo mahāsattvo bhagavantaṃ praṇamyaitad avocat //</p>
         
         
         <p>
            śrotum icchāmi he nātha bhagavan bhavamocaka /<br />
            tāthāgate praṇāmasya phalaṃ teṣāṃ vada prabho // Dak_16.1 //
            </p>
         
         
         <p>bhagavān āha //</p>
         
         
         <p>
            sādhu sādhu tva maitreya pṛcchitaṃ yan mayi tvayā /<br />
            buddhasya ca praṇāmasya phalaṃ vakṣyāmy ahaṃ nu bho // Dak_16.2 //
            </p>
         
         
         <p>
            buddhapraṇāmasya mahānuśaṃsā surūpabhūpaṃ sukham āpnuvanti /<br />
            ye caikacittaiḥ praṇamanti bhaktyā bhavārṇavasyottaraṇāya hetum // Dak_16.3 //
            </p>
         
         
         <p>bhūtapūrva<span class="it">ṃ</span> maitreyātīte 'dhvany asaṃkh<span class="it">y</span>e<span class="it">ya</span>kalpe dīpaṃkareṇa saha pūrvaṃ padmottaro nāma samyaksaṃbuddho janapadacārikā<span class="it">ṃ</span> caran<span class="it">n</span> anyatamamahājanapada<span class="it">ṃ</span> prāptaḥ //</p>
         
         
         <p>tatra mahājanapade vīthi sthitvā lokānāṃ dharma<span class="it">ṃ</span> deśitavān // tasmin samaye dakṣiṇāpatho dvijottamaḥ puṣkaraśālī nāma dvātriṃśatā
            śiṣyagaṇaiḥ sārdhaṃ parivṛto buddhaguṇavarṇanāṃ śrutvā (<span class="bold">Dak: 161</span>) gṛddhakūṭe parvate dharmaśravaṇārthaṃ samāgacchati // atha te dadṛśur buddhaṃ bhagavantaṃ
            dvātriṃśatā mahāpuruṣalakṣaṇaiḥ samalaṃkṛtam aśītyā cānuvyañjanair virājitagātraṃ
            vyāmaprabhālaṃkṛtaṃ sūryasahasrātirekaprabhaṃ jaṅgamam iva ratnaparvataṃ samantato
            bhadrakaṃ dṛṣṭvā ca punaḥ prasādajātayā bhagavantaṃ tripradakṣiṇīkṛtya bhagavataḥ
            pādāv abhivanditvā ekānte niṣaṇṇāḥ <span class="it">/</span> anyaikena bhagavantaṃ manasāpi na praṇāmitaḥ / bhagavati buddhe na manaḥprasannatābhūt
            / kiṃcitpāpaśeṣair buddhakuleṣu praveśeṣu āvilacittakuṭilacitta<span class="it">ḥ</span> sa tūṣṇīsthitaḥ // anye buddhe bhagavati prasannacittā<span class="it">ḥ</span> sthitāḥ // pravrajyāgrahaṇatatparacittān bhagavān viditvaivam āha // bho brāhmaṇa
            dvijottama kenārthenāgato <span class="it">'</span>si sahāyair mayi ucyatām //</p>
         
         
         <p>brāhmaṇa uvāca //</p>
         
         
         <p>
            bhagavañ śrotum icchāmi buddhānāṃ dharmam uttamam /<br />
            avitathavādī buddho hi satyavādī tathāgataḥ // Dak_16.4 //
            </p>
         
         
         <p>
            na rāgalipto na ca dveṣalipto na mohalipto yatha śuddhaniṣkaḥ /<br />
            sarveṣu tīrtheṣv atha gāṅgavāri pavitrabhūtaḥ kaluṣair vihīnaḥ // Dak_16.5 //
            </p>
         
         
         <p>dharmāvakāśaṃ <span class="hi">^ _</span> dadasva mahyaṃ vayaṃ hi mūḍhāparimuktajñānāḥ /
            saṃbodhijñānaṃ jina dehi me mune tenaiva sattvān parimocayeyam // Dak_16.6 //</p>
         
         
         <p>bhagavān āha /</p>
         
         
         <p>
            sādhu sādhu dvijaśreṣṭha sādhu sādhu subhāṣitaḥ /<br />
            nayānayajña dharmajña śīlaṃ dharatu tāvatam // Dak_16.7 //
            </p>
         
         
         <p>
            divyaṃ prayāti śīlena suṣṭhu lābhaṃ pravartate /<br />
            yaśomitra sasaṃpatti śīlaṃ dhara dvijottama // Dak_16.8 //
            </p>
         
         
         <p>śīlaṃ kiṃ tu //</p>
         
         
         <p>
            adrohaḥ sarvajantūnāṃ karmaṇā manasā girā /<br />
            anugrahaś ca jñānaṃ ca, śīlam etat dvijottama // Dak_16.9 //
            </p>
         
         
         <p>
            na ca dveṣasamaṃ pāpaṃna ca kṣāntisamaṃ tapaḥ /<br />
            tasmāt kṣāntiṃ prayatnena bhāvayed vividhair nayaiḥ // Dak_16.10 //
            </p>
         
         
         <p>
            kṣamayā svargasaṃvāsaḥ svargagāmī sa nityaśaḥ /<br />
            mahālakṣmīṃ samāsādya sa bhaved mokṣagāmikaḥ // Dak_16.11 //
            </p>
         
         
         <p>
            hṛdā saṃbhāvanādhyānaṃ paramātmānaṃ dvijottama /<br />
            ye dhyāyanti prayatnena te yānti paramāṃ gatim // Dak_16.12 //
            </p>
         
         
         <p>
            mohāndhakāraṃ saṃhārya buddhisūryaprakāśakaḥ /<br />
            buddhatvapadam āpnoti satataṃ mokṣago bhavet // Dak_16.13 //
            </p>
         
         
         <p>
            prajñayā puṇyam āpnoti prajñayā dharmasaṃyutaḥ /<br />
            anantajñānaṃ saṃprāpya buddhajñānaṃ pravartate // Dak_16.14 //
            </p>
         
         
         <p>
            paropakāraṃ kurvanti ye narāḥ śuddhamānasāḥ /<br />
            sukhaduḥkhaṃ pare jñātvā sukham āpnoti sarvadā // Dak_16.15 //
            </p>
         
         
         <p>svaduḥkhaṃ paraduḥkhaṃ vā svakaṃ tulyaṃ ca kārayet / svaduḥkhalaghutāṃ prāpya paraduḥkhaṃ
            garīyasam //</p>
         
         
         <p>cakampe paraduḥkhena mahīkampādrirāḍ iva // Dak_16.16 //</p>
         
         
         <p>
            dhamakāryaṃ sukāryaṃ vā sucittair upadeśayet /<br />
            kāpatheṣu gate kāle yasya cittaṃ nivartayet // Dak_16.17 //
            </p>
         
         
         <p>
            ke cid ye mānavāḥ prāṇī pakṣī vā kīṭakādayaḥ /<br />
            svaduḥkhasukhayos tulyaṃ rakṣayed duḥkhacchedanāt // Dak_16.18 //
            </p>
         
         
         <p>
            paropakārakaṃ jñeyaṃ tatparaḥ puṇyabhāg bhavet /<br />
            tena paropakāreṇa dharmeṇa sukham āpyate /<br />
            sukhena dharmaṃ sādhyante dharmeṇa mokṣaṃ sādhyate // Dak_16.19 //
            </p>
         
         
         <p>
            yad yat kāryaṃ samutpanne tat tat kāryaṃ samārabhet /<br />
            paropakārakaṃ jñeyaṃ bodhijñānaparāyaṇāḥ // Dak_16.20 //
            </p>
         
         
         <p>etac chrutvā brāhmaṇo bhagavantam evam āha //</p>
         
         
         <p>
            ke cid ye mānavāḥ prāṇī pakṣī vā kīṭakādayaḥ /<br />
            svaduḥkhaṃ svasukhaṃ tulyaṃ kena saṃcarate bhuvi // Dak_16.21 //
            </p>
         
         
         <p>(<span class="bold">Dak: 164</span>) bhagavān āha //</p>
         
         
         <p>bhūtapūrvaṃ brāhmaṇa kasmiṃ<span class="it">ś</span> cic chālavatī nāma janapada<span class="it">ḥ</span> paramavistārī manoharā sarvalokābhipūrṇā ṛddhā sphītā subhikṣā ca darśanīyā vyapagata<span class="it">ḍa</span>marā taskararogāpagatā / śālīkṣugomahiṣīsasyasaṃpannāyāṃ janapade sarvaṃdado nāma
            bhūpatir āsīt // sa ca bhūpatiḥ karuṇāśayaḥ sarvaprado niḥsaṅgatyāgaprakṛtir medhāvī
            sādhu<span class="it">ḥ</span> suśīia aśaṭho 'kuṭilo vyapagatarāgadveṣamoho 'nunnataḥ komalamadhurasnigdhavācā atithivanīpakaprīti<span class="it">ḥ</span> sarvalokapriyadarśanaḥ // tasmāt tasya rājño yaśasa sarvalokeṣu vikhyātaḥ / vanīpakānām
            āśāparipūritacintāmaṇisādṛśaḥ // sa sarvarājyaṃ viṣayopabhogaṃ saṃsāram asāraṃ dṛṣṭvātra
            sthātuṃ mano na ramate //</p>
         
         
         <p>sa sarvarājyalakṣmīṃ paryuṣitopa<span class="it">bho</span>gamalinamlānakusumabandhanām iva srajaṃ parityajyānyatamaviviktam āśramapadam alaṃcakāra
            //</p>
         
         
         <p>āhūyamāna iva pallavināṃ <span class="it">drumāṇāṃ</span> śākhākaraiḥ
            
            <p>
               svakusumābharaṇābhirāmāiḥ /<br />
               śāntaṃ vanāntam upagamya sa bhūpatīndraḥ prāpto 'mṛtaṃ nṛpasukhair<br />
               anavāptapūrvam // 22 //
               </p>
         </p>
         
         
         <p>sākṣād ṛṣir iva dhyānaṃ praviśya sukhena tiṣṭhati //</p>
         
         <span class="note"><span class="bold">Dak: 165</span></span>
         
         <p>atha tasya prabhāvātiśayaṃ dṛṣṭvā sureśvaro devendras tasya tapaḥprabhāvaprahāṇān
            manasi trāsabhayākulāt suralokād avatīrṇaḥ śakuninirmāṇarūpaṃ kṛtvā śaradhanū dhṛtvā
            śareṇa taṃ prahārārthaṃ kapotam ekaṃ vegatareṇāpahāntaḥ <span class="it">/</span> tapovanasthanṛpater aṅke patitaḥ // atha sa rājā karuṇāśayas taṃ dṛṣṭvā, sa bhūpatiḥ
            paramaprītyā svāṅke dadhānaḥ // sa kapota amitrabhayākulaḥ prāṇāntam iva hṛtkampena
            sthitaḥ // athānantaraṃ śakro devendro naiṣādarūpam abhinirmāya tatsamīpam upadhāvitaḥ
            paramapariśramam iva mahāśvāsaṃ pravartayan enaṃ pṛcchitavān //</p>
         
         
         <p>dehi tva me kapotaṃ mahājavenāgato 'ham āhāram /
            adyānnaṃ na prāptaṃ katham anannena jīvāmi <span class="it">// Dak_16.23 //</span></p>
         
         
         <p>tapasvin //</p>
         
         
         <p>rājovāca //</p>
         
         
         <p>
            kathaṃ tyajāmi te bhadra mayi śaraṇam āgatam /<br />
            sukhaduḥkhaṃ ca sarveṣāṃ kathaṃ na jñāyase bhavān // Dak_16.24 //
            </p>
         
         
         <p>mayi śaraṇāgatakapotaṃ kathaṃ tubhyaṃ bhakṣāya dadāmy aham, anītyayogyam etat //</p>
         
         
         <p>naiṣāda uvāca // yadīmaṃ kapotaṃ na tyajase, mamāhārāmiṣaṃ dada / na ced aham eva
            mariṣyāmi śāpaṃ dattveti //</p>
         
         <span class="note"><span class="bold">Dak: 166</span></span>
         
         <p>evam ukte sa rājā naiṣādam uvāca // śaraṇam abhigataṃ guptyarthaṃ tavābhiprāyaṃ yathā
            bhavati tathā pūrayāmi //</p>
         
         
         <p>naiṣāda uvāca // sādhu bhūpendra, evam eva sa eṣa kapotaṃ tulayā tulayitvā yaty asti
            kapotasyāmiṣam, anyasyāmiṣaṃ me dehīti //</p>
         
         
         <p>rājovāca //</p>
         
         
         <p>
            kathaṃ hiṃsya parātmānaṃ dāsyāmy asmai kathaṃ nu bho /<br />
            svātmānaṃ ca parātmānaṃ sukhaduḥkhaṃ ca tulyakam // Dak_16.25 //
            </p>
         
         
         <p>vihiṃsya parajīvaṃ ca kiṃ dharmaṃ ca tapovratam /
            paropakāra<span class="it">ḥ</span> kathaṃ syāc ca vihiṃsya para ātmani // Dak_16.26 //</p>
         
         
         <p>
            ata evam ahaṃ dāsye svadehasyāmiṣaṃ dhruvam /<br />
            ekalopaikapoṣyeṇa, upakāraḥ kathaṃ bhavet // Dak_16.27 //
            </p>
         
         
         <p>atha naiṣādas tasya śuddhāśayadṛḍham abhisamīkṣya tulānirmāṇam ādāya purato niṣadya,
            enam uvāca //</p>
         
         
         <p>
            kṣutkṣāmatṛṣārto 'haṃ bahuvilaṃbitena kiṃ vibho /<br />
            tasmāt tūrṇam imaṃ dehi na dadāsi vrajāmy aham // Dak_16.28 //
            </p>
         
         
         <p>iti niśamya tato bhūpaḥ kapota<span class="it">ṃ</span> eke sthāpya svadehamāṃsa<span class="it">ṃ</span> vikartya tulāyāṃ prakṣipati // tato naiṣādarūpaḥ śakra ṛddhyā kapota<span class="it">ṃ</span> gurutara<span class="it">ṃ</span> kṛta abhūt //</p>
         
         <span class="note"><span class="bold">Dak: 167</span></span>
         
         <p>tataḥ kṣepakṣepeṇa pūritakapoto gurutaraḥ syāt / tathāpy asya nṛpateḥ priyapakṣīrakṣaṇasatyādhiṣṭhānenāskhalitacittapremay
            asthyavaśeṣaṃ kṛtvā tulāyām avadhāritaḥ // tato naiṣādarūpa<span class="it">ḥ</span> śakras taṃ dṛṣṭvā, āvarjitamanāḥ sa kathayati // sādhu sādhu mahātman sādhusvabhāva
            eṣa parasya kāraṇāt svajīvam api agaṇayitvā parārthakṛtas tvaṃ, kim abhilāṣitenedṛśaṃ
            duṣkaraṃ kṛtam //</p>
         
         
         <p>so 'vocat //</p>
         
         
         <p>naivāsti kāṅkṣā me kiṃ cid anuttarasaṃbodhiṃ prāpya sattvān uddhārayāmi //</p>
         
         
         <p>iti śrutvā sa naiṣādaḥ svayaṃ vapuḥ saṃpaśya tam uvāca //</p>
         
         
         <p>rājaṃs tava cittamīmāṃsārtham ahaṃ vicarāmi / bhadra yathā tavābhiprāyaṃ tathāstu,
            yathā paurāṇaṃ tathā śarīram astu <span class="it">//</span> ity uktvā śakraveṣeṇa āśiṣaṃ dattvā evam astu svabhavanaṃ prakrāntaḥ //</p>
         
         
         <p>tena samayena rājā babhūvāhaṃ sa nānyo draṣṭayyaḥ / prāṇipakṣiṣu sattveṣu samacittena
            carita<span class="it">ḥ</span> / idānīṃ saṃsāre mahat sukhaṃ bhuktvā tathāgatabhūtena sattveṣu dharmo deśitaḥ //</p>
         
         <span class="note"><span class="bold">Dak: 168</span></span>
         
         <p>atha puṣkaraśālipramukhās te brāhmaṇaśisyakā dvātriṃśat tathāgatavacanam ākarṇ<span class="it">ya</span> prītisaumanasyajātā bhagavantam ūcuḥ // bhagavaṃs tava śāsane pravarjiṣyāmaḥ prasannaṃ
            kuru //</p>
         
         
         <p>atha bhagavāṃ<span class="it">s</span> teṣām āśayadhātuṃ prakṛtiṃ ca jñatva teṣām evam āha //</p>
         
         
         <p>saced ākāṅkṣasi niṣīdeti // teṣāṃ ca / ehi bhikṣava ity ukte yat kiṃ cit tīrthikaliṅgaṃ
            sarvam eva tatkṣaṇam evāntaradhāt // tricīvaraṃ pātraṃ ca prādurabhūt // athocchinno
            keśas tad yathāpi nāmāsaṃkhyeyavarṣaśatopasaṃpannasya bhikṣor īryapathaḥ susaṃvṛto
            'bhūt, saiva teṣāṃ pravarjyābhūt sopasaṃpat sabhikṣubhāveṇa //</p>
         
         
         <p>ekasya tathāgateṣu mātsaryacittasya bhikṣoś cīvaraṃ na prādurbhūtaṃ pātraṃ ca //</p>
         
         
         <p>atha khalu bhikṣavas tasyāṃ velāyāṃ tathāgatasya caraṇayor nipatya vijñāpayanti sma
            // tathāgatasyāntike śāstṭsaṃjñāprema ca prasādagauravaṃ cotpādayati sma //</p>
         
         
         <p>atha sa ekaś cīvaranaprādurbhūtena punar api tayā vrīḍayā tathāgatasya caraṇayor praṇipatya
            vijñāpayām āsa // katham etad bhagavan mamaikasya cīvaraṃ notpāditam //</p>
         
         
         <p>(<span class="bold">Dak: 169</span>) bhagavān āha //</p>
         
         
         <p>bhūtapūrvaṃ tathāgateṣu praṇāmakāle mātsaryadoṣād iti // evam ukte niśvasya kṣamārthanāṃ
            kṛtvā tathāgataṃ praṇāmitaḥ // tadā bhagavato 'nubhāvena cīvaraṃ prādurbhūtam // tatkṣaṇam
            eva malinībhūtam // taṃ dṛṣṭvā vrīḍāvarjitamanā bhikṣur bhagavantam evam āha // bhagavan
            kena karmaṇā mamaikasya cīvaraṃ na prādurbhūtaṃ, prādurbhūte punar malinībhūtam /
            ko hetuḥ kaḥ pratyayaḥ //</p>
         
         
         <p>bhagavān āha //</p>
         
         
         <p>bhūtapūrvaṃ bhikṣava atīte 'dhvany asaṃkhyeyakalpe dīpaṃkareṇa pūrvaṃ padmottaro nāma
            samyaksaṃbuddhaḥ sa saṃghena saha janapadacārikāṃ carann anyatamamahājanapadaṃ prāptaḥ
            // tatra mahājanapade vīthimadhye sthitvā dharmaṃ deśitavān // tadā sarvanāgarās tatropasaṃkrāntā
            dharmakathāṃ śrutavantaḥ // atha somakaumudir nāma brāhmaṇo mahāvidvāñ śiṣyaganaiḥ
            sārdhaṃ tāṃ vārttāṃ śrutvā yena padmottaraḥ samyaksaṃbuddhas tenopasaṃkrānta upasaṃkramya
            bhagavanta<span class="it">ṃ</span> praṇamya purataḥ sthitvā dharmaṃ śṛṇvanti // tadā prasādajātāḥ sarve te tathāgataśāsane
            pravrajyāgrahaṇaṃ cakārayām āsuḥ // te
            tathāgatasyāntike śāstṛsaṃjñāpremagauravajātena bhagavataś caraṇayor nipatayanti sma
            /</p>
         
         <span class="note"><span class="bold">Dak: 170</span></span>
         
         <p>tena samayena somakaumudibrāhmaṇasya śiṣya<span class="it">s</span> tvam asi <span class="it">/</span> tvayaikena tathāgatapraṇāmakāle mātsaryacittena iti bhāvitaḥ / śramaṇavandanam akṛte
            kiṃ bhaviṣyati iti //</p>
         
         
         <p>tena mātsaryakṛtena, anekavarṣaśatasahasralokair nindanīyajanma bhūtvā, mahān āśīviṣa
            upapannaḥ / adyāpi tavāśīviṣakaṅkālam astīti kālañjaraparvatasya kandarāyāṃ mahocchrayapramāṇaṃ
            parvata iva tiṣṭhati // tataḥ śatavarṣātyayād daridrakule jātas tatpaścāt tīrthiko
            jaṭādhārī bhikṣuko 'bhūt // tadā pāṭaliputranagare kena cid gṛhastena tīrthikān bhojanārthaṃ
            rasarasāgropetair āhāraṃ sajjīkṛtya tīrthikān āhūya svābhiprāyaṃ tīrthikān bhojitaḥ
            / tvayā dvādaśa prasthāni kṣīrodanaṃ bhuktam <span class="it">/</span> tathāpi pūrṇodaro nābhūt // tadā sarve janā<span class="it">ḥ</span> pretabhaikṣukaṃ manyante // tadanantaraṃ tvayā vrīḍayā niśvasya cintayati // dhik
            jīvitam iti matvā tasmāt sthānāt prakrāntaḥ / tata ihaiva janmani cyutvā mānuṣyaṃ
            janma prāptavān // tadāsau brāhmaṇa<span class="it">ḥ</span> śiṣyagaṇaiḥ sārdham āgacchantaṃ paśyan te militvā ihāgatāḥ //</p>
         
         
         <p>tathāgatapraṇāmamātsaryakṛtapāpena tādṛśaṃ duḥkhaṃ anubhūya adyāpi tatpāpaśeṣeṇa praṇāmo
            na kṛtas tenaiva hetunā cīvarādikaṃ na prādurbhūtaṃ malinībhūtaṃ ca //</p>
         
         <span class="note"><span class="bold">Dak: 171</span></span>
         
         <p>tadā sa bhikṣur evam eva bhagavan mamāparādham atyayaṃ pratigṛhnātu ity uktvā gautamasya
            pādayoḥ praṇipatya tiṣṭhati // tadā bhagavato 'nubhāvena tasya pāpāt parimukto 'bhūt
            / cīvaraṃ ca malinaṃ tyajya yathāpūrvavad bhavati // evaṃ bhikṣava mā yūyaṃ tathāgatam
            āyuṣmantaṃ mānasā ca vādena samudācariṣṭhavyam // he bhikṣava idānīṃ mamāntike cittaprasādajāta
            anena kuśalamūlena cārhattvaṃ prāpta iti //</p>
         
         
         <p>punar api bhikṣūn āmantryaivam āha //</p>
         
         
         <p>kiṃ manyadhve bhikṣavo yo 'sau tena kālena tena samayena somakaumudibrāhmaṇasya śiṣyatvabhūtena
            padmottaratathāgatapraṇāmakāle mātsaryadoseṇa īdṛśaṃ duḥkham anubhūtam // so 'haṃ
            somakaumudibrāhmaṇo yūyaṃ mama śiṣyāḥ // idānīm api yūyaṃ mama śiṣyā abhūvan // mayā
            cānekatathāgateṣūpāsitena kuśalena saṃsāre 'nantasukham anubhūya tathāgatapadaṃ prāptam
            // tasmād bhikṣavas tathāgate anumodayitavyā<span class="it">ḥ</span> sevayitavyās tathāgatasya guṇānuśaṃsā deśitavyā, tathāgata<span class="it">ṃ</span> praṇāmayitavyāḥ //</p>
         
         
         <p>tathāgatānāṃ praṇāmasya mahāphalānuśaṃsā tac chṛṇuta //</p>
         
         
         <p>yac cakravartī kṣitipapradhānaiḥ kṛtāñjali<span class="it">ḥ</span> kuṇḍālacārugaṇḍaiḥ / bhaktyā sumūrdhnā bahu vandyate tad buddhapraṇāmāt kathayanti
            tajjñāḥ //</p>
         
         
         <p>Dak_16.29 //</p>
         
         
         <p>
            ye jātamātrāḥ prabhutāṃ prayānti śreṣṭhe kule janma sadaiva yeṣām /<br />
            hastyaśvayānaiś ca paribhramanti kṛtvā tu te śreṣṭhatare praṇāmam // Dak_16.30
            </p>
         
         <p>//</p>
         
         
         <p>
            prathayati yaśo dhatte śreyo vivardhayati dyutiṃ<br />
            harati duritaṃ sarvaṃ sarvaṃ hy arātim apohati /<br />
            sugatiniyatāṃ loke nṛṇāṃ karoti ca saṃtatiṃ<br />
            phalati ca śivāyānte 'vaśyaṃ munīndranamaskriyā // Dak_16.31 //
            </p>
         
         
         <p>
            cakrī nṛpo yad balakīrtiyukto dvātriṃśatā lakṣaṇabhūṣitāṅgaḥ /<br />
            saṃjāyate vai kṣitipapradhāno buddhapraṇāmād dhi phalaṃ tad uktam // Dak_16.32
            </p>
         
         <p>//</p>
         
         
         <p>
            evaṃ bahuguṇaṃ matvā matvā kāyaṃ ca bhaṅguram /<br />
            buddhapraṇāmāt ko vidvān kāyakarmānyad ācaret // Dak_16.33 //
            </p>
         
         
         <p>
            kas taṃ na namaḥ kuryād dṛṣṭvā dūrāt punarbhavād bhītaḥ /<br />
            kṛtvaikanamaskāraṃ bhavapāram avāpa yaddhetoḥ // Dak_16.34 //
            </p>
         
         
         <p>evaṃ śikṣitavyaṃ kṛṣṇāni karmāṇy apāsya śukleṣv eva svābhogaḥ karaṇīya ity evaṃ bhikṣavaḥ
            śikṣitavyaṃ <span class="it">//</span> idaṃ avocad bhagavān ātmanā ca bhikṣavo bhāṣitam abhyanandann iti //</p>
         
         
         <p>iti dvāviṃśatyavadānakathāyāṃ praṇāmakathā soḍasamaḥ paricchedaḥ //</p>
         
         
         <p>XVII. ujjvālikādānakathā</p>
         
         
         <p>atha khalu bhagavān lokānukampako lokajño lokaśāstā sarvajño dhyānasukhe vijahāra
            // tena samayena vaiśālīnagaryāṃ mahopadravāḥ prādurbhūtāḥ //</p>
         
         
         <p>
            tadātra pauralokāś ca sarve kāmātilālasāḥ /<br />
            yathākāmaṃ rasaṃ bhuktvā prācaran pāpasaṃgatam // Dak_17.1 //
            </p>
         
         
         <p>
            tataḥ kṣatriyo 'py evaṃ kāmabhogābhimohitaḥ /<br />
            pramadāgaṇasaṃrakto nītidharmanirādaraḥ // Dak_17.2 //
            </p>
         
         
         <p>
            dṛṣtvā sa sundarīṃ kāntām agamyām api mohitaḥ /<br />
            balenāpi samākṛṣya bubhuje svecchayā mudā // Dak_17.3 //
            </p>
         
         
         <p>
            tathāte sarvapaurāś ca sarve 'tikleśitāśayāḥ /<br />
            saddharmāṇi pratikṣipya prācaran kāmabhoginaḥ // Dak_17.4 //
            </p>
         
         
         <p>
            svakuladharmamaryādaṃ tyaktvācaran yathecchayā /<br />
            satyadharmaṃ pratikṣipya cerur mattadvipā iva // Dak_17.5 //
            </p>
         
         
         <p>
            tathā nārīgaṇāś cāpi kāmakleśākulāśayāḥ /<br />
            svakuladharmam utsṛjya prācaranti yathepṣitam // Dak_17.6 //
            </p>
         
         
         <p>tadātra bahavo duṣṭāś caurā dhūrtā<span class="it">ḥ</span> pragalbhikāḥ /
            sādhujanān pratikṣipyācaran dharmanirādarāḥ // Dak_17.7 //</p>
         
         
         <p>
            tadaiva pāpasaṃcārāt sarvatrāpy acarat kaliḥ /<br />
            saddharmo durbalībhūto nīcavad vilayaṃ yayau // Dak_17.8 //
            </p>
         
         
         <p>
            tadātra prabalībhūte kalisaṃcāra vartite /<br />
            dṛṣṭvā lokādhipāḥ sarve 'bhavan duṣṭaparāṅmukhāḥ // Dak_17.9 //
            </p>
         
         
         <p>
            evam anye 'pi devāś ca sarvatrāṇaparāṅmukhāḥ /<br />
            teṣāṃ saṃdarśanaṃ kartum api naiva vavāñchire // Dak_17.10 //
            </p>
         
         
         <p>
            teṣāṃ trātuṃ tadeko 'pi na śasaka kathaṃ cana /<br />
            evam atra mahotpātaṃ prāvartata samantataḥ // Dak_17.11 //
            </p>
         
         
         <p>
            sarvakleśāhatātmānaḥ pracakru vigrahaṃ mithaḥ /<br />
            teṣāṃ pāpaviśeṣeṇa prādurbhūtā upadravāḥ // Dak_17.12 //
            </p>
         
         
         <p>tato 'ndhakārāś ca prādurbhūtā meghaiś channāḥ <span class="it">/</span> mahatī cākālavātāśani<span class="it">r</span> meghair guḍuguḍāyate / vidyutaś ca niścaranti / daśa diśaś cākulībhūtās tamo'ndhakāraś
            ca prādurbhūtaḥ / candrasūryau na prabhāsvarau bhavataḥ / vātavṛṣṭiḥ pravāyati / jalākulībhūtā
            pralayakālam iva pṛthivī na dṛdhā ca kaiś cid bhūtair āviṣṭābhūt // tadā sarvajanakāyā
            bhītāḥ saṃvignamanasaḥ <span class="it">/</span> ye ke cid brāhmaṇagṛhapatayo brahmāṇaṃ namasyanti / ke cin maheśvaraṃ nārāyaṇaṃ śakraṃ
            māṇibhadraṃ hārītiṃ candrasūryagrahanakṣatrān namasyamānā yācayanti // ke cin nadīhradasarastaḍāgavāpīkūpādīni
            pariyācayanti / tathāpi na kaś cit paritrāṇaṃ bhavati //</p>
         
         
         <p>(<span class="bold">Dak: 176</span>) atha ke cid buddhadharmasaṃghābhiprasannā buddhadharmasaṃghān namasyanti //</p>
         
         
         <p>bhagavan sarvadarśī tvaṃ <span class="it">/</span> katham asmād vayam evaṃrūpād upadravato bhayasthānāt parimucyema /</p>
         
         
         <p>bhagavan nātha īdṛśād upadravāt trātā bhava //</p>
         
         
         <p>ity uktvā bauddhāya namaskāraṃ kṛtvā cintāparo vyavasthitaḥ // atrāntare nāsti kiṃ
            cid buddhānāṃ bhagavatām aviditam avijñātam / dharmatā khalu buddhānāṃ bhagavatāṃ
            mahākāruṇikānāṃ lokānugrahapravṛttikānām, ekākārarakṣāṇāṃ, śamathavipaśyanāvihāriṇāṃ,
            tridamathavastukuśalānāṃ, caturoghottīrṇānāṃ caturṛddhipādacaraṇatalasupratiṣṭhitānāṃ
            caturṣu saṃgrahavastuṣu dīrgharātrakṛtaparicayānāṃ, pañcā<span class="it">ṅga</span>viprahīṇānāṃ pañcagatisamatikrāntānāṃ, ṣaḍaṅgasamanvāgatānāṃ ṣaṭpāramitāparipūrṇānāṃ,
            saptabodhyaṅgakusumāḍhyānāṃ, aṣṭāṅgamārgadarśānāṃ navānupūrvavihārasamāpattikuśalānāṃ,
            daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ trirātres
            tridivasasya buddhacakṣuṣā lokaṃ vyavalokya jñānadarśanaṃ pravartate / ko hīyate ko
            vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃbādhaprāptaḥ
            kasya duḥkhapaṅkanimagnasya hastoddhāraṃ dadyām uddhārayeyam iti <span class="it">//</span></p>
         
         <span class="note"><span class="bold">Dak: 177</span></span>
         
         <p>atha tatkṣaṇam eva pratisarann abhyutthāya, āyuṣmadānandapramukhān bhikṣusaṃghān āmantrayate
            sma // bho bhikṣava ānandapramukhā vaiśālīnagarīṃ gatvā mamājñayā mama vacanena vaiśālīnagarīṃ
            gatvā vīthīmadhye niṣaṇṇā imāṃ gāthāṃ bhāṣaya<span class="it">ta</span> / tadāvaśyaṃ sarvavighnabhūtagrahā<span class="it">ḥ</span> pratipraśabdheyuḥ sarvopadravā duṣṭasattvā<span class="it">ḥ</span> palāyiṣyanti / tadyathā / imāś ca gāthā<span class="it">ḥ /</span></p>
         
         
         <p>visarata visarata duṣṭasattvā muñcata muñcata mā tiṣṭhantu, īti<span class="it">r</span> vyupaśāmyatu <span class="it">//</span></p>
         
         
         <p>iti uddiśya bhikṣugaṇān visarjayām āsa //</p>
         
         
         <p>atha te bhikṣavo bhagavataś caraṇayoḥ praṇipatya bhagavataḥ vacanaṃ śirasā nidhāya,
            imā vighnotsāraṇadhāraṇī hṛdayagatā // tatkṣaṇam evarddhyā ca vaihāyasād ānandapramukhāḥ
            pañcaśatabhikṣugaṇā lohitapakṣarājahaṃsa iva gagaṇadeśāt taṃ viṣayam anuprāptāḥ //
            athānandapramukhā bhikṣugaṇā vaiśālīnagarīṃ gatvā vīthīmadhye sthitvā brahmasvareṇa
            ekamatenaikasvareṇa imāṃ gāthāṃ bhāṣitum ārabdhāḥ //</p>
         
         
         <p>(<span class="bold">Dak: 178</span>) imāś ca gāthāḥ //</p>
         
         
         <p>visarata visarata <span class="it">/</span> buddho lokānukampaka ājñāpayati <span class="it">/</span> muñcata
            muñcata ma tiṣṭhantu / ītir vyupaśāmyatu <span class="it">/</span> nirgacchata nirgacchata /
            buddhaḥ parviśati mahādevātidevaguruḥ <span class="it">/</span> sendrāś ca devāḥ sabrahmakāḥ saprajāpatikaś catvāraś ca lokapālā<span class="it">ḥ</span> praviśanti anekāni ca devatāsahasrāṇi / asurendrāś ca anekāni asuraśatasahasrāṇi
            prativasanti / bahūni ca bhūtasahasrāṇi bhagavato 'bhiprasannāni prabhaviṣyanti sarvasattvānām
            arthe / te co mā anarthaṃ kariṣyanti //</p>
         
         
         <p>nirgacchata nirgacchata <span class="it">/</span> kṣipraṃ palāyata <span class="it">/</span> yadi duṣṭacittā na parāyeta, naśyata // <span class="it">ye</span> maitracittā nāparādhakāmā rakṣāṃ cānuvartitukāmās te tiṣṭhantu praviśantu / buddho
            lokānukampaka evam ājñāpayati sarvasattvahitādhyāśayo maitrīvihārī kāruṇikavihārī
            muditāviharī upekṣāvihārī //</p>
         
         
         <p>
            ete mantrapadāḥ siddhāḥ siddhagāthā jinoditāḥ /<br />
            sarveṣāṃ devatānāṃ ca bhūtānāṃ ca hitaiṣiṇām // Dak_17.13 //
            </p>
         
         
         <p>
            jñānenārthottamenādya tathā dharmatayāpi ca /<br />
            jagatām ītayaḥ sarvāḥ śāmyantv ārogyam astu vaḥ // Dak_17.14 //
            </p>
         
         <span class="note"><span class="bold">Dak: 179</span></span>
         
         <p>iti bhāṣyamāṇe sarvabhūtagaṇā<span class="it">ḥ</span> saṃtrastāḥ samvignamanaso daśa diśaḥ palāyitvā vilayaṃ gatā duṣṭasattvā vihethacittā<span class="it">ḥ</span> kupitacittāḥ pratipraśabdhā abhūvan // tadā ca vihāyasi ghanavidyuvātavṛṣṭijalākulapraśāntābhūt
            //</p>
         
         
         <p>phalapuṣpapratimaṇḍitasurasasvādūni cābhūvan //</p>
         
         
         <p>evaṃ buddhānubhāvena tasyāṃ nagaryāṃ sarvopadravadurbhikṣaṃ praśāntya, sarva ṛtavo
            yathābhiprāyaṃ kāle tathā samṛdhyati kāle varṣati kāle vāyavaḥ pravāyanti //</p>
         
         
         <p>tadā sarvajanakāyāḥ praharṣajātāḥ sarvabhikṣugaṇān vāsena bhaktena nimantritā <span class="it">a</span>bhū<span class="it">van</span> //</p>
         
         
         <p>atha khalu bhikṣava ānandaprabhṛtayo varṣātyayāc charadaḥ śaradātyayāc caturmāsātyayāc
            chiśiraḥ samāyātaḥ tadā janakāyān evam āha // vayam api māsacatuṣṭayam agamat atrāsthitā
            guror antikaṃ gacchāmaḥ //</p>
         
         
         <p>ity ukte sarvajanakāyā bhikṣugaṇān gamanakālam api jñātvā satkṛtya pūjayitvā mānayitvā
            visarjayām āsuḥ //</p>
         
         
         <p>atha te bhikṣavo dhīratayā nagaraṃ nagarāc caṃkramyamāṇā anyatamajanapadaviṣayam anuprāptāḥ
            //</p>
         
         <span class="note"><span class="bold">Dak: 180</span></span>
         
         <p>atha tasmiñ janapade mahāḍhyo dhanakanakasamṛddho mahābhogo vistīrṇaparigraho mahātyāgo
            mahāparivāraḥ śuddhāśayo dharmātmā paropakārī śramaṇabrāhmaṇavaṇīpakeṣv abhirato duḥkhīnāṃ
            duḥkhatārako mahākaruṇādṛṣṭaḥ śuddhaceto nāma śreṣṭhī dvātriṃśatābhir vanitābhiḥ parivṛtaḥ
            sukhalīlayā tiṣṭhati // kāle tyāga<span class="it">ḥ</span> kāle upābhogaḥ // sa śreṣṭhī tān bhikṣūn samāgatān dṛṣṭvā śītārtenāgatam iti jñātvātikaruṇābhibhūtaḥ
            sādarair agnimathe nītvā ujjvālikāṃ prajvālya dadāti / tena śreṣṭhinā bahavo 'gnimaṭhāḥ
            kāritāḥ santi / tasmāt pañcaśatabhikṣugaṇā agnitāpaiḥ saṃtarpitāḥ // tataḥ paścād
            annāhārāḥ pradattāḥ / te bhikṣavas tad annaṃ na bhuktā<span class="it">ḥ</span> / tad dṛṣṭvā sa śreṣṭhī tān uvāca // kena bhikṣavo mayā dattānnaṃ nopabhuktam //</p>
         
         
         <p>bhikṣava ūcuḥ // buddho bhikṣavo yam akāle na bhoktavyaṃ sūryāstaniśākālam iti //</p>
         
         
         <p>tataḥ sa śreṣṭhī tathety uktvā gṛhaṃ praviśati //</p>
         
         
         <p>atha sa rātryatyayāt prātaḥkāle yathāyogyānusāraiḥ piṇḍapātrādi dattvā tān satkārayām
            āsa //</p>
         
         <span class="note"><span class="bold">Dak: 181</span></span>
         
         <p>atha te bhikṣavas taṃ gṛhītvā tasmai śuddhāśiṣaṃ dattvā gamiṣyāma ity ārocya tasmāt
            sthānān niṣkrāntāḥ / niṣkramya yena gṛddhakūte bhagavāṃs tenopasaṃkrāntā upasaṃkramya
            bhagavataḥ pādau śirasā vanditvā ekānte niṣaṇṇāḥ //</p>
         
         
         <p>athānandabhikṣur utthāyāsanād bhagavataḥ prataḥ sthitvaivam āha // bhagavan sarvajña
            yathā bhavadājñā tathā vaiśālīnagaryāṃ sarvā ītayaḥ praśāntā abhūvan //</p>
         
         
         <p>tava prabhāvād iti kṛtvā vayam atrāgatā sma //</p>
         
         
         <p>bhagavān āha // sādhu sādhu ānanda sādhu sādhu bhikṣavaḥ / evaṃ parārthakṛte udyogakaraṇīyam
            //</p>
         
         
         <p>punar bhagavantam ānanda āha //</p>
         
         
         <p>bhagavan vaiśālīnagaryāṃ nivṛttakāle 'nyatamajanapadaviṣayam anuprāptāḥ / tāṃ nagarīṃ
            vayam agamat / anyatamaśreṣṭhī āḍhyo 'smān śītavātapariśramād āgatān dṛṣṭvā sādareṇāhūya,
            ādāv agnimaṭhe praṇīyāgniṃ prajvālya dadāti / bahavo 'gnimaṭhāḥ santi // śreṣṭhī paramadhārmiko
            'sau purusaḥ / ye ye śramaṇabrāhmaṇatīrthikāś cāgatās tebhyaḥ sarvebhya ujjvālikā<span class="it">m</span> prajvālya dadāti hemantaśiśirakāle 'sau śraddhayā //</p>
         
         <span class="note"><span class="bold">Dak: 182</span></span>
         
         <p>bhagavān āha // mahāphalānuśaṃsā ujjvālikāyāḥ śiśirāgame 'mṛtopamā tasmān mahāphalānuśaṃsā
            ujjvalikāyāḥ śṛṇuta bhikṣavaḥ kathayāmi //</p>
         
         
         <p>nānāsāraṅgarūpaprabhavamṛdumahadromasaṃślāghyavastrā
            hemante garbhagehe priyatamavanitābāhuyugmopagūḍhāḥ /
            yat krīḍanti kṣitīśā vividharasavarair annapānaiḥ samṛddhās ta<span class="it">t</span> syād ujjvālikāyāḥ phalam atimadhuraṃ bhikṣusaṃghārpitāyāḥ //</p>
         
         
         <p>Dak_17.15 //</p>
         
         
         <p>jvālātaraṅgavikasaddahanopagūḍhāṃ bhīmasvanāṃ śiśiraśītavināśakartrīm / ujjvālikāṃ
            munivarapravarāya dattvā dīptaprabho bhavati devamanuṣyaloke //</p>
         
         
         <p>Dak_17.16 //</p>
         
         
         <p>gandharvāsurakinnaraiḥ sahacarā dedīpyamānānanā
            vidyujjvālaśaracchaśāṅkasadṛśā<span class="it">ḥ</span> kāntābhir āliṅgitāḥ /
            svarge yad vicaranti dīptavapuṣo līlāyamānāḥ surās
            tad dattvāryaganāya śītasamaye cojjvālikāṃ śraddhayā // Dak_17.17 //</p>
         
         
         <p>jitvā ripūn ye gajavājiyuktā<span class="it">ḥ</span> pṛthvīṃ samantād anuśāsayanti /
            dīptānanā hemavibhūṣitāṅgā ujjvālikāyāḥ phalam eva teṣām // Dak_17.18 //</p>
         
         
         <p>
            te tādṛśaṃ cet phala prāptukāmā ujjvālikāṃ ye manujāḥ pradeyuḥ /<br />
            hemantaśīte 'gnimaṭhāni kṛtvā bhikṣvādaye cāryagaṇāya nityam // Dak_17.19 //
            </p>
         
         
         <p>iti dvāviṃśatyavadānakathāyām ujjvālikādānakathā saptadaśamaḥ paricchedaḥ //</p>
         
         
         <p>XVIII. dīpakathā</p>
         
         
         <p>atha khalu maitreyo bodhisattvo mahāsattvo bhagavantam etad avocat //</p>
         
         
         <p>
            bhagavañ chrotum icchāmi, dīpadānasya yat phalam /<br />
            stūpe vā buddhabimbe vā vada lokārthahetave // Dak_18.1 //
            </p>
         
         
         <p>bhagavān kṣaṇaṃ tūṣṇīm āsthāya parṣadaṃ samālokya ca maitreyam āmantryaivam āha //</p>
         
         
         <p>
            śṛṇu maitreya vakṣyāmi lokānāṃ hitahetave /<br />
            yac chrutaṃ tatkathāṃ bhavyāṃ śrutvā prāmodya jāyate // Dak_18.2 //
            </p>
         
         
         <p>bhūtapūrvaṃ bhikṣavo 'tīte <span class="it">'</span>dhvāni ekanavatikalpe vipaśvī nāma samyaksaṃbuddho loka udapādi vidyācaranasaṃpannaḥ
            sugato lokavid anuttaraḥ puruṣadamyasārathiḥ śāstā devānāṃ ca manuṣyānāṃ ca buddho
            bhagavān // sa bandhumatīṃ rājadhānīm upaniśritya viharati sma // yāvad vipaśvī samyaksaṃbuddhaḥ
            sakalabuddhakāryaṃ kṛtvendhanakṣayād ivāgnir nirupadhiśeṣe nirvāṇadhātau parinirvṛtas
            tasya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ
            pratiṣṭhāpito 'bhūt krośam uccatvena //</p>
         
         
         <p>yatrānekāni prāṇiśatasahasrāṇi kālaṃ kṛtvā svargamokṣaparāyaṇāni bhavanti //</p>
         
         
         <p>tatra stūpe mahotsāho vartate <span class="it">/</span> śraddhā brāhmaṇagṛhapatayo vicitrair gandhamālyavilepanaiś chattradhvajapatākābhiḥ
            pūjābhiḥ kurvanti sma //</p>
         
         <span class="note"><span class="bold">Dak: 185</span></span>
         
         <p>athāpareṇa samayenāsyāṃ nagaryām anyatamaḥ puruṣaḥ karacaraṇayihīnaḥ kuṣṭhaśarīraḥ
            kutrāpi gamanam asamarthaḥ <span class="it">/</span> tām eva vārttāṃ pratiśrutya tasyaitad abhavat //</p>
         
         
         <p>aho brāhmaṇagṛhapataya imaṃ stūpaṃ pratipūjayanti / tathāham evaṃ pūjayeyaṃ pādapāṇivihīno
            gamanāsamarthaḥ kathaṃ gaccheyam <span class="it">//</span> ity uktvā tasya buddhir utpannā // adya rātrau svakāyavibhavabalasthāma saṃjanayya
            gṛhān niṣkramayeyaṃ niṣkramya ca yadi samartham asti tāvat pradakṣiṇīkrīyate //</p>
         
         
         <p>ity uktvā rātrau candracandrikāvirājamāne prabhāsvare kāyasthāmabalaṃ saṃjanayya stūpasya
            samīpaṃ balādhānenānuprāptaḥ // sa styānamiddhavyathayā paripīḍitagātro niśvasya bhūmau
            nipātitaḥ // atha sa puruṣa imaṃ stūpaṃ namaskṛtya svayam evam aṅgaparivartanena pradakṣiṇīkartum
            ārabdhaḥ / tatas tām eva rātriṃ sampūrṇam aṣṭottaraśatapradakṣiṇaṃ cakāra // athāsya
            puruṣasya bauddhaprabhāvāt tatkṣaṇaṃ pādāṅgulī samyak bhūtvāgatāḥ <span class="it">/</span> tathā karapallava<span class="it">ḥ</span> svajo 'bhūt <span class="it">/</span> śarīre kuṣṭhā praśrabdhā <span class="it">/</span> pūrvakarmāvaraṇaṃ praṇaśya anena duṣkaravratakuśalamūlena śuddhaśarīro 'bhūt //</p>
         
         <span class="note"><span class="bold">Dak: 186</span></span>
         
         <p>atha sa puruṣaḥ prasādajātaḥ punar api stūpe 'ṣṭāṅgapraṇāmaṃ kṛtvātha prabhāte manohlādita<span class="it">ḥ</span> prahasitavadanaḥ svagṛhaṃ pratyāgataḥ // atha svagṛhe patnyādiparijanas tam āgataṃ
            dṛṣṭvāvarjitamanā ūcuḥ // aho kva gato 'si <span class="it">/</span> kathaṃ te śarīro duṣkṛtaiḥ parimuktaḥ svasthadeho 'ho bhāgyātiśayasya karma yathaiva
            punarjanma tathaiva prāptaḥ / vaidyoṣadhair asaṃspṛṣṭaḥ kena kuṣṭha<span class="it">ḥ</span> pramucyate //</p>
         
         
         <p>sa āha //</p>
         
         
         <p>
            vaidyoṣadhaiḥ kiṃ kriyate mahārogapraśāntaye /<br />
            buddheṣu kṛtapuṇyena tasmāt pāpaṃ pramuñcati // Dak_18.3 //
            </p>
         
         
         <p>atha sa khalu puruṣas tasmin stūpe lakṣadhā pradakṣiṇaṃ kṛtaḥ / tathā kṛte sa cintayati
            sma // yan nv ahaṃ bhagavataḥ stūpaṃ tathāvidhaiḥ pūjayābhyarya kim eva na ca pūjā
            nūnaṃ yathātmabhāvaparityāgeneti // aṅgīkṛtam iti //</p>
         
         
         <p>tadanantaraṃ māse māse śuklāṣṭamyāṃ caturdaśyāṃ pañcadaśyām upoṣadhavrataṃ varṣam
            ekaṃ yathāvidhinā pūjā kṛtā // tataḥ kārttikapūrṇamāsyām ārabhyāśvinapūrṇamāsīparyantam
            upavāsya svātmabhāvaṃ dīpayitum ārabdhavān //</p>
         
         <span class="note"><span class="bold">Dak: 187</span></span>
         
         <p>tata ākāśāc chabdo niścārita idaṃ vācam udīrayan // evam ātmabhāvaṃ parityāgaṃ mā
            kuru mahāduṣkaraṃ paramaduṣkaram / tvaṃ ca sarvasattvapriyadarśanabodhisattvasadṛśo
            na bhavati / tasmāt tvayā na sukaraṃ kartum //</p>
         
         
         <p>sa āha // katham etat //</p>
         
         
         <p>punar ākāśād evam uvāca //</p>
         
         
         <p>bhūtapūrvaṃ bhagavāṃś candravimalasūryaprabhāsaśrīs tathāgato 'rhan samyaksaṃbuddho
            'bhūt / tasya bhagavataḥ samyaksaṃbuddhasya dvācatvāriṃśatkalpaśatasahasrāṇi āyuḥpramāṇam
            abhūt / teṣāṃ bodhisattvānāṃ mahāsattvānāṃ śrāvakānāṃ tāvad evāyuḥpramāṇam abhūt //
            tasya pūjākarmaṇe sarvasattvapriyadarśano nāma bodhisattvas tasyāṃ velāyāṃ tathārūpaṃ
            sarvasattvarūpadarśana<span class="it">ṃ</span> nāma samādhiṃ samāpadya tasya samādheḥ prabhāvāt samanantarasamāpannasyātha tāvad
            evopary antarīkṣān mandāravamahāmandāravāṇāṃ puṣpānāṃ mahāntaṃ puṣpavarṣam abhipravṛṣṭam
            // kālānusāraṇacandanamegha<span class="it">ḥ</span> kṛta uragasāracandanavarṣam abhipravṛṣṭam / tādṛśaḥ sarvasattvapriyadarśano nāma
            bodhisattva imāṃ sahālokadhātuṃ gandhena sphārita<span class="it">ḥ //</span></p>
         
         <span class="note"><span class="bold">Dak: 188</span></span>
         
         <p>atha khalu sarvasattvapriyadarśano nāma bodhisattvaḥ smṛtimān saṃprajānaṃs tasmāt
            samādher vyutthitaḥ / vyutthāya caivaṃ cintayām āsa // na tathā ṛddhiprātihāryaṃ saṃdarśanena
            bhagavataḥ pūjā kṛtā bhavati yathātmabhāvaparityāgeneti //</p>
         
         
         <p>atha khalu sarvasattvapriyadarśano nāma bodhisattvas tasyāṃ velāyām aguruturuṣkakundurukaṃ
            saṃbhajya campakatailaṃ pibati sma // satatasamitaṃ gandhaṃ bhakṣayataḥ sugandhatailaṃ
            pibato dvādaśavarṣaparyantāny abhūvan / tataḥ sa dvādaśavarṣāṇām atyayāt taṃ svam
            ātmabhāvaṃ divyavastraiḥ pariveṣ<span class="it">ṭ</span>ya gandhatailaplutaṃ kṛtvā kāyaṃ prajvālayām āsa tathāgatasya pūjakarmaṇe 'sya ca
            saddharmapuṇḍarīkapūjārtham // atha khalu tasya bodhisattvasya tābhiḥ kāyapradīpamuktajvalāprabhābhir
            aśītigaṅgānadīvālukāsamā lokadhātavaḥ sphuṭā abhūvan // teṣu lokadhātuṣv aśītigaṅgānadīvālukāsamās
            tathāgatāḥ sādhukāraṃ dadanti sma // sādhu sādhu kulaputra paramaduṣkara bodhisattvānāṃ
            vīryārambha bhūtā tathāgatapūjā dharmapūjā / tathā
            puṣpadhūpagandhamālyavilepanacchattradhvajapaṭākapūjā idaṃ kulaputrāgradānaṃ tathā
            rājyapriyaputrabhāryādiparityāgadānaṃ na /</p>
         
         <span class="note"><span class="bold">Dak: 189</span></span>
         
         <p>iyaṃ punaḥ kulaputra viśiṣṭāgrā pūjā tasmāt param anya<span class="it">n</span> nāstīti // te buddhā imāṃ vācaṃ bhāṣitvā tūṣṇīm abhūvan //</p>
         
         
         <p>tena samayena sarvasattvāpriyadarśano nāma bodhisattvasyātmabhāvadīpyamānasya dvādaśavarṣasahasrāṇām
            atyayena praśānto 'bhūt // atha tataś cyutvā tasya samyaksaṃbuddhasya pravacane rājño
            vimaladattasya gṛhe upapanna aupapādukaḥ sarvalakṣaṇaguṇopeta utsaṅge paryaṅkena prādurbhūto
            'bhūt //</p>
         
         
         <p>evaṃrūpeṇa tvayā vīryārambhaṃ kartuṃ na sukaram / tasmāt tvam ātmabhāvānurūpeṇa manasā
            cintya svam ātmaprakṛtiṃ saṃsājya divyavastreṇa pariveṣṭya ṣaṇṇavatyaṅgulāyāmapramāṇena
            mahādīpanāmnā prajvālaya tathā cāpi dīpamālāṃ prajvālaya // evaṃrūpeṇākāśād udīritaṃ
            tena coktam // bhavan kas tvam //</p>
         
         
         <p>sa āha // ahaṃ bhagavān svarūpo nānyo draṣṭavyaḥ // punar api harṣajātaḥ sa āha //</p>
         
         
         <p>bhagavann ātmapratijñāṃ kathaṃ laghayeyam <span class="it">/</span> yenātmabhāvaparityāgena prajvālya mamātmabhāvena suṣṭhu kṛtaṃ na mātrā na pitrā nānyadevatābhiḥ
            l api tu tavānubhāvād adyaiva karmāvaraṇaṃ kṣayaṃ gatam //</p>
         
         <span class="note"><span class="bold">Dak: 190</span></span>
         
         <p>aho guṇamayaṃ kṣetraṃ sarvadoṣavivarjitam /
            adyaivāropitaṃ bījam adyaiva <span class="it">prāpta</span> saṃpadam // Dak_18.4 //</p>
         
         
         <p>tasmād bhagavan svajīvitam agaṇayitvā svātmabhāvaṃ paridīpayitum icchāmi //</p>
         
         
         <p>punar apy ākāśāc chabdo niścacāra //</p>
         
         
         <p>sādhu sādhu puruṣarsabha tvaṃ dṛḍhapratijño mayā yathādṛṣṭaṃ tathā kuru / tathā kṛte
            tvatkīrtir yāvat saṃsāras tiṣṭhati tāvat tiṣṭhatu / tathā kṛte māreṇa yasyāpi cittaṃ
            skhalituṃ samarthaṃna syāt //</p>
         
         
         <p>ity ukte sa ākāśaṃ vyavalokayati sma / sa paśyati buddhabimbam / kṣaṇenāntarhito 'bhūt
            // atha sa purusaḥ prītiprāmodyajāta ākāśaṃ vyavalokya kṛtāñjaliṃ praṇipatya sthitaḥ
            // atha sa puruṣaḥ satyam eva niścitya svātmabhāvena divyaśvetavastreṇa pariveṣṭya
            svāṅgapramāṇena sugandhadravyeṇopalipya mahādīpety uktvā vipaśvinas tathāgatasya dhātustūpe
            dīpaṃ prajvālayām āsa / dīpamālāṃ cāpi prakurvanti <span class="it">/</span> kārttikamāsam ekaṃ nirantaraṃ satkārayām āsa //</p>
         
         <span class="note"><span class="bold">Dak: 191</span></span>
         
         <p>tataḥ sa puruṣas tena kuśalamūlena ca praṇidhānavaśād dīpārciṣalokadhātau dīparājo
            nāma pratyekabuddha upapannaḥ pañcābhijñāprāptaḥ // tataḥ sa pratyekabuddhaḥ saṃsāram
            asāram iti jñātvā vidyud iva prātihāryaṃ kṛtvā vihāyasaṃ saptatālamātram abhyudgamya
            ca tejodhātuṃ samāpadyolkeva parinirvāti sma // yat tasya pittaśleṣmamāṃsāsthisnāyurudhiraṃ
            tat sarvaṃ tejasā paryavadātam agamac chuddhaśarīro 'bhūt // evaṃrūpeṇa saṃsāre 'nantasukham
            anuprāpya nirvāṇabhūmiṃ gacchati sma //</p>
         
         
         <p>dīpadānasya mahāpuṇyatā mahānuśaṃsā pratilabhyate 'nekavipākā bhikṣavaḥ //</p>
         
         
         <p>punar vistareṇa śṛṇuta //</p>
         
         
         <p>
            dharādharatiraskṛtaṃ paramadūradeśasthitaṃ<br />
            susūkṣmam api vastu cātitimirotkarair āvṛtam /<br />
            karāgra iva sa sthitaṃ yad aniruddhadṛṣṭaṃ diśo<br />
            dadarśa sugate mahādyutipradīpadānāt phalam // Dak_18.5 //
            </p>
         
         
         <p>dūraṃ sūkṣma<span class="it">ṃ</span> vyavasthitaṃ dṛśyaṃ paśyanti ye janāḥ /
            jinapradīpamālāyās tat phalaṃ munayo jaguḥ // Dak_18.6 //</p>
         
         
         <p>
            dṛśyante yat kṣitīśāḥ śaśadharavapuṣo dīrghanīlotpalākṣā<br />
            devā yad devalokaṃ varakanakanibhā bhāsayanti svakāntyā /<br />
            rājā yac cakravartl maṇikiraṇaśatair bhāsayan gāṃ prayāti<br />
            tat sarvaṃ dīpadānād bhavati tanubhṛtāṃ buddhabhaṭṭārakāya // Dak_18.7 //
            </p>
         
         
         <p>
            loke yad bhānti martyāḥ kuvalayanayanāḥ subhruvo hemavarṇāḥ<br />
            śakro yad devarājo daśaśatanayano bhāti divyāsanasthaḥ /<br />
            yad brahmā vītakāmaḥ pravarasuranato bhāti divye vimāne<br />
            dattvā tad dīpamālāṃ prabhavati suphalaṃ śastṛcaitye narāṇām // Dak_18.8 //
            </p>
         
         
         <p>
            evaṃ bahuguṇaṃ matvā dīpadānaprabhāvataḥ /<br />
            caikam api pradadyād yas tat sarvaṃ phalam īhayā // Dak_18.9 //
            </p>
         
         
         <p>surūpo bhavati nayanābhirāmo nārīnarāṇāṃ abhivīkṣaṇīyo bhavati // evam eva bhikṣavo
            manujair mahadbhi<span class="it">r</span> nityam eva pūjākarmakāle dīpaiḥ saha karma kartavyam //</p>
         
         
         <p>
            devārcane bhojane samyak pādaprakṣālaṇena ca /<br />
            devagehe praveśeṣu śayaneṣu tathaiva ca // Dak_18.10 //
            </p>
         
         
         <p>
            śīlābharaṇayuktena sarvakarma praśasyate /<br />
            ātmaśocaṃ punaḥ kuryād bāhyaṃ śocaṃ ca laukikam // Dak_18.11 //
            </p>
         
         
         <p>
            laukikalokottaraṃ loke yaḥ karoti pavitramān /<br />
            ihaloke yaśasvī ca paraloke paraṃ sukham // Dak_18.12 //
            </p>
         
         
         <p>bhikṣava evaṃ śikṣitavyaṃ loke anuśāsanīyam //</p>
         
         
         <p>iti dvāviṃśatyavadānakathāyāṃ dīpakathā aṣṭādaśaḥ paricchedaḥ //</p>
         
         
         <p>XIX. vihārakathā</p>
         
         
         <p>atha khalu maitreyo bodhisattvo mahāsattvo bhagavantam etad avocat /</p>
         
         
         <p>
            bhagavañ chrotum icchāmi vihāradānasya yat phalam /<br />
            kasmai cid āryaśreṣṭhāya gṛhādi sugatāya ca // Dak_19_1 //
            </p>
         
         
         <p>bhagavān āha //</p>
         
         
         <p>śṛṇu maitreya vihāraprāsādikās tathāgatasaṃbuddhavāsāya kārayanti tatphalānuśaṃsā<span class="it">ṃ</span> darśayiṣyāmi //</p>
         
         
         <p>atha tasmin samaye tathāgatānubhāvena rājagṛhanagarajanakāyāḥ sarve bhagavato darśanakāmā
            abhūvan // tat tathā bhūtvā sarve māgadhā janakāyā gṛddhakūṭe samāyanti / tasmin parṣadi
            ye ca devā nāgā <span class="it">a</span>surā yakṣā gandharvā<span class="it">ḥ</span> kinnarā mahoragā<span class="it">ḥ</span> saṃnipatitā abhūvan sā ca parṣadā buddhavaineya-udāracittāḥ sāñjaliṃ buddha<span class="it">ṃ</span> namaskurvanti // adya bhagavatā kīdṛśaṃ prātihāryaṃ darśayiṣyatīti vicintya sthitāḥ
            // tato bhagavata etad abhavat //</p>
         
         
         <p>idānīṃ rājñājātaśatruṇā devadattavigrāhitena pitā dhārmiko dharmarājo jīvitād vyaparopitaḥ
            / svayam eva ca rājyaṃ pratiṣṭhitaḥ / tadā ye 'śraddhās te balavanto jātāḥ śraddhās
            tu durbalāḥ saṃvṛttā<span class="it">ḥ</span> //</p>
         
         <span class="note"><span class="bold">Dak: 195</span></span>
         
         <p>yāvad anyatamo vṛddhāmātyo <span class="it">'</span>śraddho bhagavataḥ śāsanavidveṣī <span class="it">/</span> sa ajātaśatrur brāhmaṇebhyo yajñam ārabdho yaṣṭum // tatrānekāni brāhmaṇaśatasahasrāṇi
            saṃnipati<span class="it">tāni /</span> taiḥ kriyākāraḥ kṛtaḥ // na kaiś cic chramaṇagautamaṃ darśanāyopasaṃkramitavyam /
            yadīha gacchatīti pūjāsatkāra<span class="it">ṃ</span> mā kuruta / piṇḍapātraṃ mā prayacchata //</p>
         
         
         <p>atha te brāhmaṇā vṛtā vareyuḥ samagrā<span class="it">ḥ</span> saṃmodamānā vīthimadhye vedoktena vidhinā śakram āyācituṃ pravṛttāḥ / ehy ehi devendreti
            //</p>
         
         
         <p>athānantare nāsti kiṃ cit buddhānāṃ bhagavatām aviditam adṛṣṭam avijñātam <span class="it">/</span> buddhacakṣuṣā paśyati bhagavan // ime brāhmaṇāḥ pūrvāropitakuśal<span class="it">amūl</span>ā gṛhītamokṣamārgāś caritaiṣiṇo 'bhimukhā nirvāṇe bahirmukhāḥ saṃsārād akalyāṇamitrasaṃsargāt
            / idānīṃ macchāsane vidveṣanti / yan nv aham eṣāṃ vinayahetor autsukyam āpadye<span class="it">ya</span> yenārthaṃ, yan nv ahaṃ śakraṃ devendra<span class="it">ṃ</span> marudgaṇaparivṛtam āhvānayeyam, yaddarśanād eṣāṃ kuśalamūlavṛddhiḥ syād iti // bata
            bho śakra devendra marudgaṇasahāya gośīrṣacandanamayaṃ stambham ādāya gaccheti //</p>
         
         <span class="note"><span class="bold">Dak: 196</span></span>
         
         <p>sahacittotpādāc chakro devendro marudgaṇaparivṛta āgato yatra viśvakarmā catvāraś
            ca mahārājā anekadevanāgayakṣakumbhāṇḍaparivṛtā gośīrṣacandanamayastambham ādāya hāhākārakilakilāprakṣ<span class="it">v</span>eḍoccair nādaṃ kurvaṇāḥ / bhagavato 'rthe gośīrṣacandanamayaṃ vihāram abhisaṃskṛtavantaḥ
            / tatas tasmin vihāre śakreṇa devendreṇa bhagavān saśrāvakasaṃgho divyenāhāreṇa śayanāsanena
            divyagandhamālyavilepanapuṣpadhūpaiḥ satkṛto gurukṛto mānitaḥ pūjitaḥ <span class="it">//</span> atha eṣa śabdo rājagṛhe nagare samantato visṛtaḥ // gṛddhakūṭe śakro devendro marudgaṇena
            saha bhagavato vihāram abhisaṃskṛtya sarvadevagaṇair mānitaḥ pūjita iti // yaṃ śrutvānekāni
            prāṇisahasrāṇi saṃnipatitāni // tato bhagavān āvarjitā brāhmaṇā <span class="it">iti</span> viditvā - - sarve kriyā<span class="it">kāra</span>ṃ bhittvā yena gṛddhakūṭaparvate bhagavāṃs tenopasaṃkrāntā upasaṃkramya bhagavataḥ
            pādau śirasābhivandya, ekānte niṣaṇṇāḥ // atha te brāhmaṇā bhagavatas tāṃ divyāṃ vibhūtiṃ
            dṛṣṭvā paraṃ vismayam āpannā imāṃ cintām āpede // nūnaṃ buddho bhagavāṃl loke 'gryo
            yan nu nāma sendrair devaiḥ pūjyata ity āvarjitamanā punar bhagavataḥ purato niṣaṇṇā
            abhūvan //</p>
         
         <span class="note"><span class="bold">Dak: 197</span></span>
         
         <p>tato bhagavan tādṛśī<span class="it">ṃ</span> caturāryasatyasaṃprativedhikī<span class="it">ṃ</span> dharmadeśanāṃ kṛtavān / yāṃ śrutvā ṣaṣṭyā ca brāhmaṇasahasrāṇi viṃśatiśikharasamudgata<span class="it">ṃ</span> satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam / anekaiś ca
            prāṇiśatasahasrair bhagavati śraddhā prati labdhā // tato bhikṣavo ye ca manuṣyā devagaṇās
            tasmin vihāre 'tyarthaṃ prasādam utpāditās te taṃ vihāraṃ tyaktvānyatrābhigamanamano
            notsahante //</p>
         
         
         <p>tato bhagavāṃs taṃ prāsādam {antardhāpitaṃ} antardhāpya anityatāpratisaṃyuktāṃ tādṛśī<span class="it">ṃ</span> dharmadeśanāṃ kṛtavān // saṃsāra evam anityatā tasmāt saṃsāra<span class="it">ḥ</span> śūnyaṃ pañcaskandham eva śūnyaṃ sarvam anityatā // yāṃ śrutvānekair brāhmaṇair bhagavantaṃm
            āryasatyadarśanaṃ kṛtam // anekaiś ca prāṇiśatasahasrair manuṣyaiḥ śrotāpattiphalāny
            anuprāptāni / kaiś cit sakṛdāgāmiphalāni / kaiś cid anāgāmiphalāni / kaiś cit pravrajya
            sarvakleśaprahāṇād arhattvaṃ sākṣātkṛtaṃ / kaiś cic chrāvakabodhau cittam utpāditam
            / kaiścit pratyekabodhau / kaiś cid anuttarāyāṃ samyaksaṃbodhau <span class="it">/</span> sarvā ca sā parṣad buddhanimnā dharmaśravaṇā saṃghaprāgbhārā vyavasthitā //</p>
         
         <span class="note"><span class="bold">Dak: 198</span></span>
         
         <p>tatas te bhikṣavo bhagavate divyapūjādarśanād āvarjitamanaso bhagavantaṃ papracchuḥ
            // kutremāni bhagavatā kuśalamūlāni kṛtānīti // bhagavan āha //</p>
         
         
         <p>tathāgatenaiva bhikṣavaḥ pūrvam anyāsu jātiṣu <span class="it">karmāṇi</span> kṛtāny upacitāni labdhasaṃbhārāṇi pariṇatapratyayāny oghavatpratyupasthitāny avaśyabhāvīni
            yena tathāgatasyaiva<span class="it">ṃ</span>vidhā pūjā // icchatha bhikṣavaḥ śrotum // evaṃ bhadanteti tena hi bhikṣavaḥ śṛṇuta
            sādhu ca suṣṭhu ca manasikuruta bhāṣiṣye 'ham //</p>
         
         
         <p>bhūtapūrvaṃ bhikṣavo 'tīte 'dhvani surendradamano nāma samyaksaṃbuddho loka udapādi
            vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devānāṃ ca
            manuṣyāṇāṃ ca buddho bhagavān / sa janapadacārikāṃ carann anyatamarājadhānīm anuprāptaḥ
            // sā rājadhānī tīrthikāvaṣṭabdhā <span class="it">//</span></p>
         
         
         <p><span class="it">a</span>śrauṣīd anyatamo rājā kṣatriyo mūrdhnābhiṣiktaḥ surendradamanaḥ samyaksaṃbuddho 'smākaṃ
            vijitam anuprāpta iti // śrutvā ca punar māhatya rājarddhyā mahatā rājānubhāvena samanvāgato
            yena surendradamana<span class="it">ḥ</span> samyaksaṃbuddhas tenopasaṃkrānta upasaṃkramya bhagavataḥ surendradamanasya samyaksaṃbuddhasya
            pādau (<span class="bold">Dak: 199</span>) śirasā vanditvaikānte niṣaṇṇa<span class="it">ḥ /</span> ekānte niṣaṇṇa<span class="it">ṃ</span> rājānaṃ kṣatriyaṃ mūrdhnābhiṣiktaṃ surendradamana<span class="it">ḥ</span> samyaksaṃbuddho bodhikarakair dharmaiḥ samādāpayati //</p>
         
         
         <p>atha sa rājā kṣatriyo mūrdhnābhiṣikta utthāyāsanād ekāṃsam uttarāsaṃgaṃ kṛtvā dakṣiṇaṃ
            jānumaṇḍalaṃ pṛthvyāṃ pratiṣṭhāpya yena surendradamanaḥ samyaksaṃbuddhas tenāñjaliṃ
            praṇamya surendradamanasamyaksaṃbuddham idam avocat // adhivāsayatu me bhagavaṃs traimāsyavāsāya
            <span class="it">/ a</span>haṃ bhagavantam upasthāsyāmi cīvarapiṇḍapātraśayanāsanaglānapratyayabhaiṣajyapariṣkārair
            iti //</p>
         
         
         <p>bhagavān āha // asti te mahārāja vijite kaścid vihāro yatrāgantukā gamikāś ca bhikṣavo
            vāsaṃ kalpayiṣyantīti // rājovāca // nāsti bhagavan <span class="it">/</span> kiṃ tarhi tiṣṭhatu bhagavan / ahaṃ vihāraṃ kariṣyāmi yatrāgantukā gamikāś ca bhikṣavo
            vāsaṃ kalpayiṣyanti // tato rājñā tathāgatasyārthe vihāraḥ kārito 'bhūt /
            āviddhaprākāratoraṇo gavākṣaniryūhajālārdhacandravedikāpratimaṇḍita āstaraṇopeto jalādhārasaṃpūrṇas
            tarugaṇaparivṛto nānāpuṣpaphalopetaḥ / tathā kṛtvā ca bhagavataḥ saśrāvakasaṃghasya
            niryātito 'dhīṣṭaś ca bhagavān mahāprātihāryaṃ prati //</p>
         
         <span class="note"><span class="bold">Dak: 200</span></span>
         
         <p>tato bhagavatā surendradamanasamyaksaṃbuddhena rājño 'dhyeṣaṇaṃ vidarśitaṃ nānāprātihāryaṃ
            kṛtaṃ buddhāvataṃsavikrīḍitam / yaddarśanād rājā sāmātyanaigamajanapadaḥ sarve ca
            nāgarāḥ suprasannāḥ śāsane saṃraktaparāḥ saṃvṛttāḥ // kiṃ manyadhve bhikṣavo yo 'sau
            tena kālena tena samayena rājā babhūvāhaṃ saḥ <span class="it">/</span> mayāsya surendradamanasya samyaksaṃbuddhasyaivaṃvidhā pūjā kṛtā / tasya me karmaṇo
            vipākena saṃsāre 'nantasukham anubhūtam / idānīṃ me tathāgatasya sata iyaṃ śāsanaśobhā
            // tasmāt tarhi bhikṣavaḥ śikṣitavyam //</p>
         
         
         <p>tathāgataṃ satkariṣyāmaḥ //</p>
         
         
         <p>mahānuśaṃsā tathāgatasya vihāraprāsādagṛhāṇi dānasya mahāphalānuśaṃsā //</p>
         
         
         <p>punaḥ śṛṇuta //</p>
         
         
         <p>
            sarvarturamyavaraharmyatale narendrāḥ saṃgītigarbhajayagītigirā ramante /<br />
            śuddhāntapālavanitābhir aśītatāyāś cāturdiśāryayatisaṃghavihāradānāt // Dak_19_2
            </p>
         
         <p>//</p>
         
         
         <p>
            prajñāvajraprahārapravidalitakalikṣmādharasya prasādāt<br />
            saṃghasyoddiśya sarvopakaraṇasubhagaṃ yo vihāraṃ karoti /<br />
            prāsāde vaijayante pravaramaṇimayastambhabhittau priyābhiḥ<br />
            sārdhaṃ sarvarturamye ciram abhiramate devaloke sa eva // Dak_19_3 //
            </p>
         
         
         <p>śrīmadvitānavarapaṅka<span class="it">ja</span>citravastraṃ nīlādisaṃsthagitabhittigṛha<span class="it">ṃ</span> pradhānam / dattvā gaṇāya guṇine pravarāya śākraṃ prāsādaratnam adhigacchati vaijayantam
            //</p>
         
         
         <p>Dak_19_4 //</p>
         
         
         <p>mahānuśaṃsā vihāradānasya mahāphalānuśaṃsā <span class="it">/</span> ity evaṃ bhikṣavaḥ śikṣitavyam iti //</p>
         
         
         <p>iti dvāviṃśatyavadānakathāyaṃ vihārakathā ūnaviṃśatitama<span class="it">ḥ</span> paricchedaḥ //</p>
         
         
         <p>XX. suvarṇābhāvadāna</p>
         
         
         <p>atha khalu maitreyo bodhisattvo mahāsattvo bhagavantam etad avocat //</p>
         
         
         <p>
            bhagavaṃś caityabimbasya bhajanodbhava kiṃ phalam /<br />
            tat sarvaṃ brūhi vādīndra sarvalokābhibodhane // Dak_20.1 //
            </p>
         
         
         <p>bhagavān āha // śṛṇv ajita sādhu suṣṭhu manasikuru bhāṣiṣye 'haṃ stūpasatkārajaṃ puṇyaṃ
            mahattaram //</p>
         
         
         <p>tadyathānuśrūyate //</p>
         
         
         <p>bhūtapūrvaṃ maitreyaikasmin samaye kapilavastuni mahānagaryāṃ nyagrodhārāme mahatā
            saṃghena sārdha<span class="it">ṃ</span> viharati sma / tasminn avasare tatra kapilavastuny anyatamaḥ śākya āḍhyo mahādhano
            mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī
            <span class="it">/</span> tena sadṛśāt kulāt kalatram ānītam / sa tayā sārdhaṃ krīḍati ramati paricārayati
            / tasya krīḍato ramataḥ paricārayataḥ patnī āpannasattvā saṃvṛttā <span class="it">/</span> sā aṣṭānāṃ vā navānāṃ vā māsānām atyayāt prasūtā <span class="it">/</span> dārako jāto 'bhirūpo darśanīyaḥ prāsādiko 'tikrāntamānuṣyavarṇaḥ saṃprāptaś ca divyaṃ
            suvarṇa<span class="it">ṃ</span> jāmbūnadaniṣkasadṛśaḥ <span class="it">/</span> suvarṇavarṇayā cānena prabhayā sarvaṃ kapilavastu nagaram avabhāsitam / taddarśanān
            (<span class="bold">Dak: 203</span>) mātāpitarāv anye ca kutūhalābhyāgatāḥ sattvā<span class="it">ḥ</span> paraṃ vismayam āgatāś cintayanti ca kuto <span class="it">'</span>yam īdṛśaḥ sattvaviśeṣa iti // tasya jātau jātimahaṃ kṛtvā nāmadheyaṃ vyavasthāpyate
            / kiṃ bhavatu dārakasya nāmeti // jñātaya ūcuḥ // yasmād anena jātena suvarṇavarṇayā
            prabhayā sarvaṃ kapilavastu nagaram avabhāsitam, tasmād bhavatu dārakasya suvarṇābha
            iti nāma // tataḥ suvarṇābho dāraka aṣṭābhyo dhātrībhyo 'nupradattaḥ / dvābhyām aṃsadhātrībhyāṃ
            dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ <span class="it">/</span> so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś
            cottaptair upakaraṇaviśeṣair āśu vardhate hradastham iva paṅkajam / sa ca paṇḍito
            vyakto medhāvī śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā
            dharmakāmaḥ // yāvad apareṇa samayena rūpamadamatto bahir adhiṣṭhānasya krīḍati <span class="it">/</span> tatas tasyaiva mārgāt saṃbahulāś ca śākyā nyagrodhārāmaṃ gacchanti / tatas tena suvarṇābhena
            dṛṣṭāḥ pṛṣṭāś ca kva bhavanto gacchantīti / tair uktaṃ nyagrodhārāmaṃ gacchāmo buddhaṃ
            bhagavantaṃ draṣṭum iti / suvarṇābhasya (<span class="bold">Dak: 204</span>) buddha iti śrutvāśrutapūrvaṃ nāma śrutvā sarvaromakūpāny āhṛṣṭāni paramaṃ ca kutūhalam
            utpannam <span class="it">/</span> tasyaitad abhavat / yan nv aham api bhagavantaṃ darśanāyopasaṃkrameyam iti / so 'pi
            nyagrodhārāmaṃ gacchati / tataḥ sa dadarśa suvarṇābhakumāro buddhaṃ bhagavantaṃ dvātriṃśatā
            mahāpuruṣalakṣaṇaiḥ samalaṃkṛtam aśītyā cānuvyañjanair virājitagātraṃ vyāmaprabhālaṃkṛtaṃ
            sūryasahasrātirekaprabhaṃ jaṅgamam iva ratnaparvataṃ samantato bhadrakam <span class="it">/</span> sahadarśanāc cāsya bhagavataḥ pādābhivandanaṃ kṛtvā purastān niṣaṇṇo dharmaśravaṇāya
            / tasya bhagavatā dharmo deśitaḥ <span class="it">/</span> sa taṃ dharmaṃ śrutvā pravrajyābhilāṣī saṃvṛttaḥ <span class="it">/</span> yāvan mātāpitarāv anujñāpya bhagavatsakāśam upasaṃkrānta upasaṃkramya bhagavataḥ
            pādau śirasā vanditvā yena bhagavāṃs tenāñjaliṃ praṇaṃya bhagavantam idam avocat /
            labheyāhaṃ bhadanta svākhyāte dharmavinaye pravrajyam upasaṃpadā<span class="it">ṃ</span> bhikṣubhāvaṃ careyam ahaṃ bhagavato 'ntike brahmacaryam iti // tato bhagavān gajabhujasadṛśaṃ
            suvarṇavarṇabāhuṃ prasārya suvarṇābhadārakam idam avocat / ehi kumāra cara brahmacaryam
            iti //</p>
         
         <span class="note"><span class="bold">Dak: 205</span></span>
         
         <p>
            ehīti coktaḥ sa tathāgatena muṇḍaś ca saṃghāṭiparītadehaḥ /<br />
            sadyaḥ praśāntendriya eva sthāne yathā sthito buddhamanorathena // Dak_20.2 //
            </p>
         
         
         <p>yāvat saptāhāvaropitakeśaśmaśru<span class="it">r</span> dvādaśavarṣopasaṃpanneryāpathaḥ pātrakaravyagrahasto bhagavataḥ purastāt sthitaḥ
            / tasya bhagavatā manasikāro dattaḥ / tena yujyamānena vyāyacchamānena ghaṭamānena
            idam eva pañcagaṇḍakaṃ saṃsāracakraṃ calācalaṃ viditvā sarvasaṃskāragatiṃ śatanapatanavikaraṇavidhvaṃsanadharmatayā
            parāhatya sarvakleśaprahāṇād arhattvaṃ sākṣātkṛtam <span class="it">/</span> arhan saṃvṛttas tejodhātuvītarāgaḥ samaloṣṭakāñcana ākāśapāṇitalasamacitto vāsīcandanakalpo
            vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhas
            sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //</p>
         
         <span class="note"><span class="bold">Dak: 206</span></span>
         
         <p>bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ /
            kāni bhadanta suvarṇābhena puṇyāni kṛtāni yenaivaṃvidhaṃ mahottamaphalaṃ prāptam iti
            // bhagavān āha /</p>
         
         
         <p>suvarṇābhenaiva karmāṇi kṛtāni labdhasaṃbhārāṇi pariṇatapratyayāny oghavatpratyupasthitāny
            avaśyaṃbhāvīni / suvarṇābhena karmāṇi kṛtāny upacitāni ko 'nyaḥ pratyanubhaviṣyati
            / na bhikṣavaḥ karmāṇi kṛtāny upacitāni bāhyadhātau
            pṛthivīdhātau vipacyante nābdhātau na tejodhātau na vāyudhātāv api tūpātteṣv eva skandhadhātvāyataneṣu
            karmāṇi kṛtāni vipacyante śubhāny aśubhāni ca /</p>
         
         
         <p>
            na praṇaśyanti karmāṇi kalpakoṭiśatair api /<br />
            sāmagrīṃ prāpya kālaṃ ca phalanti khalu dehinām // Dak_20.3 //
            </p>
         
         
         <p>bhūtapūrvaṃ bhikṣavo 'tīte 'dhvani ekanavate kalpe vipaśvī nāma samyaksaṃbuddho loka
            udapādi vidyācaraṇasaṃpannaḥ sugato lokavid anuttaraḥ purusadamyasārathiḥ śāstā devānāṃ
            ca mānuṣyāṇāṃ ca buddho bhagavān <span class="it">/</span> sa bandhumatīrājadhānīm upaniśritya viharati / yāvad vipaśvī samyaksaṃbuddho buddhakāryaṃ
            kṛtvā indhanakṣayād ivāgnir nirupadhiśeṣe nirvāṇadhātau parinivṛtaḥ / tato rājñā bandhumatā
            bhagavataḥ śarīre śarīrapūjāṃ kṛtvā samantayojana<span class="it">ḥ</span> stūpaś catūratnamayaḥ pratiṣṭhāpitaḥ krośam uccatvena <span class="it">/</span> stūpamahaś ca prajñaptaḥ <span class="it">/</span></p>
         
         <span class="note"><span class="bold">Dak: 207</span></span>
         
         <p>yāvad anyatamo gṛhapatis tasmin stūpamahe vartamāne nirgataḥ <span class="it">/</span> tena tasmāt stūpāt sauvarṇa ādarśaḥ patito dṛṣṭaḥ <span class="it">/</span> sa tenāvataṃsakaṃ kārayitvā tatra stūpe āropitaḥ <span class="it">/</span> gandhadhūpapuṣpārcanaṃ kṛtvā pādayor nipatya praṇidhāna<span class="it">ṃ</span> kṛtam / aham apy evaṃvidhānāṃ guṇanāṃ lābhī bhaviṣyāmi / evaṃvidham eva śāstāram
            ārāgayeyam iti //</p>
         
         
         <p>bhagavān āha // kiṃ manyadhve bhikṣavo yo <span class="it">'</span>sau tena kālena tena samayena gṛhapatir āsīd ayaṃ <span class="it">sa</span> suvarṇābhaḥ <span class="it">/</span> yat tena vipaśvinaḥ samyaksaṃbuddhasya stūpe kārāḥ kṛtās tenāsyaivaṃvidho rūpaviśeṣaḥ
            saṃvṛtto yat praṇidhānaṃ kṛtaṃ tad ihaiva janmany arhattvaṃ sākṣātkṛtam iti //</p>
         
         
         <p>bhikṣava ekāntakṛṣṇānāṃ karmaṇām ekāntakṛṣṇo vipāka ekāntaśuklānām ekāntaśuklo vyatimiśrāṇāṃ
            vyatimiśras tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca ekāntaśukleṣv
            eva <span class="it">karma</span>sv ābhogaḥ karaṇīya ity evaṃ vo bhikṣavaḥ śikṣitavyam <span class="it">//</span></p>
         
         
         <p>idam avocad bhagavān āttamanasas te bhikṣavo bhagavato bhāṣitam abhyanandann iti //</p>
         
         
         <p>iti dvāviṃśatyavadānakathāyāṃ suvarṇābhāvadāna viṃśatitamaḥ paricchedaḥ //</p>
         
         
         <p>XXI. vapuṣmānavadāna</p>
         
         
         <p>
            athāvocan munīndro 'sau sakyasiṃho guṇākaraḥ /<br />
            bhikṣugaṇaṃ samālokya vapuṣmānavadānakam // Dak_21.1 //
            </p>
         
         
         <p>bhikṣava ūcuḥ //</p>
         
         
         <p>
            bhagavan sarvavic chāsta śrutvāsmākaṃ śubhāṃ giram /<br />
            yad buddhe kṛtapuṇyānāṃ punar vaktuṃ tvam arhasi // Dak_21.2 //
            </p>
         
         
         <p>bhagavān āha // śṛṇuta bhikṣavaḥ punar apy ekasmin samaye tatra kapilavastuni mahānagare
            'nyatamaḥ śākyaḥ prativasati / sa āḍhyo mahādhano mahāparivāro vistīrṇaviśālaparigraho
            vaiśravaṇadhanasamudito vaiśravaṇapratispardhī / tena sadṛśāt kulāt kalatram ānītam
            / sa tayā sārdhaṃ krīḍati ramate paricārayati <span class="it">/</span> tasya krīḍato ramamāṇasya paricārayataḥ patnī āpannasattvā putro jāto 'bhirūpo darśanīyaḥ
            prāsādiko gaura atikrānto mānuṣyavarṇam asaṃprāptaś ca divyavarṇaṃ cāsyavapuḥ śūkṣmatvaṅ
            maheśākhyaḥ prāptocchuddhakāyaś ca <span class="it">/</span> tasya jātau jātimahaṃ kṛtvā nāmadheyaṃ vyavasthāpitaṃ kiṃ bhavatu dārakasya nāmeti
            //</p>
         
         
         <p>jñātaya ūcuḥ / yasmād asya divyavapus tasmād bhavatu dārakasya vapuṣmān iti nāmeti
            //</p>
         
         <span class="note"><span class="bold">Dak: 209</span></span>
         
         <p>vapuṣmān dāraka aṣṭābhyo dhātrībhyo datto dvābhyām aṃsadhātrī<span class="it">bhyāṃ</span> dvābhyāṃ kṣīradhātrī<span class="it">bhyāṃ</span> dvābhyāṃ maladhātrī<span class="it">bhyāṃ</span> dvābhyāṃ krīḍanikābhyāṃ dhātrī<span class="it">bhyām /</span> so 'ṣṭābhir dhātrībhir unnīyate vardh<span class="it">y</span>ate kṣīreṇa dadhnā navanītena sarpiṣā sarpimaṇḍ<span class="it">enāny</span>aiś cottaptair upakaraṇaviśeṣair āśu vardhate hradastham iva paṅkajam / sa ca śrāddho
            bhadraḥ kalyāṇāśaya ātmahitaparahitapratipanna<span class="it">ḥ</span> kāruṇiko mahātmā dharmakāmaḥ sarvalokaiś ca pūjyo mānyo <span class="it">'</span>bhivādyaś ca <span class="it">/</span> tato vapuṣmāṇ yān <span class="it">yān</span> api sa pradeśān gatvā krāmati <span class="it">te</span> te 'sya medhyā bhava<span class="it">n</span>ty evaṃvidhaḥ puṇyamaheśākhyaḥ <span class="it">//</span> yāvad apareṇa samayena nyagrodhārāmaṃ gataḥ // athāsau dadarśa buddhaṃ bhagavantaṃ
            dvātriṃśatā mahāpuruṣalakṣaṇaiḥ samalaṃkṛtam aśītyā cānuvyañjanair virājitagātraṃ
            vyāmaprabhālaṃkṛtaṃ sūryasahasrātirekaprabhaṃ jaṅgamam iva ratnaparvataṃ samantato
            bhadrakaṃ sahadarśanāc cānena bhagavato 'ntike cittaprasāditaḥ prasādajātaś ca bhagavataḥ
            pādābhivandanaṃ kṛtvā purastān niṣanṇo dharmaśravaṇāya // tasya bhagavatā āśayānuśaya<span class="it">ṃ</span> dhātu<span class="it">ṃ</span> prakṛtiṃ ca jñātvā tādṛśī catūrāryasatyasaṃprativedhikī (<span class="bold">Dak: 210</span>) dharmadeśanā kṛtā / yāṃ śrutvā vapuṣmatā viṃśatiśikharasamudgataṃ satkāyadṛṣṭiśailaṃ
            jñānavajreṇa bhittvā śrotāpattiphalaṃ sākṣātkṛtam <span class="it">/</span> sa dṛṣṭasatyo mātāpitarāv anujñāpya bhagavacchāsane pravajitaḥ / tena yujyamānena
            ghaṭamānena sarvasaṃsāracakraṃ calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā
            parāhatya sarvakleśaprahāṇād arhattvaṃ sākṣātkṛtam / a<span class="it">r</span>han saṃvṛttas traidhātukavītarāgaḥ samaloṣṭakāncana ākāśapāṇitalasamacitto vāsīcandanakalpo
            vidyāvidāritāṇḍakośo bhavalābhalobhasatkāraparāṅmukhaḥ sendropendrāṇāṃ devānāṃ pūjyo
            mānyo 'bhivādyaś ca saṃvṛttaḥ //</p>
         
         
         <p>atha bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ
            / kāni bhadanta vapuṣmatā karmāṇi kṛtāni yenāsyaivaṃvidha āśrayo 'rhattvaṃ ca prāptam
            iti //</p>
         
         
         <p>bhagavān āha / vapuṣmatā bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi
            pariṇatapratyayāny oghavatpratyupasthitāny
            avaśyabhāvīni / vapuṣmatā karmāṇi kṛtāny upacitāni ko 'nyaḥ pratyanubhaviṣyati /</p>
         
         <span class="note"><span class="bold">Dak: 211</span></span>
         
         <p><span class="it">na</span> bhikṣavaḥ karmāṇi kṛtāny upacitāni bāhye pṛthivīdhātau vipacyante
            nābdhātau na tejodhātau na vāyudhātāv api tūpatteṣv eva skandhadhātvāyataneṣu karmāṇi
            kṛtāni vipacyante śubhāny aśubhāni ca /</p>
         
         
         <p>
            na praṇaśyanti karmāṇi kalpakoṭiśatair api /<br />
            sāmagrīṃ prāpya kālaṃ ca phalanti khalu dehinām // Dak_21.3 //
            </p>
         
         
         <p>bhūtapūrvaṃ bhikṣavo 'tīte <span class="it">'</span>dhvani ekanavate kalpe vipaśyī nāma samyaksaṃbuddho loka udapādi vidyācaraṇasaṃpannaḥ
            sugato lokavid anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho
            bhagavān <span class="it">/</span> sa bandhumatīrājadhānīm upaniśritya viharati / yāvad vipaśyī samyaksaṃbuddhaḥ sakalabuddhakāryaṃ
            kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ / tato rājñā
            bandhumatā śarīre śarīrapūjāṃ kṛtvā samantayojanaś catūratnamaya<span class="it">ḥ</span> stūpaḥ pratiṣṭhāpitaḥ krośam uccatvena / tatra ca rājñā bandhumatā saputravargeṇa
            sāmātyagaṇaparivṛtena stūpamahaḥ kṛtaḥ / yāvad anyatamasmin divase 'nyatamo daridrapuruṣaḥ
            stūpāṅgaṇaṃ praviṣṭas tatra tena puṣpāṇi mlānāni dṛṣṭāni rajasā varṇaś ca malinīkṛtaḥ
            <span class="it">/</span> tatas tena buddhaguṇā<span class="it">n a</span>nusmṛtya prasādajātena saṃmārjanīṃ gṛhītvā (<span class="bold">Dak: 212</span>) stūpaḥ saṃmṛṣṭo nirmālyaṃ cāpanītam / tato <span class="it">'</span>pagataraja<span class="it">ṃ</span> stūpa<span class="it">ṃ</span> nirmalaṃ dṛṣṭvā prasādajātaḥ pādayor nipatya praṇidhānaṃ kṛtavān // anenāhaṃ kuśalena
            cittotpādena evaṃvidhānāṃ guṇānāṃ lābhī <span class="it">bhavisyā</span>mi / evaṃvidham eva śāstāram ārāgayeyam mā virāg<span class="it">ay</span>eyam iti //</p>
         
         
         <p>bhagavān āha // kiṃ manyadhve bhikṣavo yo 'sau tena kālena tena samayena daridraḥ
            puruṣa āsīd ayaṃ sa vapuṣmān / yatas tena stūpaḥ saṃmṛṣṭaḥ tenābhirūpaḥ saṃvṛtto yat
            praṇidhānaṃ kṛtaṃ teneha janmany arhattvaṃ sākṣātkṛtam iti // bhikṣava ekāntakṛṣṇānāṃ
            karmaṇām ekāntakṛṣṇo vipākaḥ / ekāntaśuklānām ekāntaśuklo vyatimiśrāṇāṃ vyatimiśraḥ
            / tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca ekāntaśukleṣv
            eva <span class="it">karma</span>sv ābhogaḥ karaṇīya ity evaṃ vo bhikṣavaḥ śikṣitavyam //</p>
         
         
         <p>// bhikṣavaḥ punaś ca śṛṇu<span class="it">ta</span> //</p>
         
         
         <p>
            ye ca nirmālyam ākṛṣya śodhayitvātra sarvataḥ /<br />
            samupāśritya sevante saṃbuddhabhaktimānasāḥ // Dak_21.4 //
            </p>
         
         
         <p>
            nirmuktakleśaśokās te darśanīyāḥ śubhendriyāḥ /<br />
            śrīmantaḥ puṇḍarīkāsyā bhaveyur bodhicāriṇa iti // Dak_21.5 //
            </p>
         
         
         <p>
            tac chrutvā bhikṣavaḥ sarve tathāgateti saṃpramoditāḥ /<br />
            babhūvus te 'pi cātyarthaṃ stūpabhaktiparāyaṇāḥ // Dak_21.6 //
            </p>
         
         
         <p>iti dvāviṃśatyavadānakathāyāṃ vapuṣmānavadāna ekaviṃśatitamaḥ paricchedaḥ //</p>
         
         
         <p>XXII. candanāvadāna</p>
         
         
         <p>atha khalu bhikṣavo bhagavantam etad avocat //</p>
         
         
         <p>
            bhagavaṃs tava sadvāṇīṃ śrutvā pramodaṃ prāptavān /<br />
            tathānyaḥ kena kiṃvidhau pūjābhaktiparāyaṇaḥ // Dak_22.1 //
            </p>
         
         
         <p>jano 'sti vā tathā bhūyo brūhi me śāstaḥ //</p>
         
         
         <p>bhagavān āha // śṛṇu<span class="it">ta</span> bhikṣavaḥ kasmiṃś cit samaye mahatā saṃghena sārdhaṃ maghadeṣu janapadeṣu cārikāṃ
            caran gaṅgātīram anuprāptaḥ / tena khalu punaḥ samayena gaṅgātīrasya nātidūre stūpam
            avarugṇaṃ vātātapābhyāṃ pariśīrṇaṃ caityaṃ bhikṣubhir dṛṣṭvā bhagavān pṛṣṭaḥ / kasya
            bhagavann ayaṃ stūpa iti //</p>
         
         
         <p>bhagavān āha // candano nāma pratyekabuddho babhūva <span class="it">/</span> tasyeti // bhikṣava ūcuḥ / kuto bhagavaṃ<span class="it">ś</span> candanasya pratyekabuddhasyotpattir nāmābhini<span class="it">r</span>vṛttiś ceti // bhagavān āha // icchatha yūyaṃ bhikṣavaḥ śrotuṃ yathā candanasya pratyekabuddhasyotpattir
            nāmābhini<span class="it">r</span>vṛttiś ca // evaṃ bhadanta // tena hi bhikṣavaḥ śṛṇu<span class="it">ta</span> sādhu suṣṭhu ca manasikuru<span class="it">ta</span> bhāṣiṣye // bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma
            rājā rājyaṃ kārayanti / ṛddhaṃ ca sphītaṃ ca kṣemaṃ ca subhikṣaṃ cākīrṇabahujanamanuṣyaṃ
            ca (<span class="bold">Dak: 215</span>) praśāntakalikalahaḍimbaḍamara<span class="it">ṃ</span> taskararogāpagataṃ śālīkṣugomahiṣīsaṃpanna<span class="it">ṃ</span> dhārmiko dharmarājo dharmeṇa rājyaṃ kārayati / so 'putraḥ putrābhinandī śivarudravaruṇakuberaśakrabrahmādīn
            anyāṃś ca devatāviśeṣān āyācate / tadyathārāmadevatā vanadevatāś catvaradevatāḥ śṛṅgāṭakadevatā
            balipratigrāhitadevatāḥ sahajāḥ sahadhārmikā nityānubaddhā api devatā āyācate / asti
            caiṣa lokapravādaḥ <span class="it">/</span> yad āyācanahetoḥ putrā jāyante duhitaraś ceti / tac ca naivaṃ <span class="it">/</span> yady evam abhaviṣyad ekaikasya putrasahasram abhaviṣyat / tadyathā rājñāś cakravartina<span class="it">ḥ /</span> api tu trayāṇāṃ sthānānāṃ saṃmukhībhāvāt putrā jāyante duhitaraś ca / sa caivam āyācanaparas
            tiṣṭhati / tasya codyāne mahāpadminī / tatra padmam atipramāṇaṃ jātam / tad divase
            divase vardhate na tu phullati / tata ārāmikeṇa rājñe niveditam / rājñā uktaḥ parirakṣ<span class="it">y</span>atām etat padmam iti // yāvad apareṇa samayena sūryodaye tat padma vikasitaṃ tasya
            ca padmasya karṇikāyāṃ dārakaḥparyaṅkaṃ baddhvāvasthitaḥ / abhirūpo darśanīyaḥ prāsādiko
            gauraḥ kanakavarṇaś chattrākāraśirāḥ pralambabāhur vistīrṇalalāṭa uccaghonaḥ saṃgatabhrūs
            tuṅganāso dvātriṃśatā mahāpuruṣalakṣaṇaiḥ (<span class="bold">Dak: 216</span>) samalaṃkṛto 'śītyānuvyañjanair virājitagātraḥ <span class="it">/</span> tasya mukhāt padmagandho vāti / śarīrāc ca candanagandhaḥ <span class="it">/</span> tata ārāmikeṇa rājñe niveditam / tac chrutvā rājā <span class="it">sā</span>mātyaḥ sānta<span class="it">ḥ</span>puraś ca tad udyānaṃ gataḥ / sahadarśanāt tena dārakeṇa rājā saṃbhāṣitaḥ / ehi tāta
            ahaṃ te 'putrasya putra iti // tato rājā hṛṣṭatuṣṭapramudita uvāca / evam eva putra
            yathā vadasīti //</p>
         
         
         <p>tato rājā padminīm avagāhya taṃ dārakaṃ padmakarṇikāyāṃ gṛhītvā pāṇitale sthāpitavān
            // yatra ca sa dārakaḥ pādau sthāpayati tatra padmāni prādurbhavanti //</p>
         
         
         <p>tatas tasya candana iti nāma kṛtam // yadānupūrveṇa candano dārako mahān saṃvṛtto
            yauvanībhūtas tadā nāgarai rājā vijñaptaḥ / ihāsmākaṃ deva nagaraparva pratyupasthitaṃ
            tad arhati deva candanaṃ kumāram utsraṣṭum asmābhiḥ saha parvānubhaviṣyati / padmaiś
            ca sarvam adhiṣṭhānam alaṃkariṣyatīti // rājāha //</p>
         
         
         <p>evam astv iti // tataś candanaḥ sarvālaṃkāravibhūṣito 'mātyaputraparivṛto vividhair
            vādyair vādyamānai rājakulād bahir upayīti nagaraparva pratyanubhavitum / tatra tasya
            gacchataḥ padavinyāse padavinyāse padmāni (<span class="bold">Dak: 217</span>) prādurbhavanti darśanīyāni manoramāṇi ca tāny ekaraśminiścaritāni / taiś ca sūryaraśmibhiḥ
            <span class="it">s</span>pṛṣṭamātrāṇi glāyanti śuṣyanti ca // atha tasya śuddhasattvasya kalyāṇāśayasya pūrvabuddhāvaropitakuśalamūlasya
            taddarśanād yoniśo manasikāra utpannaḥ / yathemāni padmāni utpannamātrāṇi śobhante
            <span class="it">'</span>rkaraśmiparitāpitāni mlāyanti śuṣyanti / evam idam api tathā śarīram iti //</p>
         
         
         <p>tasyaivaṃ cintayatas tulayata upaparīkṣamāṇasya saptatriṃśad bodhipakṣyā dharmā abhimukhībhūtāḥ
            <span class="it">/</span> tena tasyaiva janakāyasya madhye sthitena pratyekabodhiḥ sākṣātkṛtā // yāvac chuddhāvāsakāyikair
            devais tasmai kāṣāyāṇy upanāmitāni <span class="it">/</span> tāni ca prāvṛtya gagaṇatalam utpatito vicitrāṇi ca jvalanavarṣaṇatapanavidyuttanaprātihāryāṇi
            kartuṃ pravṛttaḥ / yaddarśanād rājñāmātyanaigamasahāyena mahāprasādaḥ pratilabdhaḥ
            / vicitrāṇi ca kuśalamūlāny avaropitāny abhūt //</p>
         
         
         <p>bhagavān āha // ataś candanasya pratyekabuddhasyotpatti<span class="it">r</span> nāmābhinirvṛttiś ceti // bhikṣavo bhadantaṃ papracchuḥ // kāni bhadanta candanena
            pratyekabuddhena karmāṇi kṛtāni yenāsya śarīraṃ sugandhi tīkṣṇendriyaś ceti //</p>
         
         <span class="note"><span class="bold">Dak: 218</span></span>
         
         <p>bhagavan āha // bhūtapūrvaṃ bhikṣavaḥ kāśyapo nāma samyaksaṃbuddho babhūva vidyācaraṇasaṃpannaḥ
            sugato lokavid anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho
            bhagavān / sa buddhaḥ sakalabuddhakāryaṃ kṛtvā nirupadiśeṣe nirvāṇadhātau vyavasthitaḥ
            // tatrānena candanena pūrvasmin kāle keśanakhastūpaṃ kāritaṃ, kāśyape bhagavati prasādajātena
            pravrajitaḥ / tatra stūpe gandhāvasekaḥ kṛtaḥ puṣpāṇi cāvaropitāni pratyekabodhau
            cānena mārgo bhāvitaḥ / tata<span class="it">ḥ</span> sa pratyekabuddho buddhakāryaṃ kṛtvā śuddhāśayatvāt so <span class="it">'</span>pi nirvāṇam agamat // tatas tasya śiṣyās tasyaiva nāmnā caityaṃ kāritavān / tasyaiva
            caitya iti niveditaḥ // tasmāt tarhi bhikṣava evaṃ śikṣitavyaṃ yac chāstāraṃ satkariṣyāmo
            gurukariṣyāmo mānayiṣyāmaḥ pūjayiṣyāmaḥ śāstāraṃ satkṛtya gurukṛtya mānayitvā pūjayitvopaniśritya
            vihariṣyāma ity evaṃ vo bhikṣavaḥ śikṣitavyam / idam avocad bhagavān āttamanasas te
            bhikṣavo bhagavato bhāṣitam abhyanandann iti //</p>
         
         
         <p>iti dvāviṃśatyavadānakathāyāṃ candanāvadāna dvāviṃśatitamaḥ pancchedaḥ //</p>
         
         
         <p>(<span class="bold">Dak: 219</span>) saṃgrahaślokāḥ</p>
         
         
         <p>saṃgrahaślokāḥ //</p>
         
         
         <p>
            puṇyotsāhanaṃ śravaṇaṃ durlabhaṃ tyāgapuṇyayoḥ /<br />
            bimbasnāmaṃ tathā gandhaṃ chattraṃ dhātvāvaropaṇam // 1 //
            </p>
         
         
         <p>
            maṇḍalaṃ bhojanaṃ pānaṃ vastraṃ puṣpādivarṇanam /<br />
            praṇāmojjvālikādīpaṃ vihāram avataṃsakam // 2 //
            </p>
         
         
         <p>nirmālyāpaṃ candanaṃ ca ity eta bahudhā bhrśaṃ /
            kathā dvāviṃśati<span class="it">ḥ</span> proktā bhūyo dānasya varṇane // 3 //</p>
         
         
         <p>XXIII. dānakathā</p>
         
         
         <p>(1) vastra</p>
         
         
         <p>atha khalu bhikṣavo bhagavantam etad avocat //</p>
         
         
         <p>bhagavañ chrotum icchāmi yat purānyakṛtaṃ tathā /
            tat sarvaṃ gad<span class="it">y</span>atāṃ vīra lokānāṃ puṇyavṛddhaye // Dak_23.1 //</p>
         
         
         <p>
            ity ukte bhagavān āha śākyasiṃho dayākaraḥ /<br />
            bhikṣavaḥ śrūyatāṃ puṇyaṃ lokānāṃ puṇyavṛddhaye // Dak_23.2 //
            </p>
         
         
         <p>
            dānaṃ nāma mahānidhānam anugaṃ caurādyasādhāraṇaṃ<br />
            dānaṃ matsaralobhadoṣarajasaḥ prakṣālanaṃ cetasaḥ /<br />
            saṃsārādhvapariśramāpanayanaṃ dānaṃ sukhaṃ vāhanaṃ<br />
            dānaṃ naikasukhopadhānasumukhaṃ sanmitram ātyantikam // Dak_23.3 //
            </p>
         
         
         <p>vibhavasamudayaṃ vā dīptim ājñāguṇaṃ vā tridaśapuranivāsaṃ rūpaśobhāguṇaṃ vā
            /
            yad abhilaṣati sarvaṃ tat samāpnoti dānād iti parigaṇitārthaḥ ko na dānāni dadyāt
            // Dak_23.4 //</p>
         
         
         <p>śraddhā śubhasya jananī jananī yathaiva saivādito manasi sādhujanair niveśya / śraddhākareṇa
            rahito na hi bodhipakṣasaddharmaratnanikaragrahaṇe samarthaḥ //</p>
         
         
         <p>Dak_23.5 //</p>
         
         
         <p>vibhūtibhir yathā bhraṣṭo <span class="it">'</span>naiśvaryapadam āptavān /
            tathā śraddhendriyair bhraṣṭo na bodhipadam āpnuyāt // Dak_23.6 //</p>
         
         
         <p>tasmān nareṇa <span class="it">viduṣā</span> sugatādikeṣu kāryaṃ manaḥprasadanaṃ satataṃ hiteṣu / niḥśeṣadoṣaśamanāya na cānyad
            asti śraddhā yathā dahati doṣagaṇaṃ samastam //</p>
         
         
         <p>Dak_23.7 //</p>
         
         
         <p>
            dānaṃ caturvidhaṃ proktaṃ daridrasya śiśor api /<br />
            supātre ca sukṣetre ca viśeṣaṃ dānasadvaram // Dak_23.8 //
            </p>
         
         
         <p>dīnā<span class="it">ḥ</span> kuvāsaso mūḍhāḥ kapālāṅkitapāṇayaḥ /
            darśayanty eva lokasya hy adātuḥ phalam īdṛśam // Dak_23.9 //</p>
         
         
         <p>
            dagdhasthūṇasamucchrayāḥ pratigṛhaṃ pretopamā bhaikṣukāḥ<br />
            śaśvat kṣudvihatā bhramanti yad amī dehīti bāhūcchritāḥ /<br />
            dūropadrutasārameyanivahā vyāvṛtya tiṣṭhanty api<br />
            prāyo 'lpaṃ sakṛd apy amībhir aśanaṃ dattaṃ na kasmai cana // Dak_23.10 //
            </p>
         
         
         <p>
            iti matvā narās tasmād dānaiva prayatāṃ kuru /<br />
            tena dānāt paraṃ bandhur anyo nāsti bhavālaye // Dak_23.11 //
            </p>
         
         
         <p>bhūtapūrvaṃ bhikṣavaḥ kasmiṃś cit samaye mahatā saṃghena sārdhaṃ śrāvastyāṃ viharāmi
            jetavane 'nāthapiṇḍadasyārāme / yadānāthapiṇḍ<span class="it">ad</span>ena gṛhapatinā buddhapramukhāya bhikṣusaṃghāya jetavanaṃ niryātitaṃ krameṇa koṭīśataṃ
            bhagavacchāsane dattam tadā tasya buddhir abhavat // kim atrāścaryaṃ (<span class="bold">Dak: 222</span>) yad ahaṃ dānāni dadāmi puṇyāni vā karomi yan nv ahaṃ daridrajanānugrahārthaṃ śrāvastīnivāsino
            janakāyāc chandakabhikṣaṇaṃ kṛtvā bhagavantaṃ saśrāvakasaṃgham upatiṣṭheyam / evaṃ
            me mahājanānugrahaḥ kṛto bhaviṣyati bahu cānena puṇyaṃ prasūtaṃ bhaviṣyatīti // tato
            'nāthapiṇḍ<span class="it">ad</span>ena gṛhapatinā eṣa vṛttānto rājñe niveditaḥ / rājñā sarvasyāṃ śrāvastyāṃ ghaṇṭhāvaghoṣaṇā
            kāritā / śṛṇvantu bhadantaḥ śrāvastīnivāsinaḥ paurā adya saptame divase 'nāthapinḍado
            gṛhapatir hastiskandhādhirūḍhas tathāgatasya saśrāvakasaṃghasyārthāya cchandakabhikṣaṇaṃ
            kartukāmaḥ <span class="it">/</span> yasya vo yanmātraṃ parityaktaṃ tad anupradātavyam iti // yāvat saptame divase 'nāthapiṇḍado
            gṛhapatir hastiskandhādhirūḍhas tathāgatasya saśrāvakasaṃghasyārthāya cchandabhikṣaṇaṃ
            kartuṃ pravṛttaḥ / tatra yeṣāṃ yanmātro vibhavas te tanmātraṃ dātuṃ pravṛttāḥ / ke
            cid dharṣaṃ prayānti ke cit kaṭakaṃ ke cit keyuraṃ ke cij jātarūpamālāṃ ke cid aṅgulimudrāṃ
            ke cin muktāhāraṃ (<span class="bold">Dak: 223</span>) ke cid dhiraṇyaṃ ke cit suvarṇaṃ ke cid antaśaḥ kārṣāpaṇam / gṛhapatir pai parānugrahārthaṃ
            pratigṛhṇāti // yāvad anyatamā strī paramadaridrā <span class="it">/</span> tayā tribhir māsaiḥ kṛcchreḥa paṭaka upārjitaḥ / sā taṃ paṭakaṃ prāvṛtya vīthim avatīrṇā
            'nāthapiṇḍadaś ca tayā dūrata evāgacchañ śaṅkhapaṭahair vādyamānair avalokitaḥ / tayānyatama
            upāsakaḥ pṛṣṭaḥ / yadi tāvad ayaṃ gṛhapatir āḍhyo mahādhano mahābhogo 'nta<span class="it">rbhaumāni</span> nigūḍhāny api nidhānānipaśyati / kasmād ayaṃ parakulebhyo bhaikṣyam aṭatīti // sā
            upāsakenoktā / parānugrahārthaṃ ye 'samarthā bhagavantaṃ saśrāvakasaṃghaṃ bhojayituṃ
            teṣām arthe <span class="it">'</span>nugrahaṃ karoti / kathaṃ bahavaḥ sametā bhagavantaṃ pratipādayeṣur iti // tatas tasyā
            dārikāyā buddhir utpannā <span class="it">/</span> ahaṃ tāvad akṛtapuṇyā na me śaktir asti yad aham ekākinī bhagavantaṃ saśrāvakasaṃghaṃ
            bhojanena pratipādayitum / yan <span class="it">n</span>v aham atra kiṃ cid anupradadyām iti // sā svaka<span class="it">ṃ</span> vibhavam avalokayantī na kiṃ cit paśyati ṛte paṭakāt / sā cintayituṃ pravṛttā <span class="it">/</span> yady aham ihasthaiva paṭakaṃ pradāsyāmi nagnā bhaviṣyāmi / yan
            nv ahaṃ (<span class="bold">Dak: 224</span>) śaraṇapṛṣṭham abhiruhya paṭakaṃ kṣipeyam iti //</p>
         
         
         <p>tataḥ sā śaraṇapṛṣṭham abhiruhya svaśarīrāt paṭakam apanīyānāthapiṇḍadasyopari kṣiptā
            / tataḥ paṭakaṃ dṛṣṭvā gṛhapatinā <span class="it">sā</span> saṃlakṣitā / nūnam asyā eṣaiva vibhavo yad anayā śaraṇasaṃsthayā kṣiptam iti //</p>
         
         
         <p>tena svapauruṣeyāṇām ājñānupradattā / gacchantu bhavanto 'valokayantu kenāyaṃ paṭakaḥ
            kṣipta iti // tair avalokitā yāvad utkuṭukā niṣaṇṇā / tatas taiḥ pṛṣṭā tayā coktam
            / yo me vibhava āsīt sa me bhagavadguṇānukīrtanaṃ pratiśrutya dāridrabhayabhītayā
            tathāgatapramukhe bhikṣusaṃghe datta iti // tatas tair anāthapiṇḍadāya niveditam /
            tato 'nāthapiṇḍadena gṛhapatinā paramavismayajātena sā dārikā vicitrair vastrair ābharaṇaiś
            cācchāditā // tataḥ sā cālpāyuṣkā kālagatā praṇīteṣu deveṣu trayastriṃśeṣūpapannā
            <span class="it">/</span> upapannamātrāyās tasyās tathāvidhāni vastrāṇi prādurbhūtāni yāni na kasya cid anyasya
            devaputrasya vā devakanyāyā vā / dharmatā khalu devaputrasya devakanyāya vāciropasaṃpannasya
            trīṇi cittāny utpadyante / kutaś cyutāḥ kutropapannāḥ kena karmaṇeti / sā paśyati
            manuṣyebhyaś cyutā (<span class="bold">Dak: 225</span>) praṇīteṣu deveṣu trayastriṃśeṣūpapannā bhagavataḥ paṭakapradānād iti // tato vastradāyikā
            devakanyā calavimalakuṇḍaladharā hārārdhahāravibhūṣitagātrā maṇiratnacitracūḍā kuṅkumatamālapattraspṛkkādisaṃmṛṣṭagātrā
            tām eva rātriṃ divyānām utpalapadmakumudapunḍarīkamandārakāṇāṃ puṣpāṇām utsaṅgaṃ pūrayitvā
            sarvaṃ jetavanam udāreṇāvabhāsenāvabhāsya bhagavantaṃ puṣpair avakīrya bhagavataḥ
            purastān niṣaṇṇā dharmaśravaṇāya // atha bhagavān paṭapradāyikāyā devakanyāyā āśayānuśayaṃ
            dhātuṃ prakṛtiṃ ca jñatva tādṛśī<span class="it">ṃ</span> caturāryasaṃpratibodhikī<span class="it">ṃ</span> dharmadeśanā<span class="it">ṃ</span> kṛtavān yāṃ śrutvā paṭapradāyikāyā devakanyāyā viṃśatiśikharasamudgataṃ satkāyadṛṣṭiśailaṃ
            jñānavajreṇa bhittvā śrotāpattiphalaṃ sākṣātkṛtam // sā dṛṣṭasatyā trir udānam udānayati
            / idam asmākaṃ bhadanta na mātrā kṛtaṃ na pitrā na rājñā na devatābhiḥ neṣṭena svajanabhandhuvargeṇa
            na pūryapretair śramaṇabrāhmaṇair yad bhagavatāsmākaṃ kṛtam <span class="it">/</span> ucchoṣitā rudhirāśrusamudrā laṅghitā asthiparvatā<span class="it">ḥ</span> pihitāny apāyadvārāṇi vivṛtāni svargamokṣadvārāṇi pratiṣṭhāpitā<span class="it">ḥ</span> smo devamanuṣyeṣu <span class="it">/</span> āha ca //</p>
         
         <span class="note"><span class="bold">Dak: 226</span></span>
         
         <p>
            tavānubhāvāt pihitaḥ sughoro hy apāyamārgo bahudoṣayuktaḥ /<br />
            apāvṛtā svargagatiḥ supuṇyā nirvāṇamārgaś ca mayopalabdhaḥ // Dak_23.12 //
            </p>
         
         
         <p>tvadāśrayāc cāptam apetadoṣaṃ mayādya śuddhaṃ suviśuddhacakṣuḥ / prāptaṃ ca śāntaṃ
            padam āryakāntaṃ tīrṇā ca duḥkhārṇavapāram asmi //</p>
         
         
         <p>Dak_23.13 //</p>
         
         
         <p>
            naravarendra narāmarapūjita vigatajanmajarāmaraṇāmaya /<br />
            bhavasahasrasudurlabhadarśana saphalam adya mune tava darśanam // Dak_23.14 //
            </p>
         
         
         <p><span class="it">iti</span> //</p>
         
         
         <p>avanamya tataḥ pralambahārā caraṇau dvāv abhivandya jātaharṣā <span class="it">/</span>
            parigamya ca dakṣiṇaṃ jitāriṃ suralokābhimukhaṃ <span class="it">divaṃ</span> jagāma // Dak_23.15
            //</p>
         
         
         <p>atha paṭapradāyikā devakanyā vaṇig iva labdhalābhaḥ sasyasaṃpanna iva karṣakaḥ śūra
            iva vijitasaṃgrāmaḥ sarvarogaparimukta ivāturo yayā vibhūtyā bhagavatsakāśam āgatā
            tayaiva vibhūtyā svabhavanaṃ gatā //</p>
         
         <span class="note"><span class="bold">Dak: 227</span></span>
         
         <p>tato bhikṣavaḥ pūrvarātrāpararātraṃ jāgarikāyogam anuyuktā viharanti <span class="it">/</span> tair dṛṣṭo bhagavato 'ntike <span class="it">udāro 'vabhāsaḥ /</span> yaṃ dṛṣṭvā saṃdigdhā bhagavantaṃ papracchuḥ / kiṃ bhagavann asyāṃ rātrau bhagavantaṃ
            darśanāya brahmā sahāpatiḥ śakro devendrāś catvāro lokapālā upasaṃkrāntā iti // bhagavān
            āha / na bhikṣavo brahmā sahāpatir na śakro devendro nāpi catvāro lokapālā māṃ darśanāyopasaṃkrāntāḥ
            <span class="it">/</span> api tv anāthapiṇḍadasya gṛhapateś chandakabhikṣaṇaṃ kurvāṇasya paṭadānaṃ kṛtvā kālagatā
            praṇīteṣu deveṣu trayastriṃśeṣūpapannā sarvasukhabhogavastraṃ prāptavatīti / sā imāṃ
            rātriṃ matsakāśam upasaṃkrāntā tasyā mayā dharmo deśitaḥ / dṛṣṭasatyā ca tataḥ svabhavanaṃ
            gatā iti // tasmāt tarhi bhikṣava evaṃ śikṣitavyam / yad buddhadharmasaṃgheṣu kārā<span class="it">n</span> kariṣyāmo nāpakārān ity evaṃ vo bhikṣavaḥ śikṣitavyam //</p>
         
         
         <p>tac chrutvā bhikṣavaḥ sarve prābhyanandan prabodhitāḥ //</p>
         
         <span class="note"><span class="bold">Dak: 228</span></span>
         
         <p>(2) śibi</p>
         
         
         <p>atha khalu bhagavān maitreyaṃ bodhisattvaṃ mahāsattvaṃ samāmantryāha / śṛṇu maitreya
            punar api dānasya phalānuśaṃsāṃ vakṣyāmi // sādhu bhagavann iti bhagavāṃs tasyaitad
            avocat //</p>
         
         
         <p>
            puṇyaṃ narāṇāṃ tamasi pradīpo bhayeṣu rakṣā vyasaneṣu bandhuḥ /<br />
            rujāsu bhaiṣajyam anuttaraṃ ca plavaṃ ca saṃsāramahāsamudre // Dak_23.16 //
            </p>
         
         
         <p>
            daridranāśanaṃ dānaṃ śīlaṃ durgatinivāraṇam /<br />
            ajñānanāśanaṃ prajñā bhāvanā bhavanāśanam // Dak_23.17 //
            </p>
         
         
         <p>
            śuddhena manasā dravyaṃ svaṃ dadāti yadā pumān /<br />
            tatkṣaṇaṃ kuśalaskandho dānam ity abhidhīyate // Dak_23.18 //
            </p>
         
         
         <p>
            dānaṃ sarvasukhaṃ mahābhayaharaṃ bhāgyaṃ mahac cārthadaṃ<br />
            nānākāraviśālakauśalapadaṃ sarvair guṇālaṃkṛtam /<br />
            tasmād dānam anekadoṣaśamanaṃ saṃsāraghorāpahaṃ<br />
            kṣuttṛṣṇādisuśoṣaṇaṃ śubhakaraṃ kuryur narā yatnataḥ // Dak_23.19 //
            </p>
         
         
         <p>maitreyatathāgatena pūrvabodhisattvabhūtena dānapāramitā paripūritā karacaraṇanayanottamāṅgamāṃsāsṛkpriyaputrabhāryāduhitṛrājyāṅgasukhabhogasvaśarīram
            api parityāgena dānapāramitā paripūritā parārthahetos tenaiva tathāgataiśvaryapadaṃ
            prāptam //</p>
         
         
         <p>tadyathānuśrūyate //</p>
         
         <span class="note"><span class="bold">Dak: 229</span></span>
         
         <p>bhūtapūrvaṃ bhikṣavo 'tīte 'dhvani śibighoṣāyāṃ rājadhānyāṃ śibir nāma rājā rājyaṃ
            kārayati sma / ṛddhaṃ ca sphītaṃ ca kṣemaṃ ca subhikṣaṃ cākīrṇabahujanamanuṣyaṃ ca
            praśāntakalikalahaḍimbaḍamara<span class="it">ṃ</span> taskararogāpagataṃ śālīkṣugomahiṣīsaṃpannam akhilam akanṭhakam ekaputram iva rājyaṃ
            pālayati // sa ca śibī rājā śraddho bhadraḥ kalyāṇāśaya ātmahitaparahitapratipannaḥ
            kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgatyāgī
            ca mahati tyāgacitte parivartate // sa kālyam evottāya yajñavāṭaṃ praviśya annam annārthikebhyaḥ
            prayacchati vastraṃ vastrārthikebhyo dhanadhānyahiraṇyasuvarṇamaṇimuktāvaiḍūryaśaṅkhaśilāpravāḍādīnāṃ
            parityāgaṃ karoti //</p>
         
         
         <p>na cāsau puṇyamayaiḥ saṃskārais tṛptiṃ gacchati // so 'ntaḥpurajanasya bhaktācchādanaṃ
            prayacchati kumārāṇām amātyānāṃ bhaṭabalāgrasya naigamajanapadānām // atha rājñaḥ
            śiber etad abhavat / saṃtarpitā <span class="it">a</span>nena manuṣyabhūtāḥ / kṣudrajantavo 'vaṣiṣṭāḥ kena saṃtarpayitavyā iti // sa
            parityaktavibhavasarva<span class="it">sva</span> ekaśāṭakanivasitaḥ svaśarīrāvaśeṣaś cintām āpede /</p>
         
         
         <p>tasyaitad abhavat / kṣudrajantubhyaḥ svaśarīram anuprayacchāmīti / sa śastreṇa svaśarīraṃ
            takṣayitvā yatra daṃśamaśakās (<span class="bold">Dak: 230</span>) tatropasṛṣṭakāyaḥ pratiṣṭhate priyam ivaikaputrakaṃ rudhireṇa saṃtarpayati //</p>
         
         
         <p>atha śakrasya devendrasyādhastāj jñānadarśanaṃ pravartate //</p>
         
         
         <p>tasyaitad abhavat // kim ayaṃ śibirājā sattvānām artham evaṃ karoti uta karuṇayā yan
            nv aham enaṃ jijñāseya iti // tato bhinnāñjanamasivarṇagṛddhaveśam ātmānam abhinirmāya
            rājñaḥ śibeḥ sakāśam upasaṃkramya mukhatuṇḍakenākṣy utpāṭayituṃ pravṛttaḥ / na ca
            tathāpi rājā saṃtrāsam āpadyate / kiṃ tu maitrīviśālābhyāṃ nayanābhyāṃ taṃ gṛdhram
            ālokya kathayati / vatsa yan madīyāc charīrāt prayujyase tena praṇayaḥ kriyatām iti
            // tata āvarjitaḥ śakro devendro brāhmaṇaveśam ātmānam abhinirmāya rājñaḥ śibeḥ purastāt
            sthitvā kathayati // sādhu pārthiva dīyatāṃ me te nayadvayam iti // rājovāca // mahābrāhmaṇa
            gṛhyatāṃ yad abhirucitam / na me 'tra vighnaḥ kaś cid astīti gṛhyatām // tataḥ śakro
            devendro bhūyasyā mātrayābhiprasanno brāhmaṇaveśam antardhāpya svarūpeṇa sthitvā rājānam
            utsāhayann uvāca // sādhu sādhu pārthiva suniścitā te buddhir aprakampyas te praṇidhir
            anugatāte sattveṣu (<span class="bold">Dak: 231</span>) mahākaruṇā, yatra nāma tvaṃ saṃtrāsakareṣu dharmeṣu viśarado nacirāt tvam anena
            vyavasāyenānuttarā<span class="it">ṃ</span> samyaksaṃbodhim abhisamṃbuddhyase // ity uktvā śakro devendras tatraivāntardadhāno
            'bhūt //</p>
         
         
         <p>bhagavān āha // kiṃ manyadhve bhikṣavo yo <span class="it">'</span>sau tena kālena tena samayena śibir nāma rājā babhūvāhaṃ saḥ / tadānīm api me puṇyamaiḥ
            saṃskārais tṛptir nāsti prāg evedānīm <span class="it">/</span> tasmāt tarhi bhikṣavaḥ śikṣitavyaṃ yad dānāni dāsyāmaḥ puṇyāni kariṣyāmaḥ // ity
            evaṃ bhikṣavaḥ śikṣitavyam //</p>
         
         
         <p>yatpūrvajanmasukṛtadānānubhāvena dānabalena tathāgato 'rhan samyaksaṃbuddho bhavāmi
            iti //</p>
         
         <span class="note"><span class="bold">Dak: 232</span></span>
         
         <p>(3) surūpa</p>
         
         
         <p>punar api bhagavān bhikṣusaṃghān āmantrya catasṛṇāṃ parṣadāṃ madhye madhuramadhuraṃ
            dharmaṃ deśayati sma / kṣaudra<span class="it">ṃ</span> madhv ivāneḍaka<span class="it">m a</span>nekaśatā parṣad bhagavataḥ sakāśān madhuramadhuraṃ dharmaṃ śṛṇoty aniñjamānair indraiḥ
            / tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ
            / paśya bhadanta yāvad dharmaratnasyāmī bhājanabhūtāḥ sattvā ādāreṇa śrotavya<span class="it">ṃ</span> manya<span class="it">n</span>ta iti // bhagavān āha // yathā tathāgatena bhikṣava ādarajātena dharma<span class="it">ḥ</span> śrutaś codgṛhītaś ca tac chṛṇuta sādhu suṣṭhu ca manasikuruta bhāṣiṣye //</p>
         
         
         <p>bhūtapūrvaṃ bhikṣavo 'tīte 'dhvani vārāṇasyāṃ nagaryāṃ surūpo nāma rājā rājyaṃ kārayati
            sma // ṛddhaṃ ca sphītaṃ ca subhikṣaṃ cākīrṇabahujanamanuṣyaṃ ca praśāntakalikalahaḍimbaḍamara<span class="it">ṃ</span> taskararogāpagataṃ śālīkṣugomahiṣīsaṃpannam akhilam akaṇṭhakam ekaputrakam iva rājyaṃ
            pālayati / sa ca rājā śraddho bhadraḥ kalyāṇāśaya ātmahitaparāhitapratipannaḥ kāruṇiko
            mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca
            mahati tyāge vartate / tasya rājñaḥ (<span class="bold">Dak: 233</span>) sundarikā nāma devī abhirūpā darśanīyā prāsādikā sarvāṅgapratyaṅgopetā, sundarakaś
            ca nāmnā ekaputra istaḥ kāntaḥ priyo manāpaḥ kṣāntyabhiyuktaḥ //</p>
         
         
         <p>athāpareṇa samayena rājñaḥ surūpasya dharme 'bhilāṣa utpannaḥ / tena sarve 'mātyāḥ
            saṃnipātyoktāḥ / paryeṣata me grāmaṇyo dharm<span class="it">aṃ</span> me dharmo rocita iti //</p>
         
         
         <p>tatas te 'mātyāḥ kṛtakarapuṭā rājānaṃ vijñāpayanti / durlabho mahārāja dharmaḥ śrūyate
            mahārāja buddhānāṃ loka utpādā<span class="it">d</span> dharmasyotpādo bhavatīti // tato rājñā suvarṇapiṭakaṃ dhvajāgre baddhvā sarvavijite
            ghaṇṭhāvaghoṣaṇaṃ kāritam / yo me dharmaṃ vakṣyati, tasyemaṃ suvarṇapiṭakaṃ dāsyāmi
            mahatā satkāreṇa satkariṣyāmīti // tato bahavaḥ kālā <span class="it">a</span>tikrāntā na kaś cid dharmadeśaka upalabhyate // tataḥ sa rājā dharmahetor utkaṇṭhati
            paritrasyati // tataḥ śakrasya ca devānām indrasyādhastāj jñānadarśanaṃ pravartate
            / sa paśyati rājānaṃ dharmahetor vihanyamānam <span class="it">/</span> tasyaitad abhavat / yan <span class="it">n</span>v ahaṃ surūpaṃ rājānaṃ mīmāṃseya iti // tato yakṣarūpam ātmānam abhinirmāya vikṛtakaracaraṇanayano
            'nekapariṣanmadhyagataṃ rājānam etad avocat // nanu dharmābhilāṣī bhavān ahaṃ te dharmaṃ
            (<span class="bold">Dak: 234</span>) vakṣyāmīti // tataḥ sa rājā dharmaśravaṇāt prītiprāmodyajāto akṣam etad uvāca //
            brūhi guhyaka dharmān śroṣyāmīti //</p>
         
         
         <p>guhyaka uvāca // sukhitasya bata mahārāja dharmā abhilaṣanti / bubhūkṣito 'smi bhojanaṃ
            tasmān me prayaccheti // tataḥ śrutvā rājā pauruṣān āmantrayām āsa //</p>
         
         
         <p>ānīya<span class="it">n</span>tam asya bhakṣyabhojyaprakārā iti // yakṣa uvāca // mā rājan, mānuṣyakena adanenāhaṃ
            tṛptiṃ na bhavāmi / api tu svābhiprāyaṃ śṛṇu //</p>
         
         
         <p>
            atyantoṣmāṇi māṃsāni navāni rudhirāṇi ca /<br />
            ity annapāna padmākṣa yakṣāṇām akṣatavrata // Dak_23.20 //
            </p>
         
         
         <p>sadyohatamāṃsarudhiraṃ bhakṣo 'ham etaṃ sundaram ekaputrakaṃ prayaccheti //</p>
         
         
         <p>śrutvā rājā paraṃ viṣādam āpannaḥ / kadā cit karhi cin me <span class="it">'</span>dya dharmaśabda āsāditaḥ so 'py anargheṇa mūlyeneti // tataḥ sundarakumāras tam upaśrutya
            pituḥ pādayor nipatya rājānaṃ vijñāpayām āsa // marṣaya deva pūryatāṃ devasyābhiprāyaṃ
            prayaccha māṃ guhyakāyāharārtham iti // tato rājā tam ekaputrakam iṣṭaṃ kāntaṃ priya<span class="it">ṃ</span> manāpaṃ kṣāntaṃ (<span class="bold">Dak: 235</span>) dharmasyārthe yakṣāya dattavān // tato yakṣeṇarddhibalādhānād rājñaḥ parṣadaś ca
            yathādarśitaṃ yathāṅgāni pratyaṅgāni pṛthag vikṛtya vikṛtya bhakṣitāni rudhiraṃ ca
            pīyamānam <span class="it">/</span> dṛṣṭvā rājā dharmābhilāṣī na viṣādam āpannaḥ // sa guhyako rājānām uvāca // atṛpto
            'smi bho pārthiva bhūyo me prayaccheti // tato rājā tasmai dayitāṃ bhāryāṃ dattavān
            / sāpi tenaivākāreṇa darśitā / tato bhūyo rājānam uvāca // bhoḥ pārthivādyāpi tṛptiṃ
            na labhata iti // tato rājā yakṣam uvāca // vatsa datto me ekaputrako bhāryā ca yāvat
            kiṃ bhuyaḥ prārthayasa iti // guhyaka uvāca //</p>
         
         
         <p>svaśarīraṃ me prayacchānena tṛptim upayāsyāmīti // rājovāca // yadi svaśarīraṃ te
            pradāsyāmi kathaṃ punar dharmaṃ śroṣyāmi / kiṃ nu pūrvaṃ me dharmaṃ vada paścād gṛhītadharmā
            śarīraṃ parityakṣyāmīti // tato guhyakena rājānaṃ pratijñāyāṃ pratiṣṭhāpyānekaśatāyāḥ
            pariṣadaḥ purastād dharmo deśitaḥ //</p>
         
         
         <p>priyebhyo jāyate śokaḥ priyebhyo jāyate bhayam /
            priyebhyo vipramuktānāṃ nāsti śokaḥ kuto bhayam <span class="it">// Dak_23.21 //</span></p>
         
         
         <p>iti //</p>
         
         <span class="note"><span class="bold">Dak: 236</span></span>
         
         <p>tato rājā asyā gāthāyāḥ sahaśravaṇāt prahlāditamanāḥ prītisaumanasyendriyajāto yakṣam
            uvāca // idaṃ guhyaka me śarīraṃ yatheṣṭaṃ kriyatām iti // tataḥ śakro devendro rājānaṃ
            meruvad akampya<span class="it">m</span> anuttarāyāṃ samyaksaṃbodhau viditvā yakṣarūpam antardhāpya svarūpeṇa sthitvā prasādavikasitābhyāṃ
            nayanābhyām ekena pāṇinā putraṃ gṛhītvā dvitīyena ca bhāryāṃ rājānam abhyutsāhayann
            uvāca // sādhu sādhu satpuruṣa dṛḍhasaṃnāhas tvaṃ nacirād anena vyavasāyena anuttarā<span class="it">ṃ</span> samyaksaṃbodhim abhisaṃbhotsyase / ayaṃ ca te iṣṭa<span class="it">jana</span>samāgama iti //</p>
         
         
         <p>tato rājā śakraṃ devendram idam avocat // sādhu sādhu kauśika kṛto 'smākaṃ dharmābhiprāyapūritaś
            ceti //</p>
         
         
         <p>bhagavān āha // kiṃ manyadhve bhikṣavo yo <span class="it">'</span>sau tena kālena tena samayena surūpo nāma rājā babhūvāhaṃ saḥ <span class="it">/</span> sundarakumāra ānandaḥ <span class="it">/</span> sundarakā eṣaiva yaśodharā / tadāpi me bhikṣavo dharmahetor iṣṭabandhuparityāgaḥ
            svajīvitaparityāgaś ca kṛtaḥ prāg evedānīm / tasmāt tarhi bhikṣava evaṃ śikṣitavyam
            / yad dharmaṃ satkariṣyāmo gurukariṣyāmo mānayiṣyāmaḥ pūjayiṣyāmo (<span class="bold">Dak: 237</span>) dharmaṃ satkṛtya gurukṛtya mānayitvā pūjayitvopaniśritya vihariṣyāma ity evaṃ vo
            bhikṣavaḥ śikṣitavyam iti //</p>
         
         
         <p>iti dvāviṃśatikāvadānakathāyāṃ dānakathā //</p>
         
         <span class="note"><span class="bold">Dak: 238</span></span>
         
         <p>[XXIV.] puṇyotsāhāvadānasūtra</p>
         
         
         <p>atha śrībhagavān buddhaḥ sarvajñas tān sabhāśritān sarvāṃl lokān samālokya punaḥ saddharmam
            ādiśat //</p>
         
         
         <p>
            śṛṇvantu kulaputrā yat saṃbodhijñānasādhanam /<br />
            saddharmaṃ tan mayākhyātaṃ sattvānāṃ bhadrakāranaṃ // Dak_24.1 //
            </p>
         
         
         <p>
            prathamaṃ bodhisattvena saṃbodhijñānasiddhaye /<br />
            saṃbodhipraṇidhiṃ kṛtvā kartavyaṃ dānam īpsitam // Dak_24.2 //
            </p>
         
         
         <p>
            tato viramya pāpebhyo daśabhyo 'pi samādarāt /<br />
            śuddhaśīlaṃ samādhāya caritavyaṃ susaṃvaram // Dak_24.3 //
            </p>
         
         
         <p>
            tataḥ kleśān vinirjitya caturbrahmavihāriṇaḥ /<br />
            kṣāntivrataṃ sadā dhṛtvā caitavyaṃ jagaddhitam // Dak_24.4 //
            </p>
         
         
         <p>
            tato dharmamahotsāhaṃ dhṛtvā sattvārthasādhane /<br />
            pāpamitraratiṃ tyaktvā sādhanīyaṃ mahadguṇam // Dak_24.5 //
            </p>
         
         
         <p>
            tata iṣṭāśayaṃ tyaktvā kāmabhogavirāgiṇaḥ /<br />
            sudhīracittam ādhāya dhyātavyaṃ trijagaddhitam // Dak_24.6 //
            </p>
         
         
         <p>
            tato 'mitrasaṃrāgaṃ tyaktvā saṃbodhirāgiṇā /<br />
            prajñābdhau bodhisadratnaṃ sādhanīyaṃ jagacchubhe // Dak_24.7 //
            </p>
         
         
         <p>etāḥ pāramitāḥ ṣaḍḍhā<span class="it">ḥ</span> pūrayitvā yathākramam /
            sarvān māragaṇāñ jitvā saṃbodhijñānam āpsyate // Dak_24.8 //</p>
         
         
         <p>
            tata evaṃ mahābhijñaḥ śrīsaṃpadvīryasadguṇaiḥ /<br />
            sarvasattvahitaṃ kṛtvā saṃbuddhapadam āpsyate // Dak_24.9 //
            </p>
         
         
         <p>
            evaṃ yūyaṃ parijñāya saṃbuddhatvaṃ yadīcchatha /<br />
            evaṃ pāramitāḥ sarvāḥ pūrayedhvaṃ yathākramam // Dak_24.10 //
            </p>
         
         
         <p>
            saṃbodhipraṇidhiṃ dhṛtvā caturbrahmavihāriṇaḥ /<br />
            triratnabhajanaṃ kṛtvā saṃcaradhvaṃ jagaddhite // Dak_24.11 //
            </p>
         
         
         <p>
            etatpuṇyānubhāvena sarve yūyaṃ jitendriyāḥ /<br />
            arhantaḥ prāpya saṃbodhiṃ saṃbuddhapadam āpsyatha // Dak_24.12 //
            </p>
         
         
         <p>
            ity ādiṣṭaṃ munīndreṇa śrutvā sarve 'pi bhikṣavaḥ /<br />
            evam asty iti prābhāṣya prābhyanandan prabodhitāḥ // Dak_24.13 //
            </p>
         
         
         <p>
            sabhā sarvāvatī sā 'pi śrutvaitat saṃprasāditāḥ /<br />
            tatheti prativanditvā prābhyanandat prabodhitāḥ // Dak_24.14 //
            </p>
         
         
         <p>iti śrīdvāviṃśatyavadānakathāyāṃ puṇyotsāhāvadānasūtraṃ samāptam //</p>
         
         
         <p>ye dharma hetuprabhavā hetuṃ teṣāṃ tathāgato hy avadat <span class="it">/</span>
            teṣāṃ ca yo nirodha evaṃvādī mahāśramaṇaḥ // śubham //</p>
         
         </div>
   </body>
</html>