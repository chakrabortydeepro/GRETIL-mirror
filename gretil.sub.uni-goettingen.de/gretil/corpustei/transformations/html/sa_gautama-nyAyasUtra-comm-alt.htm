<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Gautama: Nyāyasūtra with Vātsyāyana's Nyāyabhāṣya (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Gautama: Nyāyasūtra with Vātsyāyana's Nyāyabhāṣya</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_gautama-nyAyasUtra-comm-alt.xml">sa_gautama-nyAyasUtra-comm-alt.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Sansknet Project</p>
      <p class="noindent"><b>Contribution: </b>members of the Sansknet Project</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/6_sastra/3_phil/nyaya/nysvbh_u.htm">nysvbh_u.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Gautama: Nyayasutra
            <br />with Vatsyayana's Nyayasutrabhasya
            <br />
            <br />Input by members of the SANSKNET-project
            <br />(www.sansknet.org)
            <br />
            <br />This GRETIL version has been converted from a custom Devanagari encoding.
            <br />Consequently, many word boundaries are not marked by spaces.
            <br />
            <br />These and other irregularities cannot be standardized at present.
            <br />
            <br />In spite of many corrections, the text is in need of proof-reading!
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p>Reference system:</p>
         
         
         <p>NyS_ = Nyāyasūtra
            NySBh_ = Nyāyasūtrabhāṣya</p>
         
         
         <p>  ********************** NySBh_1,1.1 **********************</p>
         
         
         <p>pramāṇato 'rthapratipattau pravṛttisāmathyadirthavat pramāṇam|
            pramāṇamantareṇa nārthapratipattiḥ|
            nārthapratipattimantareṇa pravṛttisāmartham|
            pramāṇena khalvayaṃ jñātārthamupalabhya tamīpsati va jihāsati vā|
            tasyepsājihāsāprayuktasya samīhā pravṛttirityucyate|
            sāmarthya punarasyāḥ phalenābhisambandhaḥ|
            samīhamānasvamarthamabhīpsan jihāsan vā tamarthamāpnāti jahāti vā|
            arthastu sukhaṃ sukhahetuśca|
            so 'yaṃ pramāṇārtho 'parisaṃkhyeyaḥ, prāṇabhṛdbhedasyāparisaṃkhyetvāt|</p>
         
         
         <p>arthavati ca pramāṇe pramātā prameyaṃ pramitirityarthavanti bhavanti|
            kasmāt ? anyatamāpāye 'rthasyānupapatteḥ/</p>
         
         
         <p>tatra yasyepsājihāsāprayuktasya pravṛttiḥ, sa pramātā|
            sa yenārtha pramiṇoti vijānāti tatpramāṇam|
            yo 'rthaḥ pramīyate</p>
         
         
         <p>jñāyate tatprameyam/</p>
         
         
         <p>kiṃ punastatvam ? sataśca sadbhāvo 'sataścāsadbhāva iti|
            satsaditi gṛhyamāṇaṃ yathābhūtamaviparītaṃ tatvaṃ bhavati|
            asaccāsaditi gṛhyamāṇaṃ yathābhūtamaviparītaṃ tacvaṃ bhavati|
            kathaṃ punaruttarasya pramāṇenopalabdhiriti ?
            satyupalabhyamāne tadvadanupalabdheḥ pradīpavat|
            yathā darśakena pradīpena dṛśye guhyamāṇe tadiva yanna gṛhyate tatrāsti/</p>
         
         
         <p>yadyabhaviṣyadidamiva vyajñāsyate vijñānābhāvānnāstīti|
            tadevaṃ sataḥ prakāśakaṃ pramāṇamasadapi prakāśayatīti|
            sacca khalu ṣoḍaśadhā vyūḍhamupadekṣyate|
            tāsāṃ khalvāsāṃ sadvidhānām ---</p>
         
         
         <p>  NyS_1,1.1: pramāṇaprameyasaṃśayaprayojanadṛṣṭāntasiddhāntāvayavatarkanirṇayavādajalpavitaṇḍāhetvābhāsacchulajātinigrahasthānānāṃ
            tattvajñānānniḥśreyasādhigamaḥ//</p>
         
         
         <p>nirdeśe yathāvacanaṃ vigrahaḥ|
            cārthe dvandvaḥ samāsaḥ|
            pramāṇādīnāṃ tatvamiti śaiṣikī ṣaṣṭhī|
            tatvasya jñānaṃ niḥśreyasasyādhigama iti ca karmaṇi ṣaṣṭhyau|
            ta etāvanto vidyamānārthāḥ|
            eṣāmaviparītajñānārthamihopadeśaḥ|
            so 'yamanavayavena tantrārtha uddiṣṭo veditavyaḥ/</p>
         
         
         <p>ātmādeḥ khalu prameyasya tatvajñānātriḥśreyasādhigamaḥ taccaiduttarasūtreṇānūdyate|
            heyaṃ tasya nirvartakaṃ hānamātyantikaṃ tasyopāyo 'dhigantavya ityetāni khalu catvāryarthapadāni
            samyagbuddhvā niḥśreyasamadhigacchati/</p>
         
         
         <p>tatra saśayādīnāṃ pṛthagvacanamarthakame saṃśayādayo hi yathāsambhavaṃ pramāṇeṣu prameyeṣu
            cāntarbhavanto na vyatiraccinta iti|
            satyamevametat, imāstu catastro vidyāḥ pṛthakprasthānāḥ prāṇabhṛtāmanugrahāyopadiśyante,
            yāsāṃ</p>
         
         
         <p>caturrthāyamānvīkṣikī nyāyavidyā|
            tasyāḥ pṛthakprasthānāḥ saṃśayādayaḥ padārthāḥ|
            teṣā pṛthagvacanamantareṇādhyātmavidyāmātramiyaṃ syāt, yathopaniṣadaḥ|
            tasmāt saṃśayādibhiḥ padārthaiḥ pṛthak prasthāpyate/</p>
         
         
         <p>
            tatra nānupalabdhe na niṇaute 'rtheḥ pravarttate|<br />
            ki tarhi ? saṃśayite 'rthe|<br />
            tathācoktam, vimṛśya pakṣapratipakṣābhyāmarthāvadhāraṇaṃ nirṇayaḥ //
            </p>
         
         
         <p>(1.1 . 41) iti|
            vimarśaḥ saṃśayaḥ|
            pakṣapratipakṣau nyāyapravṛttiḥ|
            arthāvadhāraṇaṃ nirṇayastatvajñānamiti|
            sa cāyaṃ kiṅkhiditi vastuvimarśamātramanavadhāraṇaṃ jñānaṃ saṃśayaḥ|
            sa ca prameye 'ntabhavannevamartha pṛthagucyate iti/</p>
         
         
         <p>artha prayojanam, yena prayuktaḥ pravartate tat prayojanam, yamarthamabhopsan jihāsan
            vā karmārabhate|
            tenānena sarve prāṇinaḥsarvāṇi karmāṇi sarvāśca vidyā vyāptāḥ|
            tadāśrayaśca nyāyaḥ pravartate|
            kaḥ nunarayaṃ nyāyaḥ? pramāṇairarthaparīkṣaṇam|
            pratyakṣāgamāśritaṃ cānumanam|
            sānvīkṣā|
            pratyakṣāgamābhyāmīkṣitasyārthasyānvīkṣaṇamanvīkṣā|
            tayā pravartata ityānvīkṣakī nyāyavidyā nyāyaśāstram|
            yatpunaranumānaṃ pratyakṣāgamaviruddha nyāyābhāsaḥ sa iti/</p>
         
         
         <p>tatra vādajalpau saprayojanau, vitaṇḍā tu parikṣyate|
            vitaṇḍayā pravatāmāno vaitaṇḍikaḥ|
            sa prayojanamanuyukto yadi pratipadyate, so 'sya pakṣāḥ so 'sya siddhānta iti vaitaṇḍikatvaṃ
            jahāti|
            atha na pratipadyate nāyaṃ laukiko na parīkṣaka ityāpadyate/</p>
         
         
         <p>athāpi parapakṣapratiṣedhajñāpanaṃ prayojanaṃ bravīti, etadapi tādṛgeva|
            yo jñāpayati, yo jānāti, yena jñāpayate, yacca jñāpyate-etacca pratipadyate cadi,
            tadā vaitaṇḍikatvaṃ jahāti|
            atha na pratipadyate, parapakṣapratiṣedhajñāpanaṃ prayojanamityetadasya vākyamanarthakaṃ
            bhavati/</p>
         
         
         <p>vākyasamūhaśca sthāpanāhīno vitaṇḍā|
            tasya yadyabhidheyaṃ pratipadhate so 'sya pakṣāḥ sthāpanīyo bhavati|
            atha na pratipadyate pralāpamātramanarthakaṃ bhavati, vitaṇḍatvaṃ nivartata iti/</p>
         
         
         <p>atha dṛṣṭāntaḥ|
            pratyakṣaviṣayo 'rtho dṛṣṭāntaḥ, catra laukikaparīkṣakāṇāṃ darśanaṃ na vayāhanyate|
            sa ca prameyam|
            tasya pṛthagvacanaṃ ca|
            tadāśrayāvanumānāgamau|
            tasmin sati syātāmanumānāgamau, asati ca na syātām|
            tadāśrayā nyāyapravṛttiḥ|
            dṛṣṭāntavirodhena ca parapakṣapratiṣedho vacanīyo bhavati|
            dṛṣṭānsamādhinā ca svapakṣaḥ sthāpanīyo bhavati|
            nāstikaśca dṛṣṭāntamabhyupagacchan nāstikatvaṃ jahāti|
            anabhyupagacchan kiṃsādhanaḥ paramupālabheta ?
            niruktena ca dṛṣṭāntena śakyamabhidhātum,</p>
         
         
         <p>sādhyasādharmyāt taddharmabhāvī dṛṣṭāṃnta udāharaṇam// ( 1.1.36 )</p>
         
         
         <p>tadviparyayād vā viparītam // ( 1.1.37 )</p>
         
         <p>iti
            astyayamityabhyanujñāyamāno 'rthaḥ siddhāntaḥ|
            sa ca prameyam|
            tasya pṛthagvacanam, satsu siddhāntabhedeṣu vādajalpavitaṇḍāḥ pravartante, nātānyatheti/</p>
         
         
         <p>sādhanīyasyārthasya yāvati śabdasamūhe siddhiḥ parisamāpyate, tasya pañcāvayavāḥ pratijñādayaḥ
            samūhamapekṣyāvayavā ucyante|
            teṣu pramāṇasamavāyaḥ|
            āgamaḥ pratijñā, heturanumānam, udāharaṇaṃ pratyakṣame upamānamupanayaḥ, sarveṣāmekārthasamavāye
            sāmarthyapradarśanaṃ nigamanamiti|
            tadāśrayā ca tatvavyavasthā|
            te caite 'vayavāḥ</p>
         
         
         <p>śabdaviśeṣāḥ santaḥ prameye 'ntamūtā evamartha puthagracyanta iti/</p>
         
         
         <p>tarko na pramāṇasaṃguhāto, na pramāṇāntaram, pramāṇānāmanugrāhakastatvajñānāya kalpate|
            tasyodāharam, kimidaṃ janma kṛtakena hetunā nirvartyate, āhosvidakṛtakena, athākasmikamiti
            ? evamavijñātatatve 'rthe kāraṇopapatyā</p>
         
         
         <p>uhaḥ pravatāte-yadi kṛtakena hetunā nirvartyate, hetūcchedādupapanno 'yaṃ janmocchadaḥ|
            athākṛtakena hetunā, tato henūcchedasyāśakyatvādanupapanno janmocchedaḥ|
            athākāsmikam, ato 'kasmānnirvartyamānaṃ na punarnirvartsyatīti nivṛttikāraṇaṃ nopapadyate|
            tena janmānuccheda iti|
            etasmiṃstarkaviṣaye karmanimitaṃ janmeti pramāṇāni pravartamānāni</p>
         
         
         <p>tarkeṇānugṛhyante|
            tanvajñānaviṣayasya ca vibhāgāt tatvajñānāya kalpate tarka iti|
            so 'yamitthamabhūtastarkaḥ pramāṇasahito vāde sādhanāyopālambhāya cārthasya bhavatītyevamartha
            pṛthagucyate prameyāntabhūto 'pīti/</p>
         
         
         <p>nirṇayastatvajñānaṃ pramāṇānāṃ phalam|
            tadavasāno vādaḥ|
            tasya pālanārtha jalpavitaṇḍe|
            tāvetau tarkanirṇayau</p>
         
         
         <p>lokayātrāṃ vahata iti|
            so 'yaṃ nirṇayaḥ prameyāntarbhūta evamartha pṛthaguddiṣṭa iti/</p>
         
         
         <p>vādaḥ khalu nānāpravaktṛkaḥ pratyadhikaraṇasādhano 'nyatarādhikaraṇanirṇayāvāsāno
            vākyasamūhaḥ pṛthaguddiṣṭa upalakṣaṇārtham, upalakṣitena vyavahārastatvajñānāya bhavatīti/</p>
         
         
         <p>tadviśeṣau jalavitaṇḍe tatvādhyāvasāyasaṃrakṣaṇārthatamityaktam/</p>
         
         
         <p>nigrahasthānabhyaḥ pṛthaguddiṣṭa hetvābhāsāḥ, vāde caudanīyā bhaviṣyantīti|
            jalpavitaṇḍayostu nigrahasthānānīti/</p>
         
         
         <p>chalajātinigrahasthānānāṃ pṛthagupadeśa upalakṣaṇārthaḥ|
            upalakṣitānāṃ svāvakye parivarjanaṃ chalajātinigrahasthānānāṃ paravākye paryanuyogaḥ|
            jātestu pareṇapra yujyamāṇāyāḥ sulabhaḥ samādhiḥ, svayaṃ ca sukaraḥ prayoga iti/
            
            <p>
               seyamānvīkṣikī pramāṇādibhiḥ padārthairvibhajyamānā--<br />
               pradīpaḥ sarvavidyānāmupāyaḥ sarvakarmaṇām/<br />
               āśrayaḥ sarvadharmāṇāṃ vidyoddeśe prakīrtitā //iti//
               </p>
         </p>
         
         
         <p>tadidaṃ tatvajñānaṃ niḥśreyasādhigamaśca yathāvidyaṃ vedatavyam|
            iha tvadhyātmavidyāyāmātmādijñānaṃ tatvajñānam/
            niḥśreyasādhigamāpavargaprāptiriti//2//</p>
         
         
         
         
         
         <p>  ********************** NySBh_1,1.2 **********************</p>
         
         
         <p>tat khalu vai niḥśreyasaṃ kiṃ tattvajñānānantarameva bhavati? netyucyate kiṃ tarhi?
            tattvajñānād--</p>
         
         
         <p>  NyS_1,1.2: duḥkhajanmapravṛttidoṣamithyājñānānāmuttarottarāpāye tadanantarābhāvādapavargaḥ
            //</p>
         
         
         <p>tatrātmādyapavargaparyante prameye mithyājñānamanekaprakārakaṃ vartate|
            ātmani tāvannāstīti, anātmanyātmeti, duḥkhe sukhamiti, anitye nityamiti, atrāṇe trāṇamiti,
            sabhaye nirbhayamiti, jugupsite 'bhimatamiti, hātavye apratihātavyamiti, pravṛttau
            nāsti karma, nāsti karmaphalamiti, doṣeṣu nāyaṃ doṣanimittaḥ saṃsāra iti|
            pretyabhāve nāsti janturjīvo vā sattva ātmā vā yaḥ preyāt pretya ca bhavediti, anamittaṃ
            janma, animitto janmoparama iti, ādimān pretyabhāvo 'nantaśceti, naimittikaḥ sannakarmaṃnimittaḥ
            pretyabhāva iti, dehendriyabuddhivedanāsantānocchedapratisandhānābhyāṃ nirātmakaḥ
            pretyabhāva iti|
            apavarge bhīṣmaḥ khalvayaṃ sarvakāryoparamaḥ, sarvaviprayoge 'pavarge bahu bhadrakaṃ
            lupyataṃ iti kathaṃ buddhimān sarvasukhocchedamacaitanyamamumapavargaṃ rocayediti//</p>
         
         
         <p>etasmānmithyājñānādanukūleṣu rāgaḥ, pratikūleṣu ca dveṣaḥ|
            rāgadveṣādhikārāccāsatyerṣyāsūyāmānalobhādayo doṣā bhavanti|
            doṣaiḥ prayuktaḥ śarīreṇa pravartamāno hiṃsāsteyapratiṣiddhamaithunānyācarati|
            vācā anṛtaparūṣasūcanāsambaddhāni|
            manasā paradrohaṃ paradravyābhīpsāṃ nāstikyaṃ ceti|
            seyaṃpāpātmikā pravṛttiradharmāya//</p>
         
         
         <p>atha śubhā, śarīreṇa dānaṃ paritrāṇaṃ paraciraṇaṃ ca|
            vācā satyaṃ hitaṃ priyaṃ svādhyāyaṃ ceti|
            manasā dayāmaspṛhāṃ śraddhāṃ ceti|
            seyaṃ dharmāya|
            atra pravattisādhanau dharmādharmauṃ pravṛttiśabdenoktau, yathānnasādhanāḥ prāṇāḥ,
            annaṃ vai prāṇinaḥ prāṇāḥ iti|
            seyaṃ pravṛttiḥ kutsitasyābhipūjitasya ca janmanaḥ kāraṇam|
            janma punaḥ śarīrendriyabuddhivedanānāṃ nikāyaviśiṣṭaḥ prādurbhāvaḥ|
            tasmin sati duḥkham, tatpunaḥ pratikūlavedanīyaṃ bādhanā pīḍā tāpa iti|
            ta hame mithyājñānādayo duḥkhāntā dharmā avicchedena pravartamānāḥ saṃsāra iti//</p>
         
         
         <p>yadā tu tattvajñānānmithyājñānamapaiti, tadā mithyājñānāye doṣā apayanti|
            doṣāpāye pravṛttirapaiti, pravṛttyapāye janmāpaiti|
            janmāpāye duḥkhamapaiti|
            duḥkhāpāye cātyantiko 'pavargo niḥśreyasamiti//</p>
         
         
         <p>tattvajñānaṃ tu khalu mithyājñānaviparyayeṇa vyākhyātam|
            ātmani tāvat astīti|
            anātmanyanātmeti|
            evaṃ duḥkhe 'nitye 'trāṇe sabhaye jugupsite hātavye ca yathāviṣayaṃ veditavyam|
            pravṛttau, asti karmāsti karmaphalamiti|
            doṣeṣa, doṣanimitto 'yaṃ saṃsāra iti|
            pretyabhāve khalu, asti janturjovaḥ sattva ātmā vā yaḥ preyāt pretya ca bhavediti|
            nimittavajjanma nimittavān janmoparama iti, anādiḥ pretyabhāvo 'pavargānta iti, naimittikaḥ
            san pretyabhāvaḥ</p>
         
         
         <p>pravṛttinimittaṃ iti|
            sātmkaḥ san dehendriyabuddhivedanāsantānocchedapratisandhānābhyāṃ pravartata iti|
            apavarge, śāntaḥ</p>
         
         
         <p>khalvayaṃ sarvaviprayogaḥ sarvoparamo 'pavargaḥ, bahu ca kṛcchraṃ ghora pāpakaṃ lupyata
            iti kathaṃ buddhimān sarvaduḥkhocchedaṃ sarvaduḥkhāsaṃvidamapavargaṃ na rocayediti|
            tad yathā, madhuviṣasaṃpṛktamannamanādeyamiti|
            evaṃ sukhaṃ duḥkhānuṣaktamanādeyamiti//2//</p>
         
         
         
         
         
         <p>  ********************** NySBh_1,1.3 **********************</p>
         
         
         <p>trividhā cāsya śāstrasya pravṛttirūddeśo lakṣaṇaṃ parīkṣā ceti|
            tatra nāmadheyena padārthamātrasyābhidhānamuddeśaḥ|
            tatroddiṣṭasyātattvavyavacchedako dharmo lakṣaṇam|
            lakṣitasya yathālakṣaṇamupapadyate na veti pramāṇairavadhāraṇaṃ parīkṣā|
            tatroddiṣṭasya pravibhaktasya lakṣaṇamucyate, yathā pramāṇānāṃ prameyasya ca|
            uddiṣṭasya lakṣitasya ca vibhāgavacanam, yathā chalasya---
            vacanavighāto 'rthavikalpopapattyā chalam [1.1.3]
            tat trividham [1.2.11]
            iti//</p>
         
         
         <p>athoddiṣṭasya vibhāgavacanam---</p>
         
         
         <p>  NyS_1,1.3: pratyakṣānumānopamānaśabdāḥ pramāṇāni //</p>
         
         
         <p>akṣāsyākṣasya prativiṣayaṃ vṛttiḥ pratyakṣam|
            vṛttistu sannikarṣo jñānaṃ vā|
            yadā sannikarṣastadā jñānaṃ pramitiḥ, yadā jñānaṃ tadā hānopādānopekṣabuddhayaḥ phalam|
            mitena liṅgena liṅgino 'rthasya paścānmānamanumānam|
            upamānaṃ sāmīpyamānam, yathā gaurevaṃ gavaya iti|
            sāmīpyaṃ tu sāmānyayogaḥ|
            śabdaḥ śabdyate 'nenārtha ityabhidhīyate vijñāpyata iti//</p>
         
         
         <p>upalabdhisādhānāni pramāṇānīti samākhyānirvacanasāmārthyād boddhavyam|
            pramīyate 'neneti karaṇārthābhidhāno hi pramāṇaśabdaḥ|
            tadviśeṣasamākhyāyā api tathaiva vyākhyānam//</p>
         
         
         <p>kiṃ punaretāni pramāṇāni prameyamabhisaṃplavante, atha pratiprameyaṃ vyavatiṣṭhanta
            iti? ubhayathā darśanam/</p>
         
         
         <p>astyātmetyāptopadeśāt pratīyate|
            atrānumānam,</p>
         
         
         <p>icchādveṣaprayatnasukhaduḥkhajñānānyātmano liṅgam / [1.1.10] iti/</p>
         
         <p>pratyakṣaṃ yuñjānasya
            yogasamādhijam,</p>
         
         
         <p>ātmānyātmamanasoḥ saṃyogapiśeṣādātmā pratyakṣaḥ / [vai.sū. 6.1.11] iti/</p>
         
         <p>agnirāptopadeśāt pratīyate amutrāgniriti/
            pratyāsīdatā dhūmadarśanenānumīyate|
            pratyāsannena
            ca pratyakṣata upalabhyate|
            vyavasthā punaḥ,</p>
         
         
         <p>agnihotraṃ juhuyāt svargakāmaḥ</p>
         
         
         <p>iti|
            laukikasya svarge na liṅgadarśanam, na pratyakṣam|
            stanayitnuśabde śrūyamāṇe śabdahetoranumānam|
            tatra na pratyakṣaṃ nāgamaḥ|
            pāṇau ca pratyakṣata upalabhyamāne nānumānaṃ nāgama iti//</p>
         
         
         <p>sā ceyaṃ pramitiḥ pratyakṣaparā|
            jijñāsitamarthamāptopadeśāt pratipadyamāno liṅgadarśanenāpi bubhutsate|
            liṅgadarśanenānumitaṃ ca pratyakṣato didṛkṣate|
            pratyakṣata upalabdhe 'rthe jijñāsā nivartate|
            pūrvoktamudāharaṇamagniriti/</p>
         
         
         <p>pramātuḥ pramātavye 'rthe pramāṇānāṃ saṃkaro 'bhisaṃplavaḥ, asakaro vyavastheti //3//</p>
         
         
         
         
         
         <p>  ********************** NySBh_1,1.4 **********************</p>
         
         
         <p>atha vibhaktānāṃ lakṣaṇavacanamiti--</p>
         
         
         <p>  NyS_1,1.4: indriyāryasannikarṣotpannu jñānamavyapadeśyamavyabhicāri vyavasāyātmakaṃ
            pratyakṣam //</p>
         
         
         <p>indriyasyārthena sannikarṣādutpadyate yajjñānaṃ tat pratyakṣam|
            na tarhi idānīmidaṃ bhavati ātmā manasā saṃyujyate, mana indriyeṇa, indriyamartheneti?
            nedaṃ kāraṇāvadhāraṇam--etāvatpratyakṣe kāraṇamiti, kiṃ tu viśiṣṭakāraṇavacanamiti/
            yatpratyakṣajñānasya viśiṣṭakāraṇaṃ taducyate, yattu samānam anumānādijñānasya, na
            tannivartyata iti//</p>
         
         
         <p>manasastarhīndriyeṇa saṃyogo vaktavyaḥ? bhidyamānasya pratyakṣaśrajñānasya nāyaṃ bhidyata
            iti samānatvānnokta iti//</p>
         
         
         <p>yāvadarthaṃ vai nāmadheyaśabdāstairarthasampratyayaḥ, arthasaṃpratyayācca vyavahāraḥ|
            tatredamindriyārthasannikarṣādutpannamarthajñāna rūpam iti vā, rasa ityeva vā bhavati,
            rūparasaśabdāśca viṣayanāmadheyam|
            tena vyapadiśyate jñānam--rūpamiti jānīte, rasa iti jānīte|
            nāmagheyaśabdena vyapadiśyamānaṃ sat śābdaṃ prasajyate/</p>
         
         
         <p>ata āha--avyapadeśyamiti|
            yadidamanupayukte śabdārthasambandhe arthajñānam, na tat nāmadheyaśabdena vyapadiśyate,
            gṛhīte 'pi ca śabdārthasambandhe asyārthasyāyaṃ śabdo nāmadheyamiti|
            yadā tu so 'rtho gṛhyate, tadā tatpūrvasmādarthajñānāt</p>
         
         
         <p>na viśiṣyate, tat arthavijñānaṃ tādṛgeva bhavati|
            tasya tvarthajñānasyānyaḥ samākhyāśabdo nāsti, yena pratīyamānaṃ</p>
         
         
         <p>vyavahārāya kalpet|
            na cāpratīyamānena vyavahāraḥ|
            tasmājjñeyasyārthasya saṃjñāśabdenetikaraṇayuktena nirddhiśyate--rūpamiti jñānam,
            rasa iti vā jñānamiti|
            tadevamarthajñānakāle sa na samākhyāśabdo vyāpriyate, vyavahārakāle tu vyāpriyate|
            tasmādaśābdam arthajñānamindriyārthasannikarṣotpannamiti//</p>
         
         
         <p>grīṣme marīcayo bhaumenoṣmaṇā saṃsṛṣṭāḥ spandamānā dūrasthasya cakṣuṣā sannikṛṣyante|
            tatrendriyārthasannikarṣādudakamiti jñānamutpadyate|
            tacca pratyakṣaṃ prasajyate ityata āha avyabhicārīti yadetasmiṃstadati</p>
         
         
         <p>tadvyabhicāri, yattu tasmiṃstaditi tadavyabhicāri pratyakṣamiti//</p>
         
         
         <p>dūrāccakṣuṣā hyayamarthaṃ paśyannāvadhārayati dhūma iti vā reṇuriti vā|
            tadetadindriyārthasannikarṣotpannamanavadhāraṇajñānaṃ pratyakṣaṃ prasajyata ityata
            āha--vyavasāyātmakamiti|
            na caitanmantavyam--ātmamanaḥ sannikarṣajamevānavadhāraṇajñānamiti|
            kiṃ tarhi? cakṣuṣā hyayamarthaṃ paśyannāvadhārayati, yathā cendriyeṇa upalabdhamartha
            manasopalabhate, evamindriyeṇānavadhārayanmanasā nāvadhārayati|
            yacca tadindriyānavadhāraṇapūrvakaṃ manasānavadhāraṇaṃ tadviśeṣāpekṣaṃ vimarśemātraṃ
            saṃśayaḥ, na pūrvamiti|
            sarvatra ca pratyakṣaviṣaye jñāturindriyeṇa vyavasāyaḥ, paścānmanasānuvyavasāyaḥ,
            upahatendriyāṇāmanuvyavasāyābhāvāditi//</p>
         
         
         <p>ātmādiṣu sukhādiṣu ca pratyakṣalakṣaṇaṃ vaktavyam, anindriyārthasannikarṣajaṃ hi taditi|
            indriyasya vai sato manasa indriyebhyaḥ pṛthagupadeśo dharmaṃbhedāt|
            bhautikānīndriyāṇi niyataviṣayāṇi, saguṇānāṃ caiṣāmindriyabhāva iti|
            manastvabhautikaṃ</p>
         
         
         <p>sarvaviṣayaṃ ca, nāsya saguṇasyendriyabhāva iti|
            sati cendriyārthasannikarṣe sannidhimasannidhi cāsya yugapajjñānānutpattikāraṇaṃ vakṣyāmaḥ(1/1/16)
            iti|
            manasaścendriyābhāvānna vācyaṃ lakṣaṇāntaramiti/</p>
         
         
         <p>
            tantrāntarasamācārāccaitatpratyetavyamiti|<br />
            paramatamapratiṣiddhamanumatamiti hi tantrayuktiḥ|<br />
            vyākhyātaṃ pratyakṣam // 4 //
            </p>
         
         
         
         
         
         <p>  ********************** NySBh_1,1.5 **********************</p>
         
         
         <p>  NyS_1,1.5: atha tatpūrvakaṃ trividham anumānaṃ pūrvavaccheṣavatsāmānyato dṛṣṭaṃ
            ca //</p>
         
         
         <p>tatpūrvakamityanena liṅgaliṅginoḥ sambandhadarśanaṃ|
            liṅgadarśanaṃ cābhisaṃbadhyate|
            liṅgaliṅginoḥ saṃbaddhayordarśanena liṅgasmṛtirabhisaṃbadhyate|
            smṛtyā liṅgadarśanena cāpratyakṣo 'rtho 'numīyate//</p>
         
         
         <p>pūrvavaditi--yatra kāraṇena kāryamanumīyate, yathā medhonnatyā bhaviṣyati vṛṣṭiriti|
            śeṣavattat--yatra kāryeṇa kāraṇamanumīyate, pūrvodakaviparītamudakaṃ nādyāḥ pūrṇatvaṃ
            śīghratvaṃ dṛṣṭhvā strotaso 'numīyate bhūtā vṛṣṭiriti|
            sāmānyatodṛṣṭaṃ--vrajyāpūrvakamanyatra dṛṣṭasyānyatra darśanamiti, tathā cādityasya,
            tasmāt astyapratyakṣāpyādityasya vrajyeti//</p>
         
         
         <p>atha vā pūrvavaditi--yatra yathāpūrva pratyakṣabhūtayoranyataradarśanenānyatarasyāpratyakṣasyānumānam,
            yathā</p>
         
         
         <p>dhūmenāgniriti|
            śeṣavannāma pariśaṣaḥ, sa ca prasaktapratiṣedhe 'nyatrāprasaṅgācchiṣyamāṇe saṃpratyayaḥ,
            yathā sadanityamevamādinā dravyaguṇakarmaṇāmaviśeṣeṇa sāmānyaviśeṣasamavāyebhyo nirbhaktasya
            śabdasya, tasmin dravyaguṇakarmasaṃśaye, na dravyam, ekadravyatvāt, na karma, śabdāntarahetutvāt,
            yastu śiṣyate so 'yamiti śabdasya guṇatvapratipattiḥ|
            sāmānyatodṛṣṭaṃ nāma--yatrāpratyakṣe liṅgaliṅginoḥ sambandhe kenacidarthena liṅgasya
            sāmānyādapratyakṣo liṅgī gamyate, yathecchādibhirātmā, icchādayoguṇāḥ, guṇāśca dravyasaṃsthānāḥ,
            tadyadeṣāṃ sthānaṃ sa ātmeti//</p>
         
         
         <p>vibhāgavacanādeva trividhamiti siddhe trividhavacanaṃ mahato mahāviṣayasya nyāyasya
            laghīyasā sūtreṇopadeśāt paraṃ</p>
         
         
         <p>vākyalāghavaṃ manyamānasyānyasmin vākyalāghave 'nādaraḥ|
            tathā cāyamasyetthambhūtena vākyavikalpena pravṛttaḥ siddhānte chale śabdādiṣu ca
            bahulaṃ samācāraḥ śāstra iti//</p>
         
         
         <p>sadviṣayaṃ ca pratyakṣaṃ sadasadviṣayaṃ cānumānam|
            
            <p>
               kasmāt? traikālyagrahaṇāt--trikālayuktā arthā anumānena gṛhyante|<br />
               bhaviṣyatītyanumīyate bhavatīti cābhūditi ca|<br />
               asacca khlvatītamanāgataṃ ceti //5//
               </p>
         </p>
         
         
         
         
         
         <p>  ********************** NySBh_1,1.6 **********************</p>
         
         
         <p>athopamānam---</p>
         
         
         <p>  NyS_1,1.6: prasiddhasādharmyātsādhyasādhanamupamānam //</p>
         
         
         <p>prajñātena sāmānyātprajñāpanīyasya prajñāpanamupamānamiti|
            yathā gaurevaṃ gavaya iti|
            kiṃ punaratropamānena kriyate? yadā khalvayaṃ gavā samānadharmaṃ pratidyate, tadā
            pratyakṣatastamarthaṃ pratipadyata iti|
            samākhyāsambandhapratipattiḥ upamānārthaṃ ityāha|
            
            <p>
               yathā gaurevaṃ gavaya ityupamāne prayukte gavā samānadharmāṇam arthamindriyārthasaṃnikarṣādupalabhamāno
               'sya gavayaśabdaḥ saṃjñeti saṃjñāsajñisambandhaṃ pratipadyata iti|<br />
               yathā mudgastathā mūdgaparṇī yathā bhāṣastathā māṣapaṇītyupamāne prayukte upamānātsaṃjñāsaṃjñisambandhaṃ
               pratipadyamānastāmoṣadhī bhaiṣajyāya āharati|<br />
               evamanyo 'pyupamānasya loke viṣayo bubhutsitavya iti //6//
               </p>
         </p>
         
         
         
         
         
         <p>  ********************** NySBh_1,1.7 **********************</p>
         
         
         <p>atha śabdaḥ---</p>
         
         
         <p>  NyS_1,1.7: āptopadeśaḥ śabdaḥ //</p>
         
         
         <p>āptaḥ khalu sākṣātkṛtadharmā yathādṛṣṭasyārthasya cikhyāpayiṣayā prayukta upadeṣṭā|
            sākṣātkaraṇamarthasyāptiḥ,</p>
         
         
         <p>tayā pravartata ityāptaḥ|
            
            <p>
               ṛṣyāryamlecchānāṃ samānaṃ lakṣaṇam|<br />
               tathā ca sarveṣāṃ vyavahārāḥ pravartanta iti|<br />
               evamebhiḥ pramāṇairdevamanuṣyatiraścāṃ vyavahārāḥ prakalpante, nāto 'nyatheti //7//
               </p>
         </p>
         
         
         
         
         
         <p>  ********************** NySBh_1,1.8 **********************</p>
         
         
         <p>  NyS_1,1.8: sa dvividho dṛṣṭādṛṣṭārthatvāt //</p>
         
         
         <p>yasyeha dṛśyate 'rthaḥ sa dṛṣṭārthaḥ|
            yasyāmutra pratīyata so 'dṛṣṭārthaḥ|
            evamṛṣilaukikavākyānāṃ vibhāga iti|
            
            <p>
               kimarthaṃ punaridamucyate? sa na manyeta dṛṣṭārthaṃ evāptopadeśaḥ pramāṇam, arthasyāvadhāraṇādita,
               adṛṣṭārtho 'pi<br />
               pramāṇamarthasyānumānāditi|<br />
               iti pramāṇabhāṣyam // 8 //
               </p>
         </p>
         
         
         
         
         
         <p>  ********************** NySBh_1,1.9 **********************</p>
         
         
         <p>kiṃ punaranena pramāṇenārthajātaṃ pramātavyamiti? taducyate---</p>
         
         
         <p>  NyS_1,1.9: ātmāśarīrendriyārthabuddhimanaḥvṛttidoṣapretyabhāvaphaladuḥkhāpavargāsatu
            prameyam //</p>
         
         
         <p>tatrātmā sarvasya draṣṭā sarvasya bhoktā sarvajñaḥ sarvānubhāvī|
            tasya bhogāyatanaṃ śarīram|
            bhogasādhanānīndriyāṇi|
            bhoktavyā indriyārthāḥ|
            bhogo buddhiḥ|
            sarvārthopalabdhau nendriyāṇi prabhavantīti sarvaviṣayamantaḥkaraṇa manaḥ|
            śarīrendriyārthabuddhisukhaduḥkhasaṃvedanānāṃ nirvṛttikāraṇaṃ pravṛttiḥ, doṣaśca|
            nāsyedaṃ śarīramapūrvamanuttaraṃ ca|
            pūrvaśarīrāṇāmādirnāsti, uttareṣāmapavargo 'nta iti pretyabhāvaḥ|
            samādhanasukhaduḥkhopabhogaḥ phalam|
            duḥkhamiti nedamanukūlavedanīyasya sukhasya pratīteḥ pratyākhyānam|
            kiṃ tarhi? janmana evedaṃ sasukhasādhanasya duḥkhānuṣaṅgāt duḥkhenāviprayogādvividhabādhanāyogād
            duḥkhamiti samādhibhāvanamupadiśyate|
            samāhito bhāvayati,</p>
         
         
         <p>bhāvayannirvidyate, nirviṇṇasya vairāgyam, viraktasyāpavarga iti|
            janmamaraṇaprabandhocchedaḥ sarvaduḥkhaprahāṇamapavarga iti//</p>
         
         
         <p>astyanyadapi dravyaguṇakarmasāmānyaviśeṣasamavāyāḥ prameyam, tadbhedena cāparisaḍkhyeyam|
            asya tu tattvajñānādapavargo mithyājñānātsaṃsāra ityata etadupadiṣṭaṃ viśeṣeṇeti //9//</p>
         
         
         
         
         
         <p>  ********************** NySBh_1,1.10 **********************</p>
         
         
         <p>tatrātmā tāvatpratyakṣato na gṛhyate|
            sa kimāptopadeśamātrādeva pratipadyata iti? netyucte|
            anumānācca pratipattavya iti|
            katham?</p>
         
         
         <p>  NyS_1,1.10: icchādveṣaprayatnasukhaduḥkhajñānānyātmano liṅgam //</p>
         
         
         <p>yajjātīyasyārthasya sannikarṣātsukhamātmāpalabdhavān, tajjātīyameva arthaṃ paśyannupādātumicchati,
            seyamādātumicchā ekasyānekārthadarśino darśanapratisandhānādbhavati liṅgamātmanaḥ|
            niyataviṣaye hi buddhibhedamātre na saṃbhavati, dehāntaravaditi|
            ekamekasyānekārthadarśino darśanapratisandhānāt duḥkhahetau dveṣaḥ|
            yajjātīyo 'syārthaḥ sukhahetuḥ prasiddhastajjātīyamartha paśyan ādātuṃ prayatate|
            so 'yaṃ prayatna ekamanekārthadarśinaṃ darśanapratisandhātāram anteraṇa na syāt|
            niyataviṣaye hi buddhibhedāmātre na saṃbhavati, dehāntaravaditi|
            etena duḥkhahetau prayatno vyākhyātaḥ|
            sukhaduḥkhasmṛtyā cāyaṃ tatsādhanamādadānaḥ sukhamupalabhate duḥkhamupalabhate, suḥkhaduḥkhe
            vedayate|
            pūrvokta eva hetuḥ|
            bubhutsamānaḥ khalvayaṃ vimṛśati kiṃ sviditi, vimṛśaṃśca jānīte idamiti, tadidaṃ jñānaṃ
            bubhutsāvimarśābhyāmabhinnakartṛkaṃ gṛhyamāṇamātmano liṅgam|
            pūrvokta eva heturiti|
            tatra dehāntaravaditi vibhajyate|
            yathā anātmavādino dehāntareṣu niyataviṣayā buddhibhedā na pratisandhīyante, tathaikadehaviṣayā
            api na pratisandhīyeran, aviśeṣāt|
            
            <p>
               so 'yamekasattvasya samācāraḥ svayandṛṣṭasya smaraṇaṃ, nānyadṛṣṭasya, nādṛṣṭasyeti|<br />
               evaṃ khalu nānāsattvānāṃ samācāro 'nyadṛṣṭamanyo na smaratīti|<br />
               tadetadubhayamaśakyamanātmavādinā vyavasthāpayitumityevamupapannamastyātmeti //10//
               </p>
         </p>
         
         
         
         
         
         <p>  ********************** NySBh_1,1.11 **********************</p>
         
         
         <p>tasya bhogādhiṣṭhānam---</p>
         
         
         <p>  NyS_1,1.11: ceṣṭendriyārthāśrayaḥ śarīram //</p>
         
         
         <p>kathaṃ ceṣṭāśrayaḥ? īpsitaṃ jihāsitaṃ vārthamadhikṛtyepsājihāsāprayuktasya tadupāyānuṣṭhānalakṣaṇā
            samīhā ceṣṭā, sa yatra</p>
         
         
         <p>
            vartate taccharīram|<br />
            kathamindriyāśrayaḥ? yasyānugraheṇānugṛhītāni upaghāte na copahatāni svaviṣayeṣu sādhvasādhuṣu
            pravartante, sa eṣāmāśrayaḥ taccharīram|<br />
            kathamarthāśrayaḥ? yasminnāyatane indriyārthasannikarṣādutpannayoḥ sukhaduḥkhayoḥ
            pratisaṃvedanaṃ pravartate, sa eṣāmāśrayaḥ taccharīramiti //11//
            </p>
         
         
         
         
         
         <p>  ********************** NySBh_1,1.12 **********************</p>
         
         
         <p>bhogasādhanāni punaḥ,</p>
         
         
         <p>  NyS_1,1.12: ghrāṇarasanacakṣustvakśrotrāṇīndriyāṇi bhūtebhyaḥ //</p>
         
         
         <p>jighratyaneneti ghrāṇaṃ gandhaṃ gṛhṇātīti|
            rasayatyaneneti rasanaṃ rasaṃ gṛhṇātīti|
            caṣṭe 'neneti cakṣū rūpaṃ paśyatīti|
            tvaksthānamindriyaṃ tvak|
            tadupacāraḥ sthānāditi|
            śṛṇotyaneneti śrotraṃ śabdaṃ gṛhṇātīti|
            evaṃ samākhyānirvacanasāmarthyādbodhyaṃ svaviṣayagrahaṇalakṣaṇānīndriyāṇīti|
            
            <p>
               bhūtebhya iti|<br />
               nānāprakṛtīnāmeṣāṃ satāṃ viṣayaniyamaḥ, naikaprakṛtīnām|<br />
               sati ca viṣayaniyame svavaṣiyagrahaṇalakṣaṇtvaṃ bhavatīti //12//
               </p>
         </p>
         
         
         
         
         
         <p>  ********************** NySBh_1,1.13 **********************</p>
         
         
         <p>kāni punarindriyakāraṇāni?</p>
         
         
         <p>  NyS_1,1.13: pṛthivyāpastejo vāyurākāśamiti bhūtāni //</p>
         
         
         <p>saṃjñāśabdaiḥ pṛthagupadeśo bhūtānāṃ vibhaktānāṃ suvacaṃ kāryaṃ bhaviṣyatīti //13//</p>
         
         
         
         
         
         <p>  ********************** NySBh_1,1.14 **********************</p>
         
         
         <p>ime tu khalu---</p>
         
         
         <p>  NyS_1,1.14: gandharasarūpasparśaśabdāḥ pṛthivyādiguṇāstadarthāḥ //</p>
         
         
         <p>pṛthivyādīnāṃ yathāviniyogaṃ guṇā indriyāṇāṃ yathākramamarthā viṣayā iti //14//</p>
         
         
         
         
         
         <p>  ********************** NySBh_1,1.15 **********************</p>
         
         
         <p>acetanasya karaṇasya buddherjānaṃ vṛttiḥ, cetanasyākarturūpalabdhiriti yuktiviruddhamarthaṃ
            pratyācakṣāṇaka ivedamāha---</p>
         
         
         <p>  NyS_1,1.15: buddhirūpalabdhirjñānamityanarthāntaram //</p>
         
         
         <p>nācetanasya karaṇasya buddherjñānaṃ bhavitumarhati|
            
            <p>
               taddhi cetanaṃ syāt|<br />
               ekaścāyaṃ cetano dehendriyasaṅghātavyatirikta iti|<br />
               prameyalakṣaṇārthasya vākyasyānyārthaprakāśanamupapattisāmarthyāditi //15//
               </p>
         </p>
         
         
         
         
         
         <p>  ********************** NySBh_1,1.16 **********************</p>
         
         
         <p>smṛtyanumānāgamasaṃśayapratibhāsvapnajñānohāḥ sukhādipratyakṣamicchādayaśca manaso
            liṅgāni|
            teṣu satsviyamapi---</p>
         
         
         <p>  NyS_1,1.16: yugapajjñānānutpattirmanaso liṅgam //</p>
         
         
         <p>anindriyanimittāḥ smṛtyādayaḥ karaṇāntaranimittā bhavitumarhantīti|
            
            <p>
               yugapacca khalu ghrāṇādīnāṃ gandhādīnāṃ ca sannikarṣeṣu satsu yugapajjñānāni notpadyante|<br />
               tenānumīyate, asti tattadindriyasaṃyogi sahakāri nimittāntaramavyāpi, yasyāsannidhernotpadyate
               jñānam, sannidheścotpadyata iti|<br />
               manaḥsaṃyogānapekṣasya hīndriyārthasannikarṣasya jñānahetutve yugapadutpadyeran jñānānīti
               //16//
               </p>
         </p>
         
         
         
         
         
         <p>  ********************** NySBh_1,1.17 **********************</p>
         
         
         <p>kramaprāptā tu---</p>
         
         
         <p>  NyS_1,1.17: pravṛttirvāgbuddhiśarīrārambhaḥ //</p>
         
         
         <p>
            mano 'tra buddhirityabhipretam, budhyate 'neneti buddhiḥ|<br />
            so 'yabhārambhaḥ śarīreṇa vācā manasā ca puṇyaḥ pāpaśca daśavidhaḥ|<br />
            tadetatkṛtabhāṣyaṃ dvitīyasūtra iti //17//
            </p>
         
         
         
         
         
         <p>  ********************** NySBh_1,1.18 **********************</p>
         
         
         <p>  NyS_1,1.18: pravartanālakṣaṇā doṣāḥ //</p>
         
         
         <p>pravartanā---pravṛttihetutvam, jñātāraṃ hi rāgādayaḥ pravartayanti puṇye pāpe vā|
            yatra mityājñānaṃ tatra rāgadveṣāviti|
            
            <p>
               pratyātmavedanīyā hīme doṣāḥ kasmāllakṣaṇato nidrdiśyanta iti? karmalakṣaṇāḥ khalu
               raktadviṣṭamūḍhāḥ, rakto hi tatkarma kurute yena karmaṇā sukhaṃ duḥkhaṃ vā labhate,
               tathā dviṣṭastathā mūḍha iti|<br />
               doṣā rāgadveṣamohā<br />
               ityucyamāne bahu noktaṃ bhavatīti //18//
               </p>
         </p>
         
         
         
         
         
         <p>  ********************** NySBh_1,1.19 **********************</p>
         
         
         <p>  NyS_1,1.19: punar utpattiḥ pretyabhāvaḥ //</p>
         
         
         <p>utpannasya kvacitsattvanikāye mṛtvā yā punarūtpattiḥ sa pretyabhāvaḥ|
            utpannasya---sambaddhasya|
            sambandhastu dehendriyabuddhivedanābhiḥ|
            punarūtpattiḥ--- punardehādibhiḥ sambandhaḥ|
            purarityabhyāsābhidhānam|
            yatra kvacitprāṇabhṛnnikāye varttamānaḥ pūrvopāttān dehādīn jahāti tatpraiti|
            
            <p>
               yat tatrānyatra vā dehādīnanyānupādatte tadbhavati|<br />
               pretyabhāvaḥ---mṛtvā punarjanma|<br />
               so 'yaṃ janmamaraṇaprabandhābhyāso 'nādirapavargāntaḥ pretyabhāvo veditavya iti //19//
               </p>
         </p>
         
         
         
         
         
         <p>  ********************** NySBh_1,1.20 **********************</p>
         
         
         <p>  NyS_1,1.20: pravṛttidoṣajanito 'rthaḥ phalam //</p>
         
         
         <p>sukhaduḥkhasaṃvedanaṃ phalam|
            sukhavipākaṃ karma duḥkhavipākaṃ ca|
            
            <p>
               tatpunardehendriyaviṣayabuddhiṣu satīṣu bhavatīti saha dehādibhiḥ phalamabhipratam|<br />
               tathā hi pravṛttidoṣajanito 'rtha phalametatsarvaṃ bhavati|<br />
               tadetatphalamupāttamupāttaṃ heyam, tyaktaṃ tyaktamupādeyamiti nāsya hānopādānayorniṣṭhā
               paryavasānaṃ vāsti, sa khalvayaṃ phalasya hānopādānasrotatasohyate loka iti //20//
               </p>
         </p>
         
         
         
         
         
         <p>  ********************** NySBh_1,1.21 **********************</p>
         
         
         <p>athaitadeva---</p>
         
         
         <p>  NyS_1,1.21: bādhanālakṣaṇaṃ duḥkham //</p>
         
         
         <p>
            bādhanā pīḍā tāpa iti|<br />
            tayānubaddhamanaṣaktamavinirbhāgena vartamānaṃ duḥkhayogād duḥkhamiti|<br />
            so 'yaṃ sarvaṃ duḥkhenānubaddhamiti paśyan duḥkhaṃ jihāsurjanmani duḥkhadarśī nirvidyate
            nirviṇṇo virajyate virakto vimucyate //21//
            </p>
         
         
         
         
         
         <p>  ********************** NySBh_1,1.22 **********************</p>
         
         
         <p>yatra tu niṣṭhā yatra tu paryavasānaṃ so 'yam---</p>
         
         
         <p>  NyS_1,1.22: tadatyantavimokṣo 'pavargaḥ //</p>
         
         
         <p>tena duḥkhena janmanā atyantaṃ vimuktirapavargaḥ|
            katham? upāttasya janmano hānam, anyasya cānupādānam|
            etāmavasthāmaparyantāmapavargaṃ vedayante 'pavargavidaḥ|
            tadabhayamajaramamṛtyupadaṃ brahma kṣemaprāpitariti//</p>
         
         
         <p>nityaṃ sukhamātmano mahattvavat tattu mokṣe abhivyajyate, tenābhivyaktenātyantaṃ vimuktaḥ
            sukhī bhavatīti kecit manyante|
            teṣāṃ pramāṇābhāvādanupapattiḥ|
            na pratyakṣaṃ nānumānaṃ nāgamo vā vidyate, nityaṃ sukhamātmano mahattvavat tattu mokṣe
            'bhivyajyata iti//</p>
         
         
         <p>nityasyābhivyaktiḥ saṃvedanam, tasya hetuvacanam|
            nityasya sukhasyābhivyaktiḥ saṃvedanam jñānamiti, tasya heturvācyo yatastadutpadyata
            iti//</p>
         
         
         <p>sukhavannityamiti cet? saṃsārasthasya muktenāviśeṣaḥ|
            yathā muktaḥ sukhena tatsaṃvedanena ca sannityenopapannastathā</p>
         
         
         <p>saṃsārastho 'pītyaviśeṣaḥ prasajyate, ubhayasya nityatvāt//</p>
         
         
         <p>abhyunujñāne ca dharmādharmaphalena sāhacaryaṃ yaugapadyaṃ gṛhyate|
            yadidam utpattisthāneṣu dharmādharmaphalaṃ sukhaṃ duḥkhaṃ ca saṃvedyate paryāyeṇa,
            tasya ca nityasaṃvedanasya ca sahabhāvo yaugapadyaṃ gṛhyeta, na sukhābhāvo nānabhivyaktirasti,
            ubhayasya nityatvāt/</p>
         
         
         <p>anityatve hetuvacanam|
            atha mokṣe nityasya sukhasya savedanamanityam? yatastadutpadyate sa heturvācyaḥ|
            ātmamanaḥsaṃyogasya nimittāntarasahitasya hetutvam|
            tasya sahakārinimittāntaravacanam|
            ātmamanaḥsaṃyogo heturiti cet? evamapi tasya sahakāri nimittāntaraṃ vacanīyamiti//</p>
         
         
         <p>dharmasya kāraṇavacanam|
            yadi dharmo nimittāntaram? tasya heturvācyo yata utpadyata iti|
            yogasamādhijasya kāryāvasāyavirodhātprakṣaye saṃvedanenivṛttiḥ|
            yadi yogasamādhijo dharmo hetuḥ? tasya kāryāvasāyavipodhātprakṣaye saṃvedanam amatyantaṃ
            nivarteta//</p>
         
         
         <p>asaṃvedane cāvidyamānenāviśeṣaḥ|
            yadi dharmakṣayātsaṃvedanoparamo nityaṃ sukhaṃ na saṃvedyate iti kiṃ vidyamānaṃ na
            saṃvedyate, athāvidyamānamiti nānumānaṃ viśiṣṭe 'satīti/</p>
         
         
         <p>aprakṣayaśca dharmasya niranumānamutpattidharmakasyānityatvāt|
            yogasamādhijo dharmo na kṣīyata iti nāstyanumānam|
            utpattidharmakamanityamiti viparyayasya tvanumānam|
            yasya tu saṃvedanoparamo nāsti tena saṃvedanaheturnitya ityanujñeyam//</p>
         
         
         <p>nitye ca muktasaṃsārasthayoraviśeṣa ityuktam|
            yathā muktasya nityaṃ sukhaṃ tatsaṃvedanahetuśca, saṃvedanasya tūparamo nāsti, kāraṇasya
            nityatvāt, tathā saṃsārasthasyāpīti|
            evaṃ ca sati dharmādharmaphalena sukhaduḥkhasaṃvedanena sāhacaryaṃ gṛhyeteti//</p>
         
         
         <p>śarīrādisambandhaḥ pratibandhaheturiti cet? na, śarīrādīnāmupabhogārthatvāt, viparyayasya
            cānanumānāt|
            syānmatam, saṃsārāvasthasya śarīrādisambandho nityasukhasaṃvedanahetoḥ pratibandhakaḥ,
            tenāviśeṣo nāstīti|
            etaccāyuktam, śarīrādaya upabhogārthāste bhogapratibandhaṃ kariṣyantītya nupapannam
            |
            na cāstyanumānamaśarīrasyātmano bhogaḥ kaścidastīti//</p>
         
         
         <p>iṣṭādhigamārthā pravṛttiriti cet? na, aniṣṭoparamārthatvāt|
            idam anumānam, iṣṭādhigamārtho mokṣopadeśaḥ pravṛttiśca mumukṣūṇām, nobhayamanarthakamiti|
            etaccāyuktam, aniṣṭoparamārtho mokṣopadeśaḥ, pravṛttiśca mumukṣūṇāmiti|
            neṣṭamaniṣṭenānanubaddhaṃ sambhavatīti aniṣṭānubandhāt iṣṭamapyaniṣṭasampadyate, aniṣṭahānāya
            ca ghaṭamāna iṣṭamapi jahāti, vivekahānasyāśakyatvāditi//</p>
         
         
         <p>dṛṣṭātikramaśca dehādiṣu tulyaḥ|
            yathā dṛṣṭamanityaṃ sukhaṃ parityajya nityaṃ sukhaṃ kāmayate, evaṃ dehendriya buddhīranityā
            dṛṣṭā anikramya muktasya nityā dehendriyabuddhayaḥ kalpayitavyāḥ, sādhīyaścaivaṃ muktasya
            caikātmyaṃ kalpitaṃ bhavatīti//</p>
         
         
         <p>upapattivirūddhamiti cet? samānam|
            dehādīnāṃ nityatvaṃ pramāṇavirūddhaṃ kalpayayitumaśakyamiti? samānam|
            sukhasyāpi tarhi nityatvaṃ pramāṇavirūddhaṃ kalpayitumaśakyamiti//</p>
         
         
         <p>ātyantike ca saṃsāraduḥkhābhāve sukhavacanādāgame 'pi satyavirodhaḥ|
            yadyapi kaścidāgamaḥ syāt muktasyātyantikaṃ sukhamiti? sukhaśabda ātyantike duḥkhābhāve
            prayukta ityevamupapadyate, dṛṣṭo hi duḥkhābhāve sukhaśabdaprayogo bahulaṃloka iti//</p>
         
         
         <p>nityasukharāgasyāprahāṇe mokṣādhigamābhāvo rāgasya bandhanasamājñānāt|
            yadyayaṃ mokṣe nityaṃ sukhamabhivyajyata iti nityasukharāgeṇa mokṣāyaghaṭamānā na
            mokṣamadhigacchet, nādhigantumarhatīti|
            bandhanasamājñāto hi rāgaḥ|
            na ca bandhane satyapi kaścinmukta ityupapadyata iti//</p>
         
         
         <p>prahīṇanityasūkharāgasyāpratikūlatvam|
            athāsya nityasukharāgaḥ prahīyate, tasminprahīṇe nāsya nityasukhārāgaḥ pratikūlo bhavati?
            yadyevam, muktasya nityaṃ sukhaṃ bhavati, athāpi na bhavati, nāsyobhayoḥ pakṣayormokṣādhigamo
            vikalpyata iti // 22 //</p>
         
         
         
         
         
         <p>  ********************** NySBh_1,1.23 **********************</p>
         
         
         <p>sthānavata etarhi saṃśayasya lakṣaṇaṃ vācyamiti taducyate---</p>
         
         
         <p>  NyS_1,1.23: samānānekadharmopapattervipratipatterūpalabdhyanupalabdhyavyavasthātaśca
            viśeṣāpekṣo vimarśaḥ saṃśayaḥ //</p>
         
         
         <p>samānadharmopapatterviśeṣāpekṣo vimarśaḥ saṃśaya iti|
            sthāṇupurūṣayoḥ samānaṃ dharmamārohapariṇāhau paśyan pūrvadṛṣṭaṃ ca tayoviśeṣaṃ bubhutsamānaḥ
            kisvidityanyataraṃ nāvadhārayati, yat tadanavadhāraṇajñānaṃ sa saṃśayaḥ|
            samānamanayordharmamupalabhe viśeṣamanyatarasya nopalabha ityeṣā buddhiḥ apekṣā|
            sā saṃśayasya pravarttikā varttate|
            tena viśeṣāpekṣo vimarśaḥ saṃśayaḥ//</p>
         
         
         <p>anekadharmopapatteriti|
            samānajātoyamasamānajātīyaṃ cānekam|
            tasyānekasya dharmopapatteḥ viśeṣasyobhayathā dṛṣṭatvāt|
            samānajātīyebhyo 'samānajātīyebhyaścārthā viśiṣyante, gandhavattvātpṛthivyavādibhyaśca
            viśiṣyate, guṇakarmabhyaśca|
            asti ca śabde vibhāgajanyatvaṃ viśeṣaḥ|
            tasmin dravyaṃ guṇaḥ karma veti sandehaḥ, viśeṣasyobhayathā dṛṣṭatvāt|
            kiṃ dravyasya sato guṇakamabhyo viśeṣaḥ, āhosvidaguṇasya sato dravyakarmabhyaḥ, atha</p>
         
         
         <p>karmaṇaḥ sato dravyaguṇebhya iti? viśeṣāpekṣā anyatamasya vyavasthāpakaṃ dharmaṃ nopalabha
            iti buddhiriti//</p>
         
         
         <p>vipratipatteriti|
            vyāhatamekārthadarśanaṃ vipratipattiḥ, vyāghātaḥ virodho 'sahabhāva iti|
            astyātmekaṃ darśanam nāstyātmetyaparam|
            na ca sadbhāvāsadbhāvau sahaikatra sambhavataḥ|
            na cānyatarasādhako heturūpalabhyate|
            tatra tattvānavadhāraṇaṃ saṃśaya iti//</p>
         
         
         <p>upalabdhyavyavthātaḥ khalvapi|
            saccodakamupalabhyate taḍāgādiṣu, marīciṣu cāvidyamānamudakamiti, ataḥ kkacidupasabhyamāne
            tattvavyavasthāpakasya pramāṇasyānupalabdheḥ kiṃ sadupalabhyate 'thāsaditi saṃśayo
            bhavati//</p>
         
         
         <p>anupalabdhyavasthātaśca|
            sacca nopalabhyate mūlakīlakodakādi, asaccānutpannaṃ nirūddhaṃ vā, tataḥ kkacidanupalabhyamāne,
            kiṃ sannopalabhyate utāsaditi saṃśayo bhavati|
            viśeṣāpekṣo pūrvavat//</p>
         
         
         <p>pūrvaḥ samāno 'nekaśca dharmo jñeyasthaḥ, upalabdhyanupalabdhī punarjñātṛsthe, etāvatā
            viśeṣeṇa punarvacanam|
            samānadharmādhigamātsamānadharmopapatterviśeṣasmṛtyapekṣo vimarśa iti //23//</p>
         
         
         
         
         
         <p>  ********************** NySBh_1,1.24 **********************</p>
         
         
         <p>sthānavatāṃ lakṣaṇavacanamiti samānam/</p>
         
         
         <p>  NyS_1,1.24: yamarthamadhikṛtya pravartate tatprayojanam //</p>
         
         
         <p>yamarthamāptavyaṃ hātavyaṃ vā vyavasāya tadāptihānopāyamanutiṣṭhati, prayojanaṃ tadveditavyam,
            pravṛttihetutvāt/
            imamarthamāpsyāmi hāsyāmi vetivyavasāyo 'rthasyādhikāraḥ, evaṃ vyavasīyamāno 'rtho
            'dhikriyata iti//14//</p>
         
         
         
         
         
         <p>  ********************** NySBh_1,1.25 **********************</p>
         
         
         <p>  NyS_1,1.25: laukikaparīkṣadāṇāṃ yasminn arthe buddhisāmyaṃ sa dṛṣṭāntaḥ //</p>
         
         
         <p>lokasāmānyamanatītāḥ laukikāḥ, naisargikaṃ vainayikaṃ buddhyatiśayam aprāptāḥ|
            
            <p>
               tadviparītāḥ parīkṣakāḥ, tarkeṇa pramāṇairarthaṃ parīkṣitumarhantīti|<br />
               yathā yamarthaṃ laukikā budhyatante, tathā parīkṣakā api, so 'rtho dṛṣṭāntaḥ|<br />
               dṛṣṭāntavirodhena hi pratipakṣāḥ pratiṣeddhavyā bhavantīti, dṛṣṭāntasamādhitā na svapakṣāḥ
               sthāpanīyā bhavantīti, avayaveṣu codāharaṇāya kalpata iti //25//
               </p>
         </p>
         
         
         
         
         
         <p>  ********************** NySBh_1,1.26 **********************</p>
         
         
         <p>atha siddhāntaḥ|
            idamitthambhūtañcetyabhyanujñāyamānamarthajātaṃ siddham siddhasya saṃsthitiḥ siddhāntaḥ|
            saṃsthitiritthambhāvavyavasthā---dharmaniyamaḥ|
            sa khalvayam---</p>
         
         
         <p>  NyS_1,1.26: tantrādhikaraṇābhyupagasaṃsasthitiḥ siddhāntaḥ //</p>
         
         
         <p>tantrārthasasthitiḥ tantrasaṃsthitiḥ|
            tantramitaretarābhisambaddhasyārthasamūhasyopadeśaḥ śāstram|
            
            <p>
               adhikaraṇānuṣaktārthasaṃsthitiradhikaraṇasaṃsthitiḥ|<br />
               abhyupagamasaṃsthitiranavadhāritārthaparigrahaḥ|<br />
               tadviśeṣaparīkṣaṇāyābhyupagamasiddhāntaḥ // 26 //
               </p>
         </p>
         
         
         
         
         
         <p>  ********************** NySBh_1,1.27 **********************</p>
         
         
         <p>tantrabhedāt tu khalu sa caturvidhaḥ</p>
         
         
         <p>  NyS_1,1.27: sarvatantrapratitantrādhikaraṇābhyupagamasaṃsthityarthāntarabhāvāt //</p>
         
         
         <p>tatraitāścatasraḥ saṃsthitayo 'rthāntarabhūtāḥ//27//</p>
         
         
         
         
         
         <p>  ********************** NySBh_1,1.28 **********************</p>
         
         
         <p>tāsām---</p>
         
         
         <p>  NyS_1,1.28: sarvatantrāviruddhastantre 'dhikṛto 'rthaḥ sarvatantrasiddhāntaḥ //</p>
         
         
         <p>yathā ghrāṇādīnīndriyāṇi, gandhādaya indriyārthāḥ, pṛthivyādīni bhūtāni, pramāṇairarthasya
            grahaṇamiti //28//</p>
         
         
         
         
         
         <p>  ********************** NySBh_1,1.29 **********************</p>
         
         
         <p>  NyS_1,1.29: samānatantrasiddhaḥ paratantrāsiddhaḥ pratitantrasiddhāntaḥ //</p>
         
         
         <p>
            yathā nāsata atmalābhaḥ, na sata ātmahānam, niratiśayāścetanāḥ dehendriyamanaḥsaṃ
            viṣayeṣu tattatkāraṇeṣu ca viśeṣa iti sāṅkhcānām /<br />
            puruṣakarmādinimitto bhūtasargaḥ, karmahetavo doṣāḥ pravṛttiśca, svaguṇaviśiṣṭāścetanāḥ,
            asadutpadyate utpannaṃ nirudhyata iti yogānām //29//
            </p>
         
         
         
         
         
         <p>  ********************** NySBh_1,1.30 **********************</p>
         
         
         <p>  NyS_1,1.30: yatsiddhāv anyaprakaraṇasiddhiḥ saḥ adhikaraṇasiddhāntaḥ //</p>
         
         
         <p>yasyārthasya siddhāvanye 'rthā anuṣajyante, na tairvinā so 'rthaḥ sidhyati te 'rthā
            yadadhiṣṭhānāḥ, so 'dhikaraṇasiddhāntaḥ|
            yathā dehendriyavyatirikto jñātā darśanasparśanābhyāmekārthagrahaṇāditi|
            atrānuṣaṅgiṇo 'rthā
            indriyanānātvam, niyataviṣayāṇīndriyāṇi, svaviṣayagrahaṇaliṅgāni jñāturjñānasādhanāni,
            gandhādiguṇavyatiriktaṃ dravyam, guṇādhikaraṇamaniyataviṣayāścetanā iti|
            pūrvārthasiddhāvete 'rthāḥ sidhyanti|
            na tairvinā so 'rthaḥ sambhavatīti//30//</p>
         
         
         
         
         
         <p>  ********************** NySBh_1,1.31 **********************</p>
         
         
         <p>  NyS_1,1.31: aparīkṣitābhyupagamāt tadviśeṣaparīkṣaṇamabhyupagasiddhāntaḥ //</p>
         
         
         <p>yatra kiṃcidarthajātamaparīkṣitamabhyupagamyate, astu dravyaṃ śabdaḥ, sa tu nityo
            'thānitya iti? dravyasya sato anityatā nityatā vā tadviśeṣaḥ parīkṣyate, so 'bhyupagamasiddhāntaḥ
            svabuddhyatiśayacikhyāpayiṣayā parabuddhyavajñānāya ca pravartata iti //31//</p>
         
         
         
         
         
         <p>  ********************** NySBh_1,1.32 **********************</p>
         
         
         <p>athāvayavāḥ---</p>
         
         
         <p>  NyS_1,1.32: pratijñāhetūdāharaṇopanayanigamanānyavayavāḥ //</p>
         
         
         <p>daśāvayavāneke nauyayikā vākye sañcakṣate jijñāsā saṃśayaḥ śakyaprāptiḥ prayojanaṃ
            saṃśayavyudāsa iti|
            te kasmānnocyanta iti? tatrāpratīyamāne 'rthe pratyayārthasya pravartikā jijñāsā|
            apratīyamānamarthaṃ kasmājjijñāsate? taṃ tattvato jñātaṃ hāsyāmi vopādāsya upekṣiṣye
            veti|
            tā etā hānopādānopekṣābuddhayastattvajñānasyārthaḥ tadarthamayaṃ jijñāsate|
            sā khalviyamasādhanam arthasyeti|
            jijñāsādhikaṣṭhānaṃ saṃśayaśca vyāhatadharmopasaṅghātāt tatvajñāne pratyāsannaḥ|
            vyāhatorhi dharmayoranyatarattattvaṃ bhavitumarhatīti|
            sa pṛthagupadiṣṭo 'pyasādhanamarthasyeti|
            pramātuḥ pramāṇāni prameyādhigamārthāni, sā śakyaprāptirna sādhakasya vākyasya bhāgena
            yujyate pratijñādivaditi|
            prayojanaṃ tattvāvadhāraṇamarthasādhakasya vākyasya phalaṃ naikadeśa iti|
            
            <p>
               saṃśayavyudāsaḥ pratipakṣopavarṇanaṃ tatpratiṣedhena tattvajñānābhyanujñānārtham,
               na tvayaṃ sādhakavākyaikadeśa iti|<br />
               prakaraṇe tu jijñādaya samarthā avadhāraṇīyārthopakārāt|<br />
               tattvārnthasādhakabhāvāttu pratijñādayaḥ sādhakavāṅkyasya bhāgā ekadeśā avayavā iti
               // 32 //
               </p>
         </p>
         
         
         
         
         
         <p>  ********************** NySBh_1,1.33 **********************</p>
         
         
         <p>teṣāṃ tu yathāvibhaktānām---</p>
         
         
         <p>  NyS_1,1.33: sādhyanirdeśaḥ pratijñā //</p>
         
         
         <p>prajñāpanīyena dharmeṇa dharmiṇo viśiṣṭasya parigrahavacanaṃ pratijñā sādhyanirdeśaḥ|
            anityaḥ śabda iti // 33 //</p>
         
         
         
         
         
         <p>  ********************** NySBh_1,1.34 **********************</p>
         
         
         <p>  NyS_1,1.34: udāharaṇasādharmyātsādhyasādhanaṃ hetuḥ //</p>
         
         
         <p>udāharaṇena sāmānyātsādhyasya dharmasya sādhanaṃ prajñāpanaṃ hetuḥ|
            
            <p>
               sādhye pratisandhāya dharmamudāharaṇe ca pratisandhāya tasya sādhanatāvacanaṃ hetuḥ|<br />
               utpattidharmakatvāditi|<br />
               utpattidharmakamanityaṃ dṛṣṭamiti // 34 //
               </p>
         </p>
         
         
         
         
         
         <p>  ********************** NySBh_1,1.35 **********************</p>
         
         
         <p>kimetāvaddhetulakṣaṇamiti? netyucyate|
            kiṃ tarhi?</p>
         
         
         <p>  NyS_1,1.35: tathā vaidharmyāt //</p>
         
         
         <p>
            udāharaṇavaidharmyācca sādhyasādhanaṃ hetuḥ|<br />
            katham? anityaḥ śabdaḥ utpattidharmakatvāt|<br />
            anutpattidharmakaṃ nityaṃ dṛṣṭam ātmādaya iti //35//
            </p>
         
         
         
         
         <p>  ********************** NySBh_1,1.36 **********************</p>
         
         
         <p>  NyS_1,1.36: sādhyasādharmyāt taddharmabhāvī dṛṣṭāntaḥ udāharaṇam //</p>
         
         
         <p>sādhyena sādharmyaṃ samānadharmatā|
            sādhyasādharmyātkāraṇāttaddharmabhāvī dṛṣṭānta iti|
            tasya dharmastaddharmaḥ|
            tasyeti sādhyasya|
            sādhyaṃ ca dvividham dharmiviśiṣṭo vā dharmaḥ śabdasyānityatvam, dharmaviśiṣṭo vā
            dharmī anityaḥ śabda iti|
            ihottaraṃ tadgrahaṇena gṛhyata iti|
            kasmāt? pṛthagdharmavacanāt|
            tasya dharmastaddharmaḥ|
            taddharmasya bhāvastaddharmabhāvaḥ|
            sa yasmin dṛṣṭānte vartate sa dṛṣṭāntaḥ taddharmabhāvī|
            yasmin dṛṣṭānte sādhyasādharmyādutpattidharmakatvāt sādhyasya dharmo 'nityatvaṃ bhavati
            sa dṛṣṭāntaḥ|
            sādhyasādharmyādutpattidharmakatvāttaddharmabhāvī bhavati, sa codādaharaṇamiṣyate|
            sthālyādi dravyamutpattidharmakamanityaṃ dṛṣṭāmiti|
            tatra yudatpadyate tadutpattidharmakam|
            tacca bhūtvā na bhavati, ātmānaṃ jahāti nirudhyata ityanityam|
            evamutpattidharmakatvaṃ sādhanamanityatvaṃ sādhyam|
            
            <p>
               so 'yamekasmin dvayordharmayoḥ sādhyasādhanabhāvaḥ sādharmyād vyasthita upalabhyate|<br />
               taṃ dṛṣṭānta upalabhamānaḥ śabde 'pyanuminoti, śabdo 'pyutpattidharmakatvādanityaḥ
               sthālyādivaditi|<br />
               udāhriyate 'nena dharmayoḥ sādhyasādhanabhāva ityudāharaṇam //36//
               </p>
         </p>
         
         
         
         
         
         <p>  ********************** NySBh_1,1.37 **********************</p>
         
         
         <p>  NyS_1,1.37: tadviparyayāt vā viparītam //</p>
         
         
         <p>dṛṣṭānta udāharaṇamiti prakṛtam |
            sādhyavaidharmyādataddharmabhāvī ca dṛṣṭānta udāharaṇamiti |
            anityaḥ śabda utpattidharmakatvāt anutpattidharmakaṃ nityamātmādi, so 'yamātmādirdṛṣṭāntaḥ
            sādhyavaidharmyādanutpattidharmakatvādataddharmabhāvī-yo 'sau sādhyasya dharmo 'nityatvaṃ
            sa tasmin na bhavatīti|
            atrātmādau dṛṣṭānta utpattidharmakatvasyābhāvādanityatvaṃ na bhavatīti upalabhamānaḥ
            śabde vapiryayamanuminoti, utpattidharmakatvasya bhāvādanityaḥ śabda iti|
            sādharmyoktasya hetoḥ sādhyasādharmyāt taddharmabhāvī dṛṣṭānta udāharaṇam|
            vaidharmyoktasya hetoḥ sādhyavaidharmyādataddharmabhāvī dṛṣṭānta udāharaṇam|
            pūrvasmin dṛṣṭānte yau tau dharmauṃ sādhyasādhanabhūtau paśyati sādhye 'pi tayoḥ sādhyasādhanabhāvamanuminoti|
            
            <p>
               uttarasmin dṛṣṭānte yayordharmayorekasyābhāvāditarasyābhāvaṃ paśyati tayorekatarasya
               bhāvāditarasya bhāvaṃ sādhye 'numinotīti|<br />
               tadetaddhetvābhāseṣu na sambhavatītyahetavo hetvābhāsāḥ|<br />
               tadidaṃ hetūdāharaṇayoḥ sāmarthyaṃ paramasūkṣmaṃ duḥkhabodhaṃ paṇḍitarūpavedanīyamiti
               //37//
               </p>
         </p>
         
         
         
         
         
         <p>  ********************** NySBh_1,1.38 **********************</p>
         
         
         <p>  NyS_1,1.38: udāharaṇāpekṣaḥ tathā iti upasaṃhāraḥ na tathā iti vā sādhyasya upanayaḥ
            //</p>
         
         
         <p>udāharaṇāpekṣa udāharaṇatantra udāharaṇavaśaḥ|
            vaśaḥ sāmarthyam|
            sādhyasādharmyayukte udāharaṇe sthālyādidravyamutpattidharmakamanityaṃ dṛṣṭam, tathā
            ca śabda utpattidharmaka iti sādhyasya śabdasyotpattidharmakatvamūpasaṃhriyate |
            sādhyavaidharmyayuktaṃ punarudāharaṇe ātmādidravyamanutpattidharmakaṃ nityaṃ dṛṣṭam,
            na ca tathānutpattidharmakaḥ śabda iti, anutpattidharmakatvasyopasaṃhārapratiṣedhenotpattidharmakattvamupasaṃhriyate
            |
            tadidamupasaṃhāradvetamudāharaṇadvaitādbhavati|
            upasaṃhriyate aneneti copasaṃhāro veditavya iti//38//</p>
         
         
         
         
         
         <p>  ********************** NySBh_1,1.39 **********************</p>
         
         
         <p>dvividhasya punarhetodvividhasya codāharaṇasyopasaṃhāradvaite ca samānam---</p>
         
         
         <p>  NyS_1,1.39: hetvapadeśātpratijñāyāḥ punarvacanaṃ nigamanam //</p>
         
         
         <p>sādharmyokte vā vaidharmyokte vā yathodāharaṇamupasaṃhriyate tasmādutpattidharmakatvādanityaḥ
            śabda iti nigamanam/
            nigamyante aneneti pratijñāhetūdāharaṇopanayā ekatreti nigamanam|
            nigamyante samarthyante saṃbadhyante|
            tatra sādharmyokte tāvadvetau vākyam, anityaḥ śabda iti pratijñā|
            utpattidharmakatvāditi hetuḥ|
            utpattidharmakaṃ sthālyādi dravyamanityamityudāharaṇam|
            tathā cotpattidharmakaḥ śabda ityupanayaḥ|
            tasmādutpattidharmakatvādanityaḥ śabda iti nigamanam|
            vaidharmyokte 'pi, anityaḥ śabdaḥ|
            utpattidharmakatvāt, anatpattidharmakamātmādi dravyaṃ nityaṃ dṛṣṭam|
            na ca tathānutpattidharmakaḥ śabdaḥ|
            kiṃ tarhi? utpattidharmakaḥ|
            tasmādutpattidharmakatvādanityaḥ śabda iti//</p>
         
         
         <p>avayavasamudāye ca vākye saṃbhūyetaretarābhisaṃbandhātpramāṇānyarthaṃ sādhayantīti|
            saṃbhavastāvat, śabdaviṣayā pratijñā, āptopadeśasya pratyakṣānumānābhyāṃ pratisandhānādanṛṣeśca
            svātantryānupapatteḥ|
            anumānaṃ hetuḥ, udāharaṇe saṃdṛśya pratipatteḥ|
            taccodāharaṇabhāṣye vyākhyātam|
            pratyakṣaviṣayamudāharaṇam, dṛṣṭenādṛṣṭasiddheḥ|
            upamānamupanayaḥ, tathetyupasaṃhaarāt, na ca tatheti copamānadharmapratiṣedhe viparītadharmopasaṃhaarasiddheḥ|
            sarveṣāmekārthapratipattau sāmarthyapradarśanaṃ nigamanamiti//</p>
         
         
         <p>itaretarābhisaṃbandho 'pi---asatyāṃ pratijñāyāmanāśrayā hetvādayo na pravartteran|
            asati hetau kasya sādhanabhāvaḥ pradarśyeta? udāharaṇe sādhye ca kasyopasaṃhaaraḥ
            syāt? kasya cāpadeśātpratijñāyāḥ punarvacanaṃ nigamanaṃ syāt iti? asatyudāharaṇe kena
            sādharmyaṃ vaidharmyaṃ vā sādhyasādhanamupādīyeta? kasya vā sādharmyavaśādupasaṃhaaraḥ
            pravarteta? upanayaṃ cāntareṇa sādhye 'nupasaṃhṛtaḥ sādhako dharmo nārthaṃ sādhayet|
            nigamanābhāve cānabhivyaktasaṃbandhānāṃ pratijñādīnāmekārthena pravartanaṃ tatheti
            pratipādanaṃ kasyeti//</p>
         
         
         <p>athāvayavārthaḥ|
            sādhyasya dharmasya dharmiṇā saṃbandhopapādanaṃ pratijñārthaḥ|
            udāharaṇena samānasya viparītasya vā sādhyasya dharmasya sādhakabhāvavacanaṃ hetvarthaḥ|
            dharmayoḥ sādhyasādhanabhāvapradarśanamekatrodāharaṇārthaḥ|
            sādhanabhūtasya dharmasya sādhyena dharmeṇa sāmānādhikaraṇyopapādanamupanayārthaḥ|
            udāharaṇasthayorddharmayoḥ sādhyasādhanabhāvopapattau sādhye viparītaprasaṅgapratiṣedhārthaṃ
            nigamanam//</p>
         
         
         <p>
            na caitasyāṃ hetūdāharaṇapariśuddhau satyāṃ sādharmyavaidharmyābhyāṃ pratyavasthānasya
            vikalpājjātinigrahasthānabahutvaṃ prakramate|<br />
            avyavasthāpya khalu dharmayoḥ sādhyasādhanabhāvamudāharaṇe jātivādī pratyavatiṣṭhate|<br />
            vyavasthiteha khilu dharmayoḥ sādhyasādhanabhāve dṛṣṭāntasthe gṛhyamāṇe sādhanabhūtasya
            dharmasya hetutvena upādānaṃ na sādharmyamātrasya, na vairdharmyamātrasya veti //39//
            </p>
         
         
         
         
         
         <p>  ********************** NySBh_1,1.40 **********************</p>
         
         
         <p>ata ūrdhvaṃ tarko lakṣaṇīya iti athedamucyate---</p>
         
         
         <p>  NyS_1,1.40: avijñātatattve 'rthe kāraṇopapattitastattvajñānārthamūhastarkaḥ //</p>
         
         
         <p>avijñāyamānatattve 'rthe jijñāsā tāvajjāyate jānīyemamarthamiti|
            atha jijñāsitasya vastuno vyāhatau dharmauṃ vibhāgena vimṛśati, kiṃ svit ittthamāhosvinnetthamiti|
            vimṛśyamānayordharmayorekataraṃ kāraṇopapattyā anujñānāti, sambhavatyasmin kāraṇaṃ
            pramāṇaṃ heturiti|
            kāraṇopapattyā syādevametat netaraditi//</p>
         
         
         <p>tatra nidarśanam, yo 'yaṃ jñātā jñātavyamarthaṃ jānīte, taṃ tattvato jānīyeti jijñāsā|
            sa kimutpattidharmako 'nutpattidharmakaṃ iti vimarśaḥ|
            vimṛśyamāne 'vijñātatattve 'rthe yasya dharmasyābhyanujñākāraṇamupapadyate, tamanujānāti|
            yadyayamanutpattidharmakaḥ tataḥ svakṛtasya karmaṇaḥ phalamanubhavati jñātā|
            duḥkhajanmapravṛttidoṣamithyājñānānāmuttaramuttaraṃ pūrvasya pūrvasya kāraṇam, uttarottarāpāye
            ca tadanantarābhāvādapavarga iti syātāṃ saṃsārāpavargauṃ|
            utpattidharmake jñātari punarna syātām|
            utpannaḥ khalu jñātā dehendriyaviṣayabuddhivedanābhiḥ saṃbadhyata iti nāsyedaṃ svakṛtasya
            karmaṇaḥ phalam|
            utpannaśca bhūtvā na bhavatīti, tasyāvidyamānasya niruddhasya vā svakṛtakarmaṇaḥ phalopabhogo
            nāsti, tadevamekasyānekaśarīrayogaḥ śarīraviyogaścātyantaṃ na syāditi, yatra
            kāraṇamanupapadyamānaṃ paśyati, tannānujānāti|
            so 'yamevaṃlakṣaṇa ūhastarka ityucyate//</p>
         
         
         <p>kathaṃ punarayaṃ tattvajñānārtho na tattvajñānameveti? anavadhāraṇāt|
            anujānātyayamekataraṃ dharmaṃ kāraṇopapattyā, na tvavadhārayati na vyavasyati na niścinoti
            evamevedamiti|
            kathaṃ tattvajñānārtha iti? tattvajñānaviṣayābhyanujñālakṣaṇādūhād bhāvitātprasannādanantaraṃ
            pramāṇasāmarthyāt tattvajñānam utpadyata ityevaṃ tattvajñānārtha iti//</p>
         
         
         <p>so 'yaṃ tarkaḥ pramāṇāni pratisandadhānaḥ pramāṇābhyanujñānāt pramāṇasahito vāde 'padiṣṭa
            iti|
            avijñātatattve 'rthe iti yathā so 'rtho bhavati tasya tathābhāvastattvamaviparyayo
            yāthātathyam //40//</p>
         
         
         
         
         
         <p>  ********************** NySBh_1,1.41 **********************</p>
         
         
         <p>etasmiśca tarkaviṣaye---</p>
         
         
         <p>  NyS_1,1.41: vimṛśya pakṣapratipakṣābhyāmarthāvadhāraṇa nirṇayaḥ //</p>
         
         
         <p>sthāpanā sādhanam, pratiṣedha upālambhaḥ|
            tau sādhanopālambhau pakṣapratipakṣāśrayau vyatiṣaktāvanubandhena pravarttamānau pakṣapratipakṣāvityucyete|
            tayoranyatarasya nivṛttiḥ ekatarasyāvasthānamavarjanīyamavaśyambhāvitvāt|
            yasyāvasthānaṃ tasyārthāvadhāraṇaṃ nirṇayaḥ//</p>
         
         
         <p>nedaṃ pakṣapratipakṣābhyāmarthāvadhāraṇaṃ sambhavatīti eko hi pratijñātamarthaṃ taṃ
            hetutaḥ sthāpayati pratiṣiddhaṃ coddharati dvitīyasya|
            dvitīyena sthāpanāhetuśca pratiṣidhyate tasyaiva pratiṣedhahetuścoddhriyate|
            sa nivarttate|
            tasya nivṛttau yo 'vatiṣṭhate tenārthāvadhāraṇaṃ nirṇayaḥ//</p>
         
         
         <p>ubhābhyāmevārthāvadhāraṇamityāha|
            kayā yuktyā? ekasya saṃbhavo dvitīyasyāsambhavaḥ|
            tāvetau sambhavāsambhavau vimarśaṃ saha nivarttayata ubhayasambhave|
            ubhayāsambhave tvanivṛtto nimarśa iti|
            vimṛśyeti vimarśaṃ kṛtvā|
            so 'yaṃ vimarśaḥ pakṣapratipakṣāvavadyotya nyāyaṃ pravartayatītyupādīyata iti|
            etacca viruddhayorekadharmisthayorbodhavyam|
            yatra tu dharmisāmānyagatau viruddhau dharmauṃ hetutaḥ sambhavataḥ tatra samuccayaḥ,
            hetuto 'rthasya tathābhāvopapatteḥ|
            yathā kriyāvad dravyamiti lakṣaṇavacane yasya dravyasya kriyāyogo hetutaḥ saṃbhavati
            tat kriyāvat, yasya na saṃbhavati tadakriyamiti|
            ekadharmisthāyośca viruddhayoḥ dharmayorayugapadbhāvavinoḥ kālavikalpaḥ, yathā tadeva
            dravyaṃ kriyāyuktaṃ kriyāvat, anutpannoparatakriyaṃ punarakriyamiti//</p>
         
         
         <p>na cāyaṃ nirṇaye niyamaḥ vimṛśyaiva pakṣapratipakṣābhyāmarthāvadhāraṇaṃ nirṇaya iti,
            kiṃ tarhi? bhavati khalvindriyārthasannikarṣādutpannapratyakṣe 'rthāvadhāraṇaṃ nirṇaya
            iti, parīkṣāviṣaye tu vimṛśya pakṣapratipakṣābhyāmarthāvadhāraṇaṃ nirṇayaḥ|
            śāstre vāde ca vimarśavarjam //41//</p>
         
         
         <p>//iti vātsyāyanīye nyāyabhāṣye prathamādhyāyasya prathamāhnikam//</p>
         
         
         
         
         
         <p>  ********************** NySBh_1,2.1 **********************</p>
         
         
         <p>tisraḥ kathā bhavanti, vādo jalpo vitaṇḍā ceti|
            tāsām---</p>
         
         
         <p>  NyS_1,2.1: pramāṇatarkasādhanopālambhaḥ siddhāntāviruddhaḥ pañcāvayavopapannaḥ pakṣapratipakṣaparigraho
            vādaḥ //</p>
         
         
         <p>ekādhikaraṇasthau viruddhau dharmauṃ pakṣapratipakṣau pratyanīkabhāvāt, astyātmā nāstyātmeti|
            nānādhikaraṇasthau viruddhāvapi na pakṣapratipakṣau, yathā nitya ātmā, anityā buddhiriti|
            parigraho 'bhyupagamavyavasthā|
            sodyayaṃ pakṣapratipakṣaparigraho vādaḥ|
            tasya viśeṣaṇaṃ pramāṇatarkasādhanopālambhaḥ|
            pramāṇatarkasādhanaḥ pramāṇatarkopālambhaśca|
            pramāṇaistarkaṇa ca sādhanamupālambhaścāsmin kriyata iti|
            sādhanaṃ sthāpanā|
            upālambhaḥ pratiṣadhaḥ|
            tau sādhanopālambhau ubhayorapi pakṣayorvyatiṣaktāvanubaddhau ca tāvad yāvadeko nivṛtta
            ekataro vyavasthita iti|
            nivṛttasyopālambho vyavasthitasya sādhanamiti//</p>
         
         
         <p>jalpe nigrahasthānaviniyogādvāde tatpratiṣedhaḥ|
            tatpratiṣedhe ca kasyacidabhyanujñānārthaṃ siddhāntāviruddha iti vacanam|
            siddhāntamabhyupetya tadvirodhī viruddha iti viruddhasya hetvābhāsasya nigrahasthānasyābhyanujñā
            vāde|
            pañcāvayavopapanna iti hīnamanyatamenāpyavayavena nyūnam hetudāharaṇādhikamadhikam
            iti caitayorabhyanujñānārthamiti//</p>
         
         
         <p>avayaveṣu pramāṇatarkāntarbhāve pṛthak pramāṇatarkagrahaṇaṃ sādhanopalambhavyatiṣaṅgajñāpanārtham|
            
            <p>
               anyathobhāvapi pakṣau sthāpanāhetunā pravṛttau vāda iti syāt|<br />
               antareṇāpi cāvayavasaṃbandhaṃ pramāṇānyarthaṃ sādhayantīti dṛṣṭam, tenāpi kalpena
               sādhanopālambhau vāde bhavata iti jñāpayati|<br />
               chalajātinigrahasthānasādhanopālambho jalpa iti vacanādvinigraho jalpa iti mā vijñāyi,
               chalajātinigrahasthānasādhanopālambha eva jalpaḥ, pramāṇatarkasādhanopālambho vāda
               eveti sa mā vijñāyītyevamartha pṛthak pramāṇatarkagrahaṇamiti //1//
               </p>
         </p>
         
         
         
         
         
         <p>  ********************** NySBh_1,2.2 **********************</p>
         
         
         <p>  NyS_1,2.2: yathoktopapannaḥ chalajātinigrahasthānasādhanopālambhaḥ jalpaḥ //</p>
         
         
         <p>yathoktopapanna iti, pramāṇatarkasādhanopālambhaḥ siddhāntāviruddhaḥ pañcāvayavopapannaḥ
            pakṣapratipakṣaparigrahaḥ|
            chalajātinigrasthānasādhanopālambha iti, chalajātinigrahasthānaiḥ sādhanamupālambhaścāsmin
            kriyata iti evaṃviśeṣaṇo jalpaḥ//</p>
         
         
         <p>na khalu vai chalajātinigrahasthānaiḥ sādhanaṃ kasyacidarthasya sambhavati, pratiṣedhārthataivaiṣāṃ
            sāmānyalakṣaṇe viśeṣalakṣaṇe ca śrūyate vacanavighāto 'rthavikalpopattyā chalam iti,
            sādharmyavaigharmyābhyāṃ pratyavasthānaṃ jātiḥ
            vipratipattirapratipattiśca nigrahasthānam iti|
            viśeṣalakṣaṇeṣvapi yathāsvamiti|
            na caitadvijānīyātpratiṣedhārthatayaivārthaṃ sādhayantīti, chalajātinigrahasathānopālambho
            jalpa ityevamapyucyamāne vijñāyata etaditi//</p>
         
         
         <p>pramāṇaiḥ sādhanopālambheyīśchalajātinigrahasthānānāmaṅgabhāvaḥ svapakṣarakṣaṇārthatvāt,
            na svatantrāṇāṃ sādhanabhāvaḥ|
            yattatpramāṇairarthasya sādhanaṃ tatra chalajātinigrasthānānāmaṅgābhāvo rakṣaṇārthatvāt|
            tāni hi prayujyamānāni parapakṣavighāte svapakṣaṃ rakṣanti|
            tathā coktaṃ tattvādhyavasāyasaṃrakṣaṇārthaṃ jalpavitaṇḍe bījaprarohasaṃharakṣaṇārthaṃ
            kaṇṭakaśākhāvaraṇavat iti|
            
            <p>
               yaścāsau pramāṇaiḥ pratipakṣasyopālambhastasya caitāni prayujyamānāni pratiṣedhabighātātsahakārīṇi
               bhavanti|<br />
               tadevamaṅgībhūtānāṃ chalādīnāmupādānaṃ jalpe, na svatantraṇāṃ sādhanabhāvaḥ|<br />
               upālambhe tu svātantrayamapyastīti // 2 //
               </p>
         </p>
         
         
         
         
         
         <p>  ********************** NySBh_1,2.3 **********************</p>
         
         
         <p>  NyS_1,2.3: sa pratipakṣasthāpanāhīnaḥ vitaṇḍā //</p>
         
         
         <p>sa jalpo vitaṇḍā bhavati|
            kiṃ viśeṣaṇaḥ? pratipakṣasthāpanayā hīnaḥ|
            yau tau samānādhikaraṇau viruddhau dharmauṃ pakṣapratipakṣāvityuktau tayorekataraṃ
            vaitaṇḍiko na sthāpayatīti parapakṣapratiṣedhenaiva pravarttata iti//</p>
         
         
         <p>astu tarhi sa pratipakṣahīno vitaṇḍā? yadvai khalu tatparapratiṣedhalakṣaṇaṃ vākyaṃ
            sa vaitaṇḍikasya pakṣaḥ, na tvasau sādhyaṃ kaṃcidarthaṃ pratijñāya sthāpayatīti|
            tasmādyathānyāsamevāstviti //3//</p>
         
         
         
         
         
         <p>  ********************** NySBh_1,2.4 **********************</p>
         
         
         <p>hetulakṣaṇābhāvādahetavo hetusāmānyādvetuvadābhāsamānāḥ|
            ta ime---</p>
         
         
         <p>  NyS_1,2.4: savyabhicāraviruddhaprakaraṇasamasādhyasamakālātītā hetvābhāsāḥ //</p>
         
         
         
         
         
         <p>  ********************** NySBh_1,2.5 **********************</p>
         
         
         <p>teṣām---</p>
         
         
         <p>  NyS_1,2.5: anaikāntikaḥ savyabhicāraḥ //</p>
         
         
         <p>vyabhicāra ekatrāvyavasthitiḥ|
            saha vyabhicāreṇa varttate iti savyabhicāraḥ|
            nidarśanam---nityaḥ śabdo 'sparśatvāt|
            sparśavān kuṃmoḥ anityo dṛṣṭaḥ|
            na ca tathā sparśavān śabdaḥ|
            tasmādasparśatvānnityaḥ śabda
            iti|
            dṛṣṭānte sparśavattvamanityatvaṃ ca dharmauṃ na sādhyasādhanabhūtau gṛhyate, sparśavāṃścāṇurnityaśceti|
            ātmādau ca dṛṣṭānte udāharaṇasādharmyātsādhyasādhanaṃ hetuḥ iti asparśatvāditi heturnityatvaṃ
            vyabhicarati, asparśā ca buddhiranityā ceti|
            evaṃ dvividhāpi dṛṣṭānte vyabhicārātsādhyasādhanabhāvo nāstīti lakṣaṇābhāvādaheturiti//</p>
         
         
         <p>
            nityatvamapyeko 'ntaḥ|<br />
            anityatvamapyeko 'ntaḥ|<br />
            ekasminnante vidyata iti aikāntiko viparyayādanaikānitakaḥ, ubhāyāntavyāpakatvāditi
            // 5//
            </p>
         
         
         
         
         
         <p>  ********************** NySBh_1,2.6 **********************</p>
         
         
         <p>  NyS_1,2.6: siddhāntam abhyupetya tadvirodhī viruddhaḥ //</p>
         
         
         <p>taṃ viruṇaddhīti tadvirodhī, abhyupetaṃ siddhāntaṃ vyāhantīti|
            yathā so 'yaṃ vikāro vyakterapaiti nityatvapratiṣedhāt, na nityo vikāra upapadyate|
            apeto 'pi vikāro 'sti vināśapratiṣedhāt|
            so 'yaṃ nityatvapratiṣedhāditi heturvyakterapeto 'pi vikāro 'stītyanena svasiddhāntena
            virudhyate|
            katham? vyaktirātmalābhaḥ|
            upāyaḥ pracyutiḥ|
            yadyātmalābhātpracyuto vikāro 'sti, nityatvapratiṣedhau nopapadyate|
            yadvyakterapetasyāpi vikārasyāstitvam, tat khalu nityatvamiti|
            nityatvapratiṣedho nāma vikārasyātmalābhātpracyuteḥ upapattiḥ|
            yadātmalābhātpracyavate tadanityaṃ dṛṣṭam|
            
            <p>
               yadasti na tadātmalābhātpracyavate|<br />
               astitvaṃ cātmalābhāpracyutiriti ca viruddhāvetau dhamau na saha sambhavata iti|<br />
               so 'yaṃ heturyaṃ siddhāntamāśritya pravarttate tameva vyāhantīti // 6//
               </p>
         </p>
         
         
         
         
         
         <p>  ********************** NySBh_1,2.7 **********************</p>
         
         
         <p>  NyS_1,2.7: yasmāt prakaraṇacintā saḥ nirṇayārthamapadiṣṭaḥ prakaraṇasamaḥ //</p>
         
         
         <p>vimarśādhiṣṭhānau pakṣapratipakṣāvubhāvanavasitau prakaraṇam|
            tasya cintā vimarśātprabhṛti prāṅnirṇayādyatsamīkṣaṇam,
            sā jijñāsā yatkṛtā sa nirṇayārthaṃ prayukta ubhayapakṣasāmyāt prakaraṇamanativartamānaḥ
            prakaraṇasamo nirṇayāya na prakalpate|
            prajñāpanaṃ tvanityaḥ śabdo nityadharmānupalabdherityanupalabhyamānanityadharmakamanityaṃ
            dṛṣṭaṃ sthālyādi//</p>
         
         
         <p>yantra samāno dharmaḥ saṃśayakāraṇaṃ hetutvenopādīyate, sa saṃśayasamaḥ savyabhicāra
            eva|
            yā tu vimarśasya viśeṣāpekṣitā ubhayapakṣaviśeṣānupalabdhiśca sā prakaraṇaṃ pravartayati|
            yathā śabde nityadharmo nopalabhyate evamanityadharmaḥ api|
            seyamubhayapakṣaviśeṣānupalabdhiḥ prakaraṇacintāṃ pravartayati|
            katham? viparyaye hi prakaraṇanivṛtteḥ|
            
            <p>
               yadi nityadharmaḥ śabde gṛhyeta, na syātprakaraṇam|<br />
               yadi vā anityadharmo gṛhyeta, evamapi nivartteta prakaraṇam|<br />
               so 'yaṃ heturubhau pakṣau pravartayannanyatarasya nirṇayāya na prakalpate // 7//
               </p>
         </p>
         
         
         
         
         
         <p>  ********************** NySBh_1,2.8 **********************</p>
         
         
         <p>  NyS_1,2.8: sādhyāviśiṣṭaḥ sādhyatvāt sādhyasamaḥ //</p>
         
         
         <p>dravyaṃ chāyeti sādhyam, gatimattvāditi hetuḥ|
            sādhyenāviśiṣṭaḥ sādhanīyatvāt sādhyasamaḥ|
            ayamapyasiddhatvātsādhayavatprajñāpayitavyaḥ|
            
            <p>
               sādhyaṃ tāvadetat---kiṃ puruṣavacchāyāpi gacchati āho svidāvarakadravye saṃsarpati
               āvaraṇasantānādasannidhisantāno 'yaṃ tejaso gṛhyata iti|<br />
               sarpatā khalu dravyeṇa yo yastejobhāga āvriyate tasya tasyāsannidhirevāvicchinno gṛhyata
               iti|<br />
               āvaraṇaṃ tu prāptipratiṣedhaḥ // 8//
               </p>
         </p>
         
         
         
         
         
         <p>  ********************** NySBh_1,2.9 **********************</p>
         
         
         <p>  NyS_1,2.9: kālātyayāpadiṣṭaḥ kālātītaḥ //</p>
         
         
         <p>kālātyayena yukto yasyārthaikadeśo 'padiśyamānasya sa kālātyayāpadiṣṭaḥ kālātīta ityucyate|
            nidarśanam nityaḥ śabdaḥ saṃyogavyaṅgyatvāda rūpavat|
            prāgūrddhaṃ ca vyakteravasthitaṃ rūpaṃ pradīpaghaṭasaṃyogena vyajyate, tathā ca śabdo
            'pyavasthito bherīdaṇḍasaṃyogena vyajyate, dāruparaśusaṃyogena vā|
            tasmātsaṃyogavyaṅgyatvānnityaḥ śabda ityayamahetuḥ kālātyayāpadeśāt|
            vyañjakasya saṃyogasya kālaṃ na vyaṅgyasya rūpasya vyaktiratyeti|
            sati pradīpasaṃyoge rūpasya grahaṇaṃ bhavati, na nivṛtte saṃyoge rūpaṃ gṛhyate|
            nivṛtte tu dāruparaśusaṃyoge dūrasthena śabdaḥ śrūyate vibhāgakāle|
            seyaṃ śabdasya vyaktiḥ|
            saṃyogakālam atyetīti na saṃyoganimittā bhavati|
            kasmāt? kāraṇābhāvāddhi kāryābhāva iti|
            evamudāharaṇasādharmyasyābhāvādasādhanamayaṃ heturhetvābhāsa iti/
            avayavaviparyāsavacanaṃ na sūtrārthaḥ|
            kasmāt?
            yasya yenārthasambandho dūrasthasyāpi tasya saḥ/
            arthato hyasamarthānāmānantaryamakāraṇam//</p>
         
         
         <p>ityetadvacanādviparyāsenokto heturudāharaṇasādharmyāttathā vaidharmyātsādhyasādhanaṃ
            hetulakṣaṇa na jahāti|
            ajahaddhetulakṣaṇaṃ na hetvābhāso bhavatīti//</p>
         
         
         <p>avayavaviparyāsavacanamaprāpatakālam iti ca nigrahasthānamuktam|
            tadevedaṃ punarucyate iti, atastanna sūtrārthaḥ //9//</p>
         
         
         
         
         
         <p>  ********************** NySBh_1,2.10 **********************</p>
         
         
         <p>atha chalam---</p>
         
         
         <p>  NyS_1,2.10: vacanavidhāto 'rthavikalpopatyā chalam //</p>
         
         
         <p>na sāmānyalakṣaṇe chalaṃ śakyamudāhartum, vibhāge tūdāharaṇāni // 10 //</p>
         
         
         
         
         
         <p>  ********************** NySBh_1,2.11 **********************</p>
         
         
         <p>vibhāgaśca,</p>
         
         
         <p>  NyS_1,2.11: tat trividhaṃ vākchalaṃ sāmānyacchalamupacāracchalaṃ ca //</p>
         
         
         
         
         
         <p>  ********************** NySBh_1,2.12 **********************</p>
         
         
         <p>teṣām---</p>
         
         
         <p>  NyS_1,2.12: aviśeṣābhihite 'rthe vakturabhiprāyādarthānatarakalpanā vākchalam //</p>
         
         
         <p>navakambalo 'yaṃ māṇavaka iti prayogaḥ|
            atra navaḥ kambalo 'syeti vakturābhiprāyaḥ|
            vigrahe tu viśeṣo, na samāse|
            tatrāyaṃ chalavādī vaktuḥ abhiprāyādavivakṣitamanyamarthaṃ nava kambalā asyeti tāvadabhihitaṃ
            bhavateti kalpayati|
            kalpayitvā cāsambhavena pratiṣedhati, eko 'sya kambalaḥ kuto nava kambalā iti|
            tadidaṃ sāmānyaśabde vāci nimitte chalaṃ vākchalamiti//</p>
         
         
         <p>asya pratyavasthānam---sāmānyaśabdasyānekārthatve 'nyatarābhidhānakalpanāyāṃ viśeṣavacanam|
            navakambala ityanekārthābhidhānam, navaḥ kambalo 'syeti, nava kambalā asyeti ca|
            etasminprayukte yeyaṃ kalpanā navakambalā asyetyetad bhavatābhihitam, tacca na sambhavatīti|
            etasyāmanyatarābhidhānakalpanāyāṃ viśeṣo vaktavyaḥ,
            yasmādviśeṣo 'rthaviśeṣeṣu vijñāyate 'yamartho 'nenābhihita iti|
            sa ca viśeṣo nāsti, tasmānmithyābhiyogamātrametaditi//</p>
         
         
         <p>prasaddhiśca loke śabdārthasambandho 'bhidhānābhidheyaniyamaniyogaḥ|
            asyābhidhānasyāyamartho 'bhidhena iti samānaḥ sāmānyaśabdasya, viśeṣo viśiṣṭaśabdasya|
            prayuktapūrvāśceme śabdā arthe prayujyante, nāprayuktapūrvāḥ|
            prayogaścārthasampratyayārthaḥ|
            arthapratyayācca vyavahāra iti|
            tatraivamarthagatyarthe śabdaprayoge sāmarthyātsāmānyaśabdasya prayoganiyamaḥ|
            ajāṃ grāmaṃ naya, sarpirādara, brāhmaṇaṃ bhojayeti sāmānyaśabdāḥ santo 'rthāvayaveṣu
            prayujyante, sāmarthyāt yatrārthakriyādeśanā sambhavati tatra pravartante nārthasāmānye,
            kriyādeśanāsambhavāt|
            
            <p>
               evamayaṃ sāmānyaśabdo navakambala iti yo 'rthaḥ sambhavati navaḥ kambalo 'syeti, tatra
               pravartate|<br />
               yasatu na sambhavati nava kambalā asyeti, tatra na pravartate|<br />
               so 'yamanupapadyamānārthakalpanayā paravākyopālambhaste na kalpata iti // 12 //
               </p>
         </p>
         
         
         
         
         
         <p>  ********************** NySBh_1,2.13 **********************</p>
         
         
         <p>  NyS_1,2.13: sambhavato 'rthasyātisāmānyayogād asambhūtārthakalpanā sāmānyacchalam
            //</p>
         
         
         <p>aho khalavasau brāhmaṇo vidyācaraṇasampanna ityukte kaścidāha sambhavati brāhmaṇe
            vidyācaraṇasampaditi|
            asya vacanasya vidhāto 'rthavikalpopapattyā asambhūtārthakalpanayā kriyate yadi brāhmaṇe
            vidyācaraṇasampat sambhavati nanu vrātye 'pi sambhavet, vrātyo 'pi brāhmaṇaḥ, so 'pyastu
            vidyācaraṇasampannaḥ|
            yadvivakṣitamarthamāpnoti cātyeti ca tadatisāmānyam|
            yathā brāhmaṇatvaṃ vidyācaraṇasampadaṃ kvacidāpnoti kvacidatyetīti|
            sāmānyanimittaṃ chalaṃ sāmānyacchalamiti/
            asya ca pratyavasthānam---avivakṣitahetukasya viṣayānuvādaḥ praśaṃsārthatvād vākyasya|
            tadatrāsaṃbhūtārthakalpanānupapattiḥ|
            yathā sambhavantyasmin kṣetre śālaya iti|
            anirākṛtamavivakṣitaṃ ca bījajanma|
            pravṛttiviṣayastu kṣetraṃ praśasyate|
            so 'yaṃ kṣetrānuvādo, nāsmin śālayo vidhīyanta iti|
            bījātaṃ śālinirvṛttiḥ satī na vivakṣitā|
            evaṃ sambhavati brāhmaṇe vidyācaraṇasampaditi sampadviṣayo brāhmaṇatvaṃ na sampaddhetuḥ|
            na cātra heturvivakṣitaḥ|
            
            <p>
               viṣayānuvādastvayaṃ praśaṃsārthatvād vākyasya, sati brāhmaṇatve sampaddhetuḥ samartha
               iti|<br />
               viṣayaṃ ca praśaṃsatā vākyena yathāhetutaḥ phalanirvṛttirna pratyākhyāyate|<br />
               tadevaṃ sati vacanavidhāto 'sambhūtārthakalpanayā nopapadyata iti // 13 //
               </p>
         </p>
         
         
         
         
         
         <p>  ********************** NySBh_1,2.14 **********************</p>
         
         
         <p>  NyS_1,2.14: dharmavikalpanirdeśe arthasadbhāvapratiṣedhaḥ upacāracchalam //</p>
         
         
         <p>abhidhānasya dharmo yathārthaprayogaḥ|
            dharmavikalpo 'nyatra dṛṣṭasyānyatra prayogaḥ|
            tasya nirdeśe dharmavikalpanirdeśe|
            yathā mañcāḥ krośantīti arthasadbhāvaneva pratiṣedhaḥ mañcasthāḥ puruṣāḥ krośanti,
            na tu mañcāḥ krośanti//</p>
         
         
         <p>kā punaratrārthavikalpopattiḥ? anyathā prayuktasyānyathārthakalpanaṃ, bhaktyā prayoge
            prādhānyena kalpanam upacāraviṣayaṃ chalamupacāracchalam|
            upacāro nītārthaḥ sahacaraṇādinimittena, atadbhāve tadvadabhidhānamupacāra iti//</p>
         
         
         <p>atra samādhiḥ---prasiddhe prayoge vakturyathābhiprāyaṃ śabdārthayorabhyanujñā pratiṣedho
            vā na cchandataḥ|
            pradhānabhūtasya śabdasya bhāktasya ca guṇabhūtasya prayoga ubhayorloke siddhaḥ|
            siddhe prayoge yathā vakturabhiprāyastathā śabdārthāvanujñeyau pratiṣedhyau vā na
            cchandataḥ|
            
            <p>
               yadi vaktā pradhānaśabdaṃ prayuṅkte, yathābhūtasyābhyanujñā pratiṣedho vā na nchandataḥ|<br />
               atha guṇabhūtam? tadā guṇabhūtasya|<br />
               yatra tu vaktā guṇabhūtaṃ śabdaṃ prayuṅkte pradhānabhūtamabhipretya paraḥ pratiṣedhati,
               svamanīṣayā pratiṣedho 'sau bhavati na paropālambha iti // 14 //
               </p>
         </p>
         
         
         
         
         
         <p>  ********************** NySBh_1,2.15 **********************</p>
         
         
         <p>  NyS_1,2.15: vākchalam evopacāracchalaṃ tad aviśeṣāt //</p>
         
         
         <p>na vākchalādupacāracchalaṃ bhidyate, tasyāpyarthāntarakalpanāyā aviśeṣāt|
            ihāpi sthānyartho guṇaśabdaḥ, pradhānaśabdaḥ sathānārtha iti kalpayitvā pratiṣidhyata
            iti // 15 //</p>
         
         
         
         
         
         <p>  ********************** NySBh_1,2.16 **********************</p>
         
         
         <p>  NyS_1,2.16: na tadarthāntarabhāvāt //</p>
         
         
         <p>
            na vākchalamevopacāracchalaṃ tasyārthasadbhāvapratiṣedhasyārthāntarabhāvāt|<br />
            kutaḥ? arthāntarakalpanātaḥ|<br />
            anyā hyarthāntakalpanā, anyo 'rthasadbhāvapratiṣedha iti // 16 //
            </p>
         
         
         
         
         
         <p>  ********************** NySBh_1,2.17 **********************</p>
         
         
         <p>  NyS_1,2.17: aviśeṣe vā kiñcitsādharmyāt ekacchalaprasaṅgaḥ //</p>
         
         
         <p>chalasya dvitvamabhyanujñāya tritvaṃ pratiṣidhyate kiṃcitsādharmyāt|
            
            <p>
               yathā cāyaṃ hetustrittvaṃ pratiṣedhati tathā<br />
               dvitvamapyabhyanujñātaṃ pratiṣedhati|<br />
               vidyate hi kiṃcitsādharmyānna nivartate, tritvamapi na nivartsyatīti // 17//
               </p>
         </p>
         
         
         
         
         
         <p>  ********************** NySBh_1,2.18 **********************</p>
         
         
         <p>ata ūddham---</p>
         
         
         <p>  NyS_1,2.18: sādharmyavaidharmyābhyāṃ pratyavasthānaṃ jātiḥ //</p>
         
         
         <p>prayukte hi hetau yaḥ prasaṅgo jāyate sā jātiḥ|
            sa ca prasaṅgaḥ sādharmyavaidharmyābhyā pratyavasthānamupālambhaḥ pratiṣedha iti|
            udāharaṇasādharmyāt sādhyasādhanaṃ hetuḥ ityasyodāharaṇavaidharmyeṇa pratyavasthānam|
            tathā udāharaṇavaidharmyātsādhyasādhanaṃ hetuḥ ityasyodāharaṇasādharmyeṇa pratyavasthānam|
            pratyanīkabhāvājjāyamāno 'rtho jātirati// 17 //</p>
         
         
         
         
         
         <p>  ********************** NySBh_1,2.19 **********************</p>
         
         
         <p>  NyS_1,2.19: vipratipattiḥ apratipattiḥ ca nigrahasthānam //</p>
         
         
         <p>viparītā vā kutsitā vā pratipattirvipratipattiḥ|
            vipratipadyamānaḥ parājayaṃ prāpnoti|
            nigrahasthānaṃ khalu parājayaprāptiḥ|
            
            <p>
               apratipattistvārambhaviṣaye 'pyanārambhaḥ|<br />
               pareṇa sthāpitaṃ vā na pratiṣedhati, pratiṣedhaṃ vā noddharati|<br />
               asamāsācca naite eva nigrahasthāne iti // 19 //
               </p>
         </p>
         
         
         
         
         
         <p>  ********************** NySBh_1,2.20 **********************</p>
         
         
         <p>kiṃ punardṛṣṭāntavajjātinigrahasthānayorabhedo 'tha siddhāntavadbheda ityata āha---</p>
         
         
         <p>  NyS_1,2.20: tadvikalpāñjātinigrahasthānabahutvam //</p>
         
         
         <p>tasya sādharmyavaidharmyābhyāṃ pratyavasthānasya vikalpājjātibahutvam, tayośca vipratipattyapratipattyovikalpānnigrahasthānabahuttvam|
            nānākalpo vikalpaḥ|
            vividho vā kalpo vikalpaḥ/
            tatrānanubhāṣaṇamajñānamapratibhā vikṣepo matānujñā paryanuyojyopekṣaṇamityapratipattirnigrahasthānam|
            śeṣastu vipratipattiriti//</p>
         
         
         <p>ta ime pramāṇādayaḥ padārthā uddiṣṭā yathoddeśaṃ ca lakṣitā yathālakṣaṇaṃ ca parīkṣiṣyanta
            iti trividhā cāsya
            śāstrasya pravṛttirveditavyeti // 20 //</p>
         
         
         <p>// vātsyāyanīye nyāyabhāṣye prathamādhyāyasya dvitīyāhnikam //</p>
         
         
         <p>samāptaścāyaṃ prathamo 'dhyāyaḥ /</p>
         
         
         
         
         
         <p>śrī śrīnivāsa svāmi, śrī vināyaka svāmi, śrī sarasvatī devī,</p>
         
         
         <p>oṃ</p>
         
         
         <p>atha saṭīke nyāyabhāṣye dvitīyādhyāyasya prathamamāhnikam</p>
         
         
         
         
         
         <p>  ********************** NySBh_2,1.1 **********************</p>
         
         
         <p>ata ūrdhvaṃ pramāṇādiparīkṣā sā ca"vimṛśya pakṣapratipakṣābhyāmarthāvadhāraṇaṃ nirṇayaḥ
            1-1-41"ityagre vimarśa eva parīkṣyate---</p>
         
         
         <p>  NyS_2,1.1: samānānekadharmādhyavasāyādanyataradharmādhyavasāyādvā na saṃśaya //</p>
         
         
         <p>
            samānasya dharmasyādhyavasāyāt saṃśayo na dharmamātrāt, atha vā 'samānamanayordharmamupalabhe'
            iti dharmadharmigrahaṇe saṃśayābhāva iti, atha vā samānadharmādhyavasāyādarthāntarabhūte
            dharmiṇi saṃśayo 'nupapannaḥ-- na jātu rūpāsayārthāntarabhūtasyādhyavasāyādarthāntarabhūte
            sparśe saṃśaya iti, atha vā nādhyavasāyāt = arthāvadhāraṇād anavadhāraṇajñānaṃ saṃśaya
            upapadyate--- kāryakāraṇayoḥ sārūpyābhavāditi|<br />
            etena"anekadharmādhyavasāyāt"iti vyākhyātam|<br />
            anyataradharmādhyavasāyācca saṃśayo na bhavati-- tato hyanyatarāvadhāraṇameveti //
            1 //
            </p>
         
         
         
         
         
         <p>  ********************** NySBh_2,1.2 **********************</p>
         
         
         <p>  NyS_2,1.2: vipratipattyavyavasthādhyavasāyācca //</p>
         
         
         <p>
            na vipratipattimātrādavyavasthāmātrādvā saṃśayaḥ, kiṃ tarhi ?. vipratipattimupalabhamānasya
            saṃśayaḥ, evamavyavasthāyāmapīti|<br />
            atha vā 'astyātmā' ityeke 'nāstyātmā' ityapare manyante ityupalabdheḥ kathaṃ saṃśayaḥ
            syāt ? iti|<br />
            tathopalabdhiravyavasthitā anupalabdhiś cāvyavasthiteti vibhāgenādhyavasite saṃśayo
            nopapadyate iti // 2 //
            </p>
         
         
         
         
         
         <p>  ********************** NySBh_2,1.3 **********************</p>
         
         
         <p>  NyS_2,1.3: vipratipattau ca saṃpratipatteḥ //</p>
         
         
         <p>yāṃ va vipratipattiṃ bhavān saṃśayahetuṃ manyate sā saṃpratipattiḥ-- sā hi dvayoḥ
            pratyanīkadharmaviṣayā, tatra yadi viprattipatteḥ saṃśayaḥ ? saṃpratipattereva saṃśaya
            iti // 3 //</p>
         
         
         
         
         
         <p>  ********************** NySBh_2,1.4 **********************</p>
         
         
         <p>  NyS_2,1.4: avyavasthātmani vyavasthitatvāccāvyavasthāyāḥ //</p>
         
         
         <p>na saṃśayaḥ, yadi tāvadiyamavyavasthā ātmanyeva vyavasthitā ? vyavasthānādavyavasthā
            na bhavatītyanupapannaḥ saṃśayaḥ, athāvyavasthātmani na vyavasthitā ? evamatādātmyādavyavasthā
            na bhavatīti saṃśayābhāva iti // 4 //</p>
         
         
         
         
         
         <p>  ********************** NySBh_2,1.5 **********************</p>
         
         
         <p>  NyS_2,1.5: tathātyantasaṃśayas taddharmasātatyopapatteḥ //</p>
         
         
         <p>yena kalpena bhavān samānadharmopapatteḥ saṃśaya iti manyate tena khalv atyantasaṃśayaḥ
            prasajyate-- samānadharmopapatteranucchedāt saṃśayānucchedaḥ-- nāyamataddharmā dharmī
            vimṛśyamāno gṛhyate satataṃ tu taddharmā bhavatīti // 5 //</p>
         
         
         
         
         
         <p>  ********************** NySBh_2,1.6 **********************</p>
         
         
         <p>asya pratiṣedhaprapañcasya saṃkṣepeṇoddhāraḥ---</p>
         
         
         <p>  NyS_2,1.6: yathoktādhyavasāyādeva tadviśeṣāpekṣāt saṃśaye nāsaṃśayo nātyantasaṃśayo
            vā //</p>
         
         
         <p>na saṃśayānutpattiḥ saṃśayānucchedaśca prasajyate, katham ?. yattāvat-- 'samānadharmādhyavasāyaḥ
            saṃśayahatuḥ na samānadharmamātramiti,' evametat|
            kasmādevaṃ nocyate ? iti,"vaśeṣāpekṣiḥ"itivacanāt tatsiddheḥ. viśeṣasyāpekṣā = ākāṅkṣā
            sā cānupalabhyamāne vaśeṣe simarthā|
            na coktam-- 'samānadharmāpekṣaḥ' iti|
            samāne ca dharme kathamākāṅkṣā na bhaved yadyayamapratyakṣaḥ myāt, etena sāmarthyena
            vajñāyite-- 'samānadharmādhyavasāyāt' iti|
            upapattivacanādvā. samānadharmopapatterityucyate. na cānyā sadbhāvasaṃvedanādṛte samānadharmopapattirasti,
            anupalabhyamānasadbhāvo hi samāno dharmo 'vadyimānavad bhavatīti|
            vaṣiyaśabdena vā vaṣiyiṇaḥ pratyayasyābhidhānaṃ yathā loke 'dhūmenāgniranumīyate'
            ityukte 'dhūmadarśanenāgniranumīyate' itijñāyate, katham ?. dṛṣṭvā hi dhūmamathāgnimanuminoti
            nādṛṣṭe. na caṃ vākye darśanaśabdaḥ śrūyate. anujānāti ca vākyasyārthapratyāyakatvaṃ
            tena manyāmahe-- vaṣiyaśabdena vaṣiyiṇaḥ pratyayasyābhidhānaṃ boddhānujānāti. evamihāpi
            samānadharmaśabdena samānadharmādhyavasāyamāheti|</p>
         
         
         <p>yaduktam-- 'samānamanayodharmamupalabhe iti dharmadharmigrahaṇe saṃśayābhāvaḥ' iti,
            pūrvadṛṣṭaviṣayametatuyāvahamarthau pūrvamadrākṣaṃ tayoḥ samānaṃ dharmamupalabhe viśeṣaṃ
            nopalabhe iti. kathaṃ nu viśeṣaṃ paśyeyaṃ yenānyataramavadhārayeyamiti, na caitat
            samānadharmopalabdhau dharmadharmigrahaṇamātreṇa nivartate iti|
            yaccoktam-- nārthāntarādhyavasāyādanyatra saṃśaya iti. yo hyarthāntarādhyavasāyamātraṃ
            saṃśayahetumupādadīta sa evaṃ vācya iti|
            yatpunaretat-- kāryakāraṇayoḥ sārūpyābhāvāditi, kāraṇasya bhāvābhāvayoḥ kāryasya bhāvābhāvau
            kāryakāraṇayoḥ sārūpyamuyasyotpādāt yadutpadyate yasya cānutpādād yannotpadyate tat
            kāraṇaṃ kāryamitarad ityetsārūpyam asti ca saṃśayakāraṇe saṃśaye caitaditi|
            etena anekadharmādhyavasāyāditi pratiṣedhaḥ parihṛta iti|
            yatpunaretaduktam-- vipratipattyavyavasthādhyavasāyācca na saṃśaya iti, pṛthakpravādayorvyāhatamarthamupalabhe
            viśeṣaṃ ca na jānāmiunopalabhe yenānyataramavadhārayeyaṃ tatkotra viśeṣaḥ syād yenaikataramavadhārayeyamiti
            saṃśayo vipratipattijanitoyaṃ na śakyo vipratipattisaṃpratipattimātreṇa nivartayitumiti|
            evam upalabdhyanupalabdhyavyavasthākṛte saṃśaye veditavyamiti|
            yatpunaretat--"vipratipattau ca saṃpratipatteḥ3"iti, vipratipattiśabdasya yorthaḥ
            tadadhyavasāyo viśeṣāpekṣaḥ saṃśayahetustasya ca samākhyāntareṇa na nivṛttiḥusamāne
            'dhikaraṇe vyāhatārthau pravādau vipratipattiśabdasyārthaḥ tadadhyavasāyaśca viśeṣāpekṣaḥ
            saṃśayahetuḥ na cāsya saṃpratipattiśabde samākhyāntare yojyamāne saṃśayahetutvaṃ nivartate.
            tadidamakṛtabuddhisaṃmohanamiti|
            yatpunaḥ"avyavasthātmani vyavasthitatvāccāvyavasthāyāḥ4"iti, saṃśayahetorarthasyāpratiṣedhāt
            avyavasthābhyanujñānācca nimittāntareṇa śabdāntarakalpanā vyarthā, śabdāntarakalpanā--
            'avyavasthā khalv avyavasthā na bhavati-- avyavasthātmani vyavasthitatvāditi' |
            nānayorupalabdhyanupalabdhyoḥ sadasadviṣayatvaṃ viśeṣāpekṣaṃ saṃśayaheturna bhavatīti
            pratiṣidhyate|
            yāvatā cāvyavasthātmani vyavasthitā na tāvatātmānaṃ jahāti tāvatā hyanujñātā bhavatyavyavasthā,
            evamiyaṃ kriyamāṇāpi śabdāntarakalpanā nārthāntaraṃ sādhayatīti|
            
            <p>
               yatpunaretat-- "tathātyantasaṃśayastaddharmasātatyopapatteḥ5"iti, nāyaṃ samānadharmādibhya
               eva saṃśayaḥ|<br />
               kiṃ tarhi ?. tadviṣayādhyavasāyād viśeṣasmṛtisahitāt iti. ato nātyantasaṃśaya iti|<br />
               "anyataradharmādhyavasāyādvā na saṃśayaḥ"iti. tanna yuktam-- viśeṣāpekṣo vimarśaḥ
               saṃśayaḥ itivacanāt. viśeṣaścānyataradharmo na tasminn adhyavasīyamāne viśeṣāpekṣā
               saṃbhavatīti // 6 //
               </p>
         </p>
         
         
         
         
         
         <p>  ********************** NySBh_2,1.7 **********************</p>
         
         
         <p>  NyS_2,1.7: yatra saṃśayastatraivamuttarottaraprasaṅgaḥ //</p>
         
         
         <p>yatra yatra saṃśayapūrvikā parīkṣā śāstre kathāyāṃ vā tatra tatraivaṃ saṃśaye pareṇa
            pratiṣiddhe samādhirvācya iti, ataḥ sarvaparīkṣāvyāpitvāt prathamaṃ saṃśayaḥ parīkṣita
            iti // 7 //</p>
         
         
         
         
         
         <p>  ********************** NySBh_2,1.8 **********************
            atha pramāṇaparīkṣā---</p>
         
         
         <p>  NyS_2,1.8: pratyakṣādīnāmaprāmāṇyam-- traikālyāsiddheḥ //</p>
         
         
         <p>pratyakṣādīnāṃ pramāṇyaṃ nāsti-- traikālyāsiddheḥupūrvāparasahabhāvānupapatteriti
            // 8 //</p>
         
         
         
         
         
         <p>  ********************** NySBh_2,1.9 **********************
            atha sāmānyavacanasyārthavibhāgaḥ---</p>
         
         
         <p>  NyS_2,1.9: pūrvaṃ hi pramāṇasiddhau nendriyārthasaṃnikarṣāt pratyakṣotpattiḥ //</p>
         
         
         <p>gandhādiviṣayaṃ jñānaṃ pratyakṣaṃ tad yadi pūrvaṃ paścād gandhādīnāṃ siddhiḥ ? nedaṃ
            gandhādi saṃnikarṣādutpadyate iti // 9 //</p>
         
         
         
         
         
         <p>  ********************** NySBh_2,1.10 **********************</p>
         
         
         <p>  NyS_2,1.10: paścātsiddhau na pramāṇebhyaḥ prameyasiddhiḥ // 10 //</p>
         
         
         <p>asati pramāṇe kena pramīyamāṇo 'rthaḥ prameyaḥ syāt ?, pramāṇena khalu pramīyamāṇo
            'rthaḥ prameyam ityetat sidhyati //</p>
         
         
         
         
         
         <p>  ********************** NySBh_2,1.11 **********************</p>
         
         
         <p>  NyS_2,1.11: yugapatsiddhau pratyarthaniyatatvāt kramavṛttitvābhāvo buddhīnām //</p>
         
         
         <p>yadi pramāṇaṃ prameyaṃ ca yugapad bhavataḥ ? evamapi gandhādiṣvindriyārtheṣu jñānāni
            pratyarthaniyatāni yugapad saṃbhavantīti jñānānāṃ pratyarthaniyatatvāt kramavṛttitvābhāvaḥuyā
            imā buddhayaḥ krameṇārtheṣu vartante tāsāṃ kramavṛttitvaṃ na saṃbhavatīti|
            vyāghātaśca-- "yugapad jñānānutpattirmanaso liṅgam 1-1-26"iti, etāvāṃśca pramāṇaprameyayoḥ
            sadbhāvaviṣayaḥ sa cānupapanna iti, tasmāt pratyakṣādīnāṃ pramāṇatvaṃ na saṃbhavatīti
            // 11 //</p>
         
         
         <p>asya samādhiḥ--- upalabdhihetorupalabdhiviṣayasya cārthasya pūrvāparasahabhāvā- 'niyamād
            yathādarśanaṃ vibhāgavacanam2. kvacidupalabdhihetuḥ pūrvaṃ paścādupalabdhiviṣayo yathādityasya
            prakāśaḥ, utpadyamānānāṃ kvacit pūrvamupalabdhiviṣayaḥ paścādupalabdhiheturyathāvasthitānāṃ
            pradīpaḥ, kvacidupalabdhiheturupalabdhiviṣayaśca saha bhavato yathā dhūmenāgnergrahaṇamiti/
            upalabdhihetuśca pramāṇaṃ prameyaṃ tūpalabdhiviṣayaḥ/ evaṃ pramāṇaprameyayoḥ pūrvāparasahabhāve
            'niyate yathārtho dṛśyate tathā vibhajya vacanīya iti, tatraikāntena pratiṣedhānupapattiḥ--
            sāmānyena khalu vibhajya pratiṣedha ukta iti/ samākhyāhetosraikālyayogāt tathābhūtā
            samākhyā3. yatpunaridam-- 'paścātsiddhauuasati pramāṇe prameyaṃ na sidhyati-- pramāṇena
            pramīyamāṇo 'rthaḥ prameyamiti vijñāyate' iti, pramāṇamityetasyāḥ samākhyāyā upalabdhihetutvaṃ
            nimittaṃ tasya traikālyayogaḥ-- 'upalabdhimakārṣīt' 'upalabdhiṃ karoti' 'upalabdhiṃ
            kariṣyati' iti samākhyāhetoḥ traikālyayogāt samākhyā tathābhūtā, pramito 'nenārthaḥ
            pramīyate pramāsyate iti pramāṇam. pramitaṃ pramīyate pramāsyate iti ca prameyam,
            evaṃ sati bhaviṣyatyasmin hetuta upalabdhiḥupramāsyate 'yamarthaḥ prameyamidam ityetatsarvaṃ
            bhavatīti|
            traikālyānabhyanujñāne ca vyavahārānupapa4ttiḥ. yaścaivaṃ nābhyanujānīyāt tasya 'pācakamānaya
            pakṣyati' 'lāvakamānaya laviṣyatītivyavahāro nopapadyate iti|
            "pratyakṣādīnāmaprāmāṇyaṃ traikālyāsiddheḥ 2-1-8"ityevamādivākyaṃ pramāṇapratiṣedhaḥ.
            tatrāyaṃ praṣṭavyaḥ- athānena pratiṣedhena bhavatā kiṃ kriyate iti, kiṃ saṃbhavo nivartyate
            ? athāsaṃbhāvo jñāpyate ? iti, tad yadi saṃbhavo nivartyate ? sati saṃbhave pratyakṣādīnāṃ
            pratiṣedhānupapattiḥ, athāsaṃbhavo jñāpyate ? pramāṇalakṣaṇaṃ prāptastarhi pratiṣedhaḥ--
            pramāṇāsaṃbhavasyopalabdhihetutvāditi // 11 //</p>
         
         
         
         
         
         <p>  ********************** NySBh_2,1.12 **********************
            kiṃ cātaḥ---</p>
         
         
         <p>  NyS_2,1.12: traikālyāsiddheḥ pratiṣedhānupapattiḥ //</p>
         
         
         <p>asya tu vibhāgaḥ-- pūrvaṃ hi pratiṣedhasiddhāvasati pratiṣedhye kimanena pratiṣidhyate
            ?, paścāt siddhau pratiṣedhāsiddhiḥ- pratiṣedhābhāvāditi, yūgapatsiddhau pratiṣedhyasiddhyabhyanujñānādanarthakaḥ
            pratiṣedha iti, pratiṣedhalakṣaṇe ca vākye 'nupapadyamāne siddhaṃ pratyakṣādīnāṃ pramāṇatvamiti
            // 12 //</p>
         
         
         
         
         
         <p>  ********************** NySBh_2,1.13 **********************</p>
         
         
         <p>  NyS_2,1.13: sarvapramāṇapratiṣedhācca pratiṣedhānupapattiḥ //</p>
         
         
         <p>katham ?. "traikālyāsiddheḥ"ityasya hetoryadyudāharaṇamupādīyate ? hetvarthasya sādhakatvaṃ
            dṛṣṭānte darśayitavyamiti. na ca tarhi pratyakṣādīnāmaprāmāṇyam, atha pratyakṣādīnāmaprāmāṇyam
            ?. upādīyamānamapyudāharaṇaṃ nārthaṃ sādhayiṣyatīti. soyaṃ sarvapramāṇairvyāhato heturahetuḥ--
            "siddhāntamabhyupetya tadvirodhī viruddhaḥ 1-2-6"iti, vākyārtho hyasya siddhāntaḥ
            sa ca vākyārthaḥ-- 'pratyakṣādīni nārthaṃ sādhayanti' iti. idaṃ cāvayavānāmupādānamarthasya
            sādhanāyeti/ atha nopādīyate? apradarśitahetvarthasya dṛṣṭānte na sādhakatvamiti pratiṣedho
            nopapadyate-- hetutvāsiddheriti // 13 //</p>
         
         
         
         
         
         <p>  ********************** NySBh_2,1.14 **********************</p>
         
         
         <p>  NyS_2,1.14: tatprāmāṇye vā na sarvapramāṇavipratiṣedhaḥ //</p>
         
         
         <p>pratiṣedhalakṣaṇe svavākye teṣāmavayavāśritānāṃ pratyakṣādīnāṃ prāmāṇye 'bhyanujñāyamāne
            paravākyepyavayavāśritānāṃ prāmāṇyaṃ prasajyate-- aviśeṣāditi. evaṃ ca na sarvāṇi
            pramāṇāni pratiṣidhyante iti/"vipratiṣedhaḥ"iti vītyayamupasargaḥ saṃpratipattyarthe
            navyāghāte-- arthābhāvāditi // 14 //</p>
         
         
         
         
         
         <p>  ********************** NySBh_2,1.15 **********************</p>
         
         
         <p>  NyS_2,1.15: traikālyāpratiṣedhaśca śabdādātodyasiddhivattatsiddheḥ //</p>
         
         
         <p>kimarthaṃ punaridamucyate ? pūrvoktanibandhanārtham. yattāvat pūrvoktam-- 'upalabdhihetorupalabdhiviṣayasya
            cārthasya pūrvāparasahabhāvāniyamād yathādarśanaṃ vibhāgavacanam' iti taditaḥ samuttthānaṃ
            yathā vijñāyeta|
            aniyamadarśī khalvayaṃ krṛṣirniyamena pratiṣedhaṃ pratyācaṣṭe-- traikālyasya cāyuktaḥ
            pratiṣedha iti|
            
            <p>
               tatraikāṃ vidhāmudāharati-- śabdādātodyasiddhivaditi, yathā paścāt siddhena śabdane
               pūrvasiddhamātodyamanumīyate. sādhyaṃ cātodyaṃ sādhanaṃ ca śabdaḥ. antarhite hyātodye
               svanato 'numānaṃ bhavatīti-- vīṇā vādyate veṇuḥ pūryate iti svanaviśeṣeṇātodyaviśeṣaṃ
               pratipadyate. tathā pūrvasiddhamupalabdhiviṣayaṃ paścātsiddhenopalabdhihetunā pratipadyate
               iti. nidarśanārthatvāccāsya śeṣayorvidhayoryathoktamudāharaṇaṃ veditavyamiti|<br />
               kasmāt punariha tannocyate pūrvoktamupapādyate ? iti, sarvathā tāvadayamarthaḥ prakāśayitavyaḥ
               sa iha vā prakāśyeta tatra vā na kaścidviśeṣa iti|<br />
               pramāṇaṃ prameyamiti ca samākhyā samāveśena vartate-- samākhyānimittavaśāt. samākhyānimittaṃ
               tūpalabdhisādhanaṃ pramāṇam upalabdhiviṣayaśca prameyamiti. yadā copalabdhiviṣayaḥ
               kvacidupalabdhisādhanaṃ bhavati tadā pramāṇaṃ prameyamiti caiko 'rtho 'bhidhīyate
               // 15 //
               </p>
         </p>
         
         
         
         
         
         <p>  ********************** NySBh_2,1.16 **********************</p>
         
         
         <p>asyārthasyāvadyotanārthamidamucyate---</p>
         
         
         <p>  NyS_2,1.16: prameyatā ca tulāprāmāṇyavat //</p>
         
         
         <p>gurutvaparimāṇajñānasādhanaṃ tulā pramāṇam. jñānaviṣayo gurudravyaṃ suvarṇādi prameyam.
            yadā (ca) suvarṇādinā tulāntaraṃ vyavasthāpyate tadā tulāntarapratipattau suvarṇādi
            pramāṇaṃ tulāntaraṃ prameyamiti, evamanavayavena tantrārtha uddiṣṭo veditavyaḥ-- ātmā
            tāvadupalabidhaviṣayatvāt prameye paripaṭhitaḥ upalabdhau ca svātantryāt pramātā,
            buddhirupalabdhisādhanatvāt pramāṇam. upalabdhiviṣayatvāt prameyam. ubhayābhāvāt pramitiḥ
            evamarthaviśeṣe samākhyāsamāveśo yojyaḥ|
            
            <p>
               tathā ca kārakaśabdā nimittavaśāt samāveśena vartante iti. 'vṛkṣastiṣṭhatīti svasthitau
               svātantryāt kartā, 'vṛkṣaṃ paśyatītidarśanenāptumiṣyamāṇatvāt karma. 'vṛkṣeṇa candramasaṃ
               jñāpayatīti jñāpakasya sādhakatamatvāt karaṇam. 'vṛkṣāyodakamāsiñcatīti āsicyamānenodakena
               vṛkṣamabhipraitīti saṃpradānam. 'vṛkṣāt parṇaṃ patatīti "dhruvamapāye 'pādānam" ityapādānam.
               'vṛkṣe vayāṃsi santīti "ādhāro 'dhikaraṇam" ityadhikaraṇam, evaṃ ca sati ca dravyamātraṃ
               kārakaṃ na vā kriyāmātram|<br />
               kiṃ tarhi ? kriyāsādhanaṃ kriyāviśeṣayuktaṃ kārakam--- yat kriyāsādhanaṃ svatantraḥ
               sa kartā. na dravyamātraṃ na kriyāmātram, kriyayā vyāptumiṣyamāṇatamaṃ karma. na dravyamātraṃ
               na kriyāmātram, evaṃ sādhakatamādiṣvapi, evaṃ ca kārakānvākhyānaṃ yathaivopapattita
               evaṃ lakṣaṇataḥ kārakānvākhyānamapi na dravyamātreṇa na kriyayā vā|<br />
               kiṃ tarhi ?. kriyāsādhane kriyāviśeṣayukta iti, kāparakaśabdaścāyaṃ pramāṇaṃ prameyamiti
               sa ca kārakadharmaṃ na hātumarhati. asti bho kārakaśabdānāṃ nimittavaśāt samāveśaḥ
               pratyakṣādīni ca pramāṇāni-- upalabdhihetutvāt. prameyaṃ ca-- upalabdhiviṣayatvāt,
               saṃvedyāni pratyakṣādīni pramāṇāni ca-- 'pratyakṣeṇopalabhe anumānenopalabhe upamānenopalabhe
               āgamenopalabhe. pratyakṣaṃ me jñānam ānumānikaṃ me jñānam aupamānikaṃ me jñānam āgamikaṃ
               me jñānam' iti viśeṣā gṛhyante, lakṣaṇataśca jñāpyamānāni jñāyante viśeṣeṇa-- 'indriyārthasaṃnikarṣotpannaṃ
               jñānam' ityevamādinā // 16 //
               </p>
         </p>
         
         
         <p>seyamupalabdhiḥ pratyakṣādiviṣayā kiṃ pramāṇāntarataḥ ? athāntareṇa pramāṇam = asādhanā
            ? iti, kaścātra viśeṣaḥ ?,</p>
         
         
         
         
         
         <p>  ********************** NySBh_2,1.17 **********************</p>
         
         
         <p>  NyS_2,1.17: pramāṇataḥ siddheḥ pramāṇānāṃ pramāṇāntarasiddhiprasaṅgaḥ //</p>
         
         
         <p>yadi pratyakṣādīni pramāṇenopalabhyante ? yena pramāṇenopalabhyante tat pramāṇāntaramastīni
            pramāṇāntarasadbhāvaḥ prasajyate ityanavasthāmāha-- tasyāpyanyena tasyāpyanyeneti,
            na cānavasthā śakyānujñātum-- anupapatteriti // 17 //</p>
         
         
         
         
         
         <p>  ********************** NySBh_2,1.18 **********************</p>
         
         
         <p>  NyS_2,1.18: tadvinivṛttarvā pramāṇasiddhivat prameyasiddhi //</p>
         
         
         <p>yadi pratyakṣādyupalabdhau pramāṇāntaraṃ nivartate ? ātmetyupalabdhāvapi pramāṇāntaraṃ
            nivartsyati-- aviśeṣāt. evaṃ ca sarvapramāṇavilopa iti // 18 //</p>
         
         
         
         
         
         <p>  ********************** NySBh_2,1.19 **********************</p>
         
         
         <p>ata āha---</p>
         
         
         <p>  NyS_2,1.19: na pradīpaprakāśasiddhivat tatsiddheḥ //</p>
         
         
         <p>yathā pradīpaprakāśaḥ pratyakṣāṅgatvād dṛśyadarśane pramāṇaṃ sa ca pratyakṣāntareṇa
            
            <p>
               cakṣuṣaḥ saṃnikarṣeṇa gṛhyate, pradīpabhāvābhāvayordarśanasya tathābhāvād darśanaheturanumīyate.
               'tamasi pradīpamupādadīthāḥ' ityāptopadeśenāpi pratipadyate, evaṃ pratyakṣādīnāṃ yathādarśanaṃ
               pratyakṣādibhirevopasabdhiḥ|<br />
               indriyāṇi tāvat svaviṣayagrahaṇenaivānumīyante. arthāḥ pratyakṣato gṛhyante. indriyārthasaṃnikarṣāstvāvaraṇena
               liṅgenānumīyante. indriyārthasaṃnikarṣotpannaṃ jñānamātmamanasoḥ saṃyogaviśeṣādātmasamavāyācca
               sukhādivad gṛhyate. evaṃ pramāṇaviśeṣo vibhajya vacanīyaḥ|<br />
               yathā ca dṛśyaḥ san pradīpaprakāśo dṛśyāntarāṇāṃ darśanaheturiti dṛśyadarśanavyavasthāṃ
               labhate evaṃ prameyaṃ sat kiñcidarthajātamupalabdhihetutvāt pramāṇaprameyavyavasthāṃ
               labhate, seyaṃ pratayakṣādibhireva pratyakṣādīnāṃ yathādarśanamupalabdhirna pramāṇāntarato
               na ca pramāṇamanteraṇa niḥsādhaneti //
               </p>
         </p>
         
         
         <p>tanaiva tasyāgrahaṇamiti cet ? na-- arthabhedasya lakṣaṇasāmānyāt5|
            pratyakṣādīnāṃ pratyakṣādibhireva grahaṇamityayuktam-- anyena hyanyasya grahaṇaṃ dṛṣṭamiti,
            na-- arthabhedasya lakṣaṇasāmānyātupratyakṣalakṣaṇenānekorthaḥ saṃgṛhītastatra kena
            cit kasyacid grahaṇamityadoṣaḥ, evamanumānādiṣvapīti, yathoddhṛtenodakenāśayasthasya
            grahaṇamiti //</p>
         
         
         <p>jñātṛmanasośca darśanāt6|
            
            <p>
               'ahaṃ sukhī ahaṃ duḥkhī ca' iti tenaiva jñātrā tasyaiva grahaṇaṃ dṛśyate."<br />
               yugapajjñānānutpattirmanaso liṅgam"<br />
               iti ca tenaiva manasā tasyaivānumānaṃ dṛśyate, jñāturjñeyasya cābhedo grahaṇasya grāhyasya
               cābheda iti //
               </p>
         </p>
         
         
         <p>
            nimittabhedo 'treti cet ? samānam7|<br />
            na nimittāntareṇa vinā jñātātmānaṃ jānīte. na ca nimittāntareṇa vinā manasā mano gṛhyate
            iti, samānametat |<br />
            pratyakṣādibhiḥ pratyakṣādīnāṃ grahaṇam ityatrāpyarthabhedo na gṛhyate iti //
            </p>
         
         
         <p>pratyakṣādīnāṃ cāviṣayasyānupapatteḥ8|
            yadi syāt kiñcidarthajātaṃ pratyakṣādīnāmaviṣayaḥ yat pratyakṣādibhirna śakyaṃ grahītuṃ
            tasya grahaṇāya pramāṇāntaramupādīyeta tattu na śakyaṃ kenacidupapādayatumiti, pratayakṣādīnāṃ
            yathādarśanamevedaṃ saccāsacca sarvaṃ viṣaya iti //</p>
         
         
         <p>kecittu dṛṣṭāntamaparigṛhītaṃ hetunā |
            
            <p>
               viśeṣahetumantareṇa sādhyasādhanāyopādadate yathā pradīpaprakāśaḥ pradīpāntaraprakāśamantareṇa
               gṛhyate tathā pramāṇāni pramāṇāntaramantareṇa gṛhyante iti. sa cāyam--- kva cinnivṛttidarśanādanivṛttidarśanācca
               kva cidanekāntaḥ9|<br />
               yathāyaṃ prasaṅgo nivṛttidarśanāt pramāṇasādhanāyopādīyate evaṃ prameyasādhanāyāpyupādeyaḥ--
               aviśeṣahetutvāt, yathā sthālyādirūpagrahaṇe pradīpaprakāśaḥ prameyasādhanāyopādīyate
               evaṃ pramāṇa sādhanāyāpyupādeyaḥ-- viśeṣahetvabhāvāt, soyaṃ viśeṣahetuparigrahamantareṇa
               dṛṣṭānta ekasmin pakṣe upādeyo na pratipakṣe ityanekāntaḥ |<br />
               ekasmiṃśca pakṣe dṛṣṭānta ityanekāntaḥ- viśeṣahetvabhāvāditi //
               </p>
         </p>
         
         
         <p>viśeṣahetuparigrahe sati upasaṃhārābhyanujñānādapratiṣedhaḥ10|
            
            <p>
               viśeṣahetuparigṛhītastu dṛṣṭānta ekasmin pakṣe upasaṃhiyamāṇo na śakyo 'nanujñātum
               evaṃ ca sati 'anekāntaḥ' ityayaṃ pratiṣedho na bhavati|<br />
               pratyakṣādīnāṃ pratyakṣādibhirupalabdhāv anavastheticet ? na-- saṃvidviṣaya- nimittānāmupalabdhyā
               vyavahāropapa11tteḥ|<br />
               pratyakṣeṇārthamupalabhe anumānenārthamupalabhe upamānenārthamupalabhe āgamenārthamupalabhe
               iti. pratyakṣaṃ me jñānam ānumānikaṃ me jñānam aupamānikaṃ me jñānam āgamikaṃ me jñānamiti
               saṃvidviṣayaṃ saṃvinnimittaṃ copalabhamānasya dharmārthasukhāpavargaprayojanaḥ tatpratyanīkaparivarjanaprayojananaśca
               vyavahāra upapadyate soyaṃ tāvatyaiva nirvartate. na cāsti vyavahārāntaramanavasthāsādhanīyaṃ
               yena prayukto 'navasthāmupādadīteti // 19 //
               </p>
         </p>
         
         
         
         
         
         <p>  ********************** NySBh_2,1.20 **********************</p>
         
         
         <p>sāmānyena pramāṇāni parīkṣya viśeṣeṇa parīkṣyante, tatra---</p>
         
         
         <p>  NyS_2,1.20: pratyakṣalakṣaṇānupapattir asamagravacanāt //</p>
         
         
         <p>ātmamanaḥsaṃnikarṣo hi kāraṇāntaraṃ noktamiti, na cāsaṃyukte dravye saṃyogajanyasya
            guṇasyotpattiriti. jñānotpattidarśanādātmamanaḥsaṃnikarṣaḥ kāraṇam|
            manaḥsaṃnikarṣānapekṣasya cendrinayārthasaṃnikarṣasya jñānakāraṇatve yugapadutpadyeran
            buddhaya iti manaḥsaṃnikarṣopi kāraṇam // 20 //</p>
         
         
         
         
         
         <p>  ********************** NySBh_2,1.21 **********************</p>
         
         
         <p>tadidaṃ sūtraṃ purastāt kṛtabhāṣyam---</p>
         
         
         <p>  NyS_2,1.21: nātmamanasoḥ saṃnikarṣābhāve pratyakṣotpattiḥ //</p>
         
         
         <p>ātmamanasoḥ saṃnikarṣābhāve notpadyate pratyakṣam indriyārthasaṃnikarṣābhāvavaditi,
            sati cendriyārthasaṃnikarṣe jñānotpattidarśanāt kāraṇabhāvaṃ bruvate // 21 //</p>
         
         
         
         
         
         <p>  ********************** NySBh_2,1.22 **********************</p>
         
         
         <p>  NyS_2,1.22: digdeśakālākāśeṣvapyevaṃ prasaṅgaḥ //</p>
         
         
         <p>digādiṣu satsu jñānabhāvāt tānyapi kāraṇānīti. akāraṇabhāvepi jñānotpatterdigādisaṃnidheravarjanīyatvāt
            |
            
            <p>
               yadāpyakāraṇaṃ digādīni jñānotpattau tadāpi satsu digādiṣu jñānena bhavitavyaṃ na
               hi digādīnāṃ saṃnidhiḥ śakyaḥ parivarjayitumiti|<br />
               tatra kāraṇabhāve hetuvacanam-- etasmād hetordigādīni jñānakāraṇānīti|<br />
               ātmamanaḥsaṃnikarṣastarhyupasaṃkhyeya iti // 22 //
               </p>
         </p>
         
         
         
         
         
         <p>  ********************** NySBh_2,1.23 **********************</p>
         
         
         <p>tatredamucyate---</p>
         
         
         <p>  NyS_2,1.23: jñānaliṅgatvādātmano nānavarodhaḥ //</p>
         
         
         <p>jñānamātmaliṅgam-- tadguṇatavāt. na cāsaṃyukte dravye saṃyogajasya guṇasyotpattirastīti
            // 23 //</p>
         
         
         
         
         
         <p>  ********************** NySBh_2,1.24 **********************</p>
         
         
         <p>  NyS_2,1.24: tadayaugapadyaliṅgatvācca na manasaḥ //</p>
         
         
         <p>
            anavarodha iti vartate,<br />
            "yugapajjñānānutpattirmanaso liṅgam 1-1-16"<br />
            ityucyamāne sidhyatyeva manaḥsaṃnikārṣāpekṣa indriyārthasaṃnikarṣo jñānakāraṇamiti
            // 24 //
            </p>
         
         
         
         
         
         <p>  ********************** NySBh_2,1.25 **********************</p>
         
         
         <p>  NyS_2,1.25: pratyakṣanimittatvāccendriyārthayoḥ saṃnikarṣasya svaśabdena vacanam
            //</p>
         
         
         <p>pratyakṣānumānopamānaśabdānāṃ nimittamātmamanaḥsaṃnikarṣaḥ pratyakṣasyaivendriyārthasaṃnikarṣa
            ity asamāno 'samānatvāt tasya grahaṇam // 25 //</p>
         
         
         
         
         
         <p>  ********************** NySBh_2,1.26 **********************</p>
         
         
         <p>  NyS_2,1.26: suptavyāsaktamanasāṃ cendriyārthayoḥ saṃnikarṣanimittatvāt //</p>
         
         
         <p>
            indriyārthasaṃnikarṣasya grahaṇaṃ nātmamanasoḥ saṃnikarṣasyeti, ekadā khalvayaṃ prabodhakālaṃ
            praṇidhāya suptaḥ praṇidhānavaśāt prabudhyate, yadā tu tīvrau dhvanisparśauṃ prabodhakāraṇaṃ
            bhavatastadāprasuptasyendriyārthasaṃnikarṣanimittaṃ prabodhajñānamutpadyate tatra
            na jñāturmanasaś ca saṃnikarṣasya prādhānyaṃ bhavati, kiṃ tarhi ?. indriyārthayoḥ
            saṃnikarṣasya--nahyatmā jijñāsamānaḥ prayatnena manastadā prerayatīti|<br />
            ekadā khalvayaṃ viṣāyāntarāvyāsaktamanāḥ saṃkalpavaśād viṣayāntaraṃ jijñāsamānaḥ prayatnapreritena
            manasā indriyaṃ saṃyojya yad viṣayāntaraṃ jānīte, yadā tu khalvasya niḥsaṃkalpasya
            nirjijñāsasya ca vyāsaktamanaso bāhyaviṣayopanipātanād jñānamutpadyate tadendriyārthasaṃnikarṣasya
            prādhānyam-- na hyatrāsau jijñāsamānaḥ prayatnena manaḥ prerayatīti|<br />
            prādhānyāccendrinayārthasaṃnikarṣasya grahaṇaṃ kāryaṃ guṇatvānnātmamanasoḥ saṃnikarṣasyeti
            // 26 //
            </p>
         
         
         
         
         
         <p>  ********************** NySBh_2,1.27 **********************</p>
         
         
         <p>prādhānye ca hetvantaram---</p>
         
         
         <p>  NyS_2,1.27: taiścāpadeśo jñānaviśeṣāṇām //</p>
         
         
         <p>
            taiḥ |<br />
            indriyairarthaiśca vyapadiśyante jñānaviśeṣāḥ, katham ?. 'ghrāṇena jighrati' 'cakṣuṣā
            paśyati' 'rasanayā rasayatīti. 'ghrāṇavijñānaṃ cakṣurvijñānaṃ rasanavijñānam' 'gandhavijñānaṃ
            rūpavijñānaṃ rasavijñānam' iti ca, indriyaviṣayaviśeṣācca pañcadhābuddhirbhavati ataḥ
            prādhanyamindriyārthasaṃnikarṣasyeti // 27 //
            </p>
         
         
         
         
         
         <p>  ********************** NySBh_2,1.28 **********************</p>
         
         
         <p>yaduktam-- 'indriyārthasaṃnikarṣagrahaṇaṃ kāryaṃ nātmamanasoḥ saṃnikarṣasyeti. kasyāt
            ?. suptavyāsaktamanasāmindriyārthayoḥ saṃnikarṣasya jñānanimittatvāt' iti. soyam---</p>
         
         
         <p>  NyS_2,1.28: vyāhatatvādahetuḥ //</p>
         
         
         <p>yadi tāvat kvacidātmamanasoḥ sanikarṣasya jñānakāraṇatvaṃ neṣyate ? tadā</p>
         
         
         <p>
            "yugapajjñānānutpattirmanaso liṅgam 1-1-26"<br />
            iti vyāhanyeta. nedānīṃ manasaḥ saṃnikarṣamindriyārthasaṃnikarṣo 'pekṣate. manaḥsaṃyogānapekṣāyāṃ
            ca yugapajjñānotpattiprasaṅgaḥ|<br />
            atha mā bhūd vyāghāta iti sarvavijñānānāmātmamanasoḥ saṃnikarṣaḥ kāraṇamiṣyate ? tadavasthamevedaṃ
            bhavati-- 'jñānakāraṇatvādātmamanasoḥ saṃnikarṣasya grahaṇaṃ kāryam' iti // 28 //
            </p>
         
         
         
         
         
         <p>  ********************** NySBh_2,1.29 **********************</p>
         
         
         <p>  NyS_2,1.29: nārthaviśeṣaprābalyāt //</p>
         
         
         <p>
            nāsti vyāghātaḥ- na hyātmamanaḥsaṃnikarṣasya jñānakāraṇatvaṃ vyabhicarati. indriyārthasaṃnikarṣasya
            prādhānyamupādīyate-- arthaviśeṣaprābalyāddhi suptavyāsaktamanasāṃ jñānotpattirekadā
            bhavati|<br />
            arthaviśeṣaḥ kaścidevendriyārthastasya prābalyaṃ tīvratāpaṭute, taccārthaviśeṣaprābalyāmindriyārthasaṃnikarṣaviṣayaṃ
            nātmamanasoḥ saṃnikarṣaviṣayaṃ tasmādindriyārthasaṃnikarṣaḥ pradhānamiti|<br />
            asati praṇidhāne saṃkalpe cāsati suptavyāsaktamanasāṃ yad indriyārthasaṃnikarṣādutpadyate
            jñānaṃ tatra manaḥsaṃyogopi kāraṇamiti manasi kriyākāraṇaṃ vācyamiti, yathaiva jñātuḥ
            khalvayamicchājanitaḥ prayatno manasaḥ preraka ātmaguṇa evamātmani guṇāntaraṃ sarvasya
            sādhakaṃ pravṛttidoṣajanitamasti yena preritaṃ mana indriyeṇa saṃbadhyate. tena hy
            apreryamāṇe manasi saṃyogābhāvāt jñānātutpattau sarvārthatāsya nivartate. eṣitavyaṃ
            cāsaya guṇāntarasya dravyaguṇakarmakārakatvam anyathā hi caturvidhānāmaṇūnāṃ bhūtasūkṣmāṇāṃ
            manasāṃ ca tato 'nyasya kriyāhetorasaṃbhavāt śarīrendriyaviṣayāṇāmanutpattiprasaṅgaḥ
            // 29 //
            </p>
         
         
         
         
         
         <p>  ********************** NySBh_2,1.30 **********************</p>
         
         
         <p>  NyS_2,1.30: pratyakṣamanumānam ekadeśagrahaṇādupalabdheḥ //</p>
         
         
         <p>yadidamindriyārthasaṃnikarṣādutpadyate jñānam 'vṛkṣaḥ' iti etat kila pratyakṣaṃ tatkhalvanumānameva,
            kasmāt ?. ekadeśagrahaṇād vṛkṣasyopalabdheḥ |
            arvāgbhāgamayaṃ gṛhītvā vṛkṣamupalabhate na caikadeśo vṛkṣaḥ, tatra yathā dhūmaṃ gṛhītvā
            vahnimanuminoti tādṛgeva tad bhavati|
            kiṃ punargṛhyamāṇādekadeśād arthāntaramanumeyaṃ manyase ?, avayavasamūhapakṣe avayavāntarāṇi
            dravyotpattipakṣe tāni cāvayavī ceti|
            
            <p>
               avayavasamūhapakṣe tāvadekadeśagrahaṇād vṛkṣabuddherabhāvaḥ-- na hy agṛhyamāṇamekadeśāntaraṃ
               vṛkṣo gṛhyamāṇaikadeśavaditi|<br />
               atha ekadeśagrahaṇādekadeśāntarānumāne samudāyapratisaṃdhānāt tatra vṛkṣabuddhiḥ ?,
               na tarhi vṛkṣabuddhiranumānamevaṃ sati bhavitumarhatīti|<br />
               dravyāntarotpattipakṣe nāvayavy anumeyaḥ-- asyaikadeśasaṃbaddhasyāgrahaṇād grahaṇe
               cāviśeṣādanamumeyatvābhāvaḥ, tasmād vṛkṣabuddhiranumānaṃ na bhavati // 30 //
               </p>
         </p>
         
         
         
         
         
         <p>  ********************** NySBh_2,1.31 **********************</p>
         
         
         <p>ekadeśagrahaṇamāśritya pratyakṣasyānumānatvamupapādyate tacca--</p>
         
         
         <p>  NyS_2,1.31: na pratyakṣeṇa yāvat tāvadapyupalambhāt //</p>
         
         
         <p>na pratyakṣamanumānam, kasmāt ?. pratyakṣeṇaivopalambhāt |
            
            <p>
               yat tadekadeśagrahaṇamāśrīyate pratyakṣeṇāsāvupalambhaḥ, na copalambho nirviṣayosti
               yāvaccārthajātaṃ tasya viṣayastāvadabhyanujñāyamānaṃ pratyakṣavyavasthāpakaṃ bhavati|<br />
               kiṃ punastato 'nyadarthajām ?. avayavī samudāyo vā|<br />
               na caivadeśagrahaṇam anumānaṃ bhāvayituṃ śakyam-- hetvabhāvāditi //
               </p>
         </p>
         
         
         <p>anyathāpi ca pratyakṣasya nānumānatvaprasaṅgaḥ-- tatpūrvakatvāt12|
            pratyakṣapūrvakamanumānam-- saṃbaddhāvagnidhūmau pratyakṣato dṛṣṭavato dhūmapratyakṣadarśanād
            agnāvanumānaṃ bhavati. yacca saṃbaddhayorliṅgaliṅganoḥ pratyakṣaṃ yacca liṅmātrapratyakṣagrahaṇaṃ
            naitadantareṇānumānasya pravṛttirasti na tvetadanumānam-- indriyārthasaṃnikarṣajatvāt.
            na cānumeyasyendriyeṇa saṃnikarṣādanumānaṃ bhavati, soyaṃ pratkṣānumānayorlakṣaṇabhedo
            mahānāśrayitavya iti // 31 //</p>
         
         
         
         
         
         <p>  ********************** NySBh_2,1.32 **********************</p>
         
         
         <p>  NyS_2,1.32: na caikadeśopalabdhir avayavisadbhāvāt //</p>
         
         
         <p>
            na caikadeśopalabdhimātram, kiṃ tarhi ?. ekadeśopalabdhiḥ tatsahacaritāvayavyupalabdhiśca,
            kasmāt ?. avayavisadbhāvāt |<br />
            asti hyayamekadeśavyatirikto 'vayavī, tasyāvayavasthānasyopalabdhikāraṇaprāptasya
            ekadeśopalabdhau anupalabdhiranupapanneti //
            </p>
         
         
         <p>akṛtsnagrahaṇāditicet ? na-- kāraṇato 'nyasyaikadeśasyābhāvāt13|
            na cāvayavāḥ kṛtsnā gṛhyante-- avayavairevāvayavāntaravyavadhānāt. nāvayavī kṛtsno
            gṛhyate iti-- nāyaṃ gṛhyamāṇeṣvavayaveṣu parisamāpta iti, seyamekadeśopalabdhiranivṛttaiveti|
            kṛtsnamiti vai khalvaśeṣatayāṃ satyāṃ bhavati. akṛtsnamiti śeṣe sati. taccaitad avayaveṣu
            bahuṣvasti-- avyavadhāne grahaṇād vyavadhāne cāgrahaṇāditi|
            aṅgaṃ tu bhavān pṛṣṭo vyācaṣṭām-- gṛhyamāṇasyāvayavinaḥ kimagṛhītaṃ manyase ? yenaikadeśopalabdhiḥ
            syāditi, na hyasya kāraṇebhyo 'nye ekadeśā bhavantīti, tatrāvayavavṛttaṃ nopapadyate
            iti|
            idaṃ tasya vṛttam-- yeṣāmindriyasaṃnikarṣād grahaṇamavayavānāṃ taiḥ saha gṛhyateyeṣāmavayavānāṃ
            vyavadhānādagrahaṇaṃ taiḥ saha na gṛhyate|
            
            <p>
               na caitatkṛtosti bheda iti|<br />
               samudāyopyaśeṣatā vā samudāyo vṛkṣaḥ syāt ? tatprāptirvā ? ubhayathā grahaṇābhāvaḥ
               |<br />
               mūlaskandhaśākhāpalāśādīnāmaśeṣatā vā samudāyo vṛkṣa iti syāt ? prāptirvā samudānayināmiti
               ? ubhayathā (api) samudāyabhūtasya vṛkṣasya grahaṇaṃ nopapadyate iti |<br />
               avayavaistāvadavayavāntarasya vyavadhānādaśeṣagrahaṇaṃ nopapadyate prāptigrahaṇamapi
               nopapadyate-- prāptimatāmagrahaṇāt, seyamekadeśagrahaṇasahacaritā vṛkṣabuddhirdravyāntarotpattau
               kalpate na samudāyamātre iti // 32 //
               </p>
         </p>
         
         
         
         
         
         <p>  ********************** NySBh_2,1.33 **********************</p>
         
         
         <p>  NyS_2,1.33: sādhyatvādavayavini saṃdehaḥ //</p>
         
         
         <p>
            "avayavisadbhāvāt"<br />
            ityayamahetuḥ-- sādhyatvāt |<br />
            sādhyaṃ tāvadetat-- kāraṇebhyo dravyāntaramutpadyate iti. anupapāditametat, evaṃ ca
            sati vipratipattimātraṃ bhavati vipratipatteścāvayavini saṃśaya iti // 33 //
            </p>
         
         
         
         
         
         <p>  ********************** NySBh_2,1.34 **********************</p>
         
         
         <p>  NyS_2,1.34: sarvāgrahaṇamavayavyasiddheḥ //</p>
         
         
         <p>
            yadyavayavī nāsti ? sarvasya grahaṇaṃ nopapadyate|<br />
            kiṃ tat sarvam ?, dravyaguṇakarmasāmānyaviśeṣasamavāyāḥ|<br />
            kathaṃ kṛtvā ?, paramāṇusamavasthānaṃ tāvad darśanaviṣayo na bhavati-- atīndriyatvādaṇūnām.
            dravyāntaraṃ cāvayavibhūtaṃ darśanaviṣayo nāsti. darśanaviṣayāśceme dravyādayo gṛhyante
            te niradhiṣṭhānā na gṛhyeranu gṛhyante tu-- 'kumbhoyaṃ śyāma eko mahān saṃyuktaḥ spandate
            asti mṛnmayaśca' iti. santi ceme guṇādayo dharmā iti. tena sarvasya grahaṇāt paśyāmo
            'sti dravyāntarabhūto 'vayavīti // 34 //
            </p>
         
         
         
         
         
         <p>  ********************** NySBh_2,1.35 **********************</p>
         
         
         <p>  NyS_2,1.35: dhāraṇākarṣaṇopapatteśca //</p>
         
         
         <p>avayavyarthāntarabhūta iti, saṃgrahakārite vai dhāraṇākarṣaṇe, saṃgraho nāma saṃyogasahacaritaṃ
            guṇāntaraṃ snehadravatvakāritam apāṃ saṃyogādāme kumbhe agnisaṃyogāt pakve|
            
            <p>
               yadi tvavayavakārite abhaviṣyatām ? pāṃśurāśiprabhṛtiṣvapyajñāsyetām, dravyāntarānutpattau
               ca tṛṇopalakāṣṭhādiṣu jatusaṃgṛhīteṣvapi nābhaviṣyatāmiti|<br />
               athāvayavinaṃ pratyācakṣāṇakaḥ 'mā bhūt pratyakṣalopaḥ' ityaṇusañcayaṃ darśanaviṣayaṃ
               pratijānānaḥ kimanuyoktavyaḥ ? iti, 'ekamidaṃ dravyam' ityekabuddherviṣayaṃ paryanuyojyaḥ
               |<br />
               kimekabuddhirabhinnārthaviṣayā ? aho bhinnārthaviṣayā ? iti, abhinnārthaviṣayeticet
               ? arthāntarānujñānādavayavisiddhiḥ, nānārthaviṣayeti cet ? bhinneṣvekadarśanānupapattiḥ
               |<br />
               anekasmin eka iti vyāhatā buddhirna dṛśyate iti // 35 //
               </p>
         </p>
         
         
         
         
         
         <p>  ********************** NySBh_2,1.36 **********************</p>
         
         
         <p>  NyS_2,1.36: senāvanavad grahaṇamiticet ? nātīndriyatvādaṇūnām //</p>
         
         
         <p>
            yathā senāṅgeṣu vanāṅgeṣu ca dūrādagṛhyamāṇapṛthaktveṣu 'ekam' ityupapadyate buddhiḥ
            evamaṇuṣu saṃciteṣvagṛhyamāṇapṛthaktveṣu 'ekam' ityupapadyate buddhiriti |<br />
            yathāgṛhyamāṇapṛthaktvānāṃ senāvanāṅgānām ārāt kāraṇāntarataḥ pṛthaktvasyāgrahaṇaṃ
            yathāgṛhyamāṇajātīnāṃ palāśa iti vā khadira iti vā nārāj jātigrahaṇaṃ bhavati yathāgṛhyamāṇapraspandānāṃ
            nārāt spandagrahaṇam. gṛhyamāṇe cārthajāte pṛthaktvasyāgrahaṇāt 'ekam' iti bhāktaḥ
            pratyayo bhavati. na tvaṇūnāṃ gṛhyamāṇapṛthaktvānāṃ kāraṇataḥ pṛthaktvasyāgrahaṇād
            bhākta ekapratyayaḥ-- atīndriyatvādaṇṛnāmiti |<br />
            idameva parīkṣyate-- kimekapratyayo 'ṇusaṃcayaviṣayaḥ ? āho svinna ? iti, aṇusaṃcaya
            eva senāvanāṅgāni, na ca parīkṣyamāṇamudāharaṇamiti yuktam-- sādhyatvāditi //
            </p>
         
         
         <p>dṛṣṭamiticet ? na-- tadviṣayasya parīkṣopapatteḥ | 14 |</p>
         
         <p>yadapi manyeta-- dṛṣṭamidaṃ senāvanāṅgānāṃ pṛthaktvasyāgrahaṇādabhedena 'ekam' itigrahaṇaṃ
            na ca dṛṣṭaṃ śakyaṃ pratyākhyātumiti|
            tacca naivam-- tadviṣayasya parīkṣopapatteḥ</p>
         
         
         <p>darśanaviṣaya evāyaṃ parīkṣyate yoyamekamiti pratyayo dṛśyate sa parīkṣyate-- kiṃ
            dravyāntaraviṣayo vā ? athāṇusaṃcayaviṣayaḥ ? iti, atra darśanamanyatarasya sādhakaṃ
            na bhavati|
            nānābhāve cāṇūnāṃ pṛthaktvasyāgrahaṇādabhedena 'ekam' itigrahaṇam atasmiṃstaditipratyayo
            yathā sthāṇau puruṣa iti|
            tataḥ kim ?. atasmiṃstaditipratyayasya pradhānāpekṣitvāt pradhānasiddhiḥ|
            sthāṇau puruṣa iti pratyayasya kiṃ pradhānam ?. yo 'sau puruṣe puruṣapratyayaḥ tasmin
            sati puruṣasāmānyagrahaṇāt sthāṇau puruṣoyamiti, evaṃ nānābhūteṣu 'ekam' iti sāmānyagrahaṇāt
            pradhāne sati bhavitumarhati pradhānaṃ ca sarvasyāgrahaṇād nopapadyate iti. tasmādabhinne
            evāyamabhedapratyayaḥ-- 'ekam' iti//</p>
         
         
         <p>indriyāntaraviṣayeṣvabhedapratyayaḥ pradhānamiticet ? na-- viśeṣahetvabhāvād dṛṣṭāntāvyavasthā
            | 15 |</p>
         
         <p>śrotrādiviṣayeṣu śabdādiṣvabhinneṣu ekapratyayaḥ pradhānam anekasminn ekapratyayasyeti|
            
            <p>
               evaṃ ca sati dṛṣṭāntopādānaṃ na vyavatiṣṭhate-- viśeṣahetvabhāvāt, aṇuṣu saṃciteṣvekapratyayaḥ
               kimatasmiṃstaditipratyayaḥ sthāṇau puruṣapratyayavat ? athārthasya tathābhāvāt tasmiṃstaditipratyayo
               yathā śabdasyaikatvādekaḥ śabda iti ?, viśeṣahetuparigrahamantareṇa dṛṣṭāntau saṃśayamāpādayata
               iti|<br />
               kumbhavat saṃcayamātraṃ gandhādayopītyanudāharaṇaṃ gandhādaya iti|<br />
               evaṃ parimāṇasaṃyogaspandajātiviśeṣapratyayānapyanuyoktavyaḥ teṣu caivaṃ prasaṅga
               iti //
               </p>
         </p>
         
         
         <p>ekatvabuddhistasmiṃstaditipratyaya iti viśeṣahetuḥ-- mahaditi- pratyena sāmānādhikaraṇyāt
            | 16 |</p>
         
         <p>'ekamidaṃ mahacca' ityekaviṣayau pratyayau samānādhikaraṇau bhavatastena vijñāyate--
            yanmahat tadekamiti|
            aṇusamūhātiśayagrahaṇaṃ mahatpratyaya iticet ? so 'yam amahatsvaṇuṣu mahatpratyayo
            'tasmiṃstaditipratyayo bhavatīti|
            kiṃ cātaḥ ? atasmiṃstaditipratyayasya pradhānāpekṣitvāt pradhānasiddhiriti ubhavitavyaṃ
            mahatyeva mahatpratyayeneti|</p>
         
         
         <p>aṇuḥ śabdo mahāniti ca vyavasāyāt pradhānasiddhiriticet ? na-- mandatīvratāgrahaṇamiyattānavadhāraṇād
            yathā dravye | 17 |</p>
         
         <p>'aṇuḥ śabdo 'lpo mandaḥ' ityetasya grahaṇam 'mahān śabdaḥ paṭustīvraḥ' ityetasya grahaṇam,
            kasmāt ? iyattānavadhāraṇātuna hyayam 'mahān śabdaḥ' itivyavasyan 'iyānayam' ityavadhārayati
            yathā badarāmalakabilvādīni|
            'saṃyukte ime' iti ca dvitvasamānāśrayaprāptigrahaṇam //</p>
         
         
         <p>dvau samudāyāvāśrayaḥ saṃyogasyeticet ? | 18 |</p>
         
         <p>koyaṃ samudāyaḥ ? prāptiranekasya ? anekā vā prāptirekasya samudāya iticet ? prāpteragrahaṇaṃ
            prāptyāśritāyā | 19 |</p>
         
         <p>'saṃyukte ime vastunī' iti nātra dve prāptī saṃyukte gṛhyete //</p>
         
         
         <p>anekasamūhaḥ sudāya iticet ? na-- dvitvena sāmānādhikaraṇyasya grahaṇāt | 20 |</p>
         
         <p>'dvāvimau saṃyuktāvarthauṃ' iti grahaṇe sati nānekasamūhāśrayaḥ saṃyogo gṛhyate na
            ca dvayoraṇvorgrahaṇamasti tasmānmahatī dvitvāśrayabhūte dravye saṃyogasya sthānamiti//</p>
         
         
         <p>pratyāsattiḥ pratīghātāvasānā saṃyogo nārthāntaramiticet ? na-- arthāntarahetutvāt
            saṃyogāsya | 21 |</p>
         
         <p>śabdarūpādispandānāṃ hetuḥ saṃyogaḥ-- na ca dravyayorguṇāntaropajananamantareṇa śabde
            rūpādiṣu spande ca kāraṇatvaṃ gṛhyate tasmād guṇāntaram|
            pratyayaviṣayaścārthāntaraṃ tatpratiṣedho vā | 22 |<br />
            'kuṇḍalī guruḥ akuṇḍalaśchātraḥ' iti saṃyogabuddheśca yadyarthāntaraṃpa na viṣayaḥ
            ? arthāntarapratiṣedhastarhi viṣayastatra--- pratiṣidhyamānavacanam | 23 |
            'saṃyukte dravye' iti yadarthāntaramanyatra dṛṣṭamiha pratiṣidhyate tad vaktavyamiti|
            dvayormahatorāśritasya grahaṇād nāṇvāśraya iti //</p>
         
         
         <p>jātiviśeṣasya pratyayānuvṛttiliṅgasyāpratyākhyānam. pratyākhyāne vā pratyayavyavasthānupapattiḥ|
            vyadhikaraṇasyānabhivyakteradhikaraṇavacanam | 24 |<br />
            aṇusamavasthānaṃ viṣaya iticet ?--- prāptāprāptasāmarthyavacanam | 25 |<br />
            kimaprāpte aṇusamavasthāne tadāśrayo jātiviśeṣo gṛhyate ? atha prāpte ? iti|
            aprāpte grahaṇamiticet ? vyavahitasyāṇusamavasthānasyāpyupalabdhiprasaṅgaḥuvyavahite
            'ṇusamavasthāne tadāśrayo jātiviśeṣo gṛhyeta|
            prāpte grahaṇamiticet ? madhyaparabhāgayoraprāptau anabhivyaktiḥ|
            yāvat prāptaṃ bhavati tāvatyabhivyaktiriticet ? tāvato 'dhikaraṇatvamaṇusamavasthānasyauyāvati
            prāpte jātiviśeṣo gṛhyate tāvadasyādhikaraṇamiti prāptaṃ bhavati tatra--- ekasamudāye
            pratīyamāne 'rthabhede | 26 |<br />
            evaṃ ca sati yo 'ṇusamudāyo vṛkṣa iti pratīyate tatra vṛkṣabahutvaṃ pratīyetauyatra
            yatra hyaṇusamudāyasya bhāge vṛkṣatvaṃ gṛhyate sa sa vṛkṣa iti, tasmāt samuditāṇusamavasthānasyārthāntarasya
            jātiviśeṣābhivyaktiviṣayatvād avayavyarthāntarabhūta iti // 36 //</p>
         
         
         
         
         
         <p>  ********************** NySBh_2,1.37 **********************</p>
         
         
         <p>parīkṣitaṃ pratyakṣam // anumānamidānīṃ parīkṣate---</p>
         
         
         <p>  NyS_2,1.37: rodhopaghātasādṛśyebhyo vyabhicārādanumānamapramāṇam //</p>
         
         
         <p>
            apramāṇamiti |<br />
            ekadāpyarthasya na pratipādakamiti|<br />
            rodhādapi nadī pūrṇā gṛhyate tadā ca 'upariṣṭhād vṛṣṭo devaḥ' iti mithyānumānam. nīḍopaghātādapi
            pipīlikāṇḍasaṃcāro bhavati tadā ca 'bhaviṣyati vṛṣṭiḥ' iti mithyānumānamiti, puruṣopi
            mayūravāśitamanukaroti tadāpi śabdasādṛśyād mithyānumānaṃ bhavati // 37 //
            </p>
         
         
         
         
         
         <p>  ********************** NySBh_2,1.38 **********************</p>
         
         
         <p>  NyS_2,1.38: naikadeśatrāsasādṛśyebhyo 'rthāntarabhāvāt //</p>
         
         
         <p>nāyamanumānavyabhicāraḥ ananumāne tu khalvayamanumānābhimānaḥ|
            katham ?. nāviśiṣṭo liṅgaṃ bhavitumarhati, pūrvodakaviśiṣṭaṃ khalu varṣodakaṃ śīghrataratvaṃ
            srotaso bahutaraphenaphalaparṇakāṣṭhādivahanaṃ copalabhamānaḥ pūrṇatvena nadyāḥ 'upari
            vṛṣṭo devaḥ' ityanuminoti nodakavṛddhimātreṇa|
            
            <p>
               pipīlikāprāyasyāṇḍasaṃcāre 'bhaviṣyati vṛṣṭiḥ' ityanumīyate na kāsāṃ ciditi|<br />
               'nedaṃ mayūravāśitaṃ tatsadṛśoyaṃ śabdaḥ' itiviśeṣāparijñānād mithyānumānamiti, yastu
               viśiṣṭācchabdād viśiṣṭamayūravāśitaṃ gṛhṇati tasya viśiṣṭo 'rtho gṛhyamāṇo liṅgaṃ
               yathā sarpādīnāmiti|<br />
               soyamanumāturaparādho nānumānasya yo 'rthaviśeṣeṇānumeyamarthamaviśiṣṭārthadarśanena
               bubhutsate iti // 38 //
               </p>
         </p>
         
         
         
         
         
         <p>  ********************** NySBh_2,1.39 **********************</p>
         
         
         <p>trikālaviṣayamanumānam-- traikālyagrahaṇādityuktam atraca---</p>
         
         
         <p>  NyS_2,1.39: vartamānābhāvaḥ patataḥ patitapatitavyakālopapatteḥ //</p>
         
         
         <p>vṛntāt pracyutasya phalasya bhūmau pratyāsīdato yad ūrdhvaṃ sa patito 'dhvā tatsaṃyuktaḥ
            patitakālaḥ, yo 'dhasyāt sa patitavyo 'dhvā tatsaṃyuktaḥ kālaḥ patitavyakālaḥ, nedānīṃ
            tṛtīyo 'dhvā vidyate yatra patatīti vartamānaḥ kālo gṛhyeta. tasmād vartamānaḥ kālo
            na vidyate iti // 39 //</p>
         
         
         
         
         
         <p>  ********************** NySBh_2,1.40 **********************</p>
         
         
         <p>  NyS_2,1.40: tayorapyabhāvo vartamānābhāve tadapekṣatvāt //</p>
         
         
         <p>
            nādhvavyaṅgyaḥ kālaḥ, kiṃ tarhi ?, kriyāvyaṅgyaḥ |<br />
            patatīti yadā patanakriyā vyuparatā bhavati sa kālaḥ patitakālaḥ, yadotpatsyate sa
            patitavyakālaḥ, yadā dravye vartamānā kriyā gṛhyate sa vartamānaḥ kālaḥ, yadi cāyaṃ
            dravye vartamānaṃ patanaṃ na gṛhṇāti kasya uparamam utpatsyamānatāṃ vā prativadyate
            ?|<br />
            patitaḥ kāla iti bhūtā kriyā, patitavyaḥ kāla iti cotpatsyamānā kriyā, ubhayoḥ kālayoḥ
            kriyāhīnaṃ dravyam, adhaḥ pratatīti kriyāsaṃbaddham, soyaṃ kriyādravyayoḥ saṃbandhaṃ
            gṛhṇāti vartamānaḥ kālaḥ tadāśrayau cetarau kālau tadabhāve na syātāmiti // 40 //
            </p>
         
         
         
         
         
         <p>  ********************** NySBh_2,1.41 **********************</p>
         
         
         <p>  NyS_2,1.41: nātītānāgatayoritaretarāpekṣā siddhiḥ //</p>
         
         
         <p>yady atītānāgatau itaretarāpekṣau sidhyetām ? pratipadyemahi vartamānavilopam. nātītāpekṣānāgatasiddhiḥ
            nāpyanāgatāpekṣātītasiddhiḥ|
            kayā yuktyā |
            kena kalpena atītaḥ. kathamatītāpekṣānāgatasiddhiḥ ? kena ca kalpenānāgataḥ ? iti.
            naitacchakyaṃ nirvaktum |
            avyākaraṇīyametad vartamānalope iti|
            yacca manyeta-- hrasvadīrghayoḥ sthalanimnayoḥ chāyātapayośca yathetaretarāpekṣayā
            siddhirevam atītānāgatayoriti, tannopapadyate-- viśeṣahetvabhāvāt. dṛṣṭāntavat pratidṛṣṭāntopi
            prasajyate-- yathā rūpasparśauṃ gandharasau netaretarāpekṣau sidhyataḥ evamatītānāgatāviti
            netaretarāpekṣā kasya cit siddhiriti|
            
            <p>
               yasmādekābhāve 'nyatarābhāvādubhayābhāvaḥ27|<br />
               yadyekasyānyatarāpekṣā siddhiḥ ? anyatarasyedānīṃ kimapekṣā ?. yadyanyatarasyaikāpekṣā
               siddhiḥ ? ekasyedānīṃ kimapekṣā ?, evamekasyābhāve anyataranna sidhyatīti ubhayābhāvaḥ
               prasajyate|<br />
               arthasadbhāvavyaṅgyaścāyaṃ vartamānaḥ kālaḥ-- 'vidyate dravyam' 'vidyate guṇaḥ' 'vidyate
               karma' iti // 41 //
               </p>
         </p>
         
         
         
         
         
         <p>  ********************** NySBh_2,1.42 **********************</p>
         
         
         <p>yasnaya cāyaṃ nāsti tasya---</p>
         
         
         <p>  NyS_2,1.42: vartamānābhāve sarvāgrahaṇaṃ pratyakṣānupapatteḥ //</p>
         
         
         <p>pratyakṣam indriyārthasaṃnikarṣajaṃ. na cāvidyamānam |
            asad indriyeṇa saṃnikṛṣyate, na cāyaṃ vidyamānam |
            
            <p>
               sat kiñcidanujānātīti pratyakṣanimittaṃ pratyakṣaviṣayaḥ pratyakṣajñānaṃ sarvaṃ nopapadyate,
               pratyakṣānupapattau tatpūrvakatvād anumānāgamayoranupapattiḥ sarvapramāṇavilope sarvagrahaṇaṃ
               na bhavatīti|<br />
               ubhayathā ca vartamānaḥ kālo gṛhyate-- kvacidarthasadbhāvavyaṅgyo yathā 'asti dravyam'
               iti. kvacit kriyāsaṃtānavyaṅgyo yathā 'pacati chinattīti. nānāvidhā caikārthā kriyā
               kriyāsaṃtānaḥ kriyābhyāsaśca, nānāvidhā caikārthā kriyā 'pacatīti |<br />
               sthālyadhiśrayaṇam udakāsecanaṃ taṇḍulāvapanamedhopasarpaṇam agnyabhijvālanaṃ darvīghaṭṭanaṃ
               maṇḍasrāvaṇam adhovatāraṇamiti. chinattīti kriyābhyāsaḥ-- udyabhyodyamya paraśuṃ dāruṇi
               nipātayan chinattītyucyate // 42 //
               </p>
         </p>
         
         
         
         
         
         <p>  ********************** NySBh_2,1.43 **********************</p>
         
         
         <p>yaccedaṃ pacyamānaṃ chidyamānaṃ ca tat kriyamāṇaṃ tasmin kriyamāṇe---</p>
         
         
         <p>  NyS_2,1.43: kṛtatākartavyatopapattestūbhayathā grahaṇam //</p>
         
         
         <p>
            kriyāsaṃtāno 'nārabdhaścikīrpito 'nāgataḥ kālaḥ 'pakṣyatīti. prayojanāvasānaḥ kriyāsaṃtānoparamo
            'tītaḥ kālaḥ 'apākṣīt' iti. ārabdhakriyāsaṃtāno vartamānaḥ kālaḥ 'pacatīti, tatra
            yā uparatā sā kṛtatā yā cikīrṣitā sā kartavyatā yā vidyamānā sā kriyamāṇatā. tadevaṃ
            kriyāsaṃtānasthaḥ traikālyasamāhāraḥ 'pacati pacyate' iti vartamānagrahaṇena gṛhyate--
            kriyāsaṃtānasya hyatrāvicchedo vidhīyate nārambho noparam iti|<br />
            soyamubhayathā vartamānāṃ gṛhyate-- apavṛkto vyapavṛktaśca atītānāgatābhyām. sthitivyaṅgyaḥ--
            'vidyate dravyam' iti. kriyāsaṃtānāvicchedābhidhāyī ca traikālyānvitaḥ-- 'pacati chinattīti|<br />
            anyaśca pratyāsattiprabhṛterrathasya vivakṣāyāṃ tadabhidhāyī bahuprakāro lokeṣūtprekṣitavyaḥ,
            tasmādasti vartamānaḥ kāla iti // 43 //
            </p>
         
         
         
         
         
         <p>  ********************** NySBh_2,1.44 **********************</p>
         
         
         <p>(athopamānaparīkṣā)</p>
         
         
         <p>  NyS_2,1.44: atyantaprāyaikadeśasādharmyādupamānapāsiddhiḥ //</p>
         
         
         <p>atyantasādharmyādupāmanaṃ na sidhyati-- na caivaṃ bhavati 'yathā gaurevaṃ gauḥ' iti,
            prāyaḥsādharmyādupamānaṃ na sidhyati-- na hi bhavati 'yathānaḍvānevaṃ mahiṣaḥ' iti,
            ekadeśasādharmyādupamānaṃ na sidhyati-- na hi sarveṇa sarvamupamīyate iti // 44 //</p>
         
         
         
         
         
         <p>  ********************** NySBh_2,1.45 **********************</p>
         
         
         <p>  NyS_2,1.45: prasiddhasādharmyādupamānasiddheryathoktadoṣānupapattiḥ //</p>
         
         
         <p>na sādharmyasya kṛtsnaprāyālpabhāvamāśrityopamānaṃ pravartate, kiṃ tarhi ?. prasiddhasādharmyāt
            sādhyasādhanabhāvamāśritya pravartate. yatra caitadasti na tatropamānaṃ pratiṣeddhuṃ
            śakyaṃ tasmād yathoktadoṣo nopapadyate iti// 45 //</p>
         
         
         
         
         
         <p>  ********************** NySBh_2,1.46 **********************</p>
         
         
         <p>astu tarhyupamānamanumānam---</p>
         
         
         <p>  NyS_2,1.46: pratyakṣeṇāpratyakṣasiddheḥ //</p>
         
         
         <p>yathā dhūmena pratyakṣeṇāpratyakṣasya vahnergrahaṇamanumānam evaṃ gavā pratyakṣeṇāpratyakṣasya
            gavayasya grahaṇamiti nedamanumānād viśiṣyate // 46 //</p>
         
         
         <p>viśiṣyate ityāha, kayā yuktyā ? ---</p>
         
         
         
         
         
         <p>  ********************** NySBh_2,1.47 **********************</p>
         
         
         <p>  NyS_2,1.47: nāpratyakṣe gavaye pramāṇārthamupamānasya paśyāma iti //</p>
         
         
         <p>yadā hyayamupayuktopamāno godarśī gavā samānamarthaṃ paśyati tadā ayaṃ gavaya ityasya
            saṃjñāśabdasya vyavasthāṃ pratipadyate na caivamanumānamiti|
            parārthaṃ copamānam-- yasya hyupameyamaprasiddhaṃ tadarthaṃ prasiddhopameyena kriyate
            iti|
            parārthamupamānamiticet ? na-- svayamadhyavasāyāt |
            bhavati ca bhoḥ svayamadhyavasāyaḥ- yathā gaurevaṃ gavaya iti|
            nādhyavasāyaḥ</p>
         
         
         <p>pratiṣidhyate upamānaṃ tu tanna bhavati--"prasiddhasādharmyāt sādhyasādhanamupamānam
            1-1-6"na ca yasyopameyaṃ prasiddhaṃ taṃ prati sādhyasādhanabhāvo vidyate iti // 47
            //</p>
         
         
         
         
         
         <p>  ********************** NySBh_2,1.48 **********************</p>
         
         
         <p>athāpi---</p>
         
         
         <p>  NyS_2,1.48: tathetyupasaṃhārādupamānasiddhernāviśeṣaḥ //</p>
         
         
         <p>tathetisamānadharmopasaṃhārādupamānaṃ sidhyati nānumānam-- ayaṃ cānayorviśeṣa iti
            // 48 //</p>
         
         
         
         
         
         <p>  ********************** NySBh_2,1.49 **********************</p>
         
         
         <p>(atha śabdapramāṇaparīkṣā--)</p>
         
         
         <p>  NyS_2,1.49: śabdo 'numānam--arthasyānupalabdheranumeyatvāt //</p>
         
         
         <p>śabdo 'numānaṃ na pramāṇāntaram, kasmāt ?. śabdārthasyānumeyatvāt, kathamanumeyatvam
            ? pratyakṣato 'nupalabdheḥ, yathānupalabhyamāno liṅgī mitena liṅgena paścād mīyate
            ityanumānam evaṃ mitena śabdena paścād mīyate 'rtho 'nupalabhyamāna ityanumānaṃ śabdaḥ
            // 49 //</p>
         
         
         
         
         
         <p>  ********************** NySBh_2,1.50 **********************</p>
         
         
         <p>itaścānumānaṃ śabdaḥ---</p>
         
         
         <p>  NyS_2,1.50: upalabdheradvipravṛttitvāt //</p>
         
         
         <p>pramāṇāntarabhāve dvipravṛttirupalabdhiḥ = anyathā hyupalabdhiranumāne anyathopamāne
            tad vyākhyātam, śabdānumānayostūpalabdhiradvipravṛttiḥ yathānumāne pravartate tathā
            śabdepi, viśeṣābhāvādanumānaṃ śabda iti // 50 //</p>
         
         
         
         
         
         <p>  ********************** NySBh_2,1.51 **********************</p>
         
         
         <p>  NyS_2,1.51: saṃbandhācca //</p>
         
         
         <p>"śabdonumānam"iti vartate, saṃbaddhayośca śabdārthayoḥ saṃbandhaprasiddhau śabdopalabdherarthagrahaṇaṃ
            yathā saṃbaddhayorliṅgaliṅginoḥ saṃbandhapratītau liṅgopalabdhau liṅgigrahaṇamiti
            // 51 //</p>
         
         
         
         
         
         <p>  ********************** NySBh_2,1.52 **********************</p>
         
         
         <p>yattāvat 'arthasyānumeyatvāt' iti tanna---</p>
         
         
         <p>  NyS_2,1.52: āptopadeśasāmarthyāt śabdādarthasaṃpratyayaḥ //</p>
         
         
         <p>'svargaḥ apsarasaḥ uttarāḥ kuravaḥ sapta dvīpāḥ samudro lokasaṃniveśaḥ' ityevamāderapratyakṣasyārthasya
            na śabdamātrāt pratyayaḥ, kiṃ tarhi ? 'āptairayamuktaḥ śabdaḥ' ityataḥ saṃpratyayaḥ--
            viparyayeṇa saṃpratyayābhāvāt na tvevamanumānamiti|
            yat punaḥ--
            "upalabdheradvipravṛttitvāt 2-1-50" iti.
            ayameva śabdānumānayorupalabdheḥ pravṛttibhedaḥ tatra viśeṣe satyahetuḥ-- 'viśeṣābhāvāt'
            iti|
            
            <p>
               yat punaridam--"saṃbandhācca"iti, asti ca śabdārthayoḥ saṃbandho 'nujñātaḥ asti ca
               pratiṣiddhaḥu 'asyedam' itiṣaṣṭhīviśiṣṭasya vākyasyārthaviśeṣo 'nujñātaḥ prāptilakṣaṇastu
               śabdārthayoḥ saṃbandhaḥ pratiṣiddhaḥ|<br />
               kasmāt ?, pramāṇatonupalabdheḥupratyakṣatastāvat śabdārthaprāpternopalabdhiḥ-- atīndriyatvātuyenendriyeṇa
               gṛhyate śabdastasya viṣayabhāvamativṛtto 'rtho na gṛhyate, asti cātīndriyaviṣayabhūtopyarthaḥ,
               samānena cendriyeṇa gṛhyamāṇayoḥ prāptirgṛhyate iti|<br />
               prāptilakṣaṇe ca gṛhyamāṇe saṃbandhe śabdārthayoḥ śabdāntike vārthaḥ syāt arthāntike
               vā śabdaḥ syāt ubhayaṃ vobhayatra // 52 //
               </p>
         </p>
         
         
         
         
         
         <p>  ********************** NySBh_2,1.53 **********************
            atha khalvayam---</p>
         
         
         <p>  NyS_2,1.53: pūraṇapradāhapāṭanānupalabdheśca saṃbandhābhāvaḥ //</p>
         
         
         <p>sthānakaraṇābhāvāditi cārthaḥ|
            na cāyamanumānatopyupalabhyate-- śabdāntike 'rtha iti|
            etasmin pakṣe 'py āsyasthānakaraṇoccāraṇīyaḥ śabdastadantike 'rtha iti annāgnyasiśabdoccāraṇe
            pūraṇapradāhapāṭanāni gṛhyeran. na ca gṛhyante, agrahaṇānnānumeyaḥ prāptilakṣaṇḥ saṃbandhaḥ|
            
            <p>
               arthāntike śabdaṃ iti-- sthānakaraṇāsaṃbhavād anuccāraṇam, sthānaṃ kaṇṭhādayaḥ karaṇaṃ
               prayatnaviśeṣaḥ tasyārthāntike 'nupapattiriti|<br />
               ubhayapratiṣedhācca nobhayam|<br />
               tasmānna śabdenārthaḥ prāpta iti // 53 //
               </p>
         </p>
         
         
         
         
         
         <p>  ********************** NySBh_2,1.54 **********************</p>
         
         
         <p>  NyS_2,1.54: śabdārthavyavasthānādapratiṣedhaḥ //</p>
         
         
         <p>śabdārthapratyayasya vyavasthādarśanād anumīyate-- asti śabdārthasaṃbandho vyavasthākāraṇam,
            asaṃbandhe hi śabdamātrādarthamātre pratyayaprasaṅgaḥ tasmādapratiṣedhaḥ saṃbandhasyeti
            // 54 //</p>
         
         
         
         
         
         <p>  ********************** NySBh_2,1.55 **********************</p>
         
         
         <p>atra samādhiḥ---</p>
         
         
         <p>  NyS_2,1.55: na sāmayikatvācchabdārthasaṃpratyayasya //</p>
         
         
         <p>na saṃbandhakāritaṃ śabdārthavyavasthānam. kiṃ tarhi ?. samayakāritaṃ yattadavocāma--
            'asyedamiti ṣaṣṭhīviśiṣṭasya vākyasyārthaviśeṣo 'nujñātaḥ śabdārthayoḥ saṃbandhaḥ'
            iti samayaṃ tamavocāma iti|
            
            <p>
               kaḥ punarayaṃ samayaḥ ?, 'asya śabdasyedamarthajātamabhidheyam' ityabhidhānābhidhaiyaniyamaniyogaḥ,
               tasminnupayukte śabdādarthasaṃpratyayo bhavati, viparyaye hi śabdaśravaṇepi pratyayābhāvaḥ,
               saṃbandhavādināpi cāyamavarjanīya iti|<br />
               prayujyamānagrahaṇācca laukikānām, samayapālanārthaṃ cedaṃ padalakṣaṇāyā vāco 'nvākhyānaṃ
               vyākaraṇam, vyākyalakṣaṇāyā vāco 'rthalakṣaṇam, padasamūho vākyam arthaparisamāptāviti|<br />
               tadevaṃ prāptilakṣaṇasya śabdārthasaṃbandhasyārthajuṣo 'py anumānahetur na bhavatīti
               // 55 //
               </p>
         </p>
         
         
         
         
         
         <p>  ********************** NySBh_2,1.56 **********************</p>
         
         
         <p>  NyS_2,1.56: jātiviśeṣe cāniyamāt //</p>
         
         
         <p>sāmayikaḥ śabdārthasaṃpratyayo na svābhāvikaḥ-- ṛṣyāryamlecchānāṃ yathākāmaṃ śabdaprayogo
            'rthapratyāyanāya pravartate, svābhāvike hi śabdasyārthapratyāyakatve yathākāmaṃ na
            syāt, yathā taijasasya prakāśasya rūpapratyayahetutvaṃ na jātiviśeṣaṃ vyabhicaratīti
            // 56 //</p>
         
         
         
         
         
         <p>  ********************** NySBh_2,1.57 **********************</p>
         
         
         <p>  NyS_2,1.57: tadapramāṇyam-- anṛtavyāghātapunaruktadoṣebhyaḥ //</p>
         
         
         <p>putrakāmeṣṭihavanābhyāsepu, tasyeti śabdaviśeṣamevādhikurute bhagavān ṛṣiḥ|
            
            <p>
               śabdasya pramāṇatvaṃ na saṃbhavati, kasmāt ?. anṛtadoṣāt-- putrakāmeṣṭau--"putrakāmaḥ
               putreṣṭyā yajeta"iti. neṣṭau saṃsthitāyāṃ putrajanma dṛśyate, dṛṣṭārthasya vākyasyānṛtatvāt
               adṛṣṭārthamapi vākyam--"agnihotraṃ juhuyāt svargakāmaḥ"ityādyanṛtamiti jñāyate|<br />
               vihitavyāghātadoṣācca-- havane"udite hotavyam" "anudite hotavyam" "samayādhyuṣite
               hotavyam"iti vidhāya vihitaṃ vyāhanti--"śyāvo 'syāhutimabhyavaharati ya udite juhoti"
               "śabalo 'syāhutimabhyavaharati yo 'nudite juhoti" "śyāvaśavalau vāsyāhutimabhyavaharato
               yaḥ samayādhyuṣite juhoti" (iti) vyāghātāccānyatarad mithyeti|<br />
               punaruktadoṣācca-- abhyāse deśyamāne"triḥ prathamāmanvāha triruttamām"iti punaruktadoṣo
               bhavati. punarukta ca pramattavākyamiti. tasmādapramāṇaṃ śabdaḥ-- anṛtavyāghātapunaruktadoṣebhya
               iti // 57 //
               </p>
         </p>
         
         
         
         
         
         <p>  ********************** NySBh_2,1.58 **********************</p>
         
         
         <p>  NyS_2,1.58: na karmakartṛsādhanavaiguṇyāt //</p>
         
         
         <p>
            nānṛtadoṣaḥ putrakāmeṣṭau, kasmāt ?, karmakartṛsādhanavaiguṇyāt, iṣṭyā pitarau saṃyujyamānau
            putraṃ janayata iti, iṣṭiḥ karaṇam sādhanaṃ. pitarau kartārau. saṃyogaḥ karma. trayāṇāṃ
            guṇayogāt putrajanma. vaiguṇyād viparyayaḥ, iṣṭyāśrayaṃ tāvat karmavaiguṇyaṃ samīhābhreṣaḥ,
            kartṛvaiguṇyam avidvān prayoktā kapūyācaraṇaśca, sādhanavaiguṇyaṃ havirasaṃskṛtam
            upahatamiti. mantrā nyūnādhikāḥ svaravarṇahīnā iti. dakṣiṇā durāgatā hīnā ninditā
            ceti|<br />
            athopajanāśrayaṃ karmavaiguṇyaṃ mithyāsaṃprayogaḥ, kartṛvaiguṇyaṃ yonivyāpādo bījopaghātaśceti,
            sādhanavaiguṇyam iṣṭāvabhihitam|<br />
            loke ca 'agnikāmo dāruṇī mathnīyāt' iti vidhivākyam tatra karmavaiguṇyaṃ mithyābhimanthānam.
            kartṛvaiguṇyaṃ prajñāprayatnagataḥ pramādaḥ. sādhanavaiguṇyam ārdraṃ suṣiraṃ dāru
            iti. tatra phalaṃ na niṣpadyate iti nānṛtadoṣaḥ, guṇayogena phalaniṣpattidarśanāt,
            na cedaṃ laukikād bhidyate--"putrakāmaḥ putreṣṭyā yajeta"iti // 58 //
            </p>
         
         
         
         
         
         <p>  ********************** NySBh_2,1.59 **********************</p>
         
         
         <p>  NyS_2,1.59: abhyupetya kālabhede dośavacanāt //</p>
         
         
         <p>'na vyāghāto havane' ityanuvartate, yo 'bhyupagataṃ havanakālaṃ bhinatti tato 'nyatra
            juhoti tatrāyamabhyupagatakālabhedo doṣa ucyate--"śyāvo 'syāhutimabhyavaharati ca
            udite juhoti"tadidaṃ vidhibhreṣe nindāvacanamiti // 59 //</p>
         
         
         
         
         
         <p>  ********************** NySBh_2,1.60 **********************</p>
         
         
         <p>  NyS_2,1.60: anuvādopapatteśca //</p>
         
         
         <p>'punaruktadoṣo 'bhyāsena' itiprakṛtam, anarthako 'bhyāsaḥ punaruktaḥ. arthavānabhyāso
            'nuvādaḥ, yo 'yamabhyāsaḥ--</p>
         
         
         <p>"triḥ prathamāmanvāha triruttamām"iti anuvāda upapadyate-- arthavattvāt, trirvacanena
            hi prathamottamayoḥ pañcadaśatvaṃ sāmadhenīnāṃ bhavati tathā ca mantrābhivādaḥ--"idamahaṃ
            bhrātṛvyaṃ pañcadaśāreṇa vāgvajreṇa bādhe yo 'smān dveṣṭi yaṃ ca vayaṃ dviṣmaḥ"iti
            pañcadaśasāmidhenīvajraṃ mantro 'bhivadati tadabhyāsamantareṇa na syāditi // 60 //</p>
         
         
         
         
         
         <p>  ********************** NySBh_2,1.61 **********************</p>
         
         
         <p>  NyS_2,1.61: vākyavibhāgasya cārthagrahaṇāt //</p>
         
         
         <p>pramāṇaṃ śabdo yathā loke // 61 //</p>
         
         
         
         
         
         <p>  ********************** NySBh_2,1.62 **********************</p>
         
         
         <p>vibhāgaśca brāhmaṇavākyānāṃ trividhaḥ---</p>
         
         
         <p>  NyS_2,1.62: vidhyarthavādānuvādavacanaviniyogāt //</p>
         
         
         <p>tridhā khalu brāhmaṇavākyāni viniyuktāni-- vidhivacanāni arthavādavacanāni anuvādavacanānīti
            // 62 //</p>
         
         
         
         
         
         <p>  ********************** NySBh_2,1.63 **********************</p>
         
         
         <p>tatra---</p>
         
         
         <p>  NyS_2,1.63: vidhirvidhāyakaḥ //</p>
         
         
         <p>
            yad vākyaṃ vidhāyakam |<br />
            codakaṃ sa vidhiḥ, vidhistu niyogo 'nujñā vā yathā --"agnihotraṃ juhuyāt svargakāmaḥ"
            ityādi // 63 //
            </p>
         
         
         
         
         
         <p>  ********************** NySBh_2,1.64 **********************</p>
         
         
         <p>  NyS_2,1.64: stutirnindā parakṛtiḥ purākalpa ityarthavāda //</p>
         
         
         <p>vidheḥ phalavādalakṣaṇā yā praśaṃsā sā stutiḥ saṃpratyayārthā-- stūyamānaṃ śraddadhīteti,
            pravartikā ca-- phalaśravaṇāt pravartate--"
            sarvajito vai devāḥ sarvamajayan sarvasyāptyai sarvasya jityai sarvameva tenāpnoti
            sarvaṃ jayati"
            ityevamādi|
            aniṣṭaphalavādo nindā varjanārthā-- ninditaṃ na samācarediti"
            sa eṣa vā va prathamo yajño yajñānāṃ yajjyotiṣṭomo ya etenāniṣṭvānyena yajate garte
            patati |
            ayamevaitad jīryate vā pramīyate vā"
            ityevamādi|
            anyakartṛkasya vyāhatasya vidhervādaḥ parakṛtiḥ--"
            hutvā vapāmevāgre 'bhidhārayanti atha pṛṣadājyaṃ taduha carakādhvaryavaḥ pṛṣadājyamevāgre
            'bhidhārayanti 'agneḥ prāṇāḥ pṛṣadājyaṃ stomam' ityevamabhidadhati"
            ityevamādi|
            aitihyasamācarito vidhiḥ purākalpa iti--"
            
            <p>
               tasmādvā etena brāhmaṇā bahiṣpavamānaṃ sāmastomamastauṣan-- yone yajñaṃ pratanavāmahe"<br />
               ityevamādi|<br />
               kathaṃ parakṛtipurākalpau arthavādāviti ?, stutinindāvākyenābhisaṃbandhād vidhyāśrayasya
               kasyacidarthasya dyotanādarthavāda iti // 64 //
               </p>
         </p>
         
         
         
         
         
         <p>  ********************** NySBh_2,1.65 **********************</p>
         
         
         <p>  NyS_2,1.65: vidhivihitasyānuvacanamanuvādaḥ //</p>
         
         
         <p>vidhyanuvacanaṃ cānuvādo vihitānuvacanaṃ ca |
            pūrvaḥ śabdānuvādo 'paro 'rthānuvādaḥ, yathā punaruktaṃ dvividham evamanuvādopi|
            kimarthaṃ punarvihitamanūdyate ?, adhikārārtham |
            
            <p>
               vihitamadhikṛtya stutirbodhyate nindā vā vidhiśeṣo vābhidhiyate, vihitānantarārtho
               'pi cānuvādo bhavati, evamanyadapyutprekṣaṇīyam|<br />
               lokepi ca vidhirarthavādo 'nuvāda iti ca trividhaṃ vākyam-- 'odanaṃ pacet' iti vidhivākyam,
               arthavādavākyam-- 'āyurvarco balaṃ sukhaṃ pratibhānaṃ cānne pratiṣṭhitam', anuvādaḥ--
               'pacatu pacatu bhavān' ityabhyāsaḥ, 'kṣipraṃ pacyatām' iti vā 'aṅga pacyatām' iti
               (vā) adhyeṣaṇārtham, 'pacyatāmeva' iti cāvadhāraṇārtham|<br />
               yathā laukike vākye vibhāgenārthagrahaṇāt pramāṇatvam evaṃ vedavākyānāmapi vibhāgenārthagrahaṇāt
               pramāṇatvaṃ bhavitumarhatīti // 65 //
               </p>
         </p>
         
         
         
         
         
         <p>  ********************** NySBh_2,1.66 **********************</p>
         
         
         <p>  NyS_2,1.66: nānuvādapunaruktayorviśeṣaḥ śabdābhyāsepapatteḥ //</p>
         
         
         <p>'punaruktamasādhu sādhuranuvādaḥ' ityayaṃ viśeṣo nopapadyate|
            kasmāt ?. ubhayatra hi pratītārthaḥ śabdo 'bhyastate. caritārthasya śabdasyābhyāsādubhayamasādhviti
            // 66 //</p>
         
         
         
         
         
         <p>  ********************** NySBh_2,1.67 **********************</p>
         
         
         <p>  NyS_2,1.67: śīghrataragamanopadeśavadabhyāsānnāviśeṣaḥ //</p>
         
         
         <p>nānuvādapunaruktayoraviśeṣaḥ|
            kasmāt ?, arthavato 'bhyāsasyānuvādabhāvāt, samāne 'bhyāse punaruktam anarthakam arthavānabhyāso
            'nuvādaḥ-- śīghrataragamanopadeśavat 'śīghraṃ śīghraṃ gamyatām' iti kriyātiśayo 'bhyāsenaivocyate.
            udāharaṇārthaṃ cedam, evamanyopyabhyāsaḥ-- 'pacati pacatīti kriyānuparamaḥ, 'grāmo
            grāmo ramaṇīyaḥ' iti vyāptiḥ, 'pari pari trigartebhyo vṛṣṭo devaḥ' iti parivarjanam,
            'adhyadhimaṇḍaṃ niṣaṇṇam, iti sāmīpyam, 'tiktaṃ tiktam' iti prakāraḥ, evamanuvādasya
            stutinindāśeṣavidhiṣu adhikārārthatāvihitānantarārthatā ceti // 67 //</p>
         
         
         
         
         
         <p>  ********************** NySBh_2,1.68 **********************</p>
         
         
         <p>kiṃ punaḥ pratiṣedhahetūddhārādeva śabdasya pramāṇatvaṃ sidhyati ?. na, ataśca---</p>
         
         
         <p>  NyS_2,1.68: mantrāyurvedaprāmāṇyavacca tatprāmāṇyam āptaprāmāṇyāt //</p>
         
         
         <p>kiṃ punarāyurvedasya prāmāṇyam ?, yattadāyurvedenopadiśyate-- 'idaṃ kṛtveṣṭamadhigacchati
            idaṃ varjayitvāniṣṭaṃ jahāti' (iti) tasyānuṣṭhīyamānasya tathābhāvaḥ |
            satyārthatā |
            aviparyayaḥ, mantrapadānāṃ ca viṣabhūtāśanipratiṣedhārthānāṃ prayoge 'rthasya tathābhāvaḥ.
            etat prāmānaṇyam|
            kiṅkṛtametat?, āptaprāmāṇyakṛtam|
            kiṃpunarāptānāṃ prāmāṇyam?, sākṣātkṛtadharmatā bhūtadayā yathābhūtārthacikhyāpayiṣeti
            |
            āptāḥ khalu sākṣātkṛtadharmāṇaḥ 'idaṃ hātavyam idamasya hānihetuḥ. idamasyādhigatavyam
            idamasyādhigamahetuḥ' iti bhūtānyanukampante, teṣāṃ khalu vai prāṇabhṛtāṃ svayamanavabuddhyamānānāṃ
            nānyadupadeśād avabodhakāraṇamasti, na cānavabodhe samīhā varjanaṃ vā, na cākṛtvā
            svastibhāvaḥ, nāpy asyānya upakārakopyasti, hanta vayamebhyo yathādarśanaṃ yathābhūtamupadiśāmaḥ
            te ime śrutvā pratipadyamānā heyaṃ hāsyanti adhigantavyamevādhigamiṣyantīti evamāptopadeśaḥ
            etena trividhenāptaprāmāṇyena parigṛhito 'nuṣṭhīyamāno 'rthasya sādhako bhavati. evamāptopadeśaḥ
            pramāṇam, evamāptāḥ pramāṇam|
            dṛṣṭārthenāptopadeśenāyurvedenādṛṣṭārtho vedabhāgo 'numātavyaḥ-- pramāṇamiti-- āptaprāmāṇyasya
            hetoḥ samānatvāditi|
            asyāpi caikadeśaḥ--"
            grāmakāmo yajeta"
            ityevamādirdṛṣṭārthastenānumātavyamiti|
            loke ca bhūyānupadeśāśrayo vyavahāraḥ, laukikasyāpyupadeṣṭurupadeṣṭavyāthejñānena
            parānujighṛkṣayā yathābhūtārthacikhyāpayiṣayā ca prāmāṇyam tatparigrahādāptopadeśaḥ
            pramāṇamiti|
            draṣṭṛpravaktṛsāmānyāccānumānam-- ye evāptā vedārthānāṃ draṣṭāraḥ pravaktāraścate
            evāyurvedaprabhṛtīnām ityāyurvedaprāmāṇyavad vedaprāmāṇyamanumātavyamiti|
            nityatvādvedavākyānāṃ pramāṇatve "tatprāmāṇyamāptaprāmāṇyāt" ityayuktam|
            śabdasya vācakatvādarthapratipattau pramāṇatvaṃ, nityatve hi sarvasya sarveṇa vacanāt
            śabdārthavyavasthānupapattiḥ|
            nānityatve vācakatvamiticet ? na-- laukikeṣvarthadarśanāt|
            tepi nityā iticet ? na-- anāptopadeśādarthavisaṃvādo 'nupapannaḥ-- nityatvāddhi śabdaḥ
            pramāṇamiti|
            anityaḥ sa iti cet ? aviśeṣavacanam |
            
            <p>
               anāptopadeśo laikiko na nitya iti kāraṇaṃ vācyamiti|<br />
               yathāniyogaṃ cārthasya pratyāyanād nāmadheyaśabdānāṃ loke prāmāṇyam. nityatvāt prāmāṇyānupapattiḥ
               |<br />
               yatrārthe nāmadheyaśabdo niyujyate loke tasya niyogasāmarthyāt pratyāyako bhavati
               na nityatvāt|<br />
               manvantarayugāntareṣu cātītānāgateṣu saṃpradāyābhyāsaprayogāviccheda iti vedānāṃ nityatvam.
               āptaprāmāṇyācca prāmāṇyam, laukikeṣu śabdeṣu caitat samānamiti // 68 //
               </p>
         </p>
         
         
         <p>// iti vātsyāyanīye nyāyabhāṣye dvitīyādhyāyasya prathamamāhnikam //</p>
         
         
         
         
         
         <p>atha nyāyabhāṣyadvitīyādhyāyasya dvitīyamānhikam //</p>
         
         
         
         
         
         <p>  ********************** NySBh_2,2.1 **********************</p>
         
         
         <p>ayathārthaḥ pramāṇoddeśa iti matvāha---</p>
         
         
         <p>  NyS_2,2.1: na catuṣṭvam aitihyārthāpattisaṃbhavābhāvaprāmāṇyāt //</p>
         
         
         <p>na catvāryeva pramāṇāni|
            kiṃ tarhi ?. aitihyamarthāpattiḥ saṃbhavo 'bhāva ityetānyapi pramāṇāni tāni kasmānnoktāni
            ?|
            'iti hocuḥ' ity anirdiṣṭapravaktṛkaṃ pravādapāramparyam aitihyam|
            arthādā pattiḥ arthāpattiḥ. āpattiḥ |
            prāptiḥ |
            
            <p>
               prasaṅgaḥ, yatrābhidhīyamāne 'rthe yo 'nyo 'rthaḥ prasajyate so 'rthāpattiḥ yathā--
               'megheṣv asatsu vṛṣṭirna bhavatīti, kimatra prasajyate ? 'tatsu bhavatīti|<br />
               saṃbhavo nāma avinābhāvino 'rthasya sattāgrahaṇādanyasya sattagrahaṇaṃ yathā-- droṇasya
               sattāgrahaṇā-- dāḍhakasya sattāgrahaṇam. āḍhakasya grahaṇāt prasthasyeti|<br />
               abhāvaḥ-- virodhī abhūtaṃ bhūtasya. avidyamānaṃ varṣakarma vidyamānasya vāyvabhrasaṃyogasya
               pratipādakam-- vidhārake hi vāyvabhrasaṃyoge gurutvādapāṃ patanakarma na bhavatīti
               // 1 //
               </p>
         </p>
         
         
         
         
         
         <p>  ********************** NySBh_2,2.2 **********************</p>
         
         
         <p>satyam etāni pramāṇāni na tu pramāṇāntarāṇi. pramāṇāntaraṃ ca manyamānena pratiṣedha
            ucyate so 'yam--</p>
         
         
         <p>  NyS_2,2.2: śabda aitihyānarthāntarabhāvād anumāne 'rthāpattisaṃbhavābhāvānarthāntarabhāvāccāpratiṣedhaḥ
            //</p>
         
         
         <p>anupapannaḥ pratiṣedhaḥ|
            
            <p>
               katham?, 'āptopadeśaḥ śabdaḥ' iti. na ca śabdalakṣaṇam aitihyād vyāvartate. soyaṃ
               bhedaḥ sāmānyāt saṃgṛhyate iti|<br />
               pratyakṣeṇāpratyakṣasya saṃbaddhasya prapittiranumānaṃ tathā cārthāpattisaṃbhavābhāvāḥ,
               vākyārthasaṃpratyayenānabhihitasyārthasya pratyakanīkabhāvād grahaṇam arthāpattiranumānameva,
               avinābhāvavṛttyā ca saṃbaddhayoḥ samudāyasamudāyinoḥ samudāyenetarasya grahaṇaṃ saṃbhavaḥ
               tadapyanumānameva, 'asmin satīdaṃ nopapadyate' iti virodhitve prasiddhe kāryānutpattyā
               kāraṇasya pratibandhakamanumīyate|<br />
               soyaṃ yathārtha eva pramāṇoddeśa iti 'satyametāni pramāṇāni na tu pramāṇāntarāṇītyuktam
               // 2 //
               </p>
         </p>
         
         
         
         
         
         <p>  ********************** NySBh_2,2.3 **********************</p>
         
         
         <p>atrārthāpatteḥ pramāṇabhāvābhyanujñā nopapadyate tathā hīyam---</p>
         
         
         <p>  NyS_2,2.3: arthāpattirapramāṇam anaikāntikatvāt //</p>
         
         
         <p>asatsu megheṣu vṛṣṭirna bhavatīti satsu bhavati ityetadārthādāpadyate. satsvapi caikadā
            na bhavati. seyamarthāpattirapramāṇamiti // 3 //</p>
         
         
         
         
         
         <p>  ********************** NySBh_2,2.4 **********************</p>
         
         
         <p>nānaikāntikatvamarthāpatteḥ---</p>
         
         
         <p>  NyS_2,2.4: anarthāpattau arthāpattyabhimānāt //</p>
         
         
         <p>'asati kāraṇe kāryaṃ notpadyate' itivākyāt pratyanīkabhūto 'rthaḥ-- 'sati kāraṇe kāryamutpadyate'
            ityarthādāpadyate. abhāvasya hi bhāvaḥ pratyanīka iti. soyaṃ kāryotpādaḥ sati kāraṇe
            'rthādāpadyamāno na kāraṇasya sattāṃ vyabhicarati-- na khalv asati kāraṇe kāryamutpadyate
            tasmād nānaikāntikī|
            yattu 'sati kāraṇe nimittapratibandhāt kāryaṃ notpadyate' iti ?. kāraṇadharmo 'sau
            na tvarthāpatteḥ prameyam|
            kiṃ tarhyasyāḥ prameyam ?, sati kāraṇe kāryamupadyate iti |
            yo 'sau kāryotpādaḥ kāraṇasattāṃ na vyabhicarati tadasyāḥ prameyam|
            evaṃ tu sati anarthāpattau arthāpattyabhimānaṃ kṛtvā pratiṣedha ucyate iti, dṛṣṭaśca
            kāraṇadharmo na śakyaḥ pratyākhyātumiti // 4 1/</p>
         
         
         
         
         
         <p>  ********************** NySBh_2,2.5 **********************</p>
         
         
         <p>  NyS_2,2.5: pratiṣedhāprāmāṇyaṃ cānaikāntikatvāt //</p>
         
         
         <p>'arthāpattir na pramāṇam-- anaikāntikatvāt' iti vākyaṃ pratiṣedhaḥ tenānena arthāpatteḥ
            pramāṇatvaṃ pratiṣidhyate na sadbhāvaḥ, evamanaikāntiko bhavati. anaikāntikatvādapramāṇenānena
            na kaścidarthaḥ pratiṣidhyate iti // 5 //</p>
         
         
         
         
         
         <p>  ********************** NySBh_2,2.6 **********************</p>
         
         
         <p>artha manyase niyataviṣayeṣvartheṣu svaviṣaye vyabhicāro bhavati. na ca pratiṣedhasya
            sadbhāvo viṣayaḥ ?, evaṃ tarhi---</p>
         
         
         <p>  NyS_2,2.6: tatprāmāṇye vā nārthāpattyaprāmāṇyam //</p>
         
         
         <p>athāṅpatterapi kāryotpādane kāraṇasattāyā avyabhicāro viṣayaḥ na ca kāraṇadharmo nimittapratibandhāt
            kāyāṅnutpādakatvamiti // 6 //</p>
         
         
         
         
         
         <p>  ********************** NySBh_2,2.7 **********************</p>
         
         
         <p>abhāvasya tarhi pramāṇabhāvābhyanujñā nopapadyate. kathamiti ?---</p>
         
         
         <p>  NyS_2,2.7: nābhāvaprāmāṇyam prameyāsiddheḥ //</p>
         
         
         <p>
            abhāvasya bhūyasi prameye lokasiddhe vaiyātyāducyate--<br />
            "nābhāvaprāmāṇyam-- prameyāsiddheḥ"<br />
            iti // 7 //
            </p>
         
         
         
         
         
         <p>  ********************** NySBh_2,2.8 **********************</p>
         
         
         <p>athāyamarthabahutvādarthaikadeśa udāhriyate---</p>
         
         
         <p>  NyS_2,2.8: lakṣiteṣvalakṣaṇalakṣitatvādalakṣitānāṃ tatprameyasiddhiḥ //</p>
         
         
         <p>tasyābhāvasya sidhyati prameyam|
            katham ?. lakṣiteṣu vāsaḥsu anupādeyeṣu, upādeyānāmalakṣitānām alakṣaṇalakṣitatvāt
            = lakṣaṇābhāvena lakṣitatvāditi, ubhayasaṃnidhau' alakṣitāni vāsāṃsyānaya' iti prayukto
            yeṣu vāsaḥsatu lakṣaṇāni na bhavanti tāni lakṣaṇābhāvena pratipadyate pratipadya cānayati
            pratipattihetuśca pramāṇamiti // 8 //</p>
         
         
         
         
         
         <p>  ********************** NySBh_2,2.9 **********************</p>
         
         
         <p>  NyS_2,2.9: asatyarthe nābhāva iti cen nānyalakṣaṇopapatteḥ //</p>
         
         
         <p>
            yatra bhūtvā kiñcinna bhavati tatra tasyābhāva upapadyate. na cālakṣiteṣu vāsaḥsu
            lakṣaṇāni bhūtvā na bhavanti. tasmātteṣu lakṣaṇābhāvo 'nupapanna iti, na-- anyalakṣaṇopapatteḥ
            |<br />
            yathāyamanyeṣu vāsaḥsu lakṣaṇānāmupapattiṃ paśyati naivamalakṣiteṣu soyaṃ lakṣaṇābhāvaṃ
            paśyan abhāvenārthaṃ pratipadyate iti // 9 //
            </p>
         
         
         
         
         
         <p>  ********************** NySBh_2,2.10 **********************</p>
         
         
         <p>  NyS_2,2.10: tatsiddheralakṣiteṣvahetuḥ //</p>
         
         
         <p>
            teṣu vāsaḥsu lakṣiteṣu siddhiḥ |<br />
            vidyamānatā yeṣāṃ bhavati na teṣāmabhāvo lakṣaṇānām |<br />
            yāni ca lakṣiteṣu vidyante lakṣaṇāni teṣāmalakṣiteṣvabhāva ity ahetuḥ-- yāni khalu
            bhavanti teṣāmabhāvo vyāhata iti // 10 //
            </p>
         
         
         
         
         
         <p>  ********************** NySBh_2,2.11 **********************</p>
         
         
         <p>  NyS_2,2.11: na lakṣaṇāvasthitāpekṣāsiddheḥ //</p>
         
         
         <p>na brūmo yāni lakṣaṇāni bhavanti teṣāmabhāva iti kiṃ tu keṣu cillakṣaṇānyavasthitāni,
            anavasthitāni keṣucit. apekṣamāṇo yeṣu lakṣaṇānāṃ bhāvaṃ na paśyati tāni lakṣaṇābhāvena
            prapidyate iti // 11 //</p>
         
         
         
         
         
         <p>  ********************** NySBh_2,2.12 **********************</p>
         
         
         <p>  NyS_2,2.12: prāgutpatterabhāvopapatteśca //</p>
         
         
         <p>abhāvadvaitaṃ khalu bhavati-- prāk cotpatteravidyamānatā. utpannasya cātmano hānādavidyamānatā.
            tatrālakṣiteṣu vāsaḥsu prāgutpatteravidyamānatālakṣaṇo lakṣaṇānāmabhāvo netara iti
            // 12 //</p>
         
         
         <p>"āptopadeśaḥ śabdaḥ 1-1-7"
            iti pramāṇabhāve viśeṣaṇaṃ bruvatā 'nānāprakāraḥ śabdaḥ' iti jñāpyate. tasmin sāmānyena
            vicāraḥ-- kiṃ nityo 'thānityaḥ ? iti, vimarśahetvanuyoge ca vipratipatteḥ saṃśayaḥ,
            'ākāśaguṇaḥ śabdo vibhurnityo 'bhivyaktidharmakaḥ' ityeke, gandhādisahavṛttirdravyeṣu
            saṃniviṣṭo gandhādivadavasthito 'bhivyaktidharmakaḥ' ityapare, 'ākāśaguṇaḥ śabda utpattinirodhadharmako
            buddhivat' ityapare, 'mahābhūtasaṃkṣobhajaḥ śabdo 'nāśrita utpattidharmako nirodhadharmakaḥ'
            ityanye. ataḥ saṃśayaḥ-- kimatra tattvam ? iti, 'anityaḥ śabdaḥ' ityuttaram |</p>
         
         
         
         
         
         <p>  ********************** NySBh_2,2.13 **********************</p>
         
         
         <p>katham ?---</p>
         
         
         <p>  NyS_2,2.13: ādimattvādaindriyakatvāt kṛtakavadupacārācca //</p>
         
         
         <p>ādiḥuyoniḥukāraṇam-- ādīyate 'smāditi. kāraṇavad anityaṃ dṛṣṭam. saṃyogavibhāgajaśca
            śabdaḥ kāraṇavattvādanitya iti|
            kā punariyam arthadeśānā-- 'kāraṇavattvāt' iti ?, utpattidharmakattvādanityaḥ śabda
            iti = bhūtvā na bhavati = vināśadharmaka iti|
            sāṃśayikametat-- kimutpattikāraṇaṃ saṃyogavibhāgau śabdasya ? āhosvidabhivyaktikāraṇam?.
            ityata āha-- aindriyakatvāt (iti) indriyapratyāsattigrāhya aindriyakaḥ|
            kimayaṃ vyañjakena samānadeśo 'bhivyajyate rūpādivat ? atha saṃyogajācchabdācchabdasaṃtāne
            sati śrotrapratyāsanno gṛhyate ? iti--- saṃyoganivṛttau śabdagrahaṇānna vyañjakena
            samānadeśasya grahaṇam1|
            dāruvraścane dāruparaśusaṃyoganivṛttau dūrasthena śabdo gṛhyate. na ca vyañjakābhāve
            vyaṅgyagrahaṇaṃ bhavati tasmānna vyañjakaḥ saṃyogaḥ, utpādake tu saṃyoge saṃyogajācchabdācchabdasantāne
            sati śrotrapratyāsannasya grahaṇamiti yuktaṃ saṃyoganivṛttau śabdasya grahaṇamiti|
            itaścaśabda utpadyate nābhivyajyate-- kṛtakavadupacārātu 'tīvraṃ mandam' iti kṛtakamupacaryate--
            'tīvraṃ sukhaṃ mandaṃ sukham. tīvraṃ duḥkhaṃ mandaṃ duḥkham' iti. upacaryate ca--
            'tīvraḥ śabdo mandaḥ śabdaḥ' iti|
            vyañjakasya tathābhāvād grahaṇasya tīvramandatā rūpavaditi cet ? na-- abhibhavopapatteḥ|
            saṃyogasya vyañjakasya tīvramandatayā śabdagrahaṇasya tīvramandatā bhavati na tu śabdo
            bhidyate yathā prakāśasya tīvramandatayā rūpagrahaṇasyeti, tacca naivam-- abhibhavopapatteḥu
            tīvro bherīśabdo mandaṃ tantrīśabdam abhibhavati na mandaḥ, na ca śabdagrahaṇamabhibhāvakaṃ
            śabdaśca na bhidyate (iti), śabde tu bhidyamāne yukto 'bhibhavaḥ tasmādutpadyate śabdo
            nābhivyajyate iti|
            abhibhavānupapattiśyaca-- vyañjakasamānadeśasyābhivyaktau prāptyabhāvāt3|
            'vyañjakena samānadeśo 'bhivyajyate śabdaḥ' ityetasmin pakṣe nopapadyate 'bhibhavaḥ--
            na hi bherīśabdena tantrīsvanaḥ prāpta iti|
            aprāpte 'bhibhava iticet ? śabdamātrābhibhavaprasaṅgaḥ4|
            
            <p>
               artha manyeta 'asatyāṃ prāptāvabhibhavo bhavatīti, evaṃ sati yathā bherīśabdaḥ kañcit
               tantrīsvanamabhibhavati evamantikasthopādānāniva davīyaḥsthopādānānapi tantrīsvanānabhibhavet--
               aprāpteraviśeṣāt. tatra kvacideva bheryā praṇāditāyāṃ sarvalokeṣu samānakālāstantrīsvanā
               na śrūyeran iti|<br />
               nānābhūteṣu śabdasantāneṣu satsu śrotrapratyāsattibhāvena kasyacicchabdasyautīvreṇa
               mandasyābhibhavo yukta iti|<br />
               kaḥ punarayamabhibhavo nāma ?, grāhyasamānajātīyagrahaṇakṛtamagrahaṇam abhibhavaḥ
               yatholkāprakāśasya grahaṇārhasyādityaprakāśeneti // 13 //
               </p>
         </p>
         
         
         
         
         
         <p>  ********************** NySBh_2,2.14 **********************</p>
         
         
         <p>  NyS_2,2.14: na ghaṭābhāvasāmānyanityatvād nityeṣvapyanityavadupacārācca //</p>
         
         
         <p>na khalvādimattvādanityaḥ śabdaḥ|
            kasmāt ?, vyabhicārāt = ādimataḥ khalu ghaṭābhāvasya dṛṣṭaṃ nityatvam|
            kathamādimān ?, kāraṇavibhāgebhyo hi ghaṭo na bhavati|
            
            <p>
               kathamasya nityatvam ? yo 'sau kāraṇavibhāgebhyo na bhavati na tasyābhāvo bhāvena
               kadācid nirvartyate iti|<br />
               yadapi aindriyakatvāt. (iti) tadapi vyabhicarati = aindriyakaṃ ca sāmānyaṃ nityaṃ
               ceti|<br />
               yadapi kṛtakavadupacārāditi. etadapi vyabhicarati nityeṣvanityavadupacāro dṛṣṭo yathā
               hi bhavati-- 'vṛkṣasya pradeśaḥ kambalasya pradeśaḥ' evam-- 'ākāśasya pradeśa ātmanaḥ
               pradeśaḥ' iti bhavatīti // 14 //
               </p>
         </p>
         
         
         
         
         
         <p>  ********************** NySBh_2,2.15 **********************</p>
         
         
         <p>  NyS_2,2.15: tattvabhāktayornānātvavibhāgādavyabhicāraḥ //</p>
         
         
         <p>nityamityatra kiṃ tāvat tattvam ?, arthāntarasyānutpattidharmakasyātmahānānupapattirnityatvaṃ
            taccābhāve nopapadyate, bhāktaṃ tu bhavati-- yattatrātmānamahāsītuyad bhūtvā na bhavati
            na jātu tat punarbhavati. tatra nitya iva nityo ghaṭābhāva ityayaṃ padārtha iti|
            tatra yathājātīyakaḥ śabdo na tathājātīyakaṃ kāryaṃ kiñcid nityaṃ dṛśyate ity avyabhicāraḥ
            // 15 //</p>
         
         
         
         
         
         <p>  ********************** NySBh_2,2.16 **********************</p>
         
         
         <p>yadapi 'sāmānyanityatvāt' iti. indriyapratyāsattigrāhyam aindriyakam iti---</p>
         
         
         <p>  NyS_2,2.16: santānānumānaviśeṣaṇāt //</p>
         
         
         <p>'nityeṣvavyabhicāraḥ' iti prakṛtam, nendriyagrahaṇasāmarthyāt śabdasyānityatvam|
            kiṃ tarhi ?, indriyapratyāsattigrāhyatvāt saṃtānānumānaṃ tenānityatvamiti // 16 //</p>
         
         
         
         
         
         <p>  ********************** NySBh_2,2.17 **********************</p>
         
         
         <p>yadapi-- 'nityeṣvapyanityavadupacārāt' iti. na---</p>
         
         
         <p>  NyS_2,2.17: kāraṇadravyasya pradeśaśabdenābhidhānād nityeṣvapyavyabhicāra iti //</p>
         
         
         <p>'evamākāśapradeśaḥ ātmapradeśaḥ' iti. nātrākāśātmanoḥ kāraṇadravyamabhidhīyate yathā
            kṛtakasya|
            kathaṃ hyavidyamānamabhidhīyate, avidyamānatā ca pramāṇato 'nupalabdheḥ|
            kiṃ tarhi tatrābhidhīyate ?, saṃyogasyāvyāpyavṛttitvamuparicchinnena dravyeṇākāśasvaya
            saṃyogo nākāśaṃ vyāpnoti = avyāpya vartate iti. tadasya kṛtakena dravyeṇa sāmānyam,
            na hyāmalakayoḥ saṃyogāśrayaṃ vyāpnoti, sāmānyakṛtā ca bhaktiḥ-- 'ākāśasya pradeśaḥ'
            iti, anenātmapradeśo vyākhyātaḥ|
            
            <p>
               saṃyogavacca śabdabuddhyādīnāmavyāpyavṛttitvamiti|<br />
               parīkṣitā ca tīvramandatā śabdatattvaṃ na bhaktikṛteti|<br />
               kasmāt punaḥ sūtrakārasyāsminnarthe sūtraṃ na śrūyate iti ?, śīlamidaṃ bhagavataḥ
               sūtrakārasya bahuṣvadhikaraṇeṣu dvau pakṣau na vyavasthāpayati, tatra śāstrasiddhāntāt
               tattvāvadhāraṇaṃ pratipattumarhatīti manyate, śāstrasiddhāntastu nyāyasamākhyātamanumataṃ
               bahuśākhamanumānamiti // 17 //
               </p>
         </p>
         
         
         
         
         
         <p>  ********************** NySBh_2,2.18 **********************</p>
         
         
         <p>athāpi khalu 'idamasti idaṃ nāstīti kuta etat pratipattavyamiti ?, pramāṇata upalabdheranupalabdheśceti,
            avidyamānastarhi śabdaḥ---</p>
         
         
         <p>  NyS_2,2.18: prāguccāraṇādanupalabdherāvaraṇādyanupalabdheśca //</p>
         
         
         <p>prāguccāraṇānnasti śabdaḥ|
            kasmāt ? anupalabdheḥ, sato 'nupalabdhirāvaraṇādibhya etannopapadyate|
            kasmāt ?. āvaraṇādīnāmanupalabdhikāraṇānāmagrahaṇāt = anenāvṛtaḥ śabdo nopalabhyate
            asaṃnikṛṣṭaścendriyavyavadhānād ityevamādi anupalabdhikāraṇaṃ na gṛhyate iti. so 'yamanuccārito
            nāstīti|
            uccāraṇamasya vyañjakaṃ tadabhāvāt prāguccāraṇādanupalabdhiriti|
            
            <p>
               kimidamuccāraṇaṃ nāmeti ?, vivakṣājanitena prayatnena koṣṭhyasya vāyoḥ preritasya
               kaṇṭhatālvādipratighātād varṇābhivyaktiriti|<br />
               saṃyogaviśeṣo vai pratighātaḥ pratiṣiddhaṃ ca saṃyogasya vyañjakatvaṃ tasmānna vyañjakābhāvādagrahaṇam
               api tvabhāvādeveti. soyamuccāryamāṇaḥ śrūyate śrūyamāṇaścābhūtvā bhavati ityanumīyate.
               ūrdhvañcoccāraṇānna śrūyate sa bhūtvā na bhavati = abhāvānna śrūyate iti|<br />
               katham ?. "āvaraṇādyanupalabdheḥ"ityuktaṃ tasmādutpattitirobhāvadharmakaḥ śabda iti
               // 18 //
               </p>
         </p>
         
         
         
         
         
         <p>  ********************** NySBh_2,2.19 **********************</p>
         
         
         <p>evaṃ ca sati tattvaṃ pāṃśubhirivāvākirannidamāha---</p>
         
         
         <p>  NyS_2,2.19: tadanupalabdheranupalambhādāvaraṇopapattiḥ //</p>
         
         
         <p>yadyanupalambhādāvaraṇaṃ nāsti ?. āvaraṇānupalabdhirapi tarhyanupalambhānnāstīti.
            tasyā abhāvādapratiṣiddhamāvaraṇamiti|
            
            <p>
               kathaṃ punarjānīte bhavān nāvaraṇānupalabdhirupalabhyate ? iti|<br />
               kimatra jñeyaṃ pratyātmavedanīyatvāt|<br />
               samānam = ayaṃ khalvāvaraṇamanupalabhamānaḥ pratyātmameva saṃvedayate-- 'nāvaraṇamupalabhe'
               iti, yathā kuḍyenāvṛtasyāvaraṇamupalabhamānaḥ pratyātmameva saṃvedayate, seyamāvaraṇopalabdhivad
               āvaraṇānupalabdhirapi saṃvedyaiveti, evaṃ ca satyapahṛtaviṣayamuttaravākyamastīti
               // 19 //
               </p>
         </p>
         
         
         
         
         
         <p>  ********************** NySBh_2,2.20 **********************</p>
         
         
         <p>abhyanujñāvādeva tūcyate jātivādinā---</p>
         
         
         <p>  NyS_2,2.20: anupalambhādapyanupalabdhisadbhāvavad nāvaraṇānupapattiranupalambhāt
            //</p>
         
         
         <p>yathānupalabhyamānāpyāvaraṇānupalabdhirasti evamanupalabhyamānamapyāvaraṇamastīti|
            yadyabhyanujānāti bhavān-- 'nānupalīyamānāvaraṇānupalabdhirastīti. abhyanujñāvaya
            ca vadati-- 'nāstyāvaraṇamanupalambhāt' ityetat. etasminnapyabhyanujñāvāde pratipattiniyamo
            nopapadyate iti // 20 //</p>
         
         
         
         
         
         <p>  ********************** NySBh_2,2.21 **********************</p>
         
         
         <p>  NyS_2,2.21: anupalambhātmakatvādanupalabdherahetuḥ //</p>
         
         
         <p>yudapalabhyate tadasti. yannopalabhyate tannāstīti anupalambhātmakam asaditi vyavasthitam,
            upalabdhyabhāvaścānupalabdhiriti seyamabhāvatvānnopalabhyate sacaca khalvāvaraṇaṃ
            tasyopalabdhyā bhavitavyaṃ na nopalabhyate tasmānnāstīti|
            tatra yaduktam-- "nāvaraṇānupapattiranupalambhāt" ity ayuktamiti // 21 //</p>
         
         
         
         
         
         <p>  ********************** NySBh_2,2.22 **********************</p>
         
         
         <p>atha śabdasya nityatvaṃ pratijānānaḥ kasmād hetoḥ pratijānīte ?---</p>
         
         
         <p>  NyS_2,2.22: asparśatvāt //</p>
         
         
         <p>asparśamākāśaṃ nityaṃ dṛṣṭamiti tathā ca śabda iti // 22 //</p>
         
         
         <p>so 'yamubhayataḥ savyabhicāraḥ-- sparśavāṃścāṇurnityaḥ. asparśaṃ ca karmānityaṃ dṛṣṭam|
            "asparśatvāt" ityetasya sādhyasādharmyeṇodāharaṇam---</p>
         
         
         
         
         
         <p>  ********************** NySBh_2,2.23 **********************</p>
         
         
         <p>  NyS_2,2.23: na karmānityatvāt //</p>
         
         
         <p>sādhyavaidharmyeṇodāharaṇam---</p>
         
         
         
         
         
         <p>  ********************** NySBh_2,2.24 **********************</p>
         
         
         <p>  NyS_2,2.24: nāṇunityatvāt //</p>
         
         
         <p>ubhayasminnudāharaṇe vyabhicārānna hetuḥ // 24 //</p>
         
         
         
         
         
         <p>  ********************** NySBh_2,2.25 **********************</p>
         
         
         <p>ayaṃ tarhi hetuḥ---</p>
         
         
         <p>  NyS_2,2.25: saṃpradānāt //</p>
         
         
         <p>saṃpradīyamānamavasthitaṃ dṛṣṭaṃ saṃpradīyate ca śabda ācāryeṇāntevāsine tasmādavasthita
            iti // 25 //</p>
         
         
         
         
         
         <p>  ********************** NySBh_2,2.26 **********************</p>
         
         
         <p>  NyS_2,2.26: tadantarālānupalabdherahetuḥ //</p>
         
         
         <p>yena saṃpradīyate yasmai ca tayorantarāle 'vasthānamasya kena liṅgenopalabhyate ?,
            sapradīyamāno hyavasthitaḥ saṃprādāturapaiti saṃpradānaṃ ca prāpnoti ityavarjanīyametat
            // 26 //</p>
         
         
         
         
         
         <p>  ********************** NySBh_2,2.27 **********************</p>
         
         
         <p>  NyS_2,2.27: adhyāpanādapratiṣedhaḥ //</p>
         
         
         <p>adhyāpanaṃ liṅgam-- asati saṃpradāne 'dhyāpanaṃ na syāditi // 27 //</p>
         
         
         
         
         
         <p>  ********************** NySBh_2,2.28 **********************</p>
         
         
         <p>  NyS_2,2.28: ubhayoḥ pakṣayoranyatarasyādhyāpanādapratiṣedhaḥ //</p>
         
         
         <p>samānamadhyāpanamubhayoḥ pakṣayoḥ-- saṃśayānivṛtteḥ-- kimācāryasthaḥ śabdo 'stevāsinamāpadyate
            tadadhyāpanam ? āho svit nṛtyopadeśavad gṛhītasyānukaraṇam adhyāpanam ? iti,
            evamadhyāpanamaliṅgaṃ saṃpradānasyeti // 28 //</p>
         
         
         
         
         
         <p>  ********************** NySBh_2,2.29 **********************</p>
         
         
         <p>ayaṃ tarhi hetuḥ---</p>
         
         
         <p>  NyS_2,2.29: abhyāsāt //</p>
         
         
         <p>abhyasyamānamavasthitaṃ dṛṣṭam-- 'pañcakṛtvaḥ paśyatīti rūpamavasthitaṃ punaḥ punardṛśyate,
            bhavati ca śabde 'bhyāsaḥ-- 'daśakṛtvo 'dhīto 'nuvākaḥ viṃśatikṛtvo 'dhītaḥ' iti,
            tasmādavasthitasya punaḥ punaruccāraṇam abhyāsa iti // 29 //</p>
         
         
         
         
         
         <p>  ********************** NySBh_2,2.30 **********************</p>
         
         
         <p>  NyS_2,2.30: nānyatvepyabhyāsasyopacārāt //</p>
         
         
         <p>anavasthānepyabhyāsasyābhidhānaṃ bhavati-- 'dvirnṛtyatu bhavān trirnṛtyatu bhavān'
            iti 'dviranṛtyat triranṛtyat' 'dviragnihotraṃ juhoti' 'dvirbhuṅkte' (iti) // 30 //</p>
         
         
         
         
         
         <p>  ********************** NySBh_2,2.31 **********************</p>
         
         
         <p>evaṃ vyabhicārāt pratiṣiddhahetau anyaśabdasya prayogaḥ pratiṣidhyate---</p>
         
         
         <p>  NyS_2,2.31: anyadanyasmād ananyatvādananyadityanyatābhāvaḥ //</p>
         
         
         <p>yadidam 'anyat' iti manyase tat svātmano 'nanyatvādanyanna bhavati evamanyatāyā abhāvaḥ,
            tatra yaduktam-- 'anyatvepyabhyāsopacārāt' iti etadayuktamiti // 31 //</p>
         
         
         
         
         
         <p>  ********************** NySBh_2,2.32 **********************</p>
         
         
         <p>śabdaprayogaṃ pratiṣedhataḥ śabdāntaraprayogaḥ pratiṣidhyate---
            NyS_2,2.32: tadabhāve nāstyananyatā tayoritaretarāpekṣasiddheḥ //</p>
         
         
         <p>anyasmād anyatāmupapādayati bhavān upapādya ca anyat pratyācaṣṭe, 'ananyat' iti ca
            śabdamanujānāti. prayuṅkte ca 'ananyat' iti etat samāsapadam. anyaśabdoyaṃ pratiṣedhena
            saha samasyate. yadi cātrottaraṃ padaṃ nāsti kasyāyaṃ pratiṣedhenana saha samāsaḥ
            ?, tasmāt tayoranyānanyaśabdayoritaro 'nanyaśabda itaramanyaśabdamapekṣamāṇaḥ sidhyatīti
            tatra yaduktam-- 'anyatāyā abhāvaḥ' iti etadayuktamiti // 32 //</p>
         
         
         
         
         
         <p>  ********************** NySBh_2,2.33 **********************</p>
         
         
         <p>astu tarhidānīṃ śabdasya nityatvam---</p>
         
         
         <p>  NyS_2,2.33: vināśakāraṇānupalabdheḥ //</p>
         
         
         <p>yadanityaṃ tasya vināśaḥ kāraṇād bhavati yathā loṣṭasya kāraṇadravyavibhāgāt, śabdaścedanityastasya
            vināśo yasmātkāraṇād bhavati tadupalabhyeta na copalabhyate tasmānnitya iti // 33
            //</p>
         
         
         
         
         
         <p>  ********************** NySBh_2,2.34 **********************</p>
         
         
         <p>  NyS_2,2.34: aśravaṇakāraṇānupalabdheḥ satataśravaṇaprasaṅgaḥ //</p>
         
         
         <p>yathā vināśakāraṇānupalabdheravināśaprasaṅgaḥ evamaśravaṇakāraṇānupalabdheḥ satataṃ
            śravaṇaprasaṅgaḥ|
            
            <p>
               vyañjakābhāvādaśravaṇamiticet ?. pratiṣiddhaṃ vyañjakam|<br />
               atha vidyamānasya nirnimittam aśravaṇamiti ?. vidyamānasya nirnimitto vināśa iti|<br />
               samānaśca dṛṣṭavirodho nimittamantareṇa vināśe cāśrivaṇe ceti // 34 //
               </p>
         </p>
         
         
         
         
         
         <p>  ********************** NySBh_2,2.35 **********************</p>
         
         
         <p>  NyS_2,2.35: upalabhyamāne cānupalabdherasattvād anapadeśaḥ //</p>
         
         
         <p>anumānāccopalabhyamāne śabdasya vināśakaraṇe 'bavanāśakāraṇānupalabdheḥ = asattvāt'
            ityanapadeśaḥ yathā 'yasmādviṣāṇī tasmādaśvaḥ' iti|
            
            <p>
               kimanumānamiticet ?. saṃtānopapattiḥ, upapāditaḥ śabdasaṃtānaḥ-- saṃyogavibhāgajāt
               śabdācchabdāntaraṃ tatopyanyat tatopyanyaditi, tatra kāryaḥ śabdaḥ kāraṇaśabdaṃ viruṇaddhi.
               pratighātidravyasaṃyogastu antyasya śabdasya nirodhakaḥ, dṛṣṭaṃ hi tiraḥpratikuḍyamantikasthenāpyaśravaṇaṃ
               śabdasya śravaṇaṃ dūrasthenāpyasati vyavadhāne iti|<br />
               ghaṇṭāyāmabhihanyamānāyāṃ tārastārataro mando mandatara iti śrutibhedād nānāśabdasaṃtāno
               'vicchedena śrūyate, tatra nitye śabde ghaṇṭāsthamanyagataṃ vāvasthitaṃ saṃtānavṛtti
               vā abhivyaktikāraṇaṃ vācyaṃ yena śrutisaṃtāno bhavatīti, śabdabhede cāsati śrutibheda
               upapādayitavya iti|<br />
               anitye tu śabde ghaṇṭāsthaṃ saṃtānavṛtti saṃyogasahakāri nimittāntaraṃ saṃskārabhūtaṃ
               paṭumandamanuvartate tasyānuvṛttyā śabdasaṃtānānuvṛttiḥ paṭumandabhāvācca tīvramandatā
               śabdasya. tatkṛtaśca śrutibheda iti // 35 //
               </p>
         </p>
         
         
         
         
         
         <p>  ********************** NySBh_2,2.36 **********************</p>
         
         
         <p>na vai nirnimittāntaraṃ saṃskāra upalabhyate anupalabdhernāstīti---</p>
         
         
         <p>  NyS_2,2.36: pāṇinimittapraśleṣācchabdābhāve nānupalabdhiḥ //</p>
         
         
         <p>pāṇikarmaṇā pāṇighaṇṭāpraśleṣo bhavati tasmiṃśca sati śabdasaṃtāno nopalabhyate ataḥ
            śravaṇānupapattiḥ, tatra pratighātidravyasaṃyogaḥ śabdasya nimittāntaraṃ saṃskārabhūtaṃ
            niruṇaddhītyanumīyate. tasya ca nirodhāt śabdasaṃtāno notpadyate anutpanne ca śrutivicchedaḥ,
            yathā pratighātidravyasaṃyogādiṣoḥ kriyāhetau saṃskāre niruddhe gamanābhāva iti|
            kampasaṃtānasya sparśanendriyagrāhyasya coparamaḥ kāṃsyapātrādiṣu pāṇisaṃśleṣo liṅgaṃ
            saṃskārasaṃtānasyeti, tasmānnimittāntarasya saṃskārabhūtasya nānupalabdhiriti // 36
            //</p>
         
         
         
         
         
         <p>  ********************** NySBh_2,2.37 **********************</p>
         
         
         <p>  NyS_2,2.37: vināśakāraṇānupalabdheścāvasthāne tannityatvaprasaṅgaḥ //</p>
         
         
         <p>yadi yasya vināśakāraṇaṃ nopalabhyate tadavatiṣṭhate avasthānācca tasya nityatvaṃ
            prasajyate ? evaṃ yāni khalpimāni śabdaśravaṇāni śabdābhivyaktaya iti mataṃ na teṣāṃ
            vināśakāraṇaṃ bhavatopapādyate anupapādanādavasthānam avasthānāt teṣāṃ nityatvaṃ prasajyate
            iti, atha naivam ?ḥ na tarhi vināśakāraṇānupalabdheḥ śabdasyāvasthānānnityatvamiti
            // 37 //</p>
         
         
         
         
         
         <p>  ********************** NySBh_2,2.38 **********************</p>
         
         
         <p>kampasamānāśrayasya cānunādasya pāṇipraśleṣāt kāraṇoparamādabhāvaḥ, vaiyadhikaraṇye
            hi pratighātidravyāpraśleṣāt samānādhikaraṇasyaivoparamaḥ syāditi|</p>
         
         
         <p>  NyS_2,2.38: asparśatvādapratiṣedhaḥ //</p>
         
         
         <p>yadidam 'nākāśaguṇaḥ śabdaḥ' iti pratiṣidhyate. ayamanupapannaḥ pratiṣedhaḥ-- asparśatvāt
            śabdāśrayasya, rūpādisamānadeśasyāgrahaṇe śabdasaṃtānopapatterasparśavyāpidravyāśrayaḥ
            śabdaḥ iti jñāyate na ca kampasamānāśraya iti // 38 //</p>
         
         
         
         
         
         <p>  ********************** NySBh_2,2.39 **********************</p>
         
         
         <p>pratidravyaṃ rūpādibhiḥ saha saṃniviṣṭaḥ śabdaḥ samānadeśo vyajyate iti nopapadyate|
            katham ?</p>
         
         
         <p>  NyS_2,2.39: vibhaktyantaropapatteśca samāse //</p>
         
         
         <p>
            saṃtānopapatteśceti cārthaḥ, tad vyākhyātam|<br />
            yadi rūpādayaḥ śabdaśca pratidravyaṃ samastāḥusamuditāstasmin samāsasamudāye yo yathājātīyakaḥ
            saṃniviṣṭastasya tathājātīyasyaiva grahaṇena bhavitavyaṃ śabdasya rūpādivat, tatra
            yo 'yaṃ vibhāgaḥ eka dravye nānārūpā bhinnaśrutayo vidharmāṇaḥ śabdaḥ abhivyajyamānāḥ
            yacca vibhāgāntaraṃ sarūpāḥ samānaśrutayaḥ sadharmāṇaḥ śabdāḥ tīvramandadharmatayā
            bhinnāḥ śrūyante. tadubhayaṃ nopapadyate-- nānābhūtānāmutpadyamānānāmayaṃ dharmo naikasya
            vyajyamānasyeti|<br />
            asti cāyaṃ vibhāgo vibhāgāntaraṃ ca tena vibhāgopapattermanyāmahe-- na pratidravyaṃ
            rūpādibhiḥ saha śabdaḥ saṃniviṣṭo vyajyate iti // 39 //
            </p>
         
         
         
         
         
         <p>  ********************** NySBh_2,2.40 **********************</p>
         
         
         <p>dvividhaścāyaṃ śabdaḥ-- varṇātmako dhvanimātraśca tatra varṇātmani tāvat---</p>
         
         
         <p>  NyS_2,2.40: vikārādeśopadeśāt saṃśayaḥ //</p>
         
         
         <p>'dadhyatra' iti kecid ikāraḥ itvaṃ hitvā yatvamāpadyate iti vikāraṃ manyante, kecid
            ikārasya prayoge viṣayakṛte yad ikāraḥ sthānaṃ jahāti tatra yakārasya prayogaṃ bruvate,
            saṃhitāyāṃ viṣaye ikāro na prayujyate tasya sthāne yakāraḥ prayujyate sa ādeśa iti,
            ubhayamidamupadiśyate tatra na jñāyate kiṃ tattvamiti //</p>
         
         
         <p>ādeśopadeśastattvam--- vikāropadeśe hyanvayasyāgrahaṇād vikārānanumānamiti5|
            satyanvaye kiñcid nivartate kiñcidupajāyate iti śakyeta vikāro 'numātuṃ na cānvayo
            gṛhyate tasmād vikāro nāstīti//</p>
         
         
         <p>bhinnakaraṇayośca varṇayoraprayoge prayogopapattiḥ|
            vivṛtakaraṇa ikāraḥ īṣatspṛṣṭakaraṇo yakāraḥ tāvimau pṛthak karaṇākhyena prayatnenoccāraṇīyau
            tayorekasyāprayoge 'nyasya prayoga upapanna iti//</p>
         
         
         <p>avikāre cāviśeṣaḥ7|
            yatremau ikārayakārau na vikārabhūtau-- 'yatate. cachati. prāyaṃmta' iti. 'ikāraḥ
            idam' iti ca, yatra ca vikārabhūtau-- 'dṛṣṭyā' 'dadhyāhara' iti ubhayatra prayokturaviśeṣo
            yatnaḥ śrotuśca śrutiratyādeśopipattiḥ //</p>
         
         
         <p>prayujyamānāgrahaṇācca8|
            na khalu ikāraḥ prayujyamāno yakāratāmāpadyamāno gṛhyate, kiṃ tarhi ?. ikārasya prayoge
            yakāraḥ prayujyate. tasmādavikāra iti //</p>
         
         
         <p>avikāre ca na śabdānvākhyānalopa9ḥ|
            na vikriyante vaṇā iti|
            
            <p>
               na caitasmin pakṣe śabdānvākhyānasyāsaṃbhavo yena varṇavikāraṃ pratipadyemahīti|<br />
               na khalu varṇasya varṇāntaraṃ kāryam-- na hi ikārād yakāra utpadyate yakārādvā ikāraḥ,
               pṛthaksthānaprayatnotpādyā hīme varṇāsteṣāmanyo 'nyasya sthāne prayujyate iti yuktam|<br />
               etāvaccaitat paraṇāmo vikāraḥ syāt kāryakāraṇabhāvo vā, ubhayaṃ ca nāsti tasmānna
               santi varṇavikāraḥ //
               </p>
         </p>
         
         
         <p>varṇasamudāyavikārānupapattivacca varṇavikārānupapa10ttiḥ/
            "asterbhūḥ" "bruvo vaciḥ"iti yathā varṇasamudāyasya dhātulakṣaṇasya kvacidviṣaye varṇāntarasamudāyo
            na paraṇāmo ni kāryaṃ śabdāntarasya sthāne śabdāntaraṃ prayujyate tathā varṇasya varṇāntaramiti
            // 40 //</p>
         
         
         
         
         
         <p>  ********************** NySBh_2,2.41 **********************</p>
         
         
         <p>itaśca na santi vikārāḥ---</p>
         
         
         <p>  NyS_2,2.41: prakṛtivivṛdvau vikāravṛddheḥ //</p>
         
         
         <p>prakṛtyanuvidhānaṃ vikāreṣu dṛṣṭaṃ yakāre hasvadīrghānuvidhānaṃ nāsti yena vikāratvamanumīyata
            iti // 41 //</p>
         
         
         
         
         
         <p>  ********************** NySBh_2,2.42 **********************</p>
         
         
         <p>  NyS_2,2.42: nyūnasamādhikopalabdhervikārāṇāmahetuḥ //</p>
         
         
         <p>davyavikārā nyūnāḥ samā adhikāśca gṛhyante. tadvadayaṃ vikāro nyūnaḥ syāditi|
            dvividhasyāpi hetor abhāvād asādhanaṃ dṛṣṭāntaḥ-- atra nodāharaṇasādharmyād heturasti
            na vaidharmyāt. anupasaṃhṛtaśca hetunā dṛṣṭānto na sādhaka iti //</p>
         
         
         <p>
            pratidṛṣṭānte cāniyamaḥ prasajyeta10|<br />
            yathānaḍuhaḥ sthāne 'śvo voḍuṃ niyukto na tadvikāro bhavati. evamivarṇasya sthāne
            yakāraḥ prayukto na vikāra iti|<br />
            na cātra niyamaheturasti-- dṛṣṭāntaḥ sādhako na pratidṛṣṭānta iti // 42 //
            </p>
         
         
         
         
         
         <p>  ********************** NySBh_2,2.43 **********************</p>
         
         
         <p>dravyavikārodāharaṇaṃ ca---</p>
         
         
         <p>  NyS_2,2.43: nātulyaprakṛtīnāṃ vikāravikalpāt //</p>
         
         
         <p>atulyānāṃ dravyāṇāṃ prakṛtibhāvo vikalpane vikāraśca prakṛtīranuvidhīyate, na tvivarṇamanuvidhīyate
            yakāraḥ tasmādanudāharaṇam-- 'dravyavikāraḥ' iti // 43 //</p>
         
         
         
         
         
         <p>  ********************** NySBh_2,2.44 **********************</p>
         
         
         <p>  NyS_2,2.44: dravyavikāre vaiṣamyavad varṇavikāravikalpaḥ //</p>
         
         
         <p>yathā dravyabhāvena tulyāyāḥ prakṛtervikāravaiṣamyam evaṃ varṇabhāvena tulyāyāḥ prakṛtervikāravikalpa
            iti // 44 //</p>
         
         
         
         
         
         <p>  ********************** NySBh_2,2.45 **********************</p>
         
         
         <p>  NyS_2,2.45: na vikāradharmānupapatteḥ //</p>
         
         
         <p>ayaṃ vikāradharmaḥ-- dravyasāmānye yadātmakaṃ dravyaṃ mṛdvā suvarṇaṃ vā tasyātmano
            'nvaye pūrvo vyūho nivartate vyūhāntaraṃ copajāyate taṃ vikāramācakṣate, na varṇasāmānye
            kaścid śabdātmānvayī ya itvaṃ jahāti yatvaṃ cāpadyate, tatra yathā sati dravyabhāve
            vikāravaiṣamye nānaḍuho 'śvo vikāraḥ-- vikāradharmānupapatteḥ, evamivarṇasya na yakāro
            vikāraḥ-- vikāradharmānupapatteriti // 45 //</p>
         
         
         
         
         
         <p>  ********************** NySBh_2,2.46 **********************</p>
         
         
         <p>itaśca na santi varṇavikārāḥ---</p>
         
         
         <p>  NyS_2,2.46: vikāraprāptānāmapunarāpatteḥ //</p>
         
         
         <p>anupapannā punarāpattiḥ|
            
            <p>
               katham ?. punarāpatterananumānāditi|<br />
               ikāro yakāratvamāpannaḥ punarikāro bhavati|<br />
               na punarikāsya sthāne yakārasya prayoga ityatrānumānaṃ nāsti ? // 46 //
               </p>
         </p>
         
         
         
         
         
         <p>  ********************** NySBh_2,2.47 **********************</p>
         
         
         <p>  NyS_2,2.47: suvarṇādīnāṃ punarāpatterahetuḥ //</p>
         
         
         <p>ananumānāditi na-- idaṃ hyanumānam-- suvarṇaṃ kuṇḍalatvaṃ hitvā rucakatvamāpadyate
            rucakatvaṃ hitvā punaḥ kuṇḍalatvamāpadyate, evamikāro yaṇi yakāratvamāpannaḥ punarikāro
            bhavatīti // 47 //</p>
         
         
         <p>vyabhicārādananumānam-- yathā payo dadhibhāvamāpannaṃ punaḥ payo na bhavati-- kimevaṃ
            varṇānāṃ na punarāpattiḥ ?. atha suvarṇavat punarāpattiriti ?</p>
         
         
         
         
         
         <p>  ********************** NySBh_2,2.48 **********************</p>
         
         
         <p>sūvarṇodāharaṇopapattiśca---</p>
         
         
         <p>  NyS_2,2.48: na tadvikārāṇāṃ suvarṇabhāvāvyatirekāt //</p>
         
         
         <p>avasthitaṃ suvarṇaṃ hīyamānenopajāyamānena ca dharmeṇa dharmi bhavati naivaṃ kaścit
            śabdātmā hīyamānena itvena upajāyamānena yatvena ca dharmī gṛhyate tasmāt suvarṇodāharaṇaṃ
            nopapadyate iti // 48 //</p>
         
         
         
         
         
         <p>  ********************** NySBh_2,2.49 **********************</p>
         
         
         <p>  NyS_2,2.49: varṇatvāvyatirekād varṇavikārāṇāmapratiṣedhaḥ //</p>
         
         
         <p>varṇavikārā api varṇatvaṃ na vyabhicaranti yathā suvarṇavikāraḥ suvarṇatvamiti //
            49 //</p>
         
         
         
         
         
         <p>  ********************** NySBh_2,2.50 **********************</p>
         
         
         <p>  NyS_2,2.50: sāmānyavato dharmayogo na sāmānyasya //</p>
         
         
         <p>kuṇḍalarucakau suvarṇasya dharmauṃ na suvarṇatvasya. evamikārayakārau kasya varṇātmano
            dharmauṃ ? varṇatvaṃ sāmānyaṃ na tasyemau dharmauṃ bhavitumarhataḥ, na ca nivartamāno
            dharma upajāyamānasya prakṛtiḥutatra nivartamāna ikāro na yakārasyopajāyamānasya prakṛtiriti
            // 50 //</p>
         
         
         
         
         
         <p>  ********************** NySBh_2,2.51 **********************</p>
         
         
         <p>itaśca varṇavikārānupapattiḥ---</p>
         
         
         <p>  NyS_2,2.51: nityatve 'vikārādanityatve cānavasthānāt //</p>
         
         
         <p>'nityā varṇāḥ' ityetasminṛ pakṣe ikārayakārau varṇauṃ ityubhayornityatvād vikārānupapattiḥ,
            nityatve 'vināśitvāt kaḥ kasya vikāra iti ?|
            
            <p>
               atha 'anityā varṇāḥ' itipakṣaḥ ? evamapyanavasthānaṃ varṇānām|<br />
               kimidamanavasthānaṃ varṇānām ?, utpadya nirodhaḥ, utpadya niruddhe ikāre yakāra utpadyate.
               yakāre cotpadya niruddhe ikāra utpadyate, kaḥ kasya vikāraḥ ?|<br />
               tadetad avagṛhya saṃdhāne. saṃdhāya cāvagrahe veditavyamiti // 51 //
               </p>
         </p>
         
         
         
         
         
         <p>  ********************** NySBh_2,2.52 **********************</p>
         
         
         <p>nityapakṣe tu tāvatsamādhiḥ---
            NyS_2,2.52: nityānāmatīndriyatvāttaddharmavikalpācca varṇavikārāṇāmapratiṣedhaḥ //</p>
         
         
         <p>'nityā varṇā na vikriyante' iti vipratiṣedhaḥ, yathā nityatve sati kiñcidatīndriyaṃ
            kiñcidinrdiyagrāhyam indriyagrāhyāśca varṇāḥ. evaṃ nityatve sati kiñcinana vikriyate
            varṇāstu vikriyante iti //</p>
         
         
         <p>virodhādahetuḥ-- taddharmavikalpaḥ, nityaṃ nopajāyate nāpaiti |
            anupajanāpāyadharmakaṃ nityam. anityaṃ punarupajanāpāyayuktam.
            na cāntareṇopajanāpāyau vikāraḥ saṃbhavati.
            tad yadi varṇā vikriyante ? nityatvameṣāṃ
            
            <p>
               nivartate, atha nityāḥ ? vikāradharmatvameṣāṃ<br />
               nivartate, soyaṃ viruddho hetvābhāso<br />
               dharmavikalpa iti // 52 //
               </p>
         </p>
         
         
         
         
         
         <p>  ********************** NySBh_2,2.53 **********************</p>
         
         
         <p>anityapakṣe samādhiḥ---</p>
         
         
         <p>  NyS_2,2.53: anavasthāyitve ca varṇopalabdhivat tadvikāropalabdhiḥ //</p>
         
         
         <p>
            yathānavasthāyināṃ<br />
            varṇānāṃ śravaṇaṃ bhavatyevameṣāṃ vikāro<br />
            bhavatīti //
            </p>
         
         
         <p>asaṃbandhādasamarthā|
            arthapratipādikā varṇopalabdhirna vikāreṇa saṃbandhādasamarthā
            yā gṛhyamāṇā varṇavikāramanumāpayediti,
            tatra yādṛgidam-- yathā gandhaguṇā pṛthivī evaṃ
            śabdasukhādiguṇāpīti. tādṛgetad bhavatīti/
            naca varṇopalabdhirvarṇanivṛttau varṇāntaraprayogasya
            nirvartikā, yo 'yamivarṇanivṛttau yakārasya
            prayogaḥ yadyayamivarṇopalabdhyā nirvartate
            tadā tatropalabhyamāna ivarṇo yatvamāpadyate
            iti gṛhyeta ?, tasmādvarṇopalabdhiraheturvarṇavikārasyeti
            // 53 //</p>
         
         
         
         
         
         <p>  ********************** NySBh_2,2.54 **********************</p>
         
         
         <p>  NyS_2,2.54: vikāradharmitve nityatvābhāvāt kālāntare 'vikāropapatteścāpratiṣedhaḥ
            //</p>
         
         
         <p>"taddharmavikalpāt"
            iti na yuktaḥ pratiṣedhaḥ-- na khalu vikāradharmakaṃ
            kiñcid nityamupalabhyate iti/
            "varṇopalabdhivat"
            iti ( ca ) na yuktaḥ pratiṣedhaḥ-- avagrahe hi 'dadhi atra'
            iti prayujya ciraṃ sthitvā tataḥ saṃhitāyāṃ
            prayuṅkte-- 'dadhyatra' iti. ciranivṛtte cāyamivarṇe
            yakāraḥ prayujyamānaḥ kasya vikāra iti pratīyate ? |</p>
         
         
         <p>kāraṇābhāvāt kāryābhāva ityunayogaḥ
            prasajyate iti // 54 //</p>
         
         
         
         
         
         <p>  ********************** NySBh_2,2.55 **********************</p>
         
         
         <p>itaśca varṇavikārānupapattiḥ---</p>
         
         
         <p>  NyS_2,2.55: prakṛtyaniyamād varṇavikārāṇām //</p>
         
         
         <p>ikārasthāne yakāraḥ
            śrūyate. yakārasthāne khalvikāro vidhīyate--
            
            <p>
               vidhyati ( iti ), tad yadi syāt prakṛtivikārabhāvo<br />
               varṇānām ? tasya prakṛtiniyamaḥ syāt-- dṛṣṭo<br />
               vikāradharmitve prakṛtiniyama iti // 55 //
               </p>
         </p>
         
         
         
         
         
         <p>  ********************** NySBh_2,2.56 **********************</p>
         
         
         <p>  NyS_2,2.56: aniyame niyamād nāniyamaḥ //</p>
         
         
         <p>yoyaṃ prakṛteraniyama uktaḥ sa niyataḥ |
            yathāviṣayaṃ vyavasthitaḥ-- niyatatvānniyama
            iti bhavati, evaṃ satyaniyamo nāsti. tatra
            
            <p>
               yaduktam--<br />
               "prakṛtyaniyamāt"<br />
               iti etadayuktamiti // 56 //
               </p>
         </p>
         
         
         
         
         
         <p>  ********************** NySBh_2,2.57 **********************</p>
         
         
         <p>  NyS_2,2.57: niyamāniyamavirodhādaniyame niyamāccāpratiṣedhaḥ //</p>
         
         
         <p>niyama ityatrārthābhyanujñā. aniyama iti tasya pratiṣedhaḥ. anujñātatiṣiddhayośca
            vyāghātādanarthāntaratvaṃ na bhavati.
            aniyamaśca niyatatvād niyamo na bhavatīti|
            nātrārthasya tathābhāvaḥ pratiṣidhyate, kiṃ tarhi ?. tathābhūtasyārthasya
            
            <p>
               niyamaśabdenābhidhīyamānasya niyatatvād<br />
               niyamaśabda evopapadyate, soyaṃ niyamādaniyame<br />
               pratiṣedho na bhavatīti // 57 //
               </p>
         </p>
         
         
         
         
         
         <p>  ********************** NySBh_2,2.58 **********************</p>
         
         
         <p>na ceyaṃ varṇavikāropapattiḥ pariṇāmāt
            kāryakāraṇabhāvādvā, kiṃ tarhi ?---</p>
         
         
         <p>  NyS_2,2.58: guṇāntarāpattyupamardahrātavṛddhileśaśleṣebhyastu vikāropapattervarṇavikārāḥ
            //</p>
         
         
         <p>sthānyādeśabhāvādaprayoge
            prayogo vikāraśabdārthaḥ sa bhidyate-- guṇānatarāpattiḥ = udāttasyānudatta ityevamādiḥ,
            upamarde
            nāma ekarūpanivṛttau rūpāntaropajanaḥ, hrāsaḥ |
            dīrghasya hrāsvaḥ, vṛddhiḥ |
            hrasvasya dīrghaḥ tayorvāplutaḥ, leśaḥ |
            lāghavam 'staḥ' ityastervikāraḥ, śleṣaḥ |
            
            <p>
               āgamaḥ prakṛteḥ pratyayasya vā, ete eva viśeṣāḥ<br />
               vikārā iti ete evādeśāḥ. ete cedvikārā<br />
               upapadyante tarhi varṇavikārā iti // 58 //
               </p>
         </p>
         
         
         
         
         
         <p>  ********************** NySBh_2,2.59 **********************</p>
         
         
         <p>  NyS_2,2.59: te vibhaktyantāḥ padam //</p>
         
         
         <p>yathādarśanaṃ vikṛtā varṇā vibhaktyantāḥ padasaṃjñā bhavanti/
            vibhaktirdvayī-- nāmikī ākhyātikī ca 'brāhmaṇaḥ'
            'pacatītyudāharaṇam|
            upasarganipātāstarhi
            na padasaṃjñāḥ lakṣaṇāntaraṃ vācyamiti,
            śiṣyate ca khalu nāmikyā vibhakteravyayāllopastayoḥ
            
            <p>
               padasaṃjñārthamiti|<br />
               padenārthasaṃpratyaya iti<br />
               prayojanam // 59 //
               </p>
         </p>
         
         
         
         
         
         <p>  ********************** NySBh_2,2.60 **********************</p>
         
         
         <p>nāmapadaṃ cādhikṛtya parīkṣā-- gauriti ( nāma ) padaṃ khalu. idamudāharaṇam---
            tadarthe</p>
         
         
         <p>  NyS_2,2.60: vyaktyākṛtijātisaṃnidhāvupacārāt saṃśayaḥ //</p>
         
         
         <p>
            avinābhāvavṛttiḥ saṃnidhiḥ, avinābhāvena<br />
            vartamānāsu vyaktyākṛtijātiṣu gauriti<br />
            prayujyate tatra na jñāyate-- kimanyatamaḥ padārthaḥ ? uta sarvaḥ ? iti // 60 //
            </p>
         
         
         
         
         
         <p>  ********************** NySBh_2,2.61 **********************</p>
         
         
         <p>śabdasya prayogasāmarthyāt padārthāvadhāraṇaṃ
            tasmāt---</p>
         
         
         <p>  NyS_2,2.61: yāśabdasamūhatyāgaparigrahasaṃkhyāvṛddhyapacayavarṇasamāsānubandhānāṃ
            vyaktāvupacārād vyaktiḥ //</p>
         
         
         <p>vyaktiḥ padārthaḥ, kasmāt ?. yāśabdaprabhṛtīnāṃ
            vyaktāvupacārāt|
            upacāraḥ |
            prayogaḥ, 'yā gaustiṣṭhati yā gaurniṣaṇṇā'
            iti. nūdaṃ vākyaṃ jāterabhidhāyakam-- abhedāt.
            bhedāttu dravyābhidhāyakam, 'gavāṃ samūhaḥ' iti bhedād dravyābhidhānaṃ. na jāteḥ--
            abhedāt, 'vaidyāya gāṃ dadātīti dravyasya tyāgo. na jāteḥ-- amūrtatvāt pratikramānukramānupapatteśca,
            parigrahaḥ |
            svatvenābhisaṃbandhaḥ 'kauṇḍinyasya gauḥ' 'brāhmaṇasya
            gauḥ' iti dravyābhidhona dravyabhedāt saṃbandhabheda
            ityupapannam. abhinnā tu jātiriti, saṃkhyā--
            'daśa gāvo viṃśatirgāvaḥ' iti bhinnaṃ dravyaṃ
            saṃkhyāyate. na jātiḥ-- abhedāditi, vṛddhiḥ |
            kāraṇavato dravyasyāvayavopacayaḥ-- 'avardhata
            gauḥ' iti. niravayavā tu jātiriti, etenāpacayo
            vyākhyātaḥ, varṇaḥ-- 'śuklā gauḥ kapilā gauḥ'
            iti dravyasya guṇayogo na sāmānyasya,
            samāsaḥ-- 'gohitaṃ gosukham' iti dravyasya
            sukhādiyogo na jāteriti, anubandhaḥ--
            sarūpaprajananasantānaḥ-- 'gaurgāṃ janayatīti
            tad utpattidharmatvād dravye yuktaṃ. na jātau--
            viparyayāditi|
            dravyaṃ vyaktiriti hi nārthāntaram
            // 61 //</p>
         
         
         
         
         
         <p>  ********************** NySBh_2,2.62 **********************</p>
         
         
         <p>asya pratiṣedhaḥ---</p>
         
         
         <p>  NyS_2,2.62: na tadanavasthānāt //</p>
         
         
         <p>na vyaktiḥ padārthaḥ, kasmāt ?
            anavasthānāt, yāśabdaprabhṛtibhiryo viśeṣyate
            sa gośabdārthaḥ-- 'yā gaustiṣṭhati yā gaurniṣaṇṇā'
            
            <p>
               iti na dravyamātramaviśiṣṭaṃ jātyā vinābhidhīyate '<br />
               kiṃ tarhi ?. jātiviśiṣṭaṃ. tasmānna vyaktiḥ padārthaḥ/<br />
               evaṃ samūhādiṣu draṣṭavyam // 62 //
               </p>
         </p>
         
         
         
         
         
         <p>  ********************** NySBh_2,2.63 **********************</p>
         
         
         <p>yadi na vyaktiḥ padārthaḥ kathaṃ tarhi
            vyaktāvupacāra iti ?. nimittād atadbhāve 'pi
            tadupacāro dṛśyate khalu---</p>
         
         
         <p>  NyS_2,2.63: sahacaraṇasthānatādarthyavṛttamānadhāraṇasāmīpyayogasādhanādhipatyebhyo
            brāhmaṇamañcakaṭarājasaktucandanagaṅgāśākaṭānnapuruṣeṣvatadbhāve 'pi tadupacāraḥ //</p>
         
         
         <p>atadbhāvepi tadupacāra iti |
            atacchabdasya tena śabdenābhidhānamiti, sahacaraṇāt--
            'yaṣṭikāṃ bhojaya' iti yaṣṭikāsahacarito
            brāhmaṇo 'bhidhīyate iti, sthānāt-- 'mañcāḥ
            krāśantīti mañcasthāḥ puruṣā abhidhīyante,
            tādarthyāt-- kaṭārtheṣu vīraṇeṣu
            vyūhyamāneṣu 'kaṭaṃ karotīti bhavati,
            vṛttāt-- 'yamo rājā' 'kubero rājā'
            iti tadvadvartate iti, mānāt-- āḍhakena
            mitāḥ saktavaḥ 'āḍhakaṃ saktavaḥ' iti, dhāraṇāt--
            tulayā dhṛtaṃ candanam 'tulā candanam' iti,
            sāmīpyāt-- 'gaṅgāyāṃ gāvaścarantīti
            deśo 'bhidhīyate saṃnikṛṣṭaḥ, yogāt--
            kṛṣṇena rāgeṇa yuktaḥ śākaṭaḥ 'kṛṣṇaḥ' ityabhidhīyate,
            sādhanāt-- 'annaṃ prāṇāḥ' iti, ādhipatyāt--
            'ayaṃ puruṣaḥ kulam' 'ayaṃ gotram' iti|
            
            <p>
               tatrāyaṃ<br />
               sahacaraṇād yogād vā jātiśabdo vyaktau<br />
               prayujyate iti // 63 //
               </p>
         </p>
         
         
         
         
         
         <p>  ********************** NySBh_2,2.64 **********************</p>
         
         
         <p>yadi 'gauḥ' ityasya padasya na vyaktirarthaḥ ? astu tarhi---</p>
         
         
         <p>  NyS_2,2.64: ākṛtis tadapekṣatvāt sattvavyavasthānasiddheḥ //</p>
         
         
         <p>ākṛtiḥ padārthaḥ, kasmāt ?. padapekṣatvāt sattvavyavasthānasiddheḥ |
            sattvāvayavānāṃ tadavayavānāṃ ca niyato vyūha ākṛtiḥ tasyāṃ gṛhyamāṇāyāṃ sattvavyavasthānaṃ
            sidhyati-- 'ayaṃ gauḥ' 'ayamaśvaḥ' iti. nāgṛhyamāṇāyām. yasya grahaṇāt sattvavyavasthānaṃ
            sidhyati taṃ śabdo 'bhidhātumarhati |
            so 'syārtha iti // naitadupapadyate-- yasya jātyā yogastadatra jātiviśiṣṭamabhidhīyate--
            'gauḥ' iti. na cāvayavavyūhasya jātyā yogaḥ|
            kasya tarhi ?. niyatāvayavavyūhasya dravyasya, tasmād nākṛtiḥ padārthaḥ // 64 //</p>
         
         
         
         
         
         <p>  ********************** NySBh_2,2.65 **********************</p>
         
         
         <p>astu tarhi jātiḥ padārthaḥ---</p>
         
         
         <p>  NyS_2,2.65: vyaktyākṛtiyukte 'py aprasaṃgāt prokṣaṇādīnāṃ mṛdgavake jātiḥ //</p>
         
         
         <p>jātiḥ
            padārthaḥ, kasmāt ?. vyaktyākṛtiyuktepi mṛdgavake
            prokṣaṇādīnāmaprasaṅgāditi = 'gāṃ prokṣaya' 'gāmānaya' 'gāṃ dehīti
            naitāni mṛdgavake prayujyante, kasmāt ?
            
            <p>
               jāterabhāvāt, asti hi tatra vyaktirasti<br />
               ākṛtiḥ, yadabhāvāt tatrāsaṃpratyayaḥ sa padārtha<br />
               iti // 65 //
               </p>
         </p>
         
         
         
         
         
         <p>  ********************** NySBh_2,2.66 **********************</p>
         
         
         <p>  NyS_2,2.66: nākṛtivyaktyapekṣatvājjātyabhivyakteḥ //</p>
         
         
         <p>
            jāterabhivyaktiḥ ākṛtivyaktī apekṣate |<br />
            nāgṛhyamāṇāyāmākṛtau vyaktau ( ca ) jātimātraṃ<br />
            śuddhaṃ gṛhyate tasmānna jātiḥ padārtha iti // 66 //
            </p>
         
         
         
         
         
         <p>  ********************** NySBh_2,2.67 **********************</p>
         
         
         <p>na vai padārthena na bhavituṃ
            śakyam|
            kaḥ khalvidānīṃ padārtha iti ?---</p>
         
         
         <p>  NyS_2,2.67: vyaktyākṛtijātayastu padārthaḥ //</p>
         
         
         <p>tuśabdo viśeṣaṇārthaḥ, kiṃ
            viśiṣyate ?. pradhānāṅgabhāvasyāniyamena
            padārthatvamiti. yadā hi bhedavivakṣā viśeṣagatiśca
            tadā vyaktiḥ pradhānamaṅgaṃ tu jātyākṛtī. yadā
            tu bhedo 'vivakṣitaḥ sāmānyagatiśca tadā
            jātiḥ pradhānamaṅgaṃ tu vyaktyākṛtī, tadetad
            
            <p>
               bahulaṃ prayogeṣu|<br />
               ākṛtestu pradhānabhāva<br />
               utprekṣitavyaḥ // 67 //
               </p>
         </p>
         
         
         
         
         
         <p>  ********************** NySBh_2,2.68 **********************</p>
         
         
         <p>kathaṃ punarjñāyate nānā vyaktyākṛtijātaya iti ?. lakṣaṇabhedāt,
            tatra tāvat---</p>
         
         
         <p>  NyS_2,2.68: vyaktirguṇaviśeṣāśrayo mūrtiḥ //</p>
         
         
         <p>vyajyate iti vyaktiḥ |
            indriyagrāhyeti. na sarvaṃ dravyaṃ vyaktiḥ, yo
            guṇaviśeṣāṇāṃ sparśāntānāṃ gurutvadhanatvadravatvasaṃskārāṇām
            avyāpinaḥ parimāṇasyāśrayo yathāsaṃbhavaṃ
            taddravyaṃ mūrtiḥ-- mūrchitāvayavatvāditi
            // 68 //</p>
         
         
         
         
         
         <p>  ********************** NySBh_2,2.69 **********************</p>
         
         
         <p>  NyS_2,2.69: ākṛtirjātiliṅgākhyā //</p>
         
         
         <p>yayā jātirjātiliṅgāni ca prakhyāyante
            tāmākṛtiṃ vidyāt. sā ca nānyā sattvāvayavānāṃ
            tadavayavānāṃ ca niyatād vyūhāditi|
            niyatāvayavavyūhāḥ
            khalu sattvāvayavā jātiliṅgam-- śirasā
            pādena gāmanuminvanti |
            niyate ca sattvāvayavānāṃ vyūhe sati gotvaṃ
            prakhyāyate iti|
            
            <p>
               anākṛtivyaṅgyāyāṃ jātau<br />
               'mṛt' 'suvarṇam' 'rajatam' ityevamādiṣvākṛtirnivartate |<br />
               jahāti padārthatvamiti // 69 //
               </p>
         </p>
         
         
         
         
         
         <p>  ********************** NySBh_2,2.70 **********************</p>
         
         
         <p>  NyS_2,2.70: samānaprasavātmikā jātiḥ //</p>
         
         
         <p>yā samānāṃ buddhiṃ prasūte bhinneṣvadhikaraṇeṣu.
            yayā bahūni itaretarato na vyāvatente.
            yo 'rtho 'nekatra pratyayānuvṛttinimittaṃ tat sāmānyam, yacca keṣāṃ cidabhedaṃ keṣāñcid
            bhedaṃ karoti tat sāmānyaviśeṣo jātiriti
            // 70 //</p>
         
         
         <p>// iti vātsyāyanīye nyāyabhāṣye dvitīyādhyāyasya dvitīyamāhnikaṃ samāptam //</p>
         
         
         <p>// dvitīyādhyāyaśca samāptaḥ //</p>
         
         
         
         
         
         <p>atha saṭīke nyāyabhāṣye tṛtīyādhyāyasya prathamamāhnikam</p>
         
         
         <p>
            parīkṣitāni pramāṇāni prameyamidānīṃ parīkṣyate-- taccātmādīti ātmā vivicyate-- kiṃ
            dehendriyamanobuddhivedanāsaṃghātamātramātmā ? āho svit tavdyatiriktaḥ ? iti|<br />
            kutaḥ saṃśayaḥ ?, vyapadeśasyobhayathā siddheḥ, kriyākaraṇayoḥ kartrā saṃbandhasyābhidhānaṃ
            vyapadeśaḥ sa dvividhaḥ-- avayavena samudāyasya-- 'mūlairvṛkṣastiṣṭhati' 'stambhaiḥ
            prāsādo dhriyate' iti, anyenānyasya vyapadeśaḥ-- 'paraśunā vṛścati' 'pradīpena paśyati'
            (iti), asti cāyaṃ vyapadeśaḥ-- 'cakṣuṣā paśyati' 'manasā vijānāti' 'buddhyā vicārayati'
            'śarīreṇa sukhaduḥkhamanubhavatīti, tatra nāvadhāryate-- kimavayavena samudāyasya
            |<br />
            dehādisaṃghātasya ? athānyenānyasya |<br />
            tavdyatiriktasya ? iti //
            </p>
         
         
         
         
         
         <p>  ********************** NySBh_3,1.1 **********************</p>
         
         
         <p>anyenāyamanyasya vyapadeśaḥ, kasmāt ?---</p>
         
         
         <p>  NyS_3,1.1: darśanasparśanābhyāmekārthagrahaṇāt //</p>
         
         
         <p>
            darśanena yāvadartho gṛhītaḥ sparśanenāpi so 'rtho gṛhyate-- 'yamahamadrākṣaṃ cakṣuṣā
            taṃ sparśanenāpi spṛśāmi, iti. 'yaṃ cāspārkṣaṃ sparśanena taṃ cakṣuṣā paśyāmīti ekaviṣayau
            cermā pratyayau ekakartṛkau pratisaṃdhīyete. na ca saṃghātakartṛkau. na (vā) indriyeṇaikakartṛkau,
            tad yo 'sau cakṣuṣā tvagindriyeṇa caikārthasya grahītā bhinnanimittau ananyakartṛkau
            pratyayau samānaviṣayau pratisaṃdadhāti so 'rthāntarabhūta ātmā|<br />
            kathaṃ punarnendriyeṇaikakartṛkau ?. indriyaṃ khalu svaṃ svaṃ viṣayagrahaṇam ananyakartṛkaṃ
            pratisaṃdhātumarhati nendriyāntarasya viṣayāntaragrahaṇamiti|<br />
            kathaṃ na saṃghātakartṛkau ?. ekaḥ khalvayaṃ bhinnanimittau svātmakartṛkau pratyayau
            pratisaṃhitau vedayate na saṃghātaḥ, kasmāt ?. anivṛttaṃ hi saṃghāte pratyekaṃ viṣayāntaragrahaṇasyāpratisaṃdhānam
            indriyāntareṇeveti // 1 //
            </p>
         
         
         
         
         
         <p>  ********************** NySBh_3,1.2 **********************</p>
         
         
         <p>  NyS_3,1.2: na viṣayavyavasthānāt //</p>
         
         
         <p>na dehādisaṃghātādanyaścetanaḥ, kasmāt ?. viṣayavyavasthānāt |
            vyavasthitaviṣayāṇīndriyāṇi-- cakṣuṣy asati rūpaṃ na gṛhyate sati ca gṛhyate. yacca
            yasminn asati na bhavati sati ( ca ) bhavati tasya taditi vijñāyate, tasmād rūpagrahaṇaṃ
            cakṣuṣaḥ cakṣū rūpaṃ paśyati, evaṃ ghrāṇādiṣvapīti|
            tānīndriyāṇīmāni svasvaviṣayagrahaṇāt cetanāni-- indriyāṇāṃ bhāvābhāvayorviṣayagrahaṇasya
            tathābhāvāt, evaṃ sati kimanyena cetanena //. saṃdigdhatvādahetuḥ|
            yo 'yamindriyāṇāṃ bhāvābhāvayorviṣayagrahaṇasya tathāl̃āvaḥ sa kiṃ cetanatvāt ? āhosvit
            cetanopakaraṇānāṃ grahaṇanimittatvāt ? iti saṃdihyate, cetanopakaraṇatve 'pīndriyāṇāṃ
            grahaṇanimittatvād bhavitumarhati // 2 //</p>
         
         
         
         
         
         <p>  ********************** NySBh_3,1.3 **********************</p>
         
         
         <p>yaccoktam--"viṣayavyavasthānāt"
            iti---</p>
         
         
         <p>  NyS_3,1.3: tadvyavasthānādevātmasadbhāvādapratiṣedhaḥ //</p>
         
         
         <p>yadi khalvekamindriyamavyavasthitaviṣayaṃ sarvajñam |
            sarvaviṣayagrāhi cetanaṃ syāt kastato 'nyaṃ cetanamanumātuṃ śaknuyāt, yasmāttu vyavasthitaviṣayāṇīndrinayāṇi
            tasmāt tebhyo 'nyaścetanaḥ sarvajñaḥ |
            
            <p>
               sarvaviṣayagrāhī viṣayavyavasthitim atīto 'numīyate, tatredaṃ pratyabhijñānam apratyākhyeyaṃ
               cetanavṛttamudāhriyate-- rūpadarśī khalvayaṃ rasaṃ gandhaṃ vā pūrvagṛhītamanuminoti.
               gandhaprativedī ca rūparasāv anuminoti. evaṃ viṣayaśeṣepi vācyam|<br />
               rūpaṃ dṛṣṭvā gandhaṃ jighrati. ghrātvā ca gandha rūpaṃ paśyati. tadevamaniyataparyāyaṃ
               sarvaviṣayagrahaṇam ekacetanādhikaraṇam ananyakartṛkaṃ pratisaṃdhatte, pratyakṣānumānāgamasaṃśayān
               pratyayāṃśca nānāviṣayān svātmakartṛkān pratisaṃdadhāti pratisaṃdhāya vedayate, sarvārthaviṣayaṃ
               ca śāstraṃ pratipadyate. arthamaviṣayabhūtaṃ śrotrasya, kramabhāvino varṇān śrutvā
               padavākayabhāvaṃ pratisaṃdhāya śabdārthavyavasthāṃ ca budhyamāno 'nekaviṣayamarthajātamagrahaṇīyamekaikenendriyeṇa
               gṛhṇāti, seyaṃ sarvajñasya jñeyāvyavasthānupadaṃ na śakyā parikramitum|<br />
               ākṛtimātraṃ tūhāhṛtam, tatra yaduktam-- 'indriyacaitanye sati kimanyena cetanena'
               ( iti ) tadayuktaṃ bhavati // 3 //
               </p>
         </p>
         
         
         
         
         
         <p>  ********************** NySBh_3,1.4 **********************</p>
         
         
         <p>itaśca dehādivyatirikta ātmā na dehādisaṃghātamātram---</p>
         
         
         <p>  NyS_3,1.4: śarīradāhe pātakābhāvāt //</p>
         
         
         <p>
            śarīragrahaṇena śarīrendriyabuddhivedanāsaṃghātaḥ prāṇibhūto gṛhyate, prāṇibhūtaṃ
            śarīraṃ dahataḥ prāṇihiṃsākṛtapāpaṃ pātakamityucyate. tasyābhāvaḥ-- tatphalena karturasaṃbandhāt
            akartuśca saṃbandhāt |<br />
            śarīrendriyabuddhivedanāprabandhe khalvanyaḥ saṃghāta utpadyate 'nyo nirudhyate. utpādanirodhasaṃtatibhūtaḥ
            prabandho nānyatvaṃ bādhate-- dehādisaṃghātasyānyatvādhiṣṭhānatvāt. anyatvādhiṣṭhāno
            hyasau prakhyāyate iti, evaṃ sati yo dehādisaṃghātaḥ prāṇibhūto hiṃsā karoti nāsau
            hiṃsāphalena saṃbadhyate. yaśca saṃbadhyate na tena hiṃsā kṛtā, tadevaṃ sattvabhede
            kṛtahānamakṛtābhyāgamaḥ prasajyate, sati ca sattvotpāde. sattvanirodhe cākarmanimittaḥ
            sattvasargaḥ prāpnoti tatra muktyartho brahmacaryavāso na syāt|<br />
            tad yadi dehādisaṃghātamātraṃ sattvaṃ syāt śarīradāhe pātakaṃ na bhavet. aniṣṭaṃ caitat.
            tasmād dehādisaṃghātavyatirikta ātmā nitya iti // 4 //
            </p>
         
         
         
         
         
         <p>  ********************** NySBh_3,1.5 **********************</p>
         
         
         <p>  NyS_3,1.5: tadabhāvaḥ sātmakapradāhepi tannityatvāt //</p>
         
         
         <p>yasyāpi nityenātmanā sātmakaṃ śarīraṃ dahyate tasyāpi śarīradāhe pātakaṃ na bhaved
            dagdhuḥ, kasmāt ?. nityatvādātmanaḥ, na jātu kaścit nityaṃ hiṃsitumarhati, atha hiṃsyate
            ?. nityatvamasya na bhavati, seyamekasmin pakṣe hiṃsā niṣphalā. anyasmiṃstv anupapanneti
            // 5 //</p>
         
         
         
         
         
         <p>  ********************** NySBh_3,1.6 **********************</p>
         
         
         <p>  NyS_3,1.6: na kāryāśrayakartṛvadhāt //</p>
         
         
         <p>na brūmaḥ-- nityasya sattvasya vadho hiṃsā api tvanucchitidharmakasya sattvasya kāryāśrayasya
            śarīrasya svaviṣayopalabdheśca kartṝṇāmindriyāṇāmupaghātaḥ |
            pīḍā vaikalyalakṣaṇaḥ prabandhocchedo vā pramāpaṇalakṣaṇo
            ca vadho hiṃseti, kāryaṃ tu sukhaduḥkhasaṃvedanaṃ
            tasyāyatanam adhiṣṭhānam |
            āśrayaḥ śārīram. kāryāśrayasya śarīrasya
            svaviṣayopalabdheśca kartṝṇāmindriyāṇāṃ
            vadho hiṃsā na nityasyātmanaḥ, tatra yaduktam---
            "tadabhāvaḥ sātmakapradāhepi tannityatvāt 5"
            iti etadayuktam|
            yasya sattvocchedo hiṃsā tasya kṛtahānamakṛtābhyāgamaśceti doṣaḥ|
            etāvaccaitat syāt-- sattvocchedo vā hiṃsā anucchittidharmakasya sattvasya kāryāśrayakartṛvadho
            vā. na kalpāntaramasti. sattvocchedaśca pratiṣiddhaḥ,
            tatra kimanyaccheṣam ? yathābhūtamiti|
            atha vā "kāryāśrayakartṛvadhāt"
            iti kāryāśrayaḥ |
            dehendriyabuddhisaṃghāto nityasyātmanaḥ tatra
            sukhaduḥkhapratisaṃvedanaṃ tasyādhiṣṭhānam |
            āśrayaḥ
            utadāyatanaṃ tad bhavati na tato 'nyaditi sa eva kartā-- tannimittā
            hi sukhaduḥkhasaṃvedanasya nirvṛttirna tamantareṇeti.
            tasya vadhaḥ = upaghātaḥ |
            
            <p>
               pīḍā pramāpaṇaṃ vā hiṃsā na nityatvenātmocchedaḥ,<br />
               tatra yaduktam--<br />
               "tadabhāvaḥ sātmakapradāhepi tannityatvāt" (iti) etanneti // 6 //
               </p>
         </p>
         
         
         
         
         
         <p>  ********************** NySBh_3,1.7 **********************</p>
         
         
         <p>itaśca dehādivyatirikta ātmā---</p>
         
         
         <p>  NyS_3,1.7: savyadṛṣṭasyetareṇa pratyabhijñānāt //</p>
         
         
         <p>pūrvaparayorvijñānayorekaviṣaye
            pratisaṃdhijñānaṃ pratyabhijñānam-- 'tamevaitarhi
            paśyāmi yamajñāsiṣam' 'sa evāyamarthaḥ'
            iti, savyena cakṣuṣā dṛṣṭasyetareṇāpi cakṣukṣā
            pratyaṃbhijñānāt-- 'yamadrākṣaṃ tamevaitarhi paśyāmi'
            iti|
            indriyacaitanye tu nānyadṛṣṭamanyaḥ
            pratyabhijānātīti pratyabhijñānānupapattiḥ, asti
            tvidaṃ pratyabhijñānaṃ tasmādindriyavyatiriktaścetanaḥ
            // 7 //</p>
         
         
         
         
         
         <p>  ********************** NySBh_3,1.8 **********************</p>
         
         
         <p>  NyS_3,1.8: naikasminnāsāsthivyavahite dvitvābhimānāt //</p>
         
         
         <p>ekamidaṃ cakṣuḥ madhye
            
            <p>
               nāsāsthivyavahitaṃ tasyāntau gṛhyamāṇau<br />
               dvitvābhimānaṃ prayojayataḥ madhyavyavahitasya<br />
               dīrghasyeva // 8 //
               </p>
         </p>
         
         
         
         
         
         <p>  ********************** NySBh_3,1.9 **********************</p>
         
         
         <p>  NyS_3,1.9: ekavināśe dvitīyāvināśād naikatvam //</p>
         
         
         <p>
            ekasminnupahate<br />
            coddhṛte vā vakṣuṣi dvitīyamavatiṣṭhate cakṣurviṣayagrahaṇaliṅgaṃ<br />
            tasmādekasya vyavadhānānupapattiḥ // 9 //
            </p>
         
         
         
         
         
         <p>  ********************** NySBh_3,1.10 **********************</p>
         
         
         <p>  NyS_3,1.10: avayavanāśe 'py avayavyupalabdherahetuḥ //</p>
         
         
         <p>"ekavinośe
            
            <p>
               dvitīyāvināśāt"<br />
               ityahetuḥ, kasmāt ?. vṛkṣasya hi kāsu cicchākhāsu<br />
               cchinnāsūpalabhyate eva vṛkṣaḥ // 10 //
               </p>
         </p>
         
         
         
         
         
         <p>  ********************** NySBh_3,1.11 **********************</p>
         
         
         <p>  NyS_3,1.11: dṛṣṭāntavirodhādapratiṣedhaḥ //</p>
         
         
         <p>na kāraṇadravyavibhāge kāryadravyamavatiṣṭhate--
            nityatvaprasaṅgāt, bahuṣvavayaviṣu yamya
            kāraṇāni vibhaktāni tasya vināśaḥ
            yeṣāṃ kāraṇāny avibhaktāni tāny avatiṣṭhante/
            atha vā dṛśyamānārthavirodho dṛṣṭāntavirodhaḥ--
            mṛtasya hi śaraḥkapāle dvāv avaṭau nāsāsthivyavahitau
            cakṣuṣaḥ sthāne bhedena gṛhyete na caitad ekasmin
            nāsāsthivyavahite saṃbhavati, atha caikavināśasyāniyamād dvāvimāvārthau tau ca pṛthagāvaraṇopaghātau
            anumīyete-- vibhinnāviti|
            avapīḍanāccaikasya
            cakṣuṣo raśmiviṣayasaṃnikarṣasya bhedād
            
            <p>
               dṛśyabheda ivava gṛhyate taccaikatve virudhyate,<br />
               avapīḍananivṛttau cābhinnapratisaṃdhānamiti,<br />
               tasmādekasya vyavadhānānupapattiḥ // 11 //
               </p>
         </p>
         
         
         
         
         
         <p>  ********************** NySBh_3,1.12 **********************</p>
         
         
         <p>anumīyate cāyaṃ dehādisaṃghātavyatiriktaścetana
            iti---</p>
         
         
         <p>  NyS_3,1.12: indriyāntaravikārāt //</p>
         
         
         <p>kasyacidamlaphalasya gṛhītatadrasasāhacarye rūpe
            gandhe vā kena cidindriyeṇa gṛhyamāṇe rasanasyendriyāntarasya
            
            <p>
               vikāro rasānusmṛtau rasagardhipravartito<br />
               dantodakasaṃplavabhūto gṛhyate tasyendriyacaitanye 'nupapattiḥ--<br />
               nānyadṛṣṭamanyaḥ smarati // 12 //
               </p>
         </p>
         
         
         
         
         
         <p>  ********************** NySBh_3,1.13 **********************</p>
         
         
         <p>  NyS_3,1.13: na smṛteḥ smartavyaviṣayatvāt //</p>
         
         
         <p>
            smṛtirnāma dharmo nimittādutpadyate, tasyāḥ<br />
            smartavyo viṣayaḥ tatkṛta indriyāntaravikāro<br />
            nātmakṛta iti // 13 //
            </p>
         
         
         
         
         
         <p>  ********************** NySBh_3,1.14 **********************</p>
         
         
         <p>  NyS_3,1.14: tadātmaguṇasadbhāvādapratiṣedhaḥ //</p>
         
         
         <p>tasyā ātmaguṇatve sati sadbhāvādapratiṣedha
            ātmanaḥ = yadi smṛtirātmaguṇaḥ evaṃ sati smṛtirupapadyate--
            nānyadṛṣṭamanyaḥ smaratīti|
            indriyacaitanye
            tu nānākartṛkāṇāṃ viṣayagrahaṇānām apratisaṃdhānam.
            pratisaṃdhāne vā viṣayavyavasthānupapattiḥ/
            ekastu cetano 'nekārthadarśī bhinnanimittaḥ pūrvadṛṣṭamarthaṃ
            smaratīti|
            ekasyānekārthadarśino darśanapratisaṃdhānāt
            smṛterātmaguṇatve sati sadbhāvaḥ, viparyaye
            cānupapattiḥ, smṛtyāśranayāḥ prāṇabhṛtāṃ sarve
            vyavahārāḥ/ātmaliṅgamudāharaṇamātramindriyāntaravikāra
            iti // 14 //</p>
         
         
         
         
         
         <p>  ********************** NySBh_3,1.15 **********************</p>
         
         
         <p>  NyS_3,1.15: aparisaṃkhyānācca smṛtiviṣayasya //</p>
         
         
         <p>aparisaṃkhyāya ca
            smṛtiviṣayamidamucyate--
            "na smṛteḥ smartavyaviṣayatvāt13"
            iti, yeyaṃ smṛtiragṛhyamāṇe 'rthe-- 'ajñāsiṣamahamamumartham
            1' iti etasyā jñātṛjñānaviśiṣṭaḥ pūrvajñātortho
            viṣayo nārthamātram. 'jñātavānahamamumartham2'
            'asāvartho mayā jñātaḥ 3' 'asmiṃnnarthe mama jñānamabhūt
            4' iti. caturvidhametadvākyaṃ smṛtiviṣayajñāpakaṃ
            samānārtham |
            sarvatra khalu jñātā jñānaṃ jñeyaṃ ca gṛhyate|
            atha
            pratyakṣe 'rthe yā smṛtistayā trīṇi jñānāni
            ekasminnarthe pratisaṃdhīyante samānakartṛkāṇi
            na nānākartṛkāṇi nākartṛkāṇi, kiṃ tarhi ?.
            ekakartṛkāṇi|
            'adrākṣamamumarthaṃ yamevaitarhi paśyāmi' adrākṣamiti darśanaṃ darśanasaṃvicca--
            na khalvasaṃvidite svedarśane syādetat--
            adrākṣamiti. te khalvete dve jñāne. 'yamevaitarhi
            paśyāmīti tṛtīyaṃ jñānam. evamekorthastribhirjñānairyujyamāno
            nākartṛko na nānākartṛkaḥ, kiṃ tarhi ?. ekakartṛka
            iti, so 'yaṃ smṛtiviṣayo 'parisaṃkhyāyamāno
            vidyamānaḥ prajñāto 'rthaḥ pratiṣidhyate-- 'nāstyātmā--
            smṛteḥ smartavyaviṣayatvāt' iti|
            na cedaṃ smṛtimātraṃ smartavyamātraviṣayaṃ vā, idaṃ
            khalu jñānapratisaṃdhānavat smṛtipratisaṃdhānam/
            ekasya sarvaviṣayatvāt = eko 'yaṃ jñātā sarvaviṣayaḥ svāni jñānāni
            pratisaṃdhatte-- 'amumarthañjñāsyāmi' amumarthaṃ
            vijānāmi' 'amumarthamajñāsiṣam' amumarthaṃ
            jijñāsamānaściram ajñātvādhyavasyati-- 'ajñāsiṣam'
            iti, evaṃ smṛtimapi trikālaviśiṣṭāṃ
            susmūrṣāviśiṣṭāṃ ca pratisaṃdhatte|
            saṃskārasaṃtatimātre tu sattve utpadyotpadya saṃskārāstirobhavanti,
            sa nāstyekopi saṃskāro yastrikālaviśiṣṭaṃ
            jñānaṃ smṛtiṃ cānubhavet. na cānubhavamantareṇa
            jñānasya smṛteśca pratisaṃdhānam ahaṃ mama
            iti cotpadyate dehāntaravat, ato 'numīyate--
            
            <p>
               astyekaḥ sarvaviṣayaḥ ( yaḥ ) pratidehaṃ svajñānaprabandhaṃ<br />
               smṛtiprabandhaṃ ca pratisaṃdhatte iti. yasya dehāntareṣu<br />
               vṛtterabhāvānna pratisaṃdhānaṃ bhavatīti // 15 //
               </p>
         </p>
         
         
         
         
         
         <p>  ********************** NySBh_3,1.16 **********************</p>
         
         
         <p>  NyS_3,1.16: nātmapratipattihetūnāṃ manasi saṃbhavāt //</p>
         
         
         <p>na dehādisaṃghātavyatirikta
            ātmā, kasmāt ?. ātmapratipattihetūnāṃ manasi
            saṃbhavāt = "darśanasparśanābhyāmekārthagrahaṇāt 1
            "ityevamādīnām ātmapratipādakānāṃ
            
            <p>
               hetūnāṃ manasi saṃbhavacaḥ-- yato mano<br />
               hi sarvaviṣayamiti, tasmānna śarīrendriyamanobuddhisaṃghātavyatirikta<br />
               ātmeti // 16 //
               </p>
         </p>
         
         
         
         
         
         <p>  ********************** NySBh_3,1.17 **********************</p>
         
         
         <p>  NyS_3,1.17: jñāturjñānasādhanopapatteḥ saṃjñābhedamātram //</p>
         
         
         <p>jñātuḥ khalu jñānasādhanānyupapadyante--
            'cakṣuṣā paśyati' 'ghrāṇena jighrati, 'sparśanena
            spṛśati' evaṃ mantuḥ sarvaviṣayasya matisādhanam antaḥkaraṇabhūtaṃ
            sarvaviṣayaṃ vidyate yenāyaṃ manyate iti,
            evaṃ sati jñātaryātmasaṃjñā na mṛṣyate manaḥsaṃjñābhyanujñāyate.
            manasi ca manaḥsaṃjñā na mṛṣyate matisādhanasaṃjñā
            mṛṣyate, tadidaṃ saṃjñābhedamātraṃ nārthe
            vivāda iti|
            pratyākhyāne vā sarvendriyavilopaprasaṅgaḥ |
            atha mantuḥ sarvaviṣayasya matisādhanaṃ
            
            <p>
               sarvaviṣayaṃ pratyākhyāyate-- nāstīte ? evaṃ<br />
               rūpādigrahaṇasādhanānyapi na santīti sarvendriyavilopaḥ<br />
               prasajyate iti // 17 //
               </p>
         </p>
         
         
         
         
         
         <p>  ********************** NySBh_3,1.18 **********************</p>
         
         
         <p>  NyS_3,1.18: niyamaśca niranumānaḥ //</p>
         
         
         <p>yo 'yaṃ niyama iṣyate--
            rūpādigrahaṇasādhanāny asya santi matisādhanaṃ
            sarvaviṣayaṃ nāstīti. ayaṃ niyamo niranumānaḥ--
            nātrānumānamasti yena niyamaṃ pratipadyāmahe
            iti|
            rūpādibhyaśca viṣayāntaraṃ sukhādayastadupalabdhau
            karaṇāntarasadbhāvaḥ, yathā cakṣuṣā gandho na
            gṛhyate iti karaṇāntaraṃ ghrāṇam evaṃ cakṣurghrāṇābhyāṃ
            raso na gṛhyate iti karaṇāntaraṃ rasanam
            evaṃ śeṣeṣvapi, tathā cakṣurādibhiḥ, sukhādayo
            na gṛhyante iti karaṇāntareṇa bhavitavyaṃ tacca
            jñānāyaugapadyaliṅgam, yacca sukhādyupalabdhau
            karaṇā tacca jñānāyaugapadyaliṅgam |
            tasyendriyamindriyaṃ prati saṃnidherasaṃnidherna
            
            <p>
               yugapat jñānānyutpadyante iti, tatra yudaktam--<br />
               "ātmapratipattihetūnāṃ manasi saṃbhavāt 16"<br />
               iti tadayuktam // 18 //
               </p>
         </p>
         
         
         
         
         
         <p>  ********************** NySBh_3,1.19 **********************</p>
         
         
         <p>kiṃ punarayaṃ dehādisaṃghātādanyo nityaḥ ? utānityaḥ ? / kutaḥ saṃśayaḥ ?, ubhayathā
            dṛṣṭatvāt saṃśayaḥ--
            vidyamānamubhayathā bhavati nityamanityaṃ ca,
            pratipādite cātmasadbhāve saṃśayānivṛtteriti/
            ātmasadbhāvahetubhirevāsya prāgdehabhedādavasthānaṃ
            siddham ūrdhvamapi dehabhedādavatiṣṭhate/
            kutaḥ ?---</p>
         
         
         <p>  NyS_3,1.19: pūrvābhyastasmṛtyanubandhājjātasya harṣabhayaśokasaṃpratipatteḥ //</p>
         
         
         <p>jātaḥ khalvayaṃ
            kumāro 'smin janmany agṛhīteṣu
            harṣabhayaśokahetuṣu harṣabhayaśokān
            pratipadyate liṅgānumeyān, te ca smṛtyanubandhādutpadyante
            nānyathā. smṛtyanubandhaśca pūrvābhyāsamantareṇa
            
            <p>
               na bhavati. pūrvābhyāsaśca pūrvajanmani sati<br />
               nānyathā iti sidhyatyetat-- avatiṣṭhate 'yamūrdhvam<br />
               ( prāk ca ) śarīrabhedāditi // 19 //
               </p>
         </p>
         
         
         
         
         
         <p>  ********************** NySBh_3,1.20 **********************</p>
         
         
         <p>  NyS_3,1.20: padmādiṣu prabodhasaṃmīlanavikāravattadvikāraḥ //</p>
         
         
         <p>
            yathā padmādiṣv anityeṣu<br />
            prabodhaḥ saṃmīlanaṃ ( ca ) vikāro bhavati.<br />
            evamanityasyātmano harṣabhayaśokasaṃpratipattirvikāraḥ syāt //
            </p>
         
         
         <p>hetvabhāvādayuktam |
            anena hetunā padmādiṣu prabodhasaṃmīlanavikāravad
            anityasyātmano harṣādisaṃpratipattiriti
            nātrodāharaṇasādharmyāt sādhyasādhanaṃ
            heturna vaidharmyādasti, hetvabhāvāt--
            asaṃbaddhārthakamapārthakamucyate
            iti|
            dṛṣṭāntācca harṣādinimittasyānivṛttiḥ |
            yā ceyamāseviteṣu viṣayeṣu
            harṣādisaṃpratipattiḥ smṛtyanubandhakṛtā pratyātmaṃ
            gṛhyate seyaṃ padmādisaṃmīlanadṛṣṭāntena
            na nivartate. yathā ceyaṃ na nivartate tathā
            jātamātrasyāpīti|
            
            <p>
               kriyājātaśca parṇavibhāgasaṃyogaḥ<br />
               prabodhasaṃmīlane. kriyāhetuśca kriyānumeyaḥ,<br />
               evaṃ ca satikiṃ dṛṣṭāntena pratiṣidhyate ? // 20 //
               </p>
         </p>
         
         
         
         
         
         <p>  ********************** NySBh_3,1.21 **********************</p>
         
         
         <p>atha nirnimittaḥ padmādiṣu
            prabodhasaṃmīlanavikāra iti matam evamātmanopi
            harṣādisaṃpratipattiriti ? tacca---</p>
         
         
         <p>  NyS_3,1.21: noṣṇaśītavarṣakālanimittatvāt pañcātmakavikārāṇām //</p>
         
         
         <p>uṣṇādiṣu satsu bhāvād asatsvabhāvād tannimittāḥ pañcabhūtānugraheṇa
            nirvṛttānāṃ padmādīnāṃ prabodhasaṃmīlanavikārā
            iti narnimittāḥ, evaṃ harṣādayopi vikārā
            nimittād bhavitumarhanti na nimittamantareṇa.
            na cānyat pūrvābhyastasmṛtyanubandhād nimittamastīti/
            na cotpattinirodhakāraṇānumānamātmanaḥ--
            adṛṣṭāntāt|
            
            <p>
               na harṣādīnāṃ nimittamantareṇotpattiḥ/<br />
               noṣṇādivad nimittāntaropādānaṃ<br />
               harṣādīnāmdva tasmādayuktametat // 21 //
               </p>
         </p>
         
         
         
         
         
         <p>  ********************** NySBh_3,1.22 **********************</p>
         
         
         <p>itaśca nitya ātmā---</p>
         
         
         <p>  NyS_3,1.22: pretyāhārābhyāsakṛtāt stanyābhilāṣāt //</p>
         
         
         <p>jātamātrasya vatsasya pravṛttiliṅgaḥ stanyābhilāṣo gṛhyate sa ca nāntareṇāhārābhyāsam|
            kayā yuktyā ?, dṛśyate hi śarīriṇāṃ kṣudhā pīḍyamānānāmāhārābhyāṃsakṛtāt
            smaraṇānubandhādāhārābhilāṣaḥ, na ca pūrvaśarīrābhyāsamantareṇāsau
            jātamātrasyopapadyate, tenānumīyatebhūtapūrvaṃ
            śarīram yatrānenāhāro 'bhyasya iti,
            sa khalvayamātmā pūrvaśarīrāt pretya śarīrāntaramāpannaḥ
            kṣutpīḍitaḥ pūrvābhyastamāhāramanusmaran
            
            <p>
               stanyamabhilaghati, tasmānna dehabhedādātmā<br />
               bhidyate<br />
               ubhavatyevordhvaṃ dehabhedāditi // 22 //
               </p>
         </p>
         
         
         
         
         
         <p>  ********************** NySBh_3,1.23 **********************</p>
         
         
         <p>  NyS_3,1.23: ayaso 'yaskāntābhigamanavattadupasarpaṇam //</p>
         
         
         <p>yathā khalv ayo 'bhyāsamantareṇāyaskāntamupasarpati
            evamāhārābhyāsamantareṇa bālaḥ stanyamabhilaṣati
            // 23 //</p>
         
         
         
         
         
         <p>  ********************** NySBh_3,1.24 **********************</p>
         
         
         <p>kimidamayaso 'yaskāntābhigamanaṃ nirnimittam ? artha nimittāt ? iti, nirnimittaṃ tāvat--</p>
         
         
         <p>  NyS_3,1.24: nānyatra pravṛttyabhāvāt //</p>
         
         
         <p>yadi nirnimittam ? loṣṭādayopyayaskāntamupasarpayeyuḥ--
            na jātu niyame kāraṇamastīti|
            atha nimittāt ?. tat kenopalabhyate ? iti, kriyāliṅgaḥ
            kriyāhetuḥ kriyāniyamaliṅgaśca kriyāniyamahetuḥ
            tenānyatra pravṛttyabhāvaḥ|
            bālasyāpi niyatamupasarpaṇaṃ
            kriyopalabhyate. na ca stanyābhilāṣaliṅgam
            anyadāhārābhyāsakṛtāt smaraṇānubandhāt,
            nimittaṃ dṛṣṭāntenopapādyate. na cāsati nimitte
            kasya cidutpattiḥ, na dṛṣṭānto dṛṣṭamabhilāṣahetuṃ
            bādhate, tasmādayaso 'skāntābhigamanamadṛṣṭānta
            iti|
            ayasaḥ khalvapi nānyatra pravṛttirbhavati |
            na jātvayo loṣṭamupasarpati|
            kiṅkṛtosya
            niyamaḥ ? iti, yadi kāraṇaniyamāt sa ca
            kriyāniyamaliṅgaḥ, evaṃ bālasyāpi niyataviṣayo 'bhilāṣaḥ
            
            <p>
               kāraṇaniyamād bhavitumarhati, tacca kāraṇamabhyastasmaraṇam<br />
               anyedveti dṛṣṭena viśiṣyate |<br />
               dṛṣṭo hi śarīriṇāmabhyastasmaraṇādāhārābhilāṣa<br />
               iti // 24 //
               </p>
         </p>
         
         
         
         
         
         <p>  ********************** NySBh_3,1.25 **********************</p>
         
         
         <p>itaśca nitya ātmā, kasmāt ?---</p>
         
         
         <p>  NyS_3,1.25: vītarāgajanmādarśanāt //</p>
         
         
         <p>sarāgo jāyate ityarthādāpadyate, ayaṃ jāyamāno
            rāgānuviddho jāyate. rāgasya pūrvānubhūtaviṣayānucintanaṃ
            yoniḥ. pūrvānubhavaśca viṣayāṇāṃ pūrvasmin
            janmani śarīramantareṇa nopapadyate. soyamātmā
            pūrvaśarīrānubhūtān viṣayān anusmaran
            teṣu teṣu rajyate. tathā cāyaṃ dvayorjanmanoḥ
            pratisandhiḥ, evaṃ pūrvaśarīrasya pūrvatareṇa
            
            <p>
               pūrvataraśarīrasya pūrvatamena ityādinānādiścetanasya<br />
               śarīrayogaḥ anādiśca rāgānubandha iti<br />
               siddhaṃ nityatvamiti // 25 //
               </p>
         </p>
         
         
         
         
         
         <p>  ********************** NySBh_3,1.26 **********************</p>
         
         
         <p>kathaṃ punarjñāyate-- pūrvaviṣayānucintanajanito
            jātasya rāgaḥ na punaḥ---</p>
         
         
         <p>  NyS_3,1.26: saguṇadravyotpattivattdutpattiḥ ? //</p>
         
         
         <p>
            yathotpattidharmakasya dravyasya guṇāḥ kāraṇata<br />
            utpadyante tathotpattidharmakasyātmano rāgaḥ kutaścidutpadyate/<br />
            atrāyamuditānuvādo nidarśanārthaḥ // 26 //
            </p>
         
         
         
         
         
         <p>  ********************** NySBh_3,1.27 **********************</p>
         
         
         <p>  NyS_3,1.27: na saṃkalpanimittatvādrāgādīnām //</p>
         
         
         <p>na khalu saguṇadravyotpattivad utpattirātmano
            rāgasya ca|
            kasmāt ?. saṃkalpanimittatvādrāgādīnām |
            ayaṃ khalu prāṇināṃ viṣayān āsevamānānāṃ
            saṃkalpajanito rogo gṛhyate. saṃkalpaśca
            pūrvānubhūtaviṣayānucintanayoniḥ tenānumīyate--
            jātasyāpi pūrvānubhūtārthacintanakṛto rāga iti|
            ātmotpādādhikaraṇāttu rāgotpattirbhavantī
            saṃkalpādanyasmin rāgakāraṇe sati vācyā
            kāryadravyaguṇavat, na cātmotpādaḥ siddhaḥ nāpi
            saṃkalpādanyad rāgakāraṇamasti, tasmādayuktam--
            'saguṇadravyotpattivattayorutpattiḥ' iti|
            athāpi
            
            <p>
               saṃkalpādanyad rāgakāraṇaṃ dharmādharmalakṣaṇamadṛṣṭamupādīyate<br />
               tathāpi pūrvaśarīrayogo 'pratyākhyeyaḥ--<br />
               tatra hi tasya nirvṛttirnāsmin janmani //
               </p>
         </p>
         
         
         <p>tanmayatvādrāga iti|
            viṣayābhyāsaḥ khalvayaṃ
            bhāvanāhetustanmayatvamucyate iti|
            jātiviśeṣācca
            rāgaviśeṣa iti|
            
            <p>
               karma khalvidaṃ jātiviśeṣanirvartakaṃ<br />
               tādātmyāt tācchabdyaṃ vijñāyate, tasmādanupapannam--<br />
               saṃkalpādanyad rāgakāraṇamiti // 27 //
               </p>
         </p>
         
         
         
         
         
         <p>  ********************** NySBh_3,1.28 **********************</p>
         
         
         <p>anādiścetanasya śarīrayoga ityuktam. svakṛtakarmanimittaṃ
            cāsyaṃ śarīraṃ sukhaduḥkhādhiṣṭhāna tatṛ parīkṣyate--
            kiṃ ghrāṇādivadekaprakṛtikam ? uta nānāprakṛtikam ? iti|
            kutaḥ saṃśayaḥ ?, vipratipatteḥ saṃśayaḥ--
            pṛthivyādīni bhūtāni saṃkhyāvikalpena śarīraprakṛtiriti pratijānata iti|
            kiṃ tatra
            tattvam ?---</p>
         
         
         <p>  NyS_3,1.28: pārthivaṃ guṇāntaropalabdheḥ //</p>
         
         
         <p>tatra mānuṣaṃ śarīraṃ pārthivam, kasmāt ?
            guṇāntaropalabdheḥ = gandhavatī pṛthivī gandhavacca śarīram, abādīnām agandhatvāt
            tatprakṛti agandhaṃ syāt|
            na tvidamabādibhirasaṃpṛktayā
            pṛthivyārabdhaṃ ceṣṭendriyārthāśrayabhāvena
            kalpate ityataḥ pañcānāṃ bhūtānāṃ saṃyoge
            sati śarīraṃ bhavati, bhūtasaṃyogo hi
            mithaḥ pañcānāṃ na niṣiddha iti|
            āpyataijasavāyavyāni
            lokāntare śarīrāṇi teṣvapi bhūtasaṃyogaḥ
            pūruṣārthatantra iti|
            athālyādidravyaniṣpattāvapi
            niḥsaṃśayaḥ-- nābādisaṃyogamantareṇa niṣpattiriti/
            'pārthivāpyataijasam-- tadguṇolabdheḥ' 'niḥśvāsocchvāsopalabdheścāturbhauntikam'
            'gandhakledapākavyūhāvakāśadānebhyaḥ pāñcabhautikam'
            te ime saṃdigdhā hetava ityupekṣitavān
            sūtrakāraḥ|
            kathaṃ saṃdigdhāḥ ?, sati ca prakṛtibhāve
            bhūtānāṃ dharmopalabdhiḥ asati ca saṃyogāpratiṣedhāt
            saṃnihitānāmiti. yathā sthālyāmudakatejovāyvākāśānāmiti/
            
            <p>
               tadidamanekabhūtaprakṛti ( sat ) śarīram agandham arasam arūpam asparśaṃ ca prakṛtyanuvidhānāt
               syāt.<br />
               na tvidamitthambhūtaṃ tasmāt pārthivaṃ<br />
               guṇāntaropalabdheḥ // 28 //
               </p>
         </p>
         
         
         
         
         
         <p>  ********************** NySBh_3,1.29 **********************</p>
         
         
         <p>  NyS_3,1.29: śrutiprāmāṇyācca //</p>
         
         
         <p>"sūryaṃ te cakṣurgacchatām" ityatra mantre "pṛthivīṃ te śarīram"
            iti śrūyate tadidaṃ prakṛtau vikārasya pralayābhidhānamiti/
            "sūryaṃ te cakṣuḥ spṛṇomi" ityatra mantrāntare "pṛthivīṃ te śarīraṃ spṛṇomi" iti śrūyate
            seyaṃ kāraṇād vikārasya spṛttirabhidhīyate iti|
            sthālyādiṣu ca
            tulyajātīyānāmekakāryārambhadarśanād
            bhinnajātīyānāmekakāryārambhānupapattiḥ
            // 29 //</p>
         
         
         
         
         
         <p>  ********************** NySBh_3,1.30 **********************</p>
         
         
         <p>athedānīmindriyāṇi
            prameyakrameṇa vicāryante-- kimāvyaktikāni ? āhosvid bhautikāni ? iti|
            kṛtaḥ saṃśayaḥ ?</p>
         
         
         <p>  NyS_3,1.30: kṛṣṇasāre satyupalambhād vyatiricya copalambhātsaṃśayaḥ //</p>
         
         
         <p>kṛṣṇasāraṃ bhautikaṃ tasminn anupahate rūpopalabdhiḥ upahate cānupalabdhiriti,
            
            <p>
               vyatiricya kṛṣṇasāramavasthitasya viṣayasyopalambho na kṛṣṇasāraprāptasya,<br />
               na cāprāpyakāritvamindriyāṇām, tadidamabhautikatve vibhutvāt saṃbhavati,<br />
               evamubhayadharmopalabdheḥ saṃśayaḥ // 30 //
               </p>
         </p>
         
         
         
         
         
         <p>  ********************** NySBh_3,1.31 **********************</p>
         
         
         <p>abhautikānītyāha,
            kasmāt ?---</p>
         
         
         <p>  NyS_3,1.31: mahadaṇugrahaṇāt //</p>
         
         
         <p>mahaditi--
            mahattaraṃ mahattamaṃ copalabhyate yathā nyagrodhaparvatādi |
            aṇviti-- aṇutaramaṇutamaṃ ca gṛhyate yathā
            nyagrodhadhānādi, tadubhayamupalabhyamānaṃ cakṣuṣo
            
            <p>
               bhautikatvaṃ bādhate-- bhautikaṃ hi yāvat<br />
               tāvadeva vyāpnoti abhautikaṃ tu vibhutvāt<br />
               sarvavyāpakamiti // 31 //
               </p>
         </p>
         
         
         
         
         
         <p>  ********************** NySBh_3,1.32 **********************</p>
         
         
         <p>na mahadaṇugrahaṇamātrādabhautikatvaṃ vibhutvaṃ
            cendriyāṇāṃ śakyaṃ pratipattam. idaṃ khalu--</p>
         
         
         <p>  NyS_3,1.32: raśmyarthasaṃnikarṣaviśeṣāt tadgrahaṇam //</p>
         
         
         <p>tayormahadaṇvorgrahaṇaṃ cakṣūraśmerarthasya
            ca saṃnikarṣaviśeṣād bhavati yathā pradīparaśmerarthasya
            
            <p>
               ceti, raśmyarthasaṃnikarṣaśca āvaraṇaliṅgaḥ--<br />
               cakṣuṣo hi raśmiḥ kuḍyādibhirāvṛtamarthaṃ<br />
               na prakāśayati yathā pradīparaśmiriti // 32 //
               </p>
         </p>
         
         
         
         
         
         <p>  ********************** NySBh_3,1.33 **********************
            āvaraṇānumeyatve satīdamāha---</p>
         
         
         <p>  NyS_3,1.33: tadanupalabdherahetuḥ //</p>
         
         
         <p>rūpasparśavaddhi tejaḥ
            
            <p>
               mahattvādanekadravyavattvād rūpavattvāccopalabdhiriti<br />
               pradīpavat pratyakṣata upalabhyeta cākṣuṣo raśmiryadi<br />
               syāditi // 33 //
               </p>
         </p>
         
         
         
         
         
         <p>  ********************** NySBh_3,1.34 **********************</p>
         
         
         <p>  NyS_3,1.34: nānumīyamānasya pratyakṣato 'nupalabdhirabhāvahetuḥ //</p>
         
         
         <p>saṃnikarṣapratiṣedhārthenāvaraṇena liṅgenānumīyamānasya
            raśmeryā pratyakṣato 'nupalabdhirnāsāvabhāvaṃ
            pratipādayati yathā candramasaḥ parabhāgasya pṛthivyāścādhobhāgasya
            // 34 //</p>
         
         
         
         
         
         <p>  ********************** NySBh_3,1.35 **********************</p>
         
         
         <p>  NyS_3,1.35: dravyaguṇadharmabhedāccopalabdhinimayaḥ //</p>
         
         
         <p>bhinnaḥ khalvayaṃ dravyadharmo guṇadharmaśca,
            mahadanekadravyavacca viṣaktāvayavamāpyaṃ dravyaṃ
            pratyakṣato nopalabhyate sparśastu śīto gṛhyate.
            tasya dravyasyānubandhāt hemantaśiśirau
            kalpete, tathāvidhameva ca taijasaṃ dravyamanudbhūtarūpaṃ
            saha rūpeṇa nopalabhyate sparśastv asyoṣṇa upalabhnapayate
            tasya dravyasyānubandhād grīṣmavasantau kalpete
            // 35 //</p>
         
         
         
         
         
         <p>  ********************** NySBh_3,1.36 **********************
            yatra tveṣāṃ bhavati---</p>
         
         
         <p>  NyS_3,1.36: anekadravyasamavāyād rūpaviśeṣācca rūpopalabdhiḥ //</p>
         
         
         <p>yatra rūpaṃ ca dravyaṃ ca tadāśrayaḥ pratyakṣata
            upalabhyate, rūpaviśeṣastu yadbhāvāt kvacidrūpopalabdhiḥ
            yadabhāvācca dravyasya kvacidanupalabdhiḥ sa
            rūpadharmoyamudbhavasamākhyāta iti, anudbhūtarūpaścāyaṃ
            nāyano raśmiḥ tasmāt pratyakṣato nopalabhyate
            iti|
            dṛṣṭaśca tejaso dharmabhedaḥ-- udbhūtarūpasparśaṃ
            pratyakṣaṃ tejo yathādityaraśmayaḥ, udbhūtarūpamanudbhūtasparśaṃ
            
            <p>
               ca pratyakṣam ( tejaḥ ) yathā pradīparaśmayaḥ, udbhūtasparśamanudbhūtarūpamapratyakṣaṃ<br />
               yathābādisaṃyuktaṃ tejaḥ, anudbhūtarūpasparśo 'pratyakṣaścākṣuṣo<br />
               raśmiriti // 36 //
               </p>
         </p>
         
         
         
         
         
         <p>  ********************** NySBh_3,1.37 **********************</p>
         
         
         <p>  NyS_3,1.37: karmakāritaścendriyāṇāṃ vyūhaḥ puruṣārthatantraḥ //</p>
         
         
         <p>yathā cetanasyārtho
            viṣayopalabdhibhūtaḥ sukhaduḥkhopalabdhibhūtaśca
            kalpate tathendriyāṇi vyūḍhāni, viṣayaprāptyarthaśca
            raśmeścākṣuṣasya vyūhaḥ, rūpasparśānabhivyaktiśca
            vyavahāraprakḷptyarthā, dravyaviśeṣe ca pratīghātādāvaraṇopapattirvyavahārārthā,
            sarvadravyāṇāṃ viśvarūpo vyūha indriyavat
            
            <p>
               karmakāritaḥ puruṣārthatantraḥ|<br />
               karma tu dharmādharmabhūtaṃ<br />
               cetanasyopabhogārthamiti // 37 //
               </p>
         </p>
         
         
         
         
         
         <p>  ********************** NySBh_3,1.38 **********************</p>
         
         
         <p>  NyS_3,1.38: avyabhicārācca pratidhāto bhautikadharmaḥ //</p>
         
         
         <p>yaścāvaraṇopalambhādindriyasya dravyaviśeṣe
            pratighātaḥ sa bhautikadharmaḥ-- na bhūtāni vyabhicarati.
            nābhautikaṃ pratighātadharmakaṃ dṛṣṭamiti|
            apratighātastu
            vyabhicārī-- bhautikābhautikayoḥ samānatvāditi/
            yadapi manyate-- pratighātād bhautikānīndriyāṇi
            apratighātādabhautikānīti prāptam. dṛṣṭaścāpratighātaḥ
            kācābhrapaṭalasphaṭikāntaritopalabdheḥ, tanna
            yuktam, kasmāt ?. yasmād bhautikamapi
            
            <p>
               na pratihanyate-- kācābhrapaṭalasphaṭikāntaritaprakāśāt<br />
               pradīparaśmīnām, sthālyādiṣu pācakasya<br />
               tejaso 'pratighātaḥ // 38 //
               </p>
         </p>
         
         
         
         
         
         <p>  ********************** NySBh_3,1.39 **********************</p>
         
         
         <p>upapadyate cānupalabdhiḥ kāraṇabhedāt---</p>
         
         
         <p>  NyS_3,1.39: madhyandinolkāprakāśānupalabdhivattadanupalabdhiḥ //</p>
         
         
         <p>yathānekadravyeṇa samavāyādrūpaviśeṣāccopalabdhiriti
            satyupalabdhikāraṇe madhyandinolkāprakāśo
            nopalabhyate ādityaprakāśenābhibhūtaḥ, evaṃ
            mahadanekadravyavattvād rūpaviśeṣāccopalabdhiriti
            satyupalabdhikāraṇe cākṣuṣo raśmirnopalabhyate
            nimittāntarataḥ, tacca vyākhyātam--anudbhūtarūpasparśasya
            dravyasya pratyakṣato 'nupalabdhiriti, atyantānupalabdhiścābhāvakāraṇam
            // 39 //</p>
         
         
         
         
         
         <p>  ********************** NySBh_3,1.40 **********************</p>
         
         
         <p>yo hi bravīti--
            loṣṭaprakāśo madhyandine ādityaprakāśābhibhavānnopalabhyate
            iti, tasyaitaḥsyāt---</p>
         
         
         <p>  NyS_3,1.40: na rātrāvapyanupalabdheḥ //</p>
         
         
         <p>apy anumānato 'nupalabdheriti, ekamatyantānupalabdherloṣṭaprakāśo
            nāsti, na tvevaṃ cākṣuṣo raśmiriti // 40 //</p>
         
         
         
         
         
         <p>  ********************** NySBh_3,1.41 **********************</p>
         
         
         <p>upapannarūpā ceyam---</p>
         
         
         <p>  NyS_3,1.41: bāhyaprakāśānugrahādra viṣayopalabdheranabhivyaktito 'nupalabdhiḥ //</p>
         
         
         <p>bāhyena prakāśenānugṛhītaṃ cakṣurviṣayagrāhakam.
            tadabhāve 'nupalabdhiḥ, sati ca prakāśānugrahe
            rūpasparśopalabdhau ca satyāṃ tadāśrayasya dravyasya
            cakṣuṣā grahaṇam, rūpasyānudbhūtatvāt
            seyaṃ rūpānabhivyaktito rūpāśrayasya dravyasyānupalabdhirdṛṣṭā,
            
            <p>
               tatra yaduktam--<br />
               "tadanupalabdherahetuḥ 33" iti.<br />
               etadayuktam // 41 //
               </p>
         </p>
         
         
         
         
         
         <p>  ********************** NySBh_3,1.42 **********************</p>
         
         
         <p>kasmāt
            punarabhibhavo 'nupalabdhikāraṇaṃ cākṣuṣasya
            raśmernocyate ? iti.</p>
         
         
         <p>  NyS_3,1.42: abhivyaktau cābhibhavāt //</p>
         
         
         <p>bāhyaprakāśānugrahanirapekṣatāyāṃ ceti
            cārthaḥ, yad rūpamabhivyaktam |
            
            <p>
               udbhūtaṃ bāhyaprakāśānugrahaṃ ca nāpekṣate tadviṣayo 'bhibhavaḥ--<br />
               viparyaye 'bhibhavābhāvāt = anudbhūtarūpatvāccānupalabhyamānaṃ bāhyaprakāśānugrahāccopalabhyamānaṃ<br />
               nābhibhūyate, iti evamupapannam-- asti cākṣuṣo raśmiriti // 42 //
               </p>
         </p>
         
         
         
         
         
         <p>  ********************** NySBh_3,1.43 **********************</p>
         
         
         <p>  NyS_3,1.43: naktañcaranayanaraśmidarśanācca //</p>
         
         
         <p>dṛśyate hi naktaṃ nayanaraśmayo naktañcarāṇāṃ
            vṛṣadaṃśaprabhṛtīnāṃ tena śeṣasyānumānamiti/
            
            <p>
               jātibhedavadindriyabheda iti cet ?, dharmabhedamātraṃ<br />
               cānupapannam-- āvaraṇasya prāptipratiṣedhārthasya<br />
               darśanāditi // 43 //
               </p>
         </p>
         
         
         
         
         
         <p>  ********************** NySBh_3,1.44 **********************
            indriyārthasaṃnikarṣasya
            jñānakāraṇatvānupapattiḥ, kasmāt ?---</p>
         
         
         <p>  NyS_3,1.44: aprāpyagrahaṇaṃ kācābhrapaṭalasphaṭikāntaritopalabdheḥ //</p>
         
         
         <p>tṛṇādi sarpad dravyaṃ kāce 'bhrapaṭale
            vā pratihataṃ dṛṣṭam, avyavahitena saṃnikṛṣyate.
            vyāhanyate vai prāptirvyavadhāneneti, yadi
            ca raśmyarthasaṃnikarṣo grahaṇahetuḥ syāt ? na vyavahitasya saṃnikarṣa ity agrahaṇaṃ
            syāt,
            
            <p>
               asti ceyaṃ kācābhrapaṭalasphaṭikāntaritopalabdhaḥ<br />
               sā jñāpiyati-- aprāpyakārīṇīndriyāṇi (iti). ata evābhautikāni-- prāpyakāritvaṃ hi
               bhautikadharma<br />
               iti // 44 //
               </p>
         </p>
         
         
         
         
         
         <p>  ********************** NySBh_3,1.45 **********************</p>
         
         
         <p>na</p>
         
         
         <p>  NyS_3,1.45: kuḍyāntaritānupalabdherapratiṣedhaḥ //</p>
         
         
         <p>aprāpyakāritve satīndriyaṇāṃ kuḍyāntaritasyānupalabdhir na syāt // 45 //</p>
         
         
         
         
         
         <p>  ********************** NySBh_3,1.46 **********************</p>
         
         
         <p>prāpyakāritve 'pi
            tu kācābhrapaṭalasphaṭikāntaritopalabdhirna
            syāt ?---</p>
         
         
         <p>  NyS_3,1.46: apratīghātāt saṃnikarṣopapattiḥ //</p>
         
         
         <p>
            na ca kāco 'bhrapaṭalaṃ vā nāyanaraśmiṃ<br />
            viṣṭabhnāti so 'pratihanyamānaḥ saṃnikṛṣyate<br />
            iti // 46 //
            </p>
         
         
         
         
         
         <p>  ********************** NySBh_3,1.47 **********************
            yaśca manyate--
            na bhaitikasyāpratighāta iti, tanna---</p>
         
         
         <p>  NyS_3,1.47: ādityaraśmeḥ sphaṭikāntaritepi dāhye 'vighātāt //</p>
         
         
         <p>'ādityaraśmeravighātāt'
            'sphaṭikāntaritepyavighātāt' 'dāhye 'vighātāt'
            avighātāditi ca padābhisaṃbandhād vākyabheda
            iti. yathāvākyaṃ cārthabheda iti, ādityaraśmiḥ
            kumbhādiṣu na pratihanyate-- avighātāt kumbhasthamudakaṃ
            tapati, prāptau hi dravyāntaraguṇasya uṣṇasya
            sparśasya grahaṇaṃ tena ca śītasparśābhibhava
            iti 1|
            sphaṭikāntaritepi prakāśanīye pradīparaśmīnāmapratighātaḥ
            apratighātāt prāptasya grahaṇamiti 2|
            bharjanakapālādisthaṃ
            ca dravyamāgneyena tejasā dahyate tatrāvighātāt
            prāptiḥ prāptau tu dāhaḥ-- nāprāpyakāri teja
            iti 3/
            "avighātāt"
            iti ca kevalaṃ padamupādīyate, koyamavighāto
            nāma ?, avyūhyamānāvayavena vyavadhāyakena
            dravyeṇa sarvato dravyasyāviṣṛmbhaḥ |
            kriyāhetorapratibandhaḥ |
            prāpterapratiṣedha iti, dṛṣṭaṃ hi kalaśaniṣaktānāmapāṃ
            bahiḥ śītasparśagrahaṇam. na cendrinayeṇāsaṃnikṛṣṭasya
            dravyasya sparśopalabdhiḥ, dṛṣṭau ca praspandaparisravau,
            tatra kācābhrapaṭalādibhirnāyanaraśmerapratighātād
            vibhidyārthena saha saṃnikarṣādupapannaṃ grahaṇamiti
            // 47 //</p>
         
         
         
         
         
         <p>  ********************** NySBh_3,1.48 **********************</p>
         
         
         <p>  NyS_3,1.48: netaretaradharmaprasaṅgāt //</p>
         
         
         <p>kācābhrapaṭalādivadvā kuḍyādibhirapratighātaḥ,
            kuḍyādivadvā kācābhrapaṭalādibhiḥ pratīghāta
            iti prasajyate, niyame kāraṇaṃ vācyamiti
            // 48 //</p>
         
         
         
         
         
         <p>  ********************** NySBh_3,1.49 **********************</p>
         
         
         <p>  NyS_3,1.49: ādarśodakāyoḥ prasādasvābhāvyād rūpopalabdhivattadupalabdhiḥ //</p>
         
         
         <p>ādarśodakayoḥ prasādaḥ |
            rūpaviśeṣaḥ svo dharmaḥ- niyamadarśanāt,
            prasādasya vā svo dharmo rūpopalambhanam,
            yathādarśapratihatasya parāvṛttasya nayanaraśmeḥ
            svena mukhena saṃnikarṣe sati svamukhopalambhanaṃ
            pratibimbagrahaṇākhyam ādarśarūpānugrahāt
            tannimittaṃ bhavati-- ādarśarūpopaghāte tadabhāvāt.
            kuḍyādiṣu ca pratibimbagrahaṇaṃ na bhavati,
            evaṃ kācābhrapaṭalādibhiravighātaścakṣūraśmeḥ
            kuḍyādibhiśca pratighātaḥ-- dravyasvabhāvaniyamāditi
            // 49 //</p>
         
         
         
         
         
         <p>  ********************** NySBh_3,1.50 **********************</p>
         
         
         <p>  NyS_3,1.50: dṛṣṭānumitānāṃ niyogapratiṣedhānupapattiḥ //</p>
         
         
         <p>pramāṇasya tattvaviṣayatvāt, na khalu bhoḥ parīkṣamāṇena
            dṛṣṭānumitā arthāḥ śakyā niyoktum-- 'evaṃ
            bhavata' iti. nāpi pratiṣeddhum-- 'evaṃ na bhavata'
            iti, na hīdamupapadyate-- 'rūpavad gandhopi
            cākṣuṣo bhavatu' iti. 'gandhavadvā rūpaṃ cākṣuṣaṃ
            mā bhūta' iti, 'agnipratipattivad dhūmenodakapratipattirapi
            bhavatu' iti, 'udakāpratipattivadvā dhūmenāgnipratipattirapi
            mā bhūt' iti|
            kiṃ kāraṇam ?, yathā khalvarthā
            bhavanti |
            ya eṣāṃ svo bhāvaḥ |
            svo dharma iti tathābhūtāḥ pramāṇena pratipadyante
            iti-- tathābhūtaviṣayakaṃ hi pramāṇathmati/
            imau khalu niyogapratiṣedhau bhavatā deśitau--
            kācābhrapaṭalādivadvā kuḍyādibhirapratighāto
            bhavatu. kuḍyādivadvā kācābhrapaṭalādibhirapratighāto
            mā bhūt. iti, na-- dṛṣṭānumitāḥ khalvime
            dravyadharmāḥ |
            pratighātāpratighātayorhi upalabdhyanupalabdhī
            
            <p>
               vyavasthāpike-- vyavahitānupalabdhyānumīyate--<br />
               kuḍyādibhiḥ pratighātaḥ, vyavahitopalabdhyānumīyate--<br />
               kācābhrapaṭalādibhirapratighāta iti // 50 //
               </p>
         </p>
         
         
         
         
         
         <p>  ********************** NySBh_3,1.51 **********************</p>
         
         
         <p>athāpi khalvekamindriyam ?
            bahūnīndriyāṇi vā ?|
            kutaḥ saṃśayaḥ ?---</p>
         
         
         <p>  NyS_3,1.51: sthānānyatve nānātvād avayavinānāsthānatvācca saṃśayaḥ //</p>
         
         
         <p>
            bahūni dravyāṇi nānāsthānāni dṛśyante.<br />
            nānāsthānaśca sanneko 'vayavī ceti. tenendriyeṣu<br />
            bhinnasthāneṣu saṃśaya iti // 51 //
            </p>
         
         
         
         
         
         <p>  ********************** NySBh_3,1.52 **********************</p>
         
         
         <p>ekamindriyam---</p>
         
         
         <p>  NyS_3,1.52: tvagavyatirekāt //</p>
         
         
         <p>'tvagekamindriyam' ityāha|
            kasmāt ?
            avyatirekāt |
            na tvacā kiñcidindriyādhiṣṭhānaṃ na prāptam--
            na cāsatyāṃ tvaci kiñcidviṣayagrahaṇaṃ bhavati.
            yayā sarvendriyasthānāni vyāptāni yasyāṃ
            ca satyāṃ viṣayagrahaṇaṃ bhavati sā tvagekamindriyamiti
            // 52 //</p>
         
         
         <p>nendriyāntarārthānupalabdheḥ|
            sparśopalabdhilakṣaṇāyāṃ
            satyāṃ tvaci gṛhyamāṇe ( ca ) tvagindriyeṇe
            sparśe indriyāntarārthā rūpādayo na gṛhyante
            
            <p>
               andhādibhiḥ. na sparśagrāhakādindriyād indriyāntaramastīti<br />
               sparśavad andhādibhirgṛhyeran rūpādayaḥ na<br />
               ca gṛhyante tasmānnaikamindriyaṃ tvagiti //
               </p>
         </p>
         
         
         <p>tvagavayavaviśeṣeṇa
            dhūmopalabdhivattadupalabdhiḥ|
            yathā tvaco 'vayavaviśeṣaḥ
            
            <p>
               kaścit cakṣuṣi saṃnikṛṣṭo dhūmasparśaṃ gṛhṇāti<br />
               nānya evaṃ tvaco 'vayavaviśeṣā rūpādigrāhakāsteṣāmupaghātādandhādibhirna<br />
               gṛhyante rūpādaya iti //
               </p>
         </p>
         
         
         <p>vyāhatatvādahetuḥ/
            'tvagavyatirekādekamindriyam' ityuktvā
            'tvagakyavaviśeṣeṇa dhūmopalabdhivad rūpādyupalabdhiḥ'
            ityucyate. evaṃ ca sati nānābhūtāni
            viṣayagrāhakāṇi-- viṣayavyavasthānāt |
            
            <p>
               tadbhāve viṣayagrahaṇasya bhāvāt tadupaghāte<br />
               cābhāvāt. tathā ca pūrvo vāda uttareṇa vādena<br />
               vyāhanyate iti //
               </p>
         </p>
         
         
         <p>saṃdigdhaścāvyatirekaḥ/
            pṛthivyādibhirapi bhūtairindriyādhiṣṭhānāni
            
            <p>
               vyāptāni. na ca teṣvasatsu viṣayagrahaṇaṃ<br />
               bhavatīti. tasmānna tvag anyadvā<br />
               sarvaviṣayamekamindriyamiti // 52 //
               </p>
         </p>
         
         
         
         
         
         <p>  ********************** NySBh_3,1.53 **********************</p>
         
         
         <p>  NyS_3,1.53: na yugapadārthānupalabdheḥ //</p>
         
         
         <p>ātmā manasā saṃbadhyate mana indriyeṇa
            indriyaṃ sarvārthaiḥ saṃnikṛṣṭamiti ātmendriyamano 'rthasaṃnikarṣebhyo
            yugapad grahaṇāni syuḥ na ca yugapad rūpādayo
            gṛhyante tasmānnaikamindriyaṃ
            sarvaviṣayamastīti |
            asāhacaryācca viṣayagrahaṇānāṃ naikamindriyaṃ
            sarvaviṣayakam, sāhacarye hi viṣayagrahaṇānāmandhādyanupapattiriti
            // 53 //</p>
         
         
         
         
         
         <p>  ********************** NySBh_3,1.54 **********************</p>
         
         
         <p>  NyS_3,1.54: vipratiṣedhācca na tvagekā //</p>
         
         
         <p>na khalu tvagekamindriyam-- vyāghātāt,
            tvacā rūpāṇy aprāptāni gṛhyante iti aprāpyakāritve
            sparśādiṣvapyevaṃ prasaṅgaḥ, sparśādīnāṃ
            ca prāptānāṃ grahaṇād rūpādīnām ( api ) prāptānāṃ
            grahaṇamiti prāptam|
            prāpyāprāpyakāritvamiticet ?
            āvaraṇānupapatterviṣayamātrasya grahaṇam = athāpi manyeta-- prāptāḥ sparśādayastvacā
            gṛhyante rūpāṇi tv aprāptānīti, evaṃ sati nāstyāvaraṇam.
            āvaraṇānupapatteśca rūpamātrasya grahaṇaṃ
            vyavahitasya cāvyahitasya ceti|
            
            <p>
               dūrāntikānuvidhānaṃ<br />
               ca rūpopalabdhyanupalabdhyorna syāt |<br />
               aprāptaṃ tvacā gṛhyate rūpamiti dūre rūpasyāgrahaṇamantike<br />
               ca grahaṇamityetad na syāditi // 54 //
               </p>
         </p>
         
         
         
         
         
         <p>  ********************** NySBh_3,1.55 **********************</p>
         
         
         <p>ekatvapratiṣedhācca nānātvasiddhau
            sthānāheturapyupādīyate---</p>
         
         
         <p>  NyS_3,1.55: indriyārthapañcatvāt //</p>
         
         
         <p>arthaḥ prayojanaṃ tat pañcavidhamindriyāṇām
            usparśanenendriyeṇa sparśagrahaṇe sati na
            tenaiva rūpaṃ gṛhyate iti rūpagrahaṇaprayojanaṃ
            cakṣuranumīyate, sparśarūpagrahaṇe ca tābhyāmeva
            na gandho gṛhyate iti gandhagrahaṇaprayojanaṃ ghrāṇamanumīyate,
            trayāṇāṃ grahaṇe na taireva raso gṛhyate
            iti rasagrahaṇaprayojanaṃ rasanamanumīyate,
            
            <p>
               na caturṇāṃ grahaṇe taireva śabdaḥ śrūyate iti<br />
               śabdagrahaṇaprayojanaṃ śrotramanumīyate, evamindriyaprayojanasyānitaretarasādhanasādhyatvāt<br />
               pañcaivendriyāṇi // 55 //
               </p>
         </p>
         
         
         
         
         
         <p>  ********************** NySBh_3,1.56 **********************</p>
         
         
         <p>  NyS_3,1.56: na tadarthabahutvāt //</p>
         
         
         <p>na khalu 'indriyārthapañcatvāt pañcendriyāṇīti sidhyati, kasmāt ?
            teṣāmarthānāṃ bahutvāt |
            bahavaḥ khalvime indriyārthāḥ |
            sparśāstāvat śītoṣṇānuṣṇāśītā iti.
            rūpāṇi śuklaharitādīni. gandhā iṣṭāniṣṭopekṣaṇīyāḥ.
            rasāḥ kaṭukādayaḥ, śabdā varṇātmano dhvanimātrāśca
            
            <p>
               bhinnāḥ, tad yasyendriyārthapañcatvāt pañcendriyāṇi<br />
               tasyendriyārthabahutvād bahūnīndriyāṇi<br />
               prasajyante iti // 56 //
               </p>
         </p>
         
         
         
         
         
         <p>  ********************** NySBh_3,1.57 **********************</p>
         
         
         <p>  NyS_3,1.57: gandhatvādyavyatirekād gandhādīnāmapratiṣedhaḥ //</p>
         
         
         <p>gandhatvādibhiḥ svasamānyaiḥ kṛtavyavasthānāṃ gandhādīnāṃ
            yāni gandhādigrahaṇāni tāny asamānasādhanasādhyatvād
            grāhakāntarāṇi na prayojayanti. arthasamūho 'numānamukto
            nārthaikadeśaḥ, arthaikadeśaṃ cāśritya viṣayapañcatvamātraṃ
            bhavān pratiṣedhati. tasmādayuktoyaṃ pratiṣedha
            iti|
            kathaṃ punargandhatvādibhiḥ svasāmānyaiḥ
            kṛtavyavasthā gandhādayaḥ ? iti, sparśaḥ khalvayaṃ
            trividhaḥ--- śīta uṣṇo 'nuṣṇāśītaśca sparśatvena
            svasāmānyena saṃgṛhītaḥ, gṛhyamāṇe ca śītasparśe
            noṣṇasyānuṣṇāśītasya vā sparśasya grahaṇaṃ
            grāhakāntaraṃ prayojayati-- sparśabhedānāmekasādhanasādhyatvāt
            uyenaiva śītasparśo gṛhyate tenaivetarāvapīti/
            evaṃ gandhatvena gandhānām. rūpatvena rūpāṇām.
            rasatvena rasānām. śabdatvena śabdānāmiti/
            
            <p>
               gandhādigrahaṇāni punarasamānasādhanasādhyatvānnagrāhakāntarāṇāṃ<br />
               prayojakāni, tasmādupapannamindriyārthapañcatvāt<br />
               pañcendriyāṇīti // 57 //
               </p>
         </p>
         
         
         
         
         
         <p>  ********************** NySBh_3,1.58 **********************
            yadi sāmānyaṃ saṃgrāhakam ? prāptamindriyāṇām---</p>
         
         
         <p>  NyS_3,1.58: viṣayatvāvyatirekādekatvam //</p>
         
         
         <p>viṣayatvena hi sāmānyena gandhādayaḥ saṃgṛhītā
            iti // 58 //</p>
         
         
         
         
         
         <p>  ********************** NySBh_3,1.59 **********************</p>
         
         
         <p>  NyS_3,1.59: na buddhilakṣaṇādhiṣṭhānagatyākṛtijātipañcatvebhyaḥ //</p>
         
         
         <p>na khalu viṣayatvena sāmānyena kṛtavyavasthā
            viṣayā grāhakāntaranirapekṣāḥ |
            ekasādhanagrāhya anumīyante. anumīyante ca pañca
            gandhādayo gandhatvādibhiḥ svasāmānyaiḥ kṛtavyavasthāḥ
            indriyāntaragrāhyaḥ. tasmādasaṃbaddhametat, ayameva
            cārtho 'nūdyate-- 'buddhilakṣaṇapañcatvāt' iti |
            buddhaya eva lakṣaṇāni-- viṣayagrahaṇaliṅgatvādindriyāṇām,
            tadetat
            "indriyārthapañcatvāt 55" ityetasmin
            sūtre kṛtabhāṣyamiti, tasmād buddhilakṣaṇapañcatvāt pañcendriyāṇi|
            adhiṣṭhānānyapi khalu pañca indriyāṇām--
            sarvaśarīrādhiṣṭhānaṃ sparśanaṃ sparśagrahaṇaliṅgam,
            kṛṣṇatārādhiṣṭhānaṃ cakṣuḥ bahirnismṛtaṃ
            rūpagrahaṇaliṅgam, nāsādhiṣṭhānaṃ ghrāṇam,
            jihādhiṣṭhānaṃ rasanam, karṇacchidrādhiṣṭhānaṃ
            śrotram, gandharasarūpasparśaśabdagrahaṇaliṅgatvāditi/
            gatimedādapīndriyabhedaḥ-- kṛṣṇasāropanibaddhaṃ
            cakṣurbahirniḥsṛtya rūpādhikaraṇāni dravyāṇi
            prāpnoti, sparśanādīni tvindriyāṇi
            viṣayā evāśrayopasarpaṇāt pratyāsīdanti,
            santānavṛttyā śabdasya śrotraprattyāsattiriti/
            ākṛti khalu parimāṇam |
            iyattā sā pañcadhā-- svasthānamātrāṇi ghrāṇarasanasparśanāni
            viṣayāvyāpinānumeyāni, cakṣuḥ kṛṣṇasārāśrayaṃ
            bahirniḥsṛtaṃ viṣayavyāpi, śrotraṃ nānyadākāśāt
            tacca vibhu śabdamātrānubhavānumeyaṃ puruṣasaṃskāropagrahāccādhiṣṭhānaniyamena
            śabdasya vyañjakamiti|
            jātiriti yoniṃ pracakṣate--
            
            <p>
               pañca khalvindrinayayonayaḥ pṛthivyādīni bhūtāni<br />
               tasmāt prakṛtipañcatvādapi pañcendriyāṇāti<br />
               siddham // 59 //
               </p>
         </p>
         
         
         
         
         
         <p>  ********************** NySBh_3,1.60 **********************</p>
         
         
         <p>kathaṃ punarjñāyate--
            bhūtaprakṛtīnīndriyāṇi nāvyaktaprakṛtīnīti ?</p>
         
         
         <p>  NyS_3,1.60: bhūtaguṇaviśeṣopalabdhestādātmyam //</p>
         
         
         <p>dṛṣṭo hi vāyvādīnāṃ bhūtānāṃ guṇaviśeṣābhivyaktiniyamaḥ
            uvāyuḥ sparśavyañjakaḥ āpo rasavyañjikāḥ.
            tejo rūpavyañjakam. pārthivaṃ kiñcid dravyaṃ
            
            <p>
               kasyacid dravyasya grandhavyañjakamadva asti cāyamindriyāṇāṃ<br />
               bhūtaguṇaviśeṣopalabdhiniyamaḥ tena bhūtaguṇaviśeṣopalabdhermanyāmahebhūtaprakṛtīnīndriyāṇi<br />
               nāvyaktaprakṛtīniti // 60 //
               </p>
         </p>
         
         
         
         
         
         <p>  ********************** NySBh_3,1.61 **********************</p>
         
         
         <p>athārthavivecanam</p>
         
         
         <p>gandhādayaḥ pṛthivyādiguṇā ityuddiṣṭam |
            uddeśaśca pṛthivyādīnāmekaguṇatve cānekaguṇatve
            samāna ityata āha---</p>
         
         
         <p>  NyS_3,1.61: gandharasarūpasparśaśabdānāṃ sparśaparyantāḥ pṛthivyāḥ //</p>
         
         
         
         
         
         <p>  ********************** NySBh_3,1.62 **********************</p>
         
         
         <p>  NyS_3,1.62: aptejovāyūnāṃ pūrvaṃ pūrvamapohyākāśasyottaraḥ //</p>
         
         
         <p>sparśaparyantānāmiti vibhaktivipariṇāmaḥ,
            ākāśasyottaraḥ
            uśabdaḥ sparśaparyantebhya iti|
            kathaṃ tarhi
            tarapnirdeśaḥ ?. svatantraviniyogasāmarthyāt
            tenottaraśabdasya parārthābhidhānaṃ vijñāyate--
            
            <p>
               uddeśasūtre hi sparśapayantebhyaḥ paraḥ śabda<br />
               iti, tantraṃ vā-- sparśasya vivakṣitatvāt |<br />
               sparśaparyanteṣu niyukteṣu yo 'nyastaduttaraḥ<br />
               śabda iti // 62 //
               </p>
         </p>
         
         
         
         
         
         <p>  ********************** NySBh_3,1.63 **********************</p>
         
         
         <p>  NyS_3,1.63: na sarvaguṇānupalabdheḥ //</p>
         
         
         <p>nāyaṃ guṇaniyogaḥ sādhuḥ, kasmāt ?.
            
            <p>
               yasya bhūtasya ye guṇā na te tadātmakenendriyeṇa<br />
               sarve upalabhyante |<br />
               pārthivena hi ghrāṇena sparśaparyantā na gṛhyante<br />
               gandha evaiko gṛhyate, evaṃ śeṣeṣvapīti // 63 //
               </p>
         </p>
         
         
         
         
         
         <p>  ********************** NySBh_3,1.64 **********************</p>
         
         
         <p>kathaṃ tarhīme guṇā
            viniyoktavyāḥ ? iti---</p>
         
         
         <p>  NyS_3,1.64: ekaikaśyenottarottaraguṇasadbhāvāduttarāṇāṃ tadanupalabdhiḥ //</p>
         
         
         <p>gandhādīnāmekaiko yathākramaṃ
            
            <p>
               pṛthivyādīnāmekaikasya guṇaḥ atastadanupalabdhiḥ |<br />
               teṣāṃ tayoḥ tasya cānupalabdhiḥ |<br />
               ghrāṇena rasarūpasparśānāṃ. rasanena rūpasparśayoḥ.<br />
               cakṣukṣā sparśasyeti // 64 //
               </p>
         </p>
         
         
         
         
         
         <p>  ********************** NySBh_3,1.65 **********************</p>
         
         
         <p>kathaṃ tarhyanekaguṇāni bhūtāni gṛhyante ?
            iti,</p>
         
         
         <p>  NyS_3,1.65: saṃsargāccānekaguṇagrahaṇam //</p>
         
         
         <p>
            abādisaṃsargācca<br />
            pṛthivyāṃ rasādayo gṛhyante evaṃ<br />
            śeṣeṣvapīti // 65 //
            </p>
         
         
         
         
         
         <p>  ********************** NySBh_3,1.66 **********************</p>
         
         
         <p>niyamastarhi na prāpnoti--
            saṃsargasyāniyamāt 'caturguṇā pṛthivī'
            'triguṇā āpaḥ' 'dviguṇaṃ tejaḥ' 'ekaguṇo vāyuḥ'
            iti, niyamaścopapadyate, katham ?---</p>
         
         
         <p>  NyS_3,1.66: viṣṭaṃ hyaparaṃ pareṇa //</p>
         
         
         <p>
            pṛthivyādīnāṃ pūrvapūrvamuttareṇottareṇa<br />
            viṣṭam ato na saṃsargāniyama iti. taccaitad<br />
            bhūtasṛṣṭau veditavyaṃ naitarhīti // 66 //
            </p>
         
         
         
         
         
         <p>  ********************** NySBh_3,1.67 **********************</p>
         
         
         <p>  NyS_3,1.67: na pārthivāpyayoḥ pratyakṣatvāt //</p>
         
         
         <p>neti trisūtrīṃ pratyācaṣṭe, kasmāt ?, pārthivasya
            dravyasyāpy asya ca pratyakṣatvāt|
            mahattvānekadravyatvādrūpāccopalabdhiriti
            taijasameva dravyaṃ pratyakṣaṃ syāt. na pārthivamāpyaṃ
            vā-- rūpābhāvāt|
            taijasavattu pārthivāpyayoḥ pratyakṣatvād na saṃsargādanekaguṇagrahaṇaṃ bhūtānāmiti/
            bhūtāntararūpakṛtaṃ ca pārthivāpyayoḥ pratyakṣatvaṃ
            bruvataḥ pratyakṣo vāyuḥ prasajyate.
            niyame vā kāraṇamucyatāmiti|
            rasayorvā pārthivāpyayoḥ pratyakṣatvāt, pārthivo rasaḥ ṣaḍvidhaḥ āpyo madhura eva
            na caitat saṃsargād bhavitumarhati/
            rūpayorvā pārthivāpyayoḥ pratayakṣatvāt,
            taijasarūpānugṛhītayoḥ saṃsarge hi vyañjakameva rūpaṃ na vyaṅgyamastīti|
            ekānekavidhatve ca pārthivāpyayoḥ pratyakṣatvād rūpayoḥ |
            pārthivaṃ haritalohitapītādyanekavidhaṃ rūpam āpyaṃ tu śuklamaprakāśakaṃ na caitadekaguṇānāṃ
            saṃsarge satyupalabhyate iti|
            udāharaṇamātraṃ caitat|
            ataḥ paraṃ prapañcaḥ-- sparśayorvā pārthivataijasayoḥ
            pratyakṣatvāt. pārthivo 'nuṣṇāśītaḥ sparśaḥ
            uṣṇastaijasaḥ pratnayakṣaḥ. na caitadekaguṇānām anuṣṇāśītasparśena
            vāyunā saṃsargeṇopapadyate iti|
            atha vā pārthivāpyayordravyayorvyavasthitaguṇayoḥ
            pratyakṣatvāt = caturguṇaṃ pārthivaṃ dravyaṃ triguṇamāpyaṃ
            pratyakṣaṃ tena tatkāraṇamanumīyate-- tathābhūtamiti.
            tasya kāryaṃ liṅm-- kāraṇabhāvāddhi kāryabhāva
            iti|
            evaṃ taijasavāyavyayordavyayoḥ pratyakṣatvād
            guṇavyavasthāyāstatkāraṇe dravye vyavasthānumānamiti/
            dṛṣṭaśca vivekaḥ-- pārthivāpyayoḥ pratyakṣatvāt |
            pārthivaṃ dravyamabādibhirviyuktaṃ pratyakṣato
            gṛhyate āpyaṃ ca parābhyāṃ taijasaṃ ca vāyunā,
            na caikaikaguṇaṃ gṛhyate iti|
            niranumānaṃ tu</p>
         
         
         <p>"viṣṭaṃ hyaparaṃ pareṇa 66"
            ityetaditi |
            nātra liṅgamanumāpakaṃ gṛhyate iti yenaitadevaṃ pratipadyemahi|
            yaccoktam-- 'viṣṭaṃ hyaparaṃ pareṇeti bhūtasṛṣṭau veditavyaṃ na sāṃpratam' iti
            niyamakāraṇābhāvādayuktam, dṛṣṭaṃ ca sāṃpratam--
            'aparaṃ pareṇa viṣṭam' iti |
            vāyunā ca viṣṭaṃ teja iti|
            viṣṭatvam |
            saṃyogaḥ saca dvayoḥ samānaḥ, vāyunā ca
            viṣṭatvāt sparśavat tejaḥ na tu tejasā
            viṣṭatvād rūpavān vāyuriti niyamakāraṇaṃ
            nāstīti|
            
            <p>
               dṛṣṭaṃ ca taijasena sparśena vāyavyasya<br />
               sparśasyābhibhavādagrahaṇamiti na ca tenaiva<br />
               tasyābhibhava iti // 67 //
               </p>
         </p>
         
         
         
         
         
         <p>  ********************** NySBh_3,1.68 **********************</p>
         
         
         <p>tadevaṃ nyāyāveruddhaṃ pravādaṃ pratiṣidhya
            "na sarvaguṇānupalabdheḥ 63 " iti
            coditaṃ samādhīyate---</p>
         
         
         <p>  NyS_3,1.68: pūrvapūrvaguṇotkarṣāt tattatpradhānam //</p>
         
         
         <p>tasmānna sarvaguṇopalabdhirghrāṇādīnām.
            pūrvaṃ pūrvaṃ gandhāderguṇasyotkarṣāt tattatpradhānam/
            kā pradhānatā ?, viṣayagrāhakatvam|
            ko guṇotkarṣaḥ ?, abhivyaktau samarthatvam|
            yathā bāhyānāṃ pārthivāpyataijasānāṃ
            dravyāṇāṃ caturguṇatriguṇadviguṇānāṃ na sarvaguṇavyañjakatvaṃ
            gandharasarūpotkarṣāttu yathākramaṃ gandharasarūpavyañjakatvam
            evaṃ ghrāṇarasanacakṣuṣāṃ caturguṇatriguṇadviguṇānāṃ
            na sarvaguṇagrāhakatvaṃ gandharasarūpotkarṣāttu
            yathākramaṃ gandharasarūpagrāhakatvaṃ tasmāt ghrāṇādībhirna
            sarveṣāṃ guṇānāmupalabdhiriti|
            yastu pratijānīte--
            
            <p>
               gandhaguṇatvād ghrāṇaṃ gandhasya grāhakam evaṃ<br />
               rasanādiṣvapīti, tasya yathāguṇayogaṃ ghrāṇādibhirguṇagrahaṇaṃ<br />
               prasajyate iti // 68 //
               </p>
         </p>
         
         
         
         
         
         <p>  ********************** NySBh_3,1.69 **********************</p>
         
         
         <p>kiṅkṛtaṃ punarvyavasthānaṃ kiñcit pārthivamindriyaṃ na sarvāṇi ?. kānicit āpyataijasavāyavyāni
            indriyāṇi na sarvāṇi ? iti---</p>
         
         
         <p>  NyS_3,1.69: tavdyavasthānaṃ tu bhūyastvāt //</p>
         
         
         <p>arthanirvṛttisamarthasya pravibhaktasya dravyasya saṃsargaḥ puruṣasaṃskārakārito bhūyastvam,
            dṛṣṭo hi prakarṣe bhūyastvaśabdaḥ--
            prakṛṣṭo yathā viṣayaḥ 'bhūyān' ityucyate,
            yathā pṛthagarthakriyāsamarthāni puruṣasaṃskāravaśād
            viṣauṣadhimaṇiprabhṛtīni dravyāṇi nirvartyante
            na sarvaṃ sarvārtham evaṃ pṛthagviṣayagrahaṇasamarthāni
            ghrāṇādīni nirvartyante na sarvaviṣayagrahaṇasamarthānīti
            // 69 //</p>
         
         
         
         
         
         <p>  ********************** NySBh_3,1.70 **********************</p>
         
         
         <p>svaguṇān nopalabhante
            indriyāṇi, kasmāditicet ?---</p>
         
         
         <p>  NyS_3,1.70: saguṇānāmindriyabhāvāt //</p>
         
         
         <p>svān gandhādīn nopalabhante ghrāṇādīni/
            kena kāraṇeneticet ?, svaguṇaiḥ saha ghrāṇādīnāmindriyabhāvāt |
            ghrāṇaṃ svena gandhena samānārthakāriṇā
            
            <p>
               saha bāhyaṃ gandhaṃ gṛhṇāti tasya svagandhagrahaṇaṃ<br />
               sahakārivaikalyānna bhavati. evaṃ<br />
               śeṣāṇāmapi // 70 //
               </p>
         </p>
         
         
         
         
         
         <p>  ********************** NySBh_3,1.71 **********************</p>
         
         
         <p>yadi punargandhaḥ sahakārī ca syād ghrāṇasya ?
            grāhyaśca ( syādeva ? ) ityata āha---</p>
         
         
         <p>  NyS_3,1.71: tenaiva tasyāgrahaṇācca //</p>
         
         
         <p>na guṇopalabdhirindriyāṇām/
            yo brūte-- yathā bāhyaṃ dravyaṃ cakṣuṣāṃ
            
            <p>
               gṛhyate tathā tenaiva cakṣuṣā tadeva<br />
               cakṣurgṛhyatāmiti tādṛgidam-- tulyo<br />
               hyubhayatra pratipattihetvabhāva iti // 71 //
               </p>
         </p>
         
         
         
         
         
         <p>  ********************** NySBh_3,1.72 **********************</p>
         
         
         <p>  NyS_3,1.72: na śabdaguṇopalabdheḥ //</p>
         
         
         <p>'svaguṇān nopalabhante indriyāṇītyetanna
            bhavati-- upalabhyate hi svaguṇaḥ śabdaḥ śrotreṇeti
            // 72 //</p>
         
         
         
         
         
         <p>  ********************** NySBh_3,1.73 **********************</p>
         
         
         <p>  NyS_3,1.73: tadupalabdhiritaretaradravyaguṇavaidharmyāt //</p>
         
         
         <p>na śabdena guṇena saguṇamākāśamindriyaṃ
            bhavati. na śabdaḥ śabdasya vyañjakaḥ|
            na ca ghrāṇādīnāṃ svaguṇagrahaṇaṃ pratyakṣaṃ
            nāpyanumīyate, anumīyate tu śrotreṇākāśena
            śabdasya grahaṇaṃ śabdaguṇatvaṃ cākāśasyeti,
            pariśeṣaścānumānaṃ veditavyam-- ātmā
            tāvat śrotā na karaṇam, manasaḥ śrotratve
            badhiratvābhāvaḥ, pṛthivyādīnāṃ
            ghrāṇādibhāve sāmarthyaṃ śrotrabhāve
            cāsāmarthyam, asti cedaṃ śrotram ākāśaṃ
            ca śiṣyate pariśeṣādākāśaṃ śrotramiti
            // 73 //</p>
         
         
         <p>// iti vātsyāyanaviracite nyāyabhāṣye tṛtīyādhyāyasya prathamamāhnikam //</p>
         
         
         
         
         
         <p>atha nyāyabhāṣyatṛtīyādhyāyasya dvitīyamāhnikam //</p>
         
         
         
         
         
         <p>  ********************** NySBh_3,2.1 **********************</p>
         
         
         <p>parīkṣitānīndriyāṇi arthāśca, buddheridānīṃ parīkṣākramaḥ-- sā kimanityā nityā vā
            ? iti|
            kutaḥ saṃśayaḥ ?---</p>
         
         
         <p>  NyS_3,2.1: karmākāśasādharmyāt saṃśayaḥ //</p>
         
         
         <p>asparśavattvaṃ tābhyāṃ samāno dharma upalabhyate buddhau. viśeṣaścopajanāpāyadharmavattvam,
            viparyayaśca yathāsvamanityanityayostasyāṃ buddhau nopalabhyate tena saṃśaya iti //</p>
         
         
         <p>anupapannaḥ khalvayaṃ saṃśayaḥ-- sarvaśarīriṇāṃ hi pratyātmavedanīyānityā buddhiḥ
            sukhādivat. bhavati ca saṃvittiḥ-- 'jñāsyāmi' 'jānāmi' 'ajñāsiṣam' iti, na copajanāpāyāvantareṇa
            traikālyavyaktistataśca traikālyavyakteḥ 'anityā buddhiḥ' ityetat siddham, pramāṇasiddhaṃ
            cedaṃ śāstrepyuktam--</p>
         
         
         <p>"indriyārthasaṃnikarṣotpannam 1-1-4 "
            
            <p>
               "yugapat jñānānutpattirmanaso liṅgam 1-1-16"<br />
               ityevamādi, tasmātsaṃśayaprakriyānupapattiriti|<br />
               dṛṣṭipravādopālambhārthaṃ tu prakaraṇam. evaṃ hi paśyantaḥ pravadanti sāṃkhyāḥ-- 'puruṣasyāntaḥkaraṇabhūtā
               nityā buddhiḥ' iti // 1 //
               </p>
         </p>
         
         
         
         
         
         <p>  ********************** NySBh_3,2.2 **********************</p>
         
         
         <p>sādhanaṃ ca pracakṣate---</p>
         
         
         <p>  NyS_3,2.2: viṣayapratyabhijñānāt //</p>
         
         
         <p>kiṃ punaridaṃ pratyabhijñānam ? 'pūrvamajñāsiṣamarthaṃ tamimaṃ jānāmītijñānayoḥ samāne
            'rthe pratisandhijñānaṃ pratyabhijñānam etaccāvasthitāyā buddherupapannam. nānātve
            tu buddhibhedeṣūtpannāpavargiṣu pratyabhijñānānupapattiḥ-- nānyajñātamanyaḥ pratyabhijānātīti
            // 2 //</p>
         
         
         
         
         
         <p>  ********************** NySBh_3,2.3 **********************</p>
         
         
         <p>  NyS_3,2.3: sādhyasamatvādahetuḥ //</p>
         
         
         <p>yathā khalu nityatvaṃ buddheḥ sādhyam evaṃ pratyabhijñānamapīti|
            
            <p>
               kiṃ kāraṇam ?. cetanadharmasya karaṇe 'nupapattiḥ-- puruṣadharmaḥ khalvayaṃ jñānaṃ
               darśanamupalabdhirbodhaḥ pratyayo 'dhyavasāya iti-- cetano hi pūrvajñātamarthaṃ pratyabhijānāti
               tasyaitasmād hetornityatvaṃ yuktamiti|<br />
               karaṇacaitanyābhyupagame tu cetanasvarūpaṃ vacanīyam-- nānirdiṣṭasvarūpamātmāntaraṃ
               śakyamastīti pratipattum|<br />
               jñānaṃ ced buddherantaḥkaraṇasyābhyupagamyate cetanasyedānīṃ kiṃ svarūpaṃ ko dharmaḥ
               kiṃ tattvam, jñānena ca buddhau vartamānenāyaṃ cetanaḥ kiṃ karorīti //
               </p>
         </p>
         
         
         <p>
            cetayate iticet ?. na jñānādarthāntara vacanam|<br />
            puruṣaścetayate buddhirjānātīti. nedaṃ jñānādarthāntaramucyate-- yetayate jānīte paśyati
            upalabhate ityekoyamartha iti|<br />
            buddhirjñāpayatīti cet ?. addhā jānīte puruṣo buddhirjñāpayatīti satyametat. evaṃ
            cābhyupagame 'jñānaṃ puruṣasya' iti siddhaṃ bhavati na buddherantaḥkaraṇasyeti //
            </p>
         
         
         <p>
            pratipuruṣaṃ ca śabdāntara vyavasthāpratijñāne ? pratiṣedhahetuvacanam|<br />
            yaśca pratijānīte-- kaścit puruṣaścetayate kaścid budhyate kaścidupalabhate kaścit
            paśyati iti puruṣānatarāṇi khalvimāni|<br />
            cetano boddhā upalabdhā draṣṭeti naikasyeti dharmā iti, atra kaḥ pratiṣedhaheturiti
            //
            </p>
         
         
         <p>arthasyābheda iticet ?. samānam|
            abhinnārthā ete śabdā iti tatra vyavasthānupapattirityevaṃ cet manyase ?. samānaṃ
            bhavati |
            puruṣaścetayate buddhirjānīte ityatatrāpyartho na bhidyate, tatrobhayoścetanatvādanyataralopa
            iti|
            yadi punarbudhyate 'nayeti bodhanaṃ buddhirmana evocyate tacca nityam ? astvetadevaṃ
            na tu manaso viṣayapratyabhijñānād nityatvam. dṛṣṭaṃ hi karaṇabhede jñāturekatvāt
            pratyabhijñānam-- savyadṛṣṭasyetareṇa pratyabhijñānāditi cakṣurvat. pradīpavacca |
            pradīpāntaradṛṣṭasya pradīpāntareṇa pratyabhijñānamiti, tasmād jñāturayaṃ nityatve
            heturiti// 3 //</p>
         
         
         
         
         
         <p>  ********************** NySBh_3,2.4 **********************</p>
         
         
         <p>yacca manyate-- buddher avasthitāyā yathāviṣayaṃ vṛttayaḥ |
            jñānāni niścaranti vṛttiśca vṛttimato nānyeti. tacca---</p>
         
         
         <p>  NyS_3,2.4: na yugapadagrahaṇāt //</p>
         
         
         <p>vṛttivṛttimatorananyatve vṛttimato 'vasthānād vṛttīnāmavasthānamiti yānīmāni viṣayagrahaṇāni
            tānyavatiṣṭhante iti yugapad viṣayāṇāṃ grahaṇaṃ prasajyate iti // 4 //</p>
         
         
         
         
         
         <p>  ********************** NySBh_3,2.5 **********************</p>
         
         
         <p>  NyS_3,2.5: apratyabhijñāne ca vināśaprasaṅgaḥ //</p>
         
         
         <p>atīte ca pratyabhijñāne vṛttimānapyatīta ityantaḥkaraṇasya vināśaḥ prasajyate, viparyaye
            na nānātvamiti // 5 //</p>
         
         
         
         
         
         <p>  ********************** NySBh_3,2.6 **********************</p>
         
         
         <p>avibhu caikraṃ manaḥ paryāyeṇendriyaiḥ saṃyujyate iti---</p>
         
         
         <p>  NyS_3,2.6: kramavṛttitvādayugapadgrahaṇam //</p>
         
         
         <p>indriyārthānām|
            vṛttivṛttimatornānātvamiti. ekatve ca prādurbhāvatirobhāvayorabhāva iti // 6 //</p>
         
         
         
         
         
         <p>  ********************** NySBh_3,2.7 **********************</p>
         
         
         <p>  NyS_3,2.7: apratyabhijñānaṃ ca viṣayāntaravyāsaṅgāt //</p>
         
         
         <p>
            apratyabhijñānam |<br />
            anupalabdhiḥ. anupalabdhiśca kasya cidarthasya viṣayāntaravyāsakte manasyupapadyate--
            vṛttivṛttimatornānātvāt, ekatve hi anarthako vyāsaṅga iti // 7 //
            </p>
         
         
         
         
         
         <p>  ********************** NySBh_3,2.8 **********************</p>
         
         
         <p>vibhutve cāntaḥkaraṇasya paryāyeṇendriyaiḥ saṃyogaḥ---</p>
         
         
         <p>  NyS_3,2.8: na gatyabhāvāt //</p>
         
         
         <p>prāptānīndriyāṇyantaḥkaraṇeneti prāptyarthasya gamanasyābhāvaḥ tatra kramavṛttitvābhāvādayugapadgrahaṇānupapattiriti,
            gatyabhāvācca pratiṣiddhaṃ vibhuno 'ntaḥkaraṇasyāyugapadgrahaṇaṃ na liṅgāntareṇānumīyate
            iti, yathā cakṣuṣo gatiḥ pratiṣiddhā-- saṃnikṛṣṭaviprakṛṣṭayostulyakālagrahaṇāt, pāṇicandramasorvyavadhānena
            pratīghāte sānumīyate iti|
            so 'yaṃ nāntaḥkaraṇe vivādo na ( ca ) tasya nityatve-- siddhaṃ hi mano 'ntaḥkaraṇaṃ
            nityaṃ ceti|
            kva tarhi vivādaḥ ?, tasya vibhutve. tacca pramāṇato 'nupalabdhaḥ pratiṣiddhamiti|
            ekaṃ cāntaḥkaraṇaṃ nānā caitā jñānātmikā vṛttayaḥ-- cakṣurvijñānaṃ ghrāṇavijñānam
            |
            
            <p>
               rūpavijñānaṃ gandhavijñānam. etacca vṛttivṛttimatorekatve 'nupapannamiti|<br />
               puruṣo jānīte nāntaḥkaraṇamiti, etena viṣayāntaravyāsaṅgaḥ pratyuktaḥ |<br />
               viṣayāntaragrahaṇalakṣaṇo viṣayāntaravyāsaṅgaḥ puruṣasya nāntaḥkaraṇasyeti|<br />
               kena cidindriyeṇa saṃnidhiḥ kena cid asaṃnidhirityayaṃ tu vyāsaṅgo 'nujñāyate manasa
               iti // 8 //
               </p>
         </p>
         
         
         
         
         
         <p>  ********************** NySBh_3,2.9 **********************</p>
         
         
         <p>ekamantaḥkaraṇaṃ nānā vṛttaya iti, satyabhede vṛtteridamucyate---</p>
         
         
         <p>  NyS_3,2.9: sphaṭikānyatvābhimānavat tadanyatvābhimānaḥ //</p>
         
         
         <p>tasyāṃ vṛttau nānātvābhimānāṃ yathā dravyāntaropahite sphaṭike 'nyatvābhimāno 'nīlaḥ'
            'lohitaḥ' iti. evaṃ viṣayāntaropadhānāditi //</p>
         
         
         <p>na-- hetvabhāvāt|
            sphaṭikānyatvābhimānavadayaṃ jñāneṣu nānātvābhimāno gauṇaḥ na punargandhādyanyatvābhimānavaditi
            heturnāsti hetvabhāvādanupapanna iti|
            
            <p>
               samāno hetvabhāvaḥ iti cet ?. na-- jñānānāṃ krameṇopajanāpāyadarśanātu krameṇa hīndriyārtheṣu
               jñānānyupajāyante<br />
               cāpayanti ceti dṛśyate tasmād gandhādyanyatvābhimānavadayaṃ<br />
               jñāneṣu nānātvābhimāna iti // 9 //
               </p>
         </p>
         
         
         
         
         
         <p>  ********************** NySBh_3,2.10 **********************
            "sphaṭikānyatvābhimānavat"
            ityetadamṛṣyamāṇaḥ kṣaṇikavādyāha---</p>
         
         
         <p>  NyS_3,2.10: sphaṭikepyaparāparotpatteḥ kṣaṇikatvād vyaktīnāmahetuḥ //</p>
         
         
         <p>'sphaṭikasyābhedenāvasthitasyopadhānabhedānnānātvābhimānaḥ'
            ityayamavidyamānahetukaḥ pakṣaḥ, kasmāt ?.
            sphaṭikepyaparāparotpatteḥ
            usphaṭike 'py anyā vyaktaya utpadyante anyā nirudhyante
            iti, katham ? kṣaṇikatvād vyaktīnām, kṣaṇaścālpīyān
            kālaḥ kṣaṇasthitikāḥ kṣaṇikāḥ|
            kathaṃ punargamyate kṣaṇikā vyaktayaḥ ? iti,
            upacayāpacayaprabandhadarśanāt
            śarīrādiṣu
            upaktinirvṛttasyāhārarasasya śarīre
            rudhirādibhāvenopacayo 'pacayaśca prabandhena
            pravartate upacayād vyaktīnāmutpādaḥ apacayād
            vyaktinirodhaḥ evaṃ ca satyavayavapariṇāmabhedena
            
            <p>
               vṛddhiḥ śarīrasya kālāntare gṛhyate iti<br />
               soyaṃ vyaktiviśeṣadharmo vyaktimātre veditavya<br />
               iti // 10 //
               </p>
         </p>
         
         
         
         
         
         <p>  ********************** NySBh_3,2.11 **********************</p>
         
         
         <p>  NyS_3,2.11: niyamahetvabhāvād yathādarśanamabhyanujñā //</p>
         
         
         <p>sarvāsaṃ vyaktiṣu
            upacayāpacayaprabandhaḥ śarīravaditi nāyaṃ niyamaḥ,
            kasmāt ?, hetvabhāvāt = nātra pratyakṣamanumānaṃ vā pratipādakamastīti,
            tasmād yathādarśanamabhyanujñā |
            yatra yatropacayāpacayaprabandho dṛśyate tatra tatra
            vyaktīnām aparāparotpattirupacayāpacayaprabandhadarśanenābhyanujñāyate
            yathā śarīrādiṣu. yatra yatra na dṛśyate tatra
            tatra pratyākhyāyate yathā grāvaprabhṛtiṣu, sphaṭikepyupacayāpacayaprabandho
            
            <p>
               na dṛśyate tasmādayuktam-- 'sphaṭike 'py aparāparotpattiḥ'<br />
               iti, yathā cārkasya kaṭukimnā sarvadravyāṇāṃ<br />
               kaṭukimānamāpadayet tādṛgetaditi // 11 //
               </p>
         </p>
         
         
         
         
         
         <p>  ********************** NySBh_3,2.12 **********************</p>
         
         
         <p>yaścāśeṣanirodhenāpūrvotpādaṃ
            niranvayaṃ dravyasaṃtāne kṣaṇikatāṃ manyate
            tasyaitat---</p>
         
         
         <p>  NyS_3,2.12: notpattivināśakāraṇopalabdheḥ //</p>
         
         
         <p>utpattikāraṇaṃ tāvadupalabhyate-- avayavopacayo
            valmīkādīnām. vināśakāraṇaṃ copalabhyate--
            ghaṭādīnāmavayavavibhāgaḥ|
            
            <p>
               yasya tv anapacitāvayavaṃ nirudhyate anupacitāvayavaṃ cotpadyate tasyāśeṣanirodhe<br />
               niranvaye vāpūrvotpāde na kāraṇamubhayatrāpyupalabhyate<br />
               iti // 12 //
               </p>
         </p>
         
         
         
         
         
         <p>  ********************** NySBh_3,2.13 **********************</p>
         
         
         <p>  NyS_3,2.13: kṣīravināśe kāraṇānupalabdhivad dadhyutpattivacca tadupapattiḥ //</p>
         
         
         <p>yathānupalabhyamānaṃ kṣīravināśakāraṇaṃ
            
            <p>
               dadhyutpattikāraṇaṃ cābhyanujñāyate tathā sphaṭike<br />
               parāparāsu vyaktiṣu vināśakāraṇamutpattikāraṇaṃ<br />
               cābhyanujñeyamiti // 13 //
               </p>
         </p>
         
         
         
         
         
         <p>  ********************** NySBh_3,2.14 **********************</p>
         
         
         <p>  NyS_3,2.14: liṅgato grahaṇād nānupalabdhiḥ //</p>
         
         
         <p>kṣīravināśaliṅgaṃ kṣīravināśakāraṇaṃ dadhyutapattiliṅgaṃ dadhyutpattikāraṇaṃ ca gṛhyate
            ato nānupalabdhiḥ|
            viparyayastu sphaṭikādiṣu dravyeṣu aparāparotpattīnāṃ na liṅgamastītyanuvṛttireveti
            // 14 //</p>
         
         
         
         
         
         <p>  ********************** NySBh_3,2.15 **********************</p>
         
         
         <p>atra kaścit parihāramāha---</p>
         
         
         <p>  NyS_3,2.15: na payasaḥ pariṇāmaguṇāntaraprādurbhāvāt //</p>
         
         
         <p>'payasaḥ parimāṇo na vināśaḥ' ityeka
            āha. pariṇāmaścāvasthitasya dravyasya pūrvadharmanivṛttau
            dharmāntarotpattiriti|
            'guṇāntaraprādurbhāvaḥ'
            ityapara āha | sato dravyasya pūrvaguṇanivṛttau guṇāntaramutpadyate
            iti. sa khalvekapakṣībhāva iva // 15 //</p>
         
         
         
         
         
         <p>  ********************** NySBh_3,2.16 **********************
            atra tu pratidheṣaḥ---</p>
         
         
         <p>  NyS_3,2.16: vyūhāntarād dravyāntarotpattidarśanaṃ pūrvadravyanivṛtteranumānam //</p>
         
         
         <p>saṃmūrchanalakṣaṇādavayavavyūhād dravyāntare
            dadhni utpanne gṛhyamāṇe pūrvaṃ payodravyam avayavavibhāgebhyo
            nivṛttamityanumīyate. yathā mṛdavayavānāṃ
            vyūhāntarād dravyāntare sthālyāmutpannāyāṃ
            pūrvaṃ mṛtpiṇḍadravyaṃ mṛdavayavavibhāgebhyo
            
            <p>
               nivartate iti, mṛdvaccāvayavānvayaḥ payodadhnoḥ,<br />
               nāśeṣanirodhe niranvayo dravyāntarotpādo<br />
               ghaṭate iti // 16 //
               </p>
         </p>
         
         
         
         
         
         <p>  ********************** NySBh_3,2.17 **********************</p>
         
         
         <p>abhyanujñāya na niṣkāraṇaṃ kṣīravināśaṃ dadhyutpādaṃ ca pratiṣedha
            ucyate iti---</p>
         
         
         <p>  NyS_3,2.17: kvacidvināśakāraṇānupalabdheḥ kvaciccopalabdheranekāntaḥ //</p>
         
         
         <p>kṣīradadhivanniṣkāraṇau vināśotpādau sphaṭikavyaktīnāmiti nāyamekānta
            iti|
            kasmāt ?, hetvabhāvāt |
            nātra heturasti-- akāraṇau vināśotpādau
            sphaṭikādivyaktīnāṃ kṣīradadhivat na punaryathā
            
            <p>
               vināśakāraṇabhāvāt kumbhasya vināśa utpattikāraṇabhāvāccotpattirevaṃ<br />
               sphaṭikādivyaktīnāṃ vināśotpattikāraṇabhāvādvināśotpattibhāva<br />
               iti //
               </p>
         </p>
         
         
         <p>niradhiṣṭhānaṃ ca dṛṣṭāntavacanam|
            gṛhyamāṇayorvināśotpādayoḥ
            sphaṭikādiṣu syādayamāśrayavān dṛṣṭāntaḥ--
            
            <p>
               kṣīravināśakāraṇānupalabdhivad dadhyutpattikāraṇānupalabdhivacceti.<br />
               tau tu na gṛhyete tasmānniradhiṣṭhānoyaṃ dṛṣṭānta<br />
               iti //
               </p>
         </p>
         
         
         <p>abhyanujñāya ca sphaṭikasyotpādavināśau
            yotra sādhakastasyābhyanujñānādapratiṣedhaḥ
            // kumbhavanna niṣkāraṇau vināśotpādau
            sphaṭikādīnām ityabhyanujñeyo 'yaṃ dṛṣṭāntaḥ--
            pratiṣeddhumaśakyatvāt|
            kṣīradadhivattu niṣkāraṇau
            vināśotpādāviti śakyoyaṃ pratiṣeddhum--
            kāraṇato vināśotpattidarśanāt|
            kṣīradadhnorvināśotpattī
            paśyatā tatkāraṇamanumeyam--kāryaliṅgaṃ
            hi kāraṇam, ityupapannam-- anityā buddhiriti
            // 17 //</p>
         
         
         
         
         
         <p>  ********************** NySBh_3,2.18 **********************</p>
         
         
         <p>idaṃ tu cintyate--
            kasyeyaṃ buddhiḥ ātmendriyamano 'rthānāṃ guṇa
            iti, prasiddhopi khalvayamarthaḥ 'parīkṣāśeṣaṃ
            pravartayāmīti prakriyate, soyaṃ buddhau
            saṃnikarṣotpatteḥ saṃśayaḥ-- viśeṣasyāgrahaṇāditi/
            tatrānayaṃ viśeṣaḥ---</p>
         
         
         <p>  NyS_3,2.18: nendriyārthayos tadvināśepi jñānāvasthānāt //</p>
         
         
         <p>nendriyāṇāmarthānāṃ
            vā guṇo jñānam-- teṣāṃ vināśe (api) jñānasya
            bhāvāt, bhavati khalvidamindriye 'rthe ca
            vinaṣṭe jñānam 'adrākṣam' iti. na ca jñātari
            vinaṣṭe jñānaṃ bhavitumarhati, anyat khalu
            vai tad indriyārthasaṃnikarṣajaṃ jñānaṃ yad
            indriyārthavināśe na bhavati, idamanyadātmamanaḥsaṃnikarṣajaṃ
            tasya yukto bhāva iti
            usmṛtiḥ khalviyam 'adrākṣam' iti pūrvadṛṣṭaviṣayā
            na ca vijñātari naṣṭe pūrvopalabdheḥ smaraṇaṃ
            
            <p>
               yuktam-- na cānyadṛṣṭamanyaḥ smarati, na ca manasi<br />
               jñātaryabhyupagamyamāne śakyamindriyārthayorjñātṛtvaṃ<br />
               pratipādayitum // 18 //
               </p>
         </p>
         
         
         
         
         
         <p>  ********************** NySBh_3,2.19 **********************</p>
         
         
         <p>astu tarhi manoguṇo jñānam,</p>
         
         
         <p>  NyS_3,2.19: yugapajjñeyānupalabdheśca na manasaḥ //</p>
         
         
         <p>yugapajjñeyānupalabdhirantaḥkaraṇasya
            liṅgaṃ tatra yugapadjñeyānupalabdhyā yadanumīyate 'ntakaraṇaṃ
            na tasya guṇo jñānam|
            kasya tarhi ?, jñasya-- vaśitvāt
            uvaśī jñātā vaśyaṃ karaṇam, jñānaguṇatve
            vā karaṇabhāvanivṛttiḥ|
            ghrāṇādisādhanasya
            ca jñāturgandhādijñānabhāvādanumīyate-- antaḥkaraṇasādhanasya
            sukhādijñānaṃ smṛtiśceti, tatra yat jñānaguṇaṃ
            manaḥ sa ātmā. yattu sukhādyupalabdhisādhanamantaḥkaraṇaṃ
            manastaditi saṃjñābhedamātraṃ nārthabheda iti/
            yugapajjñeyānupalabdheścāyogina iti
            cārthaḥ, yogī khalu ṛddhau prādurbhūtāyāṃ
            vikaraṇadharmā nirmāya sendriyāṇi śarīrāntarāṇi
            teṣu teṣu yugapaj jñeyānyupalabhate taccaitad
            vibhau jñātaryupapadyate nāṇau manasīti/
            vibhutve vā manaso jñānasya nātmaguṇatvapratiṣedhaḥ--
            vibhu ca manastadantaḥkaraṇabhūtamiti tasya sarvendriyairyugapat
            saṃyogāt yugapaj jñānānyutpadyeranniti
            // 19 //</p>
         
         
         
         
         
         <p>  ********************** NySBh_3,2.20 **********************</p>
         
         
         <p>  NyS_3,2.20: tadātmaguṇatvepi tulyam //</p>
         
         
         <p>vibhurātmā sarvendriyaiḥ saṃyukta iti
            yugapajjñānotpattiprasaṅga iti // 20 //</p>
         
         
         
         
         
         <p>  ********************** NySBh_3,2.21 **********************</p>
         
         
         <p>  NyS_3,2.21: indriyair manasaḥ saṃnikarṣābhāvāt tadanutpattiḥ //</p>
         
         
         <p>gandhādyupalabdherindriyārthasaṃnikarṣavad
            indriyamanaḥsaṃnikarṣoti kāraṇaṃ tasya cāyaugapadyam--
            aṇutvānmanasaḥ ayaugapadyādanutpattiryugapajjñānānāmātmaguṇatvepīti
            // 21 //</p>
         
         
         
         
         
         <p>  ********************** NySBh_3,2.22 **********************
            yadi punarātmendriyārthasaṃnikarṣamātrād
            gandhādijñānamutpadyate ?---</p>
         
         
         <p>  NyS_3,2.22: notpattikāraṇānapadeśāt //</p>
         
         
         <p>
            ātmendriyasaṃnikarṣamātrād gandhādijñānamutpadyate<br />
            iti nātrotpattikāraṇamapadiśyate yenaitat<br />
            pratipadyemahīti // 22 //
            </p>
         
         
         
         
         
         <p>  ********************** NySBh_3,2.23 **********************</p>
         
         
         <p>  NyS_3,2.23: vināśakāraṇānupalabdheścāvasthāne tannityatvaprasaṅgaḥ //</p>
         
         
         <p>"tadātmaguṇatvepi tulyam 20"
            ityetadanena samuccīyate, dvividho hi guṇanāśahetuḥ--
            guṇānāmāśrayābhāvo virodhī ca guṇaḥ,
            
            <p>
               nityatvādātmano 'nupapannaḥ pūrvaḥ, virodhī<br />
               ca buddherguṇo na gṛhyate. tasmādātmaguṇatve<br />
               sati buddhernityatvaprasaṅgaḥ // 23 //
               </p>
         </p>
         
         
         
         
         
         <p>  ********************** NySBh_3,2.24 **********************</p>
         
         
         <p>  NyS_3,2.24: anityatvagrahād buddherbuddhyantarādvināśaḥ śabdavat //</p>
         
         
         <p>anityā buddhiriti sarvaśarīriṇāṃ
            pratyātmavedanīyametat. gṛhyate ca buddhisaṃtānastatra
            buddherbuddhyantaraṃ virodhī guṇa ityanumīyate
            yathā śabdasaṃtāne śabdaḥ śabdāntaravirodhīti
            // 24 //</p>
         
         
         <p>asaṃkhyeyeṣu jñānakāriteṣu saṃskāreṣu
            smṛtihetuṣvātmasamaveteṣu ātmamanasośca
            saṃnikarṣe samāne smṛtihetau sati na kāraṇasyāyaugapadyamastīti
            yugapatsmṛtayaḥ prādurbhaveyuryadi buddhirātmaguṇaḥ
            syāditi, tatra kaścit saṃnikarṣasyāyaugapadyamupapādayiṣyannāha---</p>
         
         
         
         
         
         <p>  ********************** NySBh_3,2.25 **********************</p>
         
         
         <p>  NyS_3,2.25: jñānasamavetātmapradeśasaṃnikarṣānmanasaḥ smṛtyutpatterna yugapadutpattiḥ
            //</p>
         
         
         <p>
            jñānasādhanaḥ saṃskāro jñānamityucyate jñānasaṃskṛtairātmapradeśaiḥ<br />
            paryāyeṇa manaḥ saṃnikṛṣyate. ātmamanaḥsaṃnikarṣāt<br />
            smṛtayopi paryāyeṇa bhavantīti // 25 //
            </p>
         
         
         
         
         
         <p>  ********************** NySBh_3,2.26 **********************</p>
         
         
         <p>  NyS_3,2.26: nāntaḥśarīra vṛttitvānmanasaḥ //</p>
         
         
         <p>sadehasyātmano manasā saṃyogo
            vipacyamānakarmāśayasahito jīvanamiṣyate
            
            <p>
               tatrāsya prāk prāyaṇādantaḥśarīre vartamānasya<br />
               manasaḥ śarīrād bahirjñānasaṃskṛtairātmapradeśaiḥ<br />
               saṃyogo nopapadyate iti // 26 //
               </p>
         </p>
         
         
         
         
         
         <p>  ********************** NySBh_3,2.27 **********************</p>
         
         
         <p>  NyS_3,2.27: sādhyatvādahetuḥ //</p>
         
         
         <p>
            vipacyamānakarmāśayamātraṃ<br />
            jīvanam evaṃ ca sati sādhyamantaḥśarīravṛttitvaṃ<br />
            manasa iti // 27 //
            </p>
         
         
         
         
         
         <p>  ********************** NySBh_3,2.28 **********************</p>
         
         
         <p>  NyS_3,2.28: smarataḥ śarīradhāraṇopapatterapratiṣedhaḥ //</p>
         
         
         <p>susmūrṣayā khalvayaṃ manaḥ praṇidadhānaḥ cirādapi
            kaṃ cidarthaṃ smarati smarataśca śarīradhāraṇaṃ
            dṛśyate, ātmamanaḥsaṃnikarṣajaśca prayatno dvividhaḥ--
            
            <p>
               dhārakaḥ prerakaśca, niḥsṛte ca śarīrādbahirmanasi<br />
               dhārakasya prayatnasyābhāvād gurutvātpatanaṃ<br />
               syāt śarīrasyātmavata iti // 28 //
               </p>
         </p>
         
         
         
         
         
         <p>  ********************** NySBh_3,2.29 **********************</p>
         
         
         <p>  NyS_3,2.29: na tad āśugatitvānmanasaḥ //</p>
         
         
         <p>āśugati manastasya bahiḥ śarīrādātmapradeśena
            jñānasaṃskṛtena saṃnikarṣaḥ pratyāgatasya ca prayatnotpādanam
            
            <p>
               ubhayaṃ yujyate iti. utpādya vā dhārakaṃ prayatnaṃ<br />
               śarīrānniḥsaraṇaṃ manaso 'tastatropapannaṃ<br />
               dhāraṇamiti // 29 //
               </p>
         </p>
         
         
         
         
         
         <p>  ********************** NySBh_3,2.30 **********************</p>
         
         
         <p>  NyS_3,2.30: na smaraṇakālāniyamāt //</p>
         
         
         <p>kiñcit kṣipraṃ smaryate kiñciccireṇa.
            yadā cireṇa tadā susmūrṣayā manasi dhāryamāṇe
            cintāprabandhe sati kasya cidarthasya liṅgabhūtasya
            cintanamārādhitaṃ smṛtiheturbhavati tatraitat
            ciraniścarite manasi nopapadyate iti|
            śarīrasaṃyogānapekṣaścātmamanaḥsaṃyogo
            na smṛtihetuḥ-- śarīrasyopabhogāyatanatvāt = upabhogāyatanaṃ puruṣasya jñātuḥ śarīraṃ
            
            <p>
               na tato niścaritasya manasa ātmasaṃyogamātraṃ<br />
               jñānasukhādīnāmutpattau kalpate, kḷptau vā<br />
               śarīra vaiyarthyamiti // 30 //
               </p>
         </p>
         
         
         
         
         
         <p>  ********************** NySBh_3,2.31 **********************</p>
         
         
         <p>  NyS_3,2.31: ātmapreraṇayadṛcchājñatābhiśca na saṃyogaviśeṣaḥ //</p>
         
         
         <p>ātmapreraṇena vā manaso bahiḥ śarīrāt
            saṃyogaviśeṣaḥ syād yadṛcchayā vā |
            ākasmikatayā jñatayā vā manasaḥ, sarvathā cānupapattiḥ/
            katham ?. smartavyatvād. icchatāḥ smaraṇajñānāsaṃbhavācca |
            yadi tāvadātmā-- 'amuṣyārthasya smṛtihetuḥ
            saṃskāro 'muṣminnātmapradeśe samavetastena
            manaḥ saṃyujyatām' iti manaḥ prerayati tadā
            smṛta evāsāvartho bhavati na smartavyaḥ, na
            cātmapratyakṣa ātmapradeśaḥ saṃskāro vā tatrānupapannātmapratyakṣeṇa
            saṃvittiriti|
            susmūrṣayā cāyaṃ manaḥ praṇidadhānaścirādapi
            
            <p>
               kañcidarthaṃ smarati nākasmāt|<br />
               jñatvaṃ ca manaso<br />
               nāsti jñānapratiṣedhāditi // 31 //
               </p>
         </p>
         
         
         
         
         
         <p>  ********************** NySBh_3,2.32 **********************</p>
         
         
         <p>etacca--</p>
         
         
         <p>  NyS_3,2.32: vyāsaktamanasaḥ pādavyathanena saṃyogaviśeṣeṇa samānam //</p>
         
         
         <p>yadā khalvayaṃ vyāsaktamanāḥ kvacid deśe śarkarayā
            kaṇṭakena vā pādavyathanamāpnoti
            tadātmamanaḥsaṃyogaviśeṣa eṣitavyaḥ--
            dṛṣṭaṃ hi duḥkhaṃ duḥkhavedanaṃ ceti. tatrāyaṃ
            
            <p>
               samānaḥ pratiṣedhaḥ, yadṛcchayā tu na viśaiṣaḥ--<br />
               nākasmikī kriyā nākasmikaḥ saṃyoga<br />
               iti //
               </p>
         </p>
         
         
         <p>karmādṛṣṭamupabhogārthaṃ
            kriyāheturiticet ? samānam //</p>
         
         
         <p>karmādṛṣṭaṃ puruṣasthaṃ
            puruṣopabhogārthaṃ manasi kriyāhetuḥ
            evaṃ duḥkhaṃ duḥkhasaṃvedanaṃ na sidhyati
            cetyevaṃ cenmanyase ?, samānaṃ
            smṛtihetāvapi |
            saṃyogaviśeṣo bhavitumarhati. tatra yaduktam--</p>
         
         
         <p>"ātmapreraṇayadṛcchājñatābhiśca na saṃyogaviśeṣaḥ 31"
            ityayamapratiṣedha iti, pūrvastu
            
            <p>
               pratiṣedhaḥ--<br />
               "nāntaḥśarīra vṛttitvānmanasaḥ 26"<br />
               iti // 32 //
               </p>
         </p>
         
         
         
         
         
         <p>  ********************** NySBh_3,2.33 **********************</p>
         
         
         <p>kaḥ khalvidānīṃ
            kāraṇayaugapadyasadbhāve yugapadasmaraṇasya
            heturiti ?,</p>
         
         
         <p>  NyS_3,2.33: praṇidhānaliṅgādijñānānāmayugapadbhāvādayugapatsmaraṇam //</p>
         
         
         <p>yathā khalvātmamanasoḥ saṃnikarṣaḥ saṃskāraśca
            
            <p>
               smṛtiheturevaṃ praṇidhānaṃ liṅgādijñānāni.<br />
               tāni ca na yugapad bhavanti tatkṛtā smṛtīnāṃ<br />
               yugapadanutpattiriti // 33 //
               </p>
         </p>
         
         
         
         
         
         <p>  ********************** NySBh_3,2.34 **********************</p>
         
         
         <p>  NyS_3,2.34: prātibhavattu praṇidhānādyanapekṣe smārte yaugapadyaprasaṅgaḥ //</p>
         
         
         <p>
            yat khalvidaṃ prātibhamiva jñānaṃ praṇidhānādyanapekṣaṃ<br />
            smārtamutpadyate kadācit tasya yugapadutpattiprasaṅgaḥ--<br />
            hetvabhāvāt //
            </p>
         
         
         <p>sataḥ smṛtihetorasaṃvedanāt prātibheda samānābhimānaḥ = bahvarthaviṣaye vai cintāprabandhe
            kaścidevārthaḥ kasyacit smṛtihetuḥ--
            tasyānucintanāt tasya smṛtirbhavati, na
            
            <p>
               cāyaṃ smartā sarvaṃ smṛtihetuṃ saṃvedayate = 'evaṃ me smṛtirutpanna' ityasaṃvedanāt<br />
               prātibhamiva jñānamidaṃ smārtamityabhimanyate,<br />
               na tvasti praṇidhānādyanapekṣa smārtamiti //
               </p>
         </p>
         
         
         <p>
            prātibhe<br />
            kathamiticet ?<br />
            puruṣakarmaviśeṣādupabhogavanniyamaḥ //
            </p>
         
         
         <p>prātibhāmidānīṃ jñānaṃ yugapat
            kasmānnotpadyate ?. yathopabhogārthaṃ karma yugapadupabhogaṃ
            
            <p>
               na karoti evaṃ puruṣakarmaviśeṣaḥ<br />
               pratibhāheturna yugapadanekaṃ prātibhaṃ<br />
               jñānamutpādayati //
               </p>
         </p>
         
         
         <p>hetvabhāvādayuktamiticet ? na--
            karaṇasya pratyayaparyāye samārthyāt //</p>
         
         
         <p>'upabhogavanniyamaḥ'
            ityasti dṛṣṭānto heturnāstīti
            cenmanyase ? na-- karaṇasya pratyayaparyāye sāmarthyād
            naikasmin jñeye yugapadanekaṃ
            jñānamutpadyate na cānekasmin, tadidaṃ
            
            <p>
               dṛṣṭena pratyayaparyāyeṇānumeyaṃ<br />
               karaṇasāmarthyamityambhūtamiti. na jñātuḥ--<br />
               vikaraṇadharmiṇo dehanānātve pratyayayaugapadyāditi //
               </p>
         </p>
         
         
         <p>ayaṃ ca dvitīyaḥ pratiṣedhaḥ-- vyavasthitaśarīrasya
            cānekajñānasamavāyādekapradeśe yugapadanekārthasmaraṇaṃ
            syāt = kvacid
            deśe 'vasthitaśarīrasya
            jñāturindriyārthaprabandhena
            jñānamekasminnātmapradeśe samavaiti taina
            yadā manaḥ saṃyujyate tadā
            jñātapūrvasyānekasya yugapat smaraṇaṃ
            prasajyate-- pradeśasaṃyogaparyāyābhāvāditi/
            ātmapradeśānāmadravyāntaratvādekārthasamavāyasyāviśeṣe
            smṛtiyaugapadyapratiṣedhānupapattiḥ|
            śabdasaṃtāne
            tu śrotrādhiṣṭhānapratyāsattyā śabdaśravaṇavat
            saṃskārapratyāsattyā manasaḥ smṛtyutpatterna
            yugapadutpattiprasaṅgaḥ|
            
            <p>
               pūrva eva tu<br />
               pratiṣedhaḥ-- nānekajñānasamavāyādekapradeśe<br />
               yugapat smṛtiprasaṅga iti // 34 //
               </p>
         </p>
         
         
         
         
         
         <p>  ********************** NySBh_3,2.35 **********************</p>
         
         
         <p>yat 'puruṣadharmo jñānam.
            antaḥkaraṇasyecchādveṣaprayatnasukhaduḥkhāni
            dharmāḥ' iti kasyacid darśanaṃ tat
            pratiṣidhyate---</p>
         
         
         <p>  NyS_3,2.35: jñasyecchādveṣanimittatvādārambhanivṛttyoḥ //</p>
         
         
         <p>ayaṃ khalu jānīte tāvat-- 'idaṃ me sukhasādhanam
            idaṃ me duḥkhasādhanam' iti. jñātaṃ svasya
            sukhasādhanamāptumicchati duḥkhasādhanaṃ
            hātumicchati. prāptumicchāyuktasyāsya sukhasādhanāvāptaye
            samīhāviśeṣa ārambhaḥ
            jihāsāprayuktasya duḥkhasādhanaparivarjanaṃ
            nivṛttiḥ evaṃ jñānecchāprayatnadveṣasukhaduḥkhānāmekenābhisaṃbandhaḥ |
            ekakartṛtvaṃ jñānecchāpravṛttīnāṃ samānaśrayatvaṃ
            ca. tasmāt
            jñasyecchādveṣaprayatnasukhaduḥkhāni dharmā
            nācetanasyeti, ārambhanivṛttyośca pratyagātmani
            dṛṣṭatvāt paratrānumānaṃ veditavyamiti
            // 35 //</p>
         
         
         
         
         
         <p>  ********************** NySBh_3,2.36 **********************</p>
         
         
         <p>atra bhūtacaitanika
            āha---</p>
         
         
         <p>  NyS_3,2.36: talliṅgatvādicchādveṣayoḥ pārthivādyeṣvapratiṣedhaḥ //</p>
         
         
         <p>ārambhanivṛttiliṅgāvicchādveṣāviti.
            yasyārambhanivṛttī tasyecchādveṣau tasya
            
            <p>
               jñānamiti prāptam-- pārthivāpyataijasavāyavīnāṃ<br />
               śarīrāṇāmārambhanivṛttidarśanādicchādveṣajñānairyoga<br />
               iti caitanyam // 36 //
               </p>
         </p>
         
         
         
         
         
         <p>  ********************** NySBh_3,2.37 **********************</p>
         
         
         <p>  NyS_3,2.37: paraśvādiṣvārambhanivṛttidarśanāt //</p>
         
         
         <p>śarīracaitanyanivṛttiḥ|
            ārambhanivṛttidarśanādicchādveṣajñānairyoga
            iti prāptam paraśvādeḥ
            karaṇasyārambhanivṛttidarśanāccaitanyamiti/
            atha śarīrasyecchādibhiryogaḥ paraśvādestu
            karaṇasyārambhanivṛttī vyabhicarataḥ ?, na
            
            <p>
               tarhyayaṃ hetuḥ-- 'pārthivāpyataijasavāyavīnāṃ<br />
               śarīrāṇāmārambhanivṛttidarśanādicchādveṣajñānairyogaḥ'<br />
               iti // 37 //
               </p>
         </p>
         
         
         <p>ayaṃ tarhyanyo 'rthaḥ--
            "talliṅgatvādicchādveṣayoḥ pārthivādyeṣvapratiṣedhaḥ 36"
            pṛthivyādīnāṃ bhūtānāmārambhastāvat
            trasaviśarārusthāvaraśarīreṣu
            tadavayavavyūhaliṅgaḥ pravṛttiviśeṣaḥ.
            loṣṭādiṣu liṅgābhāvāt. pravṛttiviśeṣābhāvo
            nivṛttiḥ. ārambhanivṛttiliṅgāvicchādveṣāviti
            pārthivādyeṣvaṇuṣu taddarśanādicchādveṣayostadyogād
            jñānayoga iti siddhaṃ bhūtacaitanyamiti,</p>
         
         
         
         
         
         <p>  ********************** NySBh_3,2.38 **********************</p>
         
         
         <p>  NyS_3,2.38: kumbhādiṣvanupalabdherahetuḥ //</p>
         
         
         <p>kumbhādimṛdavayavānāṃ vyūhaliṅgaḥ pravṛttiviśeṣa
            ārambhaḥ sikatādiṣu pravṛttiviśeṣābhāvo
            nivṛttiḥ. na ca mṛtsikatānāmārambhanivṛttidarśanādicchādveṣaprayatnajñānairyogaḥ,
            
            <p>
               tasmāt<br />
               "talliṅgatvādicchādveṣayo 36"<br />
               ityaheturiti // 38 //
               </p>
         </p>
         
         
         
         
         
         <p>  ********************** NySBh_3,2.39 **********************</p>
         
         
         <p>  NyS_3,2.39: niyamāniyamau tu tadviśeṣakau //</p>
         
         
         <p>tayoḥ |
            icchādveṣayorniyamāniyamau viśeṣakau |
            bhedakau, jñasyecchādveṣanimitte pravṛttinivṛttī
            na svāśraye, kiṃ tarhi ?. prayojyāśraye. tatra
            prayujyamāneṣu bhūteṣu pravṛttinivṛttī
            staḥ na sarveṣvity aniyamopapattiḥ|
            yasya
            tu jñatvād bhūtānāmicchādveṣanimitte
            ārambhanivṛttī svāśraye tasya niyamaḥna
            syāt |
            yathā bhūtānāṃ guṇāntaranimittā pravṛttiḥ
            guṇapratibandhācca nivṛttirbhūtamātre bhavati
            niyamena eva bhūtamātre jñānecchādveṣanimitte pravṛttinivṛttī svāśraye
            syātāṃ na tu bhavataḥ tasmāt prayojakāśritā jñānecchādveṣiprayatnāḥ prayojyāśraye
            tu pravṛttinivṛttī
            itisiddham|
            ekaśarīre jñātṛbahutvaṃ niranumānam|
            bhūtacaitanikasya ekaśarīre bahūni bhūtāni
            jñānecchādveṣaprayatnaguṇānīti jñātṛbahutvaṃ
            
            <p>
               prāptam, omiti bruvataḥ pramāṇaṃ nāsti, yathā<br />
               nānāśarīreṣu nānājñātāro pratyayavyavasthānād<br />
               evamekaśarīrepi pratyayavyavasthānumānaṃ syāt jñātṛbahutvasyeti //
               </p>
         </p>
         
         
         <p>dṛṣṭaścānyaguṇanimittaḥ pravṛttiviśeṣo bhūtānāṃ sonumānamanyatrāpi //</p>
         
         
         <p>dṛṣṭaḥ karaṇalakṣaṇeṣu bhūteṣu paraśvādiṣu upādānalakṣaṇeṣu ca mṛtprabhṛtiṣu anyaguṇanimittaḥ
            pravṛttiviśeṣaḥ sonumānamanyatrāpi |
            sa trasasthāvaraśarīreṣu
            tadavayavavyūhaliṅgaḥ pravṛttiviśeṣo bhūtānām anyaguṇanimitta iti, sa ca guṇaḥ prayatnasamānāśrayaḥ
            saṃskāro dharmādharmasamākhyātaḥ sarvārthaḥ
            puruṣārthārādhanāya prayojako bhūtānāṃ prayatnavaditi/
            ātmāstitvahetubhirātmanityatvahetumiśca
            bhūtacaitanyapratiṣedhaḥ kṛto veditavyaḥ/
            "nendriyārthayostadvināśepi jñānāvasthānāt 18"
            iti ca samānaḥ pratiṣedha iti|
            kriyāmātraṃ
            kriyoparamamātraṃ cārambhanivṛttī ityabhipretyoktam--</p>
         
         
         <p>"talliṅgatvādicchādveṣayoḥ pārthivādyeṣvapratiṣedhaḥ 36"
            (iti). anyathā tvime ārambhanivṛttī ākhyāte.
            na ca tathāvidhe pṛthivyādiṣu dṛśyete
            tasmādayuktam--
            
            <p>
               "talliṅgatvādicchādveṣayoḥ<br />
               pārthivādyeṣvapratiṣedhaḥ 36"<br />
               iti // 39 //
               </p>
         </p>
         
         
         
         
         
         <p>  ********************** NySBh_3,2.40 **********************</p>
         
         
         <p>bhūtendriyamanasāṃ samānaḥ pratiṣedho manastūdāharaṇamātram---</p>
         
         
         <p>  NyS_3,2.40: yathoktahetutvāt pāratantryādakṛtābhyāgamācca na manasaḥ //</p>
         
         
         <p>"icchādveṣaprayatnasukhaduḥkhajñānānyātmano liṅgam 1-1-10"
            ityataḥ prabhṛti yathoktaṃ saṃgṛhyate tena bhūtendriyamanasāṃ
            caitanyapratiṣedhaḥ, pāratantryāt
            uparatantrāṇi
            bhūtendriyamanāṃsidhāraṇapreraṇavyūhanakriyāsu
            prayatnavaśāt pravartante. caitanye punaḥ svatantrāṇi
            syuriti, akṛtābhyāgamācca = "pravṛttiḥ
            uvāgbuddhiśarīrārambha iti 1-1-17"
            caitanye bhūtendriyamanasāṃ parakṛtaṃ karma
            
            <p>
               puruṣeṇopabhujte iti syāt, acaitanye<br />
               tu tatsādhanasya svakṛtakarmaphalopabhogaḥ<br />
               puruṣasyetyupapadyate iti // 40 //
               </p>
         </p>
         
         
         
         
         
         <p>  ********************** NySBh_3,2.41 **********************</p>
         
         
         <p>athāyaṃ siddhopasaṃgrahaḥ---</p>
         
         
         <p>  NyS_3,2.41: pariśeṣād yathoktahetūpapatteśca //</p>
         
         
         <p>'ātmaguṇo jñānam' itiprakṛtam, pariśeṣo nāma prasaktapratiṣedhe
            anyatrāprasaṅgācchiṣyamāṇe saṃpratyayaḥ |
            bhūtendriyamanasāṃ pratiṣedhe dravyāntaraṃ
            na prasajyate śiṣyate cātmā tasya guṇo
            jñānamiti jñāyate, yathoktahetūpapatteśceti--</p>
         
         
         <p>"darśanasparśanābhyāmekārthagrahaṇāt 3-1-1"
            ityevamādīnāmātmapratipattihetūnāmapratiṣedhāditi/
            pariśeṣajñāpanārthaṃ prakṛtasthāpanādijñānārthaṃ
            ca yathoktahetūpapattivacanamiti|
            atha vā
            "upapatteśca"
            iti hetvantaramevedam-- nityaḥ khalvayamātmā
            yasmādekasmin śarīre dharmaṃ caritvā
            kāyabhedāt svarge deveṣūpapadyate. adharmaṃ
            caritvā dehabhedād narakeṣūpapadyate iti,
            upapattiḥ |
            śarīrāntaraprāptilakṣaṇā. sā sati sattve
            nitye cāśrayavatī|
            buddhiprabandhamātre
            tu nirātmake nirāśrayā nopapadyate iti/
            ekasattvādhiṣṭhānaścānekaśarīrayogaḥ saṃsāra
            upapadyate. śarīraprabandhodaścāpavargo muktirityupapadyate,
            buddhisaṃtatimātre tvekasattvānupapatterna
            kaścid dīrghamadhvānaṃ saṃdhāvati. na kaścit
            śarīraprabandhādvimucyata iti saṃsārāpavargānupapattiriti/
            buddhisaṃtatimātre ca sattvabhedāt sarvamidaṃ
            prāṇivyavahārajātam apratisaṃhitam avyāvṛttam apariniṣṭhitaṃ
            ca syāt tataḥ smaraṇābhāvāt--
            nānyadṛṣṭamanyaḥ smaratīti, smaraṇaṃ ca khalu
            pūrvajñātasya samānena jñātrā grahaṇam--
            'ajñāsiṣamamumarthaṃ jñeyam' iti. soyameko
            
            <p>
               jñātā pūrvajñātamarthaṃ gṛhṇāti taccāsya<br />
               grahaṇaṃ smaraṇamiti. tad buddhiprabandhamātre<br />
               nirātmake nopapadyate // 41 //
               </p>
         </p>
         
         
         
         
         
         <p>  ********************** NySBh_3,2.42 **********************</p>
         
         
         <p>  NyS_3,2.42: smaraṇaṃ tvātmano jñasvābhāvyāt //</p>
         
         
         <p>upapadyate iti, ātmana eva smaraṇaṃ na buddhisaṃtatimātrasyeti,
            tuśabdo 'vadhāraṇe|
            katham ?
            jñasvābhāvyāt = jña ityasya svabhāvaḥ
            usvo dharmaḥ-- ayaṃ khalu 'jñāsyati
            jānāti ajñāsīt' iti trikālaviṣayeṇānekena
            jñānena saṃbadhyate. taccāsya trikālaviṣayaṃ
            jñānaṃ pratyātmavedanīyam-- 'jñāsyāmi
            
            <p>
               jānāmi ajñāsiṣam' iti vartate. tad yasyāyaṃ<br />
               svo dharmastasya smaraṇaṃ na buddhiprabandhamātrasya<br />
               nirātmakasyeti // 42 //
               </p>
         </p>
         
         
         
         
         
         <p>  ********************** NySBh_3,2.43 **********************</p>
         
         
         <p>smṛtihetūnām ayaugapadyād yugapadasmaraṇamityuktam,
            atha kebhyaḥ smṛtirutpadyate iti ?, smṛtiḥ khalu---</p>
         
         
         <p>  NyS_3,2.43: praṇidhānanibandhābhyāsaliṅgalakṣaṇasādṛśyaparigrahāśrayāśritasambandhānantaryaviyogaikakāryavirodhātiśayaprāptivyavadhānasukhaduḥkhecchādveṣabhayorthitvakriyārāgadharmādharmanimittebhyaḥ
            //</p>
         
         
         <p>susmūrṣayā manaso dhāraṇaṃ praṇidhānam--
            susmūrṣitaliṅgacintanaṃ
            cārthasmṛtikāraṇam 1, nibandhaḥ khalvekagranthopayamorthānām--
            ekagranthopayatāḥ khalvarthā
            anyonyasmṛtihetavaḥ ānupūrvyeṇetarathā
            vā bhavantīti, dhāraṇāśāstrakṛto vā
            prajñāteṣu vastuṣu smartavyānāmupanikṣepo nibandha iti 2,
            abhyāsastu samāne viṣaye jñānānāmabhyāvṛttiḥ abhyāsajanitaḥ saṃskāra ātmaguṇo 'bhyāsaśabdenocyate
            sa ca smṛtihetuḥ samāna iti 3,
            liṅgaṃ punaḥ saṃyogi samavāyi ekārthasamavāyi
            virodhi ceti, saṃyogi yathā
            dhūmo 'gneḥ gorviṣaṇaṃ pāṇiḥ pādasya rūpaṃ
            sparśasya abhūtaṃ bhūtasyeti 4, lakṣaṇaṃ paśvavayavasthaṃ
            gotrasya smṛtihetuḥ-- vidānāmidaṃ
            gargāṇāmidamiti 5, sādṛśyaṃ citragataṃ pratirūpakaṃ
            devadattasyetyevamādi 6, parigrahāt-- svena
            vā svāmī svāminā vā svaṃ smaryate 7, āśrayāt--
            grāmaṇyā tadadhīnaṃ smarati 8, āśritāt--
            tadadhīnena grāmaṇyamiti 9, saṃbandhāt-- antevāsinā
            yuktaṃ guruṃ smarati ṛtvijā yājyamiti
            10, ānantaryāt-- itikagṇīyeṣvartheṣu 11,
            viyogāt-- yena viprayujyate
            tadviyogapratisaṃvedī bhṛśaṃ smarati 12,
            ekakāryāt-- kartrantaradarśanāt kartrantare
            smṛtiḥ 13, virodhāt--
            vijigīṣamāṇayoranyataradarśanādanyataraḥ
            smaryate 14, atiśayāt-- yenātiśaya utpāditaḥ
            15, prāpteḥ-- yato yena kiñcit prāptamāptavyaṃ
            vā bhavati tamabhīkṣṇaṃ smarati 16, vyavadhānāt--
            kośādibhirasibhṛtīni smaryante 17, sukhaduḥkhābhyāṃ
            taddhetuḥ smaryate 19, icchādveṣābhyāṃ yamicchati
            yaṃ ca dveṣṭi taṃ smarati 21, bhayāt-- yato
            bibheti 22, arthitvāt-- yenārthī bhojanen ācchādanena
            vā 23, kriyayā-- rathena rathakāraṃ smarati 24,
            rāgāt-- yasyāṃ striyāṃ rakto bhavati
            tāmabhīkṣṇaṃ smarati 25, dharmāt
            jātyantarasmaraṇam iha
            cādhītaśrutāvadhāraṇamiti26, adharmāt prāganubhūtaduḥkhasādhanaṃ
            smarati 27, na caiteṣu nimitteṣu yugapatsaṃvedanāni
            bhavantīti yugapadasmaraṇamiti|
            nidarśanaṃ
            cedaṃ smṛtihetūnāṃ na parisaṃkhyānamiti
            // 43 //</p>
         
         
         
         
         
         <p>  ********************** NySBh_3,2.44 **********************</p>
         
         
         <p>anityāyāṃ ca buddhau utpannāpavargitvāt kālāntarāvasthānāccānityānāṃ saṃśayaḥ--
            kimutpannāpavargiṇī buddhiḥ śabdavat ?
            aho svit kālāntarāvasthāyinī kumbhavan ? iti,
            utpavyāpavargiṇīti pakṣaḥ parigṛhyate,
            kasmāt ?</p>
         
         
         <p>  NyS_3,2.44: karmānavasthāyigrahaṇāt //</p>
         
         
         <p>karmaṇo 'navasthāyino grahaṇāditi--
            kṣiptasyeṣorāpatanāt kriyāsaṃtāno
            gṛhyate, gatyarthaniyamācca buddhīnāṃ
            kriyāsaṃtānavad buddhisaṃtānopapattiriti,
            avasthitagrahaṇe ca vyavadhīyamānasya pratyakṣanivṛtteḥ |
            avasthite ca kumbhe gṛhyamāṇe saṃtānenaiva
            buddhirvartate prāg vyavadhānāt. tena
            vyavahite pratyakṣaṃ jñānaṃ nivartate, kālāntarāvasthāne
            tu buddherdṛśyavyavadhānepi
            pratyakṣamavatiṣṭheteti|
            smṛtiścāliṅgaṃ buddhyavasthāne-- saṃskārasya buddhijasya smṛtihetutvāt|
            yaśca manyeta--
            avatiṣṭhate buddhiḥ-- dṛṣṭā hi
            buddhiviṣaye smṛtiḥ sā ca buddhāvanityāyāṃ
            
            <p>
               kāraṇābhāvānna syāditi, tadidamaliṅgam,<br />
               kasmāt ?. buddhijo hi saṃskāro<br />
               guṇāntaraṃ smṛtiheturna buddhiriti //
               </p>
         </p>
         
         
         <p>hetvabhāvādayuktamiticet ? buddhyavasthānāt
            pratyakṣatve smṛtyabhāvaḥ //</p>
         
         
         <p>
            yāvadavatiṣṭhate<br />
            buddhistāvadasau boddhavyārthaḥ pratyakṣaḥ pratyakṣe<br />
            ca smṛtiranupapanneti // 44 //
            </p>
         
         
         
         
         
         <p>  ********************** NySBh_3,2.45 **********************</p>
         
         
         <p>  NyS_3,2.45: avyaktagrahaṇamanavasthāyitvād vidyutsaṃpāte rūpāvyaktagrahaṇavat //</p>
         
         
         <p>yadyutpannāvargiṇīṃ buddhiḥ ?
            prāptam avyaktaṃ boddhavyasya grahaṇaṃ
            
            <p>
               yathā vidyutsaṃpāte vaidyutasya prakāśasyānavasthānādavyaktaṃ<br />
               rūpagrahaṇamiti. vyaktaṃ tu dravyaṇāṃ grahaṇaṃ<br />
               tasmādayuktametaditi // 45 //
               </p>
         </p>
         
         
         
         
         
         <p>  ********************** NySBh_3,2.46 **********************</p>
         
         
         <p>  NyS_3,2.46: hetūpādānāt pratiṣeddhavyābhyanujñā //</p>
         
         
         <p>'utpannāpavargiṇī buddhiḥ' iti pratiṣeddhavyam.
            
            <p>
               tadevābhyanujñāyate--<br />
               "vidyutsaṃpāte rūpāvyaktagrahaṇavat"<br />
               iti // 46 //
               </p>
         </p>
         
         
         <p>yatrāvyaktagrahaṇaṃ
            tatrotpannāpavargiṇī buddhiriti---
            grahaṇahetuvikalpād grahaṇavikalpo na buddhivikalpāt
            // yadidaṃ kvacidavyaktaṃ kvacid vyaktaṃ
            grahaṇam ayaṃ vikalpo grahaṇahetuvikalpāt
            uyatrānavasthito
            grahaṇahetustatrāvyaktaṃ grahaṇam yatrāvasthitastatra
            vyaktaṃ na tu buddher avasthānānavasthānābhyāmiti/
            kasmāt ?. arthagrahaṇaṃ hi buddhiḥ |
            yat tadarthagrahaṇam avyaktaṃ vyaktaṃ vā buddhiḥ
            seti, viśeṣāgrahaṇe ca
            sāmānyagrahaṇam avyaktagrahaṇaṃ tatra
            viṣayāntare buddhyantarānutpattirnimittābhāvāt.
            yatra sāmānyadharmayuktaśca dharmī gṛhyate viśeṣadharmayuktaśca
            tad vyaktaṃ grahaṇaṃ. tatra tu viśeṣe 'gṛhyamāṇe
            sāmānyagrahaṇamātraṃ tadavyaktaṃ grahaṇam,
            sāmānyadharmayogācca viśiṣṭadharmayogo
            viṣayāntaram, tatra yad grahaṇaṃ na bhavati
            tad grahaṇanimittābhāvād na nu buddheranavasthānāditi/
            yathāviṣayaṃ ca grahaṇa vyaktameva-- pratyarthaniyatatvācca
            buddhīnām |
            sāmānyaviṣayaṃ ca grahaṇaṃ svaviṣayaṃ prati
            vyaktaṃ viśeṣaviṣayaṃ ca grahaṇaṃ
            svaviṣayaṃ prati vyaktam-- pratyarthaniyatā
            hi buddhayaḥ, tadidamavyaktagrahaṇaṃ deśitaṃ
            kva viṣaye buddhyanavasthānakāritaṃ syāditi
            // dharmiṇastu dharmabhede buddhinānātvasya bhāvābhāvābhyāṃ
            tadupapattiḥ dharmiṇaḥ khalvarthasya samānāśca
            dharmā viśiṣṭāśca teṣu pratyarthaniyatāḥ = nānā buddhayastā ubhayyo yadi dharmiṇi
            vartante tadā vyaktaṃ grahaṇaṃ
            dharmiṇamabhipretya. yadā tu
            sāmānyagrahaṇamātraṃ tadāvyaktaṃ
            grahaṇamiti. evaṃ dharmiṇamabhipretya
            
            <p>
               vyaktāvyaktayorgrahaṇayorupapattiriti, na<br />
               cedamavyaktaṃ grahaṇaṃ buddherboddhavyasya vānavasthāyitvādupapadyate<br />
               iti // 46 //
               </p>
         </p>
         
         
         
         
         
         <p>  ********************** NySBh_3,2.47 **********************</p>
         
         
         <p>idaṃ hi</p>
         
         
         <p>  NyS_3,2.47: na pradīpārciḥsaṃtatyabhivyaktagrahaṇavat tadgrahaṇam //</p>
         
         
         <p>anavasthāyitvepi buddheḥ
            teṣāṃ dravyāṇāṃ grahaṇaṃ vyaktaṃ pratipattavyam/
            katham ?.
            pradīpārciḥsaṃtatyabhivyaktagrahaṇavat
            upradīpārciṣāṃ saṃtatyā vartamānānāṃ
            grahaṇānavasthānaṃ grāhyānavasthānaṃ ca, pratyarthaniyatatvādvā
            
            <p>
               buddhīnāṃ yāvanti pradīpārcīṣi tāvatyo<br />
               buddhaya iti. dṛśyate cātra vyaktaṃ<br />
               pradīpārciṣāṃ grahaṇamiti // 47 //
               </p>
         </p>
         
         
         
         
         
         <p>  ********************** NySBh_3,2.48 **********************</p>
         
         
         <p>cetanā śarīraguṇaḥ-- sati śarīre
            bhāvādasati cābhāvāditi|</p>
         
         
         <p>  NyS_3,2.48: dravye svaguṇaparaguṇopalabdheḥ saṃśayaḥ //</p>
         
         
         <p>sāṃśayikaḥ sati bhāvaḥ-- svaguṇo 'psu
            
            <p>
               dravatvamupalabhyate paraguṇaścoṣṇatā.<br />
               tenāyaṃ saṃśayaḥ-- kiṃ śarīraguṇaścetanā<br />
               śarīre gṛhyate ? atha dravyāntaraguṇaḥ ? iti //
               </p>
         </p>
         
         
         <p>48 //</p>
         
         
         
         
         
         <p>  ********************** NySBh_3,2.49 **********************</p>
         
         
         <p>na śarīraguṇaścetanā,
            kasmāt ?,</p>
         
         
         <p>  NyS_3,2.49: yāvaccharīrabhāvitvādrūpādīnām //</p>
         
         
         <p>na rūpādihīnaṃ śarīraṃ gṛhyate cetanāhīnaṃ tu gṛhyate yathoṣṇatāhīnā āpaḥ
            tasmānna śarīraguṇaścetaneti //</p>
         
         
         <p>saṃskāravaditicet ? na-- kāraṇānucchedāt //</p>
         
         
         <p>yathāvidhe dravye
            saṃkārastathāvidhe evoparamaḥ ?. na-- tatra
            kāraṇocchedādatyantaṃ saṃskārānupattirbhavati,
            yathāvidhe śarīre cetanā gṛhyate
            
            <p>
               tathāvidhe evātyantoparamaścetanāyā<br />
               gṛhyate. tasmāt 'saṃskāra vat' ityasamaḥ<br />
               samādhiḥ //
               </p>
         </p>
         
         
         <p>athāpi śarīrasthaṃ
            cetanotpattikāraṇaṃ syāt dravyāntarasthaṃ
            vā ubhayasthaṃ vā, tanna--
            niyamahetvabhāvāt
            uśarīrasthena kadācit cetanotpadyate
            kadācinneti niyame heturnāstīti.
            dravyāntarasthena ca śarīre eva
            cetanotpadyate na loṣṭādiṣvityatra
            niyamaheturnāstīti. ubhayasthasya
            
            <p>
               nimittatve śarīrasamānajātīyadravye<br />
               cetanā notpadyate śarīre eva cotpadyate itiniyame<br />
               heturnāstīti // 49 //
               </p>
         </p>
         
         
         
         
         
         <p>  ********************** NySBh_3,2.50 **********************</p>
         
         
         <p>yacca
            manyeta-- sati śyāmādiguṇe dravye śyāmādyuparamo
            dṛṣṭa evaṃ cetanoparamaḥ syāditi,</p>
         
         
         <p>  NyS_3,2.50: na pākajaguṇāntarotpatteḥ //</p>
         
         
         <p>nātyantarūpoparamaḥ = dravyasya śyāme rūpe nivṛtte pākajaṃ
            
            <p>
               guṇāntaram<br />
               uraktaṃ rūpamutpadyate, śarīre tu<br />
               cetanāmātroparamo 'tyantamiti // 50 //
               </p>
         </p>
         
         
         
         
         
         <p>  ********************** NySBh_3,2.51 **********************</p>
         
         
         <p>athāpi---</p>
         
         
         <p>  NyS_3,2.51: pratidvandvisiddheḥ pākajānāmapratiṣedhaḥ //</p>
         
         
         <p>yāvatsu dravyeṣu pūrvaguṇapratidvandvisiddhistāvatsu
            pākajotpattirdṛśyate-- pūrvaguṇaiḥ saha
            pākajānāmavasthānasyāgrahaṇāt. na ca śarīre
            cetanāpratidvandvi sahānavasthāyi
            guṇāntaraṃ gṛhyate yenānumīyeta tena
            
            <p>
               cetanāyā virodhaḥ, tasmādapratiṣaddhā<br />
               cetanā yāvaccharīraṃ varteta na tu vartate<br />
               tasmānna śarīraguṇaścetanā iti // 51 //
               </p>
         </p>
         
         
         
         
         
         <p>  ********************** NySBh_3,2.52 **********************</p>
         
         
         <p>itaśca na śarīraguṇaścetanā---</p>
         
         
         <p>  NyS_3,2.52: śarīravyāpitvāt //</p>
         
         
         <p>śarīraṃ śarīrāvayavāśca sarve cetanotpattyā vyāptā iti na
            kvacidanutpattiścetanāyāḥ. śarīravat śarīrāvayavāścetanā
            iti prāptaṃ cetanabahutvam, tatra yathā pratiśarīraṃ
            cetanabahutve sukhaduḥkhajñānānāṃ vyavasthā
            liṅgam evamekaśarīrepi syāt. na
            tu bhavati. tasmānna śarīraguṇaścetaneti
            // 52 //</p>
         
         
         
         
         
         <p>  ********************** NySBh_3,2.53 **********************</p>
         
         
         <p>yaduktam-- na
            kvaciccharīrāvayave cetanāyā anutpattiriti.
            sā na</p>
         
         
         <p>  NyS_3,2.53: na keśanakhādiṣvanupalabdheḥ //</p>
         
         
         <p>keśeṣu nakhādiṣu cānutpattiścetanāyā ityanupapannaṃ
            śarīravyāpitvamiti // 53 //</p>
         
         
         
         
         
         <p>  ********************** NySBh_3,2.54 **********************</p>
         
         
         <p>  NyS_3,2.54: tvakparyantatvāccharīrasya keśanakhādiṣvaprasaṅgaḥ //</p>
         
         
         <p>indriyāśrayatvaṃ śarīralakṣaṇam |
            
            <p>
               tvakparyantaṃ jīvamanaḥsukhaduḥkhasaṃvittyāyatanabhūtaṃ śarīraṃ<br />
               tasmānna keśādiṣu cetanotpadyate, arthakāritastu<br />
               śarīropanibandhaḥ keśādīnāmiti // 54 //
               </p>
         </p>
         
         
         
         
         
         <p>  ********************** NySBh_3,2.55 **********************</p>
         
         
         <p>itaśca na śarīraguṇaścetanā---</p>
         
         
         <p>  NyS_3,2.55: śarīraguṇavaidharmyāt //</p>
         
         
         <p>dvividhaḥ śarīraguṇaḥ--
            apratyakṣaṃ ca gurutvam indriyagrāhyaṃ ca rūpādi,
            vidhāntaraṃ tu cetanā |
            
            <p>
               nāpratyakṣā-- saṃvedyatvāt. nendriyagrāhyā--<br />
               manoviṣayatvāt. tasmād<br />
               dravyāntaraguṇa iti // 55 //
               </p>
         </p>
         
         
         
         
         
         <p>  ********************** NySBh_3,2.56 **********************</p>
         
         
         <p>  NyS_3,2.56: na rūpādīnāmitaretaravaidharmyāt //</p>
         
         
         <p>
            yathetaretaravidharmāṇo rūpādayo na śarīraguṇatvaṃ<br />
            jahati. evaṃ rūpādivaidharmyārt cetanā śarīraguṇatvaṃ<br />
            na hāsyatīti // 56 //
            </p>
         
         
         
         
         
         <p>  ********************** NySBh_3,2.57 **********************</p>
         
         
         <p>  NyS_3,2.57: ainrdiyakatvād rūpādīnāmapratiṣedhaḥ //</p>
         
         
         <p>apratyakṣatvācceti, yathetaretaravidharmāṇo
            rūpādayo na dvaividhyamativartante tathā rūpādivaidharmyāt
            
            <p>
               cetanā na dvaividhyamativarteta yadi śarīraguṇaḥ<br />
               syāditi. ativarttate tu tasmānna śarīraguṇa<br />
               iti //
               </p>
         </p>
         
         
         <p>
            bhūtendriyamanasāṃ jñānapratiṣedhāt siddhe satyārambho viśeṣajñāpanārthaḥ |<br />
            bahudhā parīkṣyamāṇaṃ tattvaṃ suniścitataraṃ<br />
            bhavatīti // 57 //
            </p>
         
         
         
         
         
         <p>  ********************** NySBh_3,2.58 **********************</p>
         
         
         <p>parīkṣitā buddhiḥ, manasa idānīṃ parīkṣākramaḥ tat kiṃ pratiśarīramekamanekamiti
            vicāre---</p>
         
         
         <p>  NyS_3,2.58: jñānāyaugapadyādekaṃ manaḥ //</p>
         
         
         <p>asti khalu vai jñānāyaugapadyam--
            ekaikasyendriyasya yathāviṣayaṃ
            karaṇasyaikapratyayanirvṛttau sāmarthyāt
            na tadekatve manaso liṅgam. yattu khalvindriyāntarāṇāṃ
            viṣayāntareṣu jñānāyaugapadyamiti talliṅgam/
            kasmāt ?. saṃbhavati khalu vai bahuṣu manaḥsu
            indriyamanaḥsaṃyogayaugapadyamiti
            
            <p>
               jñānayaugapadyaṃ syāt. na tu bhavati<br />
               tasmād viṣaye pratyayaparyāyādekaṃ mano<br />
               bhavatīti // 58 //
               </p>
         </p>
         
         
         
         
         
         <p>  ********************** NySBh_3,2.59 **********************</p>
         
         
         <p>  NyS_3,2.59: na yugapadanekakriyopalabdheḥ //</p>
         
         
         <p>ayaṃ khalvadhyāpako 'dhīte vrajati kamaṇḍaluṃ
            dhārayati panthānaṃ paśyati śṛṇotyāraṇyajān
            śabdān bibheti vyālaliṅgāni bubhutsate
            
            <p>
               smarati ca gantavyaṃ sthānīyamiti<br />
               kramasyāgrahaṇād yugapadetāḥ kriyā iti<br />
               prāptaṃ manaso bahutvamiti // 59 //
               </p>
         </p>
         
         
         
         
         
         <p>  ********************** NySBh_3,2.60 **********************</p>
         
         
         <p>  NyS_3,2.60: alātacakradarśanavat tadupalabdhirāśusaṃcārāt //</p>
         
         
         <p>āśusaṃcārādalātacakrasya bhramato
            vidyamānaḥ kramo na gṛhyate.
            kramasyāgrahaṇād avicchedabuddhyā
            cakravad buddhirbhavati, tathā buddhīnāṃ
            kriyāṇāṃ cāśuvṛttitvād vidyamānaḥ
            kramo na gṛhyate. kramasyāgrahaṇād yugapat
            kriyā bhavanatīti abhimāno bhavati|
            kiṃ punaḥ
            kramasyāgrahaṇād yugapat kriyābhimānaḥ ? atha yugapadbhāvādeva yugapadanekakriyopalabdhiriti
            ?, nātra viśeṣapratipatteḥ kāraṇamucyate|
            uktam--
            indriyāntarāṇāṃ viṣayāntareṣu paryāyeṇa
            buddhayo bhavantīti, taccāpratyākhyeyam-- ātmapratyakṣatvāt/
            athāpi dṛṣṭaśrutānarthāṃścintayataḥ krameṇa buddhayo
            vartante na yugapad anenānumātavyamiti/
            varṇapadavākyabuddhīnāṃ tadarthabuddhīnāṃ cāśuvṛttitvāt
            kramasyāgrahaṇam|
            katham ?, vākyastheṣu khalu
            varṇeṣūccaratsu prativarṇaṃ tāvacchravaṇaṃ bhavati.
            śrutaṃ varṇamekamanekaṃ vā padabhāvena pratisaṃdhatte.
            pratisaṃdhāya padaṃ vyavasyati. padavyavasāyena
            smṛtyāpadārthaṃ pratipadyate,
            padasamūhapratisaṃdhānācca vākyaṃ vyavasyati.
            saṃbaddhāṃśca padārthāna gṛhītvā vākyārthaṃ
            pratipadyate, na cāsāṃ krameṇa vartamānānāṃ buddhīnāmāśuvṛttitvāt
            kramo gṛhyate. tadetadanumānamanyatra buddhikriyāyaugapadyābhimānasyeti/
            
            <p>
               na cāsti muktasaṃśayā yugapadutpattirbuddhīnāṃ<br />
               yayā manaso bahutvamekaśarīre 'numīyate<br />
               iti // 60 //
               </p>
         </p>
         
         
         
         
         
         <p>  ********************** NySBh_3,2.61 **********************</p>
         
         
         <p>  NyS_3,2.61: yathoktahetutvāccāṇu //</p>
         
         
         <p>aṇu mana ekaṃ
            
            <p>
               ceti dharmasamuccayaḥ-- jñānāyaugapadyāt,<br />
               mahattve manasaḥ sarvendriyasaṃyogād yugapad<br />
               viṣayagrahaṇaṃ syāditi // 61 //
               </p>
         </p>
         
         
         <p>manasaḥ khalu bhoḥ
            sendriyasya śarīre vṛttilābho nānyatra
            śarīrāt, jñātuśca puruṣasya śarīrāyatanā
            buddhyādayo viṣayopabhogo
            jihāsitahānam īpsitāvāptiśca sarve
            ca śarīrāśrayā vyavahārāḥ, tatra khalu
            vipratipatteḥ saṃśayaḥ-- kimayaṃ
            puruṣakarmanimittaḥ śarīrasargaḥ ? atha vā bhūtamātrādakarmanimittaḥ ?
            iti, śrūyate khalvatra vipratipattiriti/</p>
         
         
         
         
         
         <p>  ********************** NySBh_3,2.62 **********************</p>
         
         
         <p>tatredaṃ tattvam---</p>
         
         
         <p>  NyS_3,2.62: pūrvakṛtaphalānubandhāttadutpattiḥ //</p>
         
         
         <p>pūrvaśarīre yā pravṛttiḥ vāgbuddhiśarīrārambhalakṣaṇā
            tat pūrvakṛtaṃ karmoktaṃ tasya phalam |
            tajjanitau dharmādharmauṃ. tatphalasyānubandhaḥ = ātmasamavetasyāvasthānam. tena prayuktebhyo
            bhūtebhyastasya śarīrasyotpattirna svatantrebhya
            iti|
            yadadhiṣṭhānoyamātmā 'ayamahamitimanyamāno
            yatrābhiyukto yatropabhogatṛṣṇayā
            viṣayānupalabhamāno dharmādharmauṃ saṃskaroti
            tadasya śarīram. tena saṃskāreṇa
            dharmādharmalakṣaṇena bhūtasahitena patite 'smin
            śarīre śarīrāntaraṃ niṣpadyate.
            niṣpannasya ca tasya pūrvaśarīra vat
            puruṣārthakriyā puruṣasya ca pūrvaśarīra
            vatpravṛttiriti karmāpekṣebhyo bhūtebhyaḥ
            śarīrasargesati etadupapadyate iti, dṛṣṭā ca
            puruṣaguṇena prayatnena prayuktebhyo bhūtebhyaḥ
            puruṣārthakriyāsamarthānāṃ dravyāṇāṃ rathaprabhṛtīnāmutpattistayānumātavyam--
            'śarīramapi
            
            <p>
               puruṣārthakriyāsamarthamutpadyamānaṃ<br />
               puruṣasya guṇāntarāpekṣebhyo bhūtebhya<br />
               utpadyate' iti // 62 //
               </p>
         </p>
         
         
         
         
         
         <p>  ********************** NySBh_3,2.63 **********************
            atra nāstika āha---</p>
         
         
         <p>  NyS_3,2.63: bhūtebhyo mūrtyupādānavat tadupādānam //</p>
         
         
         <p>yathā karmanirapekṣebhyo bhūtebhyo nirvṛttā mūrtayaḥ
            usikatāśarkarāpāṣāṇagairikāñjanaprabhṛtayaḥ
            
            <p>
               puruṣārthakāritvādupādīyante tathā<br />
               karmanirapekṣebhyo bhūtebhyaḥ śarīmutpannaṃ<br />
               puruṣārthakāritvādupādīyate iti // 63 //
               </p>
         </p>
         
         
         
         
         
         <p>  ********************** NySBh_3,2.64 **********************</p>
         
         
         <p>  NyS_3,2.64: na sādhyasamatvāt //</p>
         
         
         <p>yathā śarīrotpattirakarmanimittā sādhyā
            
            <p>
               tathā sikatāśarkarāpāṣāṇagairikāñjanaprabhṛtīnāmapy akarmanimittaḥ<br />
               sargaḥ sādhyaḥ sādhyasamatvādasādhanamiti = "bhūtebhyo mūrtyupādānavat"<br />
               iti cānena sādhyam // 64 //
               </p>
         </p>
         
         
         
         
         
         <p>  ********************** NySBh_3,2.65 **********************</p>
         
         
         <p>  NyS_3,2.65: notpattinimittatvānmātāpitroḥ //</p>
         
         
         <p>viṣamaścāyamupanyāsaḥ, kasmāt ?, nirbījā
            imā mūrtaya utpadyante. bījapūrvikā tu śarīrotpattiḥ/
            mātāpitṛśabdena lohitaretasī bījabhūte
            gṛhyete, tatra sattvasvaya
            garbhavāsānubhavanīyaṃ karma pitrośca putrulānubhavanīye
            karmaṇī māturgarbhāśraye śarīrotpattiṃ bhūtebhyaḥ
            prayojayanti ityupapannaṃ bījānuvidhānamiti
            // 65 //</p>
         
         
         
         
         
         <p>  ********************** NySBh_3,2.66 **********************</p>
         
         
         <p>  NyS_3,2.66: tathāhārasya //</p>
         
         
         <p>"utpattinimittatvāt"
            itiprakṛtam, bhuktaṃ pītam āhārastasya
            paktinirvṛttaṃ rasadravyaṃ mātṛśarīre
            copacīyate. bīje garbhāśayasthe bījasamānapākaṃ
            mātrayā copacayaḥ bīje yāvad
            vyūhasamarthaḥ saṃcaya iti. saṃcitaṃ cārbudamāṃsapeśīkalakakaṇḍaraśiraḥpāṇyādinā
            ca vyūhena indriyādhiṣṭhānabhedena vyūhyate.
            vyūhe ca garbhaganāḍyāvatāritaṃ rasadravyamupacīyate
            yāvat prasavasamarthamiti|
            na
            
            <p>
               cāyamannapānasya sthālyādigatasya kalpate<br />
               iti, etasmāt kāraṇāt karmanimittatvaṃ<br />
               śarīrasya vijñāyate iti // 66 //
               </p>
         </p>
         
         
         
         
         
         <p>  ********************** NySBh_3,2.67 **********************</p>
         
         
         <p>  NyS_3,2.67: prāptau cāniyamāt //</p>
         
         
         <p>na sarvo dampatyoḥ saṃyogo garbhādhānaheturdṛśyate.
            tatrāsati karmaṇi na bhavati sati ca bhavatītyupapanno
            niyamābhāva iti|
            
            <p>
               karmanirapekṣeṣu<br />
               bhūteṣu śarīrotpattihetuṣu niyamaḥ<br />
               syāt-- na hyatra kāraṇābhāva iti // 67 //
               </p>
         </p>
         
         
         
         
         
         <p>  ********************** NySBh_3,2.68 **********************</p>
         
         
         <p>athāpi---</p>
         
         
         <p>  NyS_3,2.68: śarīrotpattinimittavat saṃyogotpattinimittaṃ karma //</p>
         
         
         <p>yathā khalvidaṃ śarīraṃ dhātuprāṇasaṃvāhinīnāṃ nāḍīnāṃ śukrāntānāṃ
            dhātūnāṃ ca snāyutvagasthiśirāpeśīkalalakaṇḍarāṇāṃ
            ca śirobāhūdarāṇāṃ sakthnāṃ ca
            koṣṭhagānāṃ vātapittakaphānāṃ ca
            mukhakaṇṭhahṛdayāmāśayapakvāśayādhaḥstrotasāṃ
            ca paramaduḥkhasaṃpādanīyena saṃniveśena
            vyūhitam aśakyaṃ pṛthivyādibhiḥ
            karmanirapekṣairutpādayitumiti
            karmanimittā śarīrotpattiriti
            vijñāyate, evaṃ ca pratyātmaniyatasya
            nimittasyābhāvād niratiśayairātmabhiḥ
            saṃbandhāt sarvātmanāṃ na samānaiḥ pṛthivyādibhirutpāditaṃ
            śarīraṃ pṛthivyādigatasya ca
            niyamahetorabhāvāt sarvātmanāṃ sukhaduḥkhasaṃvittisādhanaṃ
            samānaṃ prāptam, yattu pratyātmaṃ
            vyavatiṣṭhate tatra śarīrotpattinimittaṃ
            karma vyavasthāheturiti vijñāyate, paripacyamāno
            hi pratyātmaniyataḥ karmāśayo yasminnātmani
            vartate tasyaivopabhogāyatanaṃ śarīramutpādya
            vyavasthāpayati, tadevaṃ śarīrotpattinimittavat
            saṃyoganimittaṃ karmeti vijñāyate|
            
            <p>
               pratyātmavyavasthānaṃ<br />
               tu śarīrasyātmanā saṃyogaṃ pracakṣmahe<br />
               iti // 68 //
               </p>
         </p>
         
         
         
         
         
         <p>  ********************** NySBh_3,2.69 **********************</p>
         
         
         <p>  NyS_3,2.69: etena niyamaḥ pratyuktaḥ //</p>
         
         
         <p>yo 'yamakarmanimitte śarīrasarge
            sati niyama ityucyate ayam--
            "śarīrotpattinimittavat
            saṃyogotpattinimittaṃ karma 68"
            ityanena pratyuktaḥ|
            kastāvadayaṃ niyamaḥ ?. yathaikasyātmanaḥ
            śarīraṃ tathā sarveṣāmiti niyamaḥ, anyasyānyathā
            anyasyānyathā ity aniyamaḥ |
            bhedaḥ
            uvyāvṛttiviśeṣa
            iti, dṛṣṭā ca janmavyāvṛttiḥ-- uccābhijano
            nikṛṣṭābhijana iti. praśastaṃ
            ninditamiti. vyādhibahulam. arogamiti.
            samagraṃ vikalamiti. pīḍābahulaṃ sukhabahulamiti.
            puruṣātiśayalakṣaṇopapannaṃ
            viparītamiti. praśastalakṣaṇaṃ ninditalakṣaṇamiti.
            paṭvindriyaṃ mṛdvindriyamiti. sūkṣmaśca bhedo 'parimeyaḥ,
            soyaṃ janmabhedaḥ pratyātmaniyatāt
            karmabhedādupapadyate|
            asati karmabhede pratyātmaniyate
            niratiśayatvādātmanāṃ samānatvācca pṛthivyādīnāṃ
            pṛthivyādigatasya
            niyamahetorabhāvāt sarvaṃ sarvātmanāṃ
            prasajyeta, na tvidamitthambhūtaṃ
            janma,tasmād nākarmanimittā śarīrotpattiriti
            // 69 //</p>
         
         
         
         
         
         <p>  ********************** NySBh_3,2.70 **********************</p>
         
         
         <p>  NyS_3,2.70: upapannaśca tadviyogaḥ karmakṣayopapatteḥ //</p>
         
         
         <p>karmanimitte śarīrasarge
            tena śarīreṇātmano viyoga upapannaḥ/
            kasmāt ?, karmakṣayopapatteḥ = upapadyate khalu karmakṣayaḥ samyagdarśanāt,
            prakṣīṇe mohe vītarāgaḥ
            punarbhavahetukarma
            kāyavāṅmanobhirna karoti ityuttarasyānupacayaḥ
            pūrvopacitasya vipākapratisaṃvedanāt prakṣayaḥ,
            evaṃ prasavahetorabhāvāt patite 'smin
            śarīre punaḥ śarīrāntarānutpatterapratisaṃdhiḥ/
            akarmanimitte tu śarīrasarge bhūtakṣayānupapattestadviyogānupapattiriti
            // 70 //</p>
         
         
         
         
         
         <p>  ********************** NySBh_3,2.71**********************</p>
         
         
         <p>  NyS_3,2.71: tadadṛṣṭakāritamiticet punastatprasaṅgopavarge //</p>
         
         
         <p>adarśanaṃ khalu adṛṣṭamityucyate.
            adṛṣṭakāritā bhūtebhyaḥ śarīrotpattiḥ|
            na jātv anutpanne śarīre draṣṭā nirāyatano
            dṛśyaṃ paśyati. taccāsya dṛśyaṃ dvividham--
            viṣayaśca nānātvaṃ cāvyaktātmanoḥ tadarthaḥ
            śarīrasargaḥ, tasminn avasite
            caritārthāni bhūtāni na śarīramutpādayantīti
            upapannaḥ śarīraviyoga iti, evaṃ
            cenmanyase ? punastatprasaṅgo 'pavarge |
            punaḥ śarīrotpattiḥ prasajyate iti |
            yā cānutpanne śarīre darśanānutpattiradarśanābhimatā
            
            <p>
               yā cāpavarge śarīranivṛttau darśanānutpattiradarśanabhūtā<br />
               naitayoradarśanayoḥ kvacid viśeṣaityadarśanasyānivṛtterapavarge<br />
               punaḥ śarīrotpattiprasaṅga iti //
               </p>
         </p>
         
         
         <p>caritārthatā viśeṣa iti cet ? na--
            karaṇākaraṇayorārambhadarśanāt //</p>
         
         
         <p>caritārthāni bhūtāni darśanāvasānād
            na śarīrāntaramārabhante ityayaṃ viśeṣaḥ.
            evaṃ ceducyate ? na--
            karaṇākaraṇayorārambhadarśanāt = caritārthānāṃ bhūtānāṃ viṣayopalabdhikaraṇāt
            punaḥ punaḥ śarīrārambho dṛśyate.
            prakṛtipuruṣayornānātvadarśanasyākaraṇād
            nirarthakaḥ śarīrārambhaḥ punaḥ punardṛśyate.
            tasmādakarmanimittāyāṃ bhūtasṛṣṭau na darśanārthā
            śarīrotpattiryuktā. yuktā tu
            karmanimitte sarge darśanārthā śarīrotpattiḥ/
            karmaviṣākasaṃvedanaṃ darśanamiti
            tadadṛṣṭakāritamiti ca kasyacid darśanam |
            adṛṣṭaṃ nāma paramāṇūnāṃ guṇaviśeṣaḥ
            kriyāhetustena preritāḥ paramāṇavaḥ saṃmūrcchitāḥ
            śarīramutpādayantīti tad manaḥ samāviśati
            svaguṇenādṛṣṭena preritam. samanaske śarīre
            draṣṭurupalabdhirbhavatīti|
            etasmin vai darśane
            guṇānucchedāt punastatprasaṅga |
            apavarge 'pavarge śarīrotpattiḥ--
            paramāṇuguṇasyādṛṣṭasyānucchedyanvāditi
            // 71 //</p>
         
         
         
         
         
         <p>  ********************** NySBh_3,2.72 **********************</p>
         
         
         <p>  NyS_3,2.72: manaḥkarmanimittatvācca saṃyogānucchedaḥ //</p>
         
         
         <p>manoguṇenādṛṣṭena samāveśite manasi
            saṃyogavyucchedo na syāt. tatra kiṅkṛtaṃ
            śarīrādapasarpaṇaṃ manasa iti ?|
            karmāśayakṣaye
            tu karmāśayāntarād
            vipacyamānādapasarpaṇopapattiriti/
            adṛṣṭādevāpasapraṇamiticet ?, yo 'dṛṣṭaḥ
            śarīropasarpaṇahetuḥ sa
            evāpasarpaṇaheturapīti na--
            ekasyajīvanaprāyaṇahetutvānupapatteḥ |
            
            <p>
               evaṃ ca sati ekamadṛṣṭaṃ<br />
               jīvanaprāyaṇayorheturitiprāptaṃ<br />
               naitadupapadyate // 72 //
               </p>
         </p>
         
         
         
         
         
         <p>  ********************** NySBh_3,2.73 **********************</p>
         
         
         <p>  NyS_3,2.73: nityatvaprasaṅgaśca prāyaṇānupapatteḥ //</p>
         
         
         <p>vipākasaṃvedanāt karmāśayakṣaye śarīrapātaḥ
            prāyaṇam. karmāśayāntarācca punarjanma|
            bhūtamātrāttu karmanirapekṣāt śarīrotpattau kasya kṣayāt śarīrapātaḥ |
            
            <p>
               prāyaṇamiti ? prāyaṇānupapatteḥ khalu vai<br />
               nityatvaprasaṅgaṃ vidmaḥ, yādṛcchike tu prāyaṇe<br />
               prāyaṇabhedānupapattiriti // 73 //
               </p>
         </p>
         
         
         
         
         
         <p>  ********************** NySBh_3,2.74 **********************</p>
         
         
         <p>"punastatprasaṅgo 'pavarge 71"
            etatsasādhitsurāha---</p>
         
         
         <p>  NyS_3,2.74: aṇuśyāmatānityatvavadetat syāt //</p>
         
         
         <p>
            yathāṇoḥ śyāmatā nityā agnisaṃyogena<br />
            pratibaddhā na punarutpadyate evamadṛṣṭakāritaṃ<br />
            śarīramapavarge punarnotpadyate iti // 74 //
            </p>
         
         
         
         
         
         <p>  ********************** NySBh_3,2.75 **********************</p>
         
         
         <p>  NyS_3,2.75: nākṛtābhyāgamaprasaṅgāt //</p>
         
         
         <p>nāyamasti dṛṣṭāntaḥ, kasmāt ?, akṛtābhyāgamaprasaṅgāt |
            akṛtam |
            pramāṇato 'nupapannaṃ tasyābhyāgamaḥ |
            abhyupapattiḥ
            uvyayasāyaḥ,
            etatśraddadhānena pramāṇato 'nupapannaṃ mantavyam,
            tasmānnāyaṃ dṛṣṭāntaḥ-- na pratayakṣaṃ na
            cānumānaṃ kiñciducyate iti,
            tadidandṛṣṭāntasya sādhyasamatvamabhidhīyate
            iti|
            atha vā-- nākṛtābhyāgamaprasaṅgāt |
            aṇuśyāmatādṛṣṭāntenākarmanimittāṃ śarīrotpattiṃ
            samādadhānasya akṛtābhyāgamaprasaṅgaḥ |
            akṛte sukhaduḥkhohetau karmaṇi
            puruṣasya sukhaṃ duḥkhamabhyāgacchatīti prasajyeta,
            omitibrahavataḥ pratyakṣānumānāgamavirodhaḥ/
            pratyakṣavirodhastāvat-- bhinnamidaṃ sukhaduḥkhaṃ
            pratyātmavedanīyatvāt pratyakṣaṃ sarvaśarīriṇām/
            ko bhedaḥ ?, tīvraṃ mandaṃ ciramāśu
            nānāprakāramekaprakāram ityevamādirviśeṣaḥ/
            na cāsti pratyātmaniyataḥ
            sukhaduḥkhahetuviśeṣaḥ, na cāsati
            hetuviśeṣe phalaviśeṣo dṛśyate/
            karmanimitte tu sukhaduḥkhayoge karmaṇāṃ
            tīvramandatopapatteḥ karmasaṃcayānāṃ
            cotkarṣāpakarṣabhāvād
            
            <p>
               nānāvidhaikavidhabhāvācca karmaṇāṃ sukhaduḥkhabhedopapattiḥ,<br />
               soyaṃ hetubhedābhāvād dṛṣṭaḥ sukhaduḥkhabhedo<br />
               na syāditi pratyakṣavirodhaḥ //
               </p>
         </p>
         
         
         <p>tathānumānavirodhaḥ-- dṛṣṭaṃ hi
            puruṣaguṇavyavasthānāt sukhaduḥkhavyavasthānam
            uyaḥ khalu cetanāvān sādhananirvartanīyaṃ
            sukhaṃ buddhvā tadīpsan sādhanāvāptaye
            yatate sa sukhena yujyate na viparītaḥ,
            yaśca sādhananirvartanīyaṃ duḥkhaṃ buddhvā
            tajjihāsuḥ sādhanapari varjanāya yatate
            sa duḥkhena tyajyate na viparītaḥ, nāsti
            cedaṃ yatnamantareṇa cetanānāṃ sukhaduḥkhavyavasthānaṃ
            tenāpi cetanaguṇāntaravyavasthākṛtena bhavitavyamityanumānam.
            tadetad akarmanimitte sukhaduḥkhayoge
            virudhyate iti, tacca guṇāntaram
            asaṃvedyatvādadṛṣṭaṃ vipākakālāniyamāccāvyavasthitam/
            buddhyādayastu saṃvedyāścāpavargiṇaśceti/
            athāgamavirodhaḥ-- bahu khalvidabhārṣam |
            ṛṣīṇāmupadeśajātam anuṣṭhānapari varjanāśrayam.
            upadeśaphalaṃ ca śarīriṇāṃ
            varṇāśramavibhāgenānuṣṭhānalakṣaṇā pravṛttiḥ
            parivarjanalakṣaṇā nivṛttiḥ/
            taccobhayametasyāṃ dṛṣṭau 'nāsti karma sucaritaṃ
            duścaritaṃ vākarmanimittaḥ puruṣāṇāṃ sukhaduḥkhayogaḥ'
            itiviruddhyate, seyaṃ pāpiṣṭhānāṃ
            
            <p>
               mithyādṛṣṭiḥ-- 'akarmanimittā<br />
               śarīrasṛṣṭirakarmanimittaḥ sukhaduḥkhayogaḥ'<br />
               iti // 75 //
               </p>
         </p>
         
         
         <p>// iti vātsyāyanīye nyāyabhāṣye tṛtīyādhyāyadvitīyamāhnikaṃ samāptam //</p>
         
         
         <p>// tṛtīyādhyāyaśca samāptaḥ //</p>
         
         
         
         
         
         <p>// atha saṭīke nyāyabhāṣye caturthādhyāyasya prathamamāhnikam //</p>
         
         
         
         
         
         <p>  ********************** NySBh_4,1.1 **********************</p>
         
         
         <p>manaso 'nantaraṃ pravṛttiḥ parīkṣitavyā, tatra khalu yāvad dharmādharmāśrayaśarīrādi
            parīkṣitaṃ sarvā sā pravṛtteḥ parīkṣetyāha---</p>
         
         
         <p>  NyS_4,1.1: pravṛttiryathoktā //</p>
         
         
         <p>tathā parīkṣiteti // 1 //</p>
         
         
         <p>pravṛttyanantarāstarhi doṣāḥ parīkṣyantāmityata āha---</p>
         
         
         
         
         
         <p>  ********************** NySBh_4,1.2 **********************</p>
         
         
         <p>  NyS_4,1.2: tathā doṣāḥ //</p>
         
         
         <p>
            parīkṣitā iti, buddhisamānāśrayatvādātmaguṇāḥ. pravṛttihetutvāt punarbhavapratisaṃdhānasāmarthyācca
            saṃsārahetavaḥ. saṃsārasyānāditvādanādinā prabandhena pravartante|<br />
            mithyājñānanivṛttistattvajñānāt tannivṛttau rāgadveṣaprabandhocchede 'pavarga iti|<br />
            prādurbhāvatirodhānadharmakā ityevamādyuktaṃ doṣāṇāmiti // 2 //
            </p>
         
         
         
         
         
         <p>  ********************** NySBh_4,1.3 **********************</p>
         
         
         <p>"pravartanālakṣaṇā doṣāḥ 1-1-18"
            ityuktaṃ tathā ceme mānerṣyāsūyāvicikitsāmatsarādayaḥ te kasmānnopasaṃkhyāyante ?
            ityata āha---</p>
         
         
         <p>  NyS_4,1.3: tat trairāśyaṃ rāgadveṣamohārthāntarabhāvāt //</p>
         
         
         <p>teṣāṃ doṣāṇāṃ trayo rāśayaḥ |
            trayaḥ pakṣāḥ-- rāgapakṣaḥ-- kāmo matsaraḥ spṛhā tṛṣṇā lobha iti. dveṣapakṣaḥ-- krodha
            īrṣyāsūyā droho 'marṣa iti, mohapakṣaḥ-- mithyājñānaṃ vicikitsā mānaḥ pramāda iti.
            trairāśyānnopasaṃkhyāyante iti|
            
            <p>
               lakṣaṇasya tarhy abhedāt tritvamanupapannam ?. nānupapannam-- rāgadveṣamohārthāntarabhāvāt
               |<br />
               āsaktilakṣaṇo rāgaḥ. amarṣalakṣaṇo dveṣaḥ. mithyāpratipattilakṣaṇo moha iti, etat
               pratayātmavedanīyaṃ sarvaśarīriṇām |<br />
               vijānātyayaṃ śarīrī rāgamutpannam-- 'asti me 'dhyātmaṃ rāgadharmaḥ' iti, virāgaṃ ca
               vijānāti-- 'nāsti me 'dhyātmaṃ rāgadharmaḥ' iti. evamitarayorapīti|<br />
               mānerṣyāsūyāprabhṛtayastu trairāśyamanupatitā iti nopasaṃkhyāyante // 3 //
               </p>
         </p>
         
         
         
         
         
         <p>  ********************** NySBh_4,1.4 **********************</p>
         
         
         <p>  NyS_4,1.4: naikapratyanīkabhāvāt //</p>
         
         
         <p>nārthāntaraṃ rāgādayaḥ, kasmāt ?, ekapratyanīkabhāvāt |
            
            <p>
               tattvajñānam |<br />
               samyaṅmatiḥ |<br />
               āryaprajñā |<br />
               saṃbodha ityemamidaṃ pratyanīkaṃ trayāṇāmiti // 4 //
               </p>
         </p>
         
         
         
         
         
         <p>  ********************** NySBh_4,1.5 **********************</p>
         
         
         <p>  NyS_4,1.5: vyabhicārādahetuḥ //</p>
         
         
         <p>ekapratyanīkāḥ pṛthivyāṃ śyāmādayo 'gnisaṃyogenaikena. ekayonayaśca pākajā iti //
            5 //</p>
         
         
         
         
         
         <p>  ********************** NySBh_4,1.6 **********************</p>
         
         
         <p>sati cārthāntarabhāve---</p>
         
         
         <p>  NyS_4,1.6: teṣāṃ mohaḥ pāpīyān nāmūḍhasyetarotpatteḥ //</p>
         
         
         <p>mohaḥ pāpaḥ pāpataro vā dvāvabhipretyoktam, kasmāt ?. nāmūḍhasyetarotpatteḥ |
            amūḍhasya rāgadveṣau notpadyete, mūḍhasya tu yathāsaṃkalpamutpattiḥ |
            
            <p>
               viṣayeṣu rañjanīyāḥ saṃkalpā rāgahetavaḥ kopanīyāḥ saṃkalpā dveṣahetavaḥ ubhaye ca
               saṃkalpā na mithyāpratipattilakṣaṇatvād mohādanye, tāvimau mohayonī rāgadveṣāviti,
               tattvajñānācca mohanivṛttau rāgadveṣānutpattirityekapratyanīkabhāvopapattiḥ, evaṃ
               ca kṛtvā tattvajñānāt"<br />
               duḥkhajanmapravṛttidoṣamityājñānānāmuttarottarāpāye tadanantarāpāyādapavargaḥ 1-1-2"<br />
               iti vyākhyātamiti // 6 //
               </p>
         </p>
         
         
         
         
         
         <p>  ********************** NySBh_4,1.7 **********************</p>
         
         
         <p>prāptastarhi---</p>
         
         
         <p>  NyS_4,1.7: nimittanaimittakabhāvādarthāntarabhāvo doṣebhyaḥ //</p>
         
         
         <p>anyaddhi nimittam anyacca naimittakamiti doṣanimittatvādadoṣo moha iti // 7 //</p>
         
         
         
         
         
         <p>  ********************** NySBh_4,1.8 **********************</p>
         
         
         <p>  NyS_4,1.8: na doṣalakṣaṇāvarodhānmohasya //</p>
         
         
         <p>"pravartanālakṣaṇā doṣaḥ 1-1-18"
            ityanena doṣalakṣaṇenāvarudhyate doṣeṣu moha iti // 8 //</p>
         
         
         
         
         
         <p>  ********************** NySBh_4,1.9 **********************</p>
         
         
         <p>  NyS_4,1.9: nimittanaimittakopapatteśca tulyajātīyānāmapratiṣedhaḥ //</p>
         
         
         <p>dravyāṇāṃ guṇānāṃ vānekavidhavikalpo nimittanaimittakabhāvo tulyajātīyānāṃ dṛṣṭa iti
            // 9 //</p>
         
         
         
         
         
         <p>  ********************** NySBh_4,1.10 **********************</p>
         
         
         <p>doṣānantaraṃ pretyabhāvaḥ, tasyāsiddhiḥ-- ātmano nityatvāt |
            na khalu nityaṃ kiñcit jāyate mriyate vā iti. janmamaraṇayornityatvādātmano 'nupapattiḥ
            ubhayaṃ ca pretyabhāva iti / tatrāyaṃ siddhānuvādaḥ---</p>
         
         
         <p>  NyS_4,1.10: ātmanityatve pretyabhāvasiddhiḥ //</p>
         
         
         <p>nityoyamātmā praiti |
            pūrvaśarīraṃ jahāti |
            mriyate iti. pretya ca |
            pūrvaśarīraṃ hitvā bhavati |
            
            <p>
               jāyate |<br />
               śarīrāntaramupādatte iti. taccaitadubhayam |<br />
               punarutpattiḥ pretyabhāva iti. taccaitat nityatve saṃbhavatīti|<br />
               yasya tu sattvotpādaḥ sattvanirodhaḥ pretyabhāvastasya kṛtahānamakṛtābhyāgamaśca doṣaḥ,
               ucchedahetuvāde ṛṣyupadeśāścānarthakā iti // 10 //
               </p>
         </p>
         
         
         
         
         
         <p>  ********************** NySBh_4,1.11 **********************</p>
         
         
         <p>kathamutpattiriticet ?.</p>
         
         
         <p>  NyS_4,1.11: vyaktād vyaktānāṃ pratyakṣaprāmāṇyāt //</p>
         
         
         <p>kena prakāreṇa kindharmakāt kāraṇād vyaktaṃ śarīramutpadyate iti ?, vyaktāt |
            bhūtasamākhyātāt pṛthivyāditaḥ paramasūkṣmād nityāt vyaktam |
            śarīrendriyaviṣayopakaraṇādhāraṃ prajñātaṃ dravyamutpadyate, vyaktaṃ ca khalvindriyagrāhyaṃ
            tatsāmānyāt kāraṇamapi vyaktam|
            
            <p>
               kiṃ sāmānyam ?. rūpādiguṇayogaḥ |<br />
               rūpādiguṇayuktebhyaḥ pṛthivyādibhyo nityebhyo rūpādiguṇayuktaṃ śarīrādi utpadyate--
               pratyakṣaprāmāṇyāt |<br />
               dṛṣṭo hi rūpādiguṇayuktebhyo mṛtprabhṛtibhyastathābhūtasya dravyasyotpādaḥ tena cādṛṣṭasyānumānamiti
               |<br />
               rūpādīnāmanvayadarśanāt prakṛtivikārayoḥ pṛthivyādīnāṃ nityānāmatīndriyāṇāṃ kāraṇabhāvo
               'numīyate iti // 11 //
               </p>
         </p>
         
         
         
         
         
         <p>  ********************** NySBh_4,1.12 **********************</p>
         
         
         <p>  NyS_4,1.12: na ghaṭād ghaṭāniṣpatteḥ //</p>
         
         
         <p>idamapi pratyakṣam-- na khalu vyaktād ghaṭād vyakto ghaṭa utpadyamāno dṛśyate iti.
            vyaktād vyaktasyānutpattidarśanānna vyaktaṃ kāraṇamiti // 12 //</p>
         
         
         
         
         
         <p>  ********************** NySBh_4,1.13 **********************</p>
         
         
         <p>  NyS_4,1.13: vyaktād ghaṭaniṣpatterapratiṣedhaḥ //</p>
         
         
         <p>na brūmaḥ sarvaṃ sarvasya kāraṇamiti kiṃ tu yadutpadyate vyaktaṃ dravyaṃ tat tathābhūtādevotpadyate
            iti, vyaktaṃ ca tad mṛddravyaṃ kapālasaṃjñakaṃ yato ghaṭa utpadyate na caitad nihnuvānaḥ
            kvacidabhyanujñāṃ labdhumarhatīti|
            tadetat tattvam // 13 //</p>
         
         
         
         
         
         <p>  ********************** NySBh_4,1.14 **********************</p>
         
         
         <p>ataḥ paraṃ prāvādukānāṃ dṛṣṭayaḥ pradarśyante---</p>
         
         
         <p>  NyS_4,1.14: abhāvād bhāvotpattir nānupamṛdya prādurbhāvāt //</p>
         
         
         <p>
            asataḥ sadutpadyate ityayaṃ pakṣaḥ, kasmāt ?, upamṛdya prādurbhāvāt |<br />
            upamṛdya bījamaṅkura utpadyate nānupamṛdya, na ced bījopamarde 'ṅkurakāraṇam ? anupamardepi
            bījasyāṅkurotpattiḥ syāditi // 14 //
            </p>
         
         
         
         
         
         <p>  ********************** NySBh_4,1.15 **********************</p>
         
         
         <p>atrābhidhīyate---</p>
         
         
         <p>  NyS_4,1.15: vyāghātādaprayogaḥ //</p>
         
         
         <p>
            'upamṛdya prādurbhāvāt' ityayuktaḥ prayogaḥ-- vyāghātāt |<br />
            yadupamṛdnāti na tadupamṛdya prādurbhavitumarhati-- vidyamānatvāt. yacca prādurbhavati
            na tenāprādurbhūtena |<br />
            avidyamānenopamarda iti // 15 //
            </p>
         
         
         
         
         
         <p>  ********************** NySBh_4,1.16 **********************</p>
         
         
         <p>  NyS_4,1.16: nātītānāgatayoḥ kārakaśabdaprayogāt //</p>
         
         
         <p>
            atīti cānāgate cāvidyamāne kārakaśabdaḥ prayujyante-- putro janiṣyate janiṣyamāṇaṃ
            putramabhinandati, putrasya janiṣyamāṇasya nāma karoti, abhūt kumbho bhinnaṃ kumbhamanuśocati--
            bhinnasya kumbhasya kapālāni, ajātāḥ putrāḥ pitaraṃ tāpayanti iti bahulaṃ bhāktāḥ
            prayogā dṛśyante|<br />
            kā punariyaṃ bhaktiḥ ?. ānantarya bhaktiḥ |<br />
            ānantaryasāmarthyādupamṛdya prādurbhāvārthaḥ |<br />
            prādurbhaviṣyannaṅkura upamṛdgātīti bhāktaṃ kartṛtvamiti // 16 //
            </p>
         
         
         
         
         
         <p>  ********************** NySBh_4,1.17 **********************
            NyS_4,1.17: na vinaṣṭebhyo 'niṣpatteḥ //</p>
         
         
         <p>na vinaṣṭād bījādaṅkura utpadyate iti tasmānnābhāvād bhāvotpattiriti // 17 //</p>
         
         
         
         
         
         <p>  ********************** NySBh_4,1.18 **********************</p>
         
         
         <p>  NyS_4,1.18: kramanirdeśādapratiṣedhaḥ //</p>
         
         
         <p>uṣamardaprādurbhāvayoḥ paurvāparyaniyamaḥ kramaḥ sa khalvabhāvād bhāvotpatterheturnirdiśyate
            sa ca na pratiṣidhyate iti //</p>
         
         
         <p>
            vyāhatavyūhānāmavayavānāṃ pūrvavyūhanivṛttau vyūhāntarād dravyaniṣpattirnābhāvāt |<br />
            bījāvayavāḥ kutaścinnimittāt prādurbhūtākriyāḥ pūrvavyūhaṃ jahati vyūhāntaraṃ cāpadyante
            vyūhāntarādaṅkura utpadyate-- dṛśyante khalu avayavāstatsaṃyogāścāṅkurotpattihetavaḥ,
            na cānivṛtte pūrvavyūhe bījāvayavānāṃ śakyaṃ vyūhāntareṇa bhavitumiti upamardaprādurbhāvayoḥ
            paurvāparyaniyamaḥ kramaḥ tasmānnābhāvād bhāvotpattiriti, na cānyad bījāvayavebhyo
            'ṅkurotpattikāraṇamityupapadyate bījopādānaniyama iti // 18 //
            </p>
         
         
         
         
         
         <p>  ********************** NySBh_4,1.19 **********************
            athāpara āha---</p>
         
         
         <p>  NyS_4,1.19: īśvaraḥ kāraṇam-- puruṣakarmāphalyadarśanāt //</p>
         
         
         <p>puruṣoyaṃ samīhamāno nāvaśyaṃ samīhāphalaṃ prāpnoti tenānumīyate-- parādhīnāṃ puruṣasya
            karmaphalārādhanamiti. yadadhīnaṃ sa īśvaraḥ tasmādīśvaraḥ kāraṇamiti // 19 //</p>
         
         
         
         
         
         <p>  ********************** NySBh_4,1.20 **********************</p>
         
         
         <p>  NyS_4,1.20: na puruṣakarmābhāve phalāniṣpatteḥ //</p>
         
         
         <p>īśvarādhīnā cet phalaniṣpattiḥ syād api tarhi puruṣasya samīhāmantareṇa phalaṃ niṣpadyeteti
            // 20 //</p>
         
         
         
         
         
         <p>  ********************** NySBh_4,1.21 **********************</p>
         
         
         <p>  NyS_4,1.21: tatkāritatvādahetuḥ //</p>
         
         
         <p>puruṣakāramīśvaro 'nugṛhṇāti |
            phalāya puruṣasya yatamānasyeśvaraḥ phalaṃ saṃpādayatīti. yadā na saṃpādayati tadā
            puruṣakarmāphalaṃ bhavatīti. tasmād īśvarakāritatvād ahetuḥ--
            "puruṣakarmābhāve phalāniṣpatteḥ" iti|
            guṇaviśiṣṭamātmāntaramīśvaraḥ tasyātmakalpāt
            kalpāntarānupapattiḥ, adharmamithyājñānapramādahānyā
            dharmajñānasamādhisaṃpadā ca viśiṣṭamātmāntaramīśvaraḥ
            tasya ca dharmasamādhiphalam aṇimādyaṣṭavidhamaiśvaryam,
            saṃkalpānuvidhāyī cāsya dharmaḥ pratyātmavṛttīn
            dharmādharmasaṃcayān pṛthivyādīni ca bhūtāni
            pravartayati, evaṃ ca svakṛtābhyāgamasyālopena
            nirmāṇaprākāmbhamīśvarasya svakṛtakarmaphalaṃ veditavyam|
            āptakalpaścāyam uyathā pitāpatyānāṃ tathā pitṛbhūta īśvaro
            bhūtānām, na cātmakalpādanyaḥ kalpaḥ saṃbhavati |
            na tāvadasya buddhiṃ vinā kaścid dharmo liṅgabhūtaḥ
            śakya upapādayitum. āgamācca draṣṭā boddhā
            sarvajñātā īśvara iti |
            buddhyādibhiścātmaliṅgairnirupākhyamīśvaraṃ
            pratyakṣānumānāgamaviṣayātītaṃ kaḥ rakta upapādayitum |
            
            <p>
               svakṛtābhyāgamalopena ca pravartamānasyāsya<br />
               yaduktaṃ pratiṣedhajātam akarmanimitte śarīrasarge<br />
               tatsarvaṃ prasajyate iti // 21 //
               </p>
         </p>
         
         
         
         
         
         <p>  ********************** NySBh_4,1.22 **********************</p>
         
         
         <p>apara idānīmāha---</p>
         
         
         <p>  NyS_4,1.22: animittato bhāvotpattiḥ kaṇṭakataikṣṇyādidarśanāt //</p>
         
         
         <p>animittā śarīrādyupattiḥ--
            
            <p>
               kaṇṭakataikṣṇyādidarśanāt = kaṇṭakasya taikṣṇyaṃ parvatadhātūnāṃ citratā<br />
               grāvṇāṃ ślakṣṇatā. ninirmittaṃ copādānaṃ dṛṣṭaṃ<br />
               tathā śarīrasargopīti // 22 //
               </p>
         </p>
         
         
         
         
         
         <p>  ********************** NySBh_4,1.23 **********************</p>
         
         
         <p>  NyS_4,1.23: animittanimittatvād nānimittataḥ //</p>
         
         
         <p>"animittato bhāvotpattiḥ"
            ityucyate. yataścotpadyate tannimittam, animittasya nimittatvād nānimittā bhāvotpattiriti
            // 23 //</p>
         
         
         
         
         
         <p>  ********************** NySBh_4,1.24 **********************</p>
         
         
         <p>  NyS_4,1.24: nimittānimittayorarthāntarabhāvādapratiṣedhaḥ //</p>
         
         
         <p>
            anyaddhi nimittam anyacca nimittapratyākhyānaṃ.<br />
            na ca pratyākhyānameva pratyākhyeyaṃ yathā-- 'anudakaḥ<br />
            kamaṇḍaluḥ' iti nodakapratiṣedha udakaṃ bhavatīti //
            </p>
         
         
         <p>
            sa khalvayaṃ vādaḥ 'akarmanimittaḥ śarīrādisargaḥ'<br />
            ityetasmānna bhidyate abhedāt tatpratiṣedhenaiva<br />
            pratiṣiddho veditavya iti // 24 //
            </p>
         
         
         
         
         
         <p>  ********************** NySBh_4,1.25 **********************
            anye tu manyante---</p>
         
         
         <p>  NyS_4,1.25: sarvamanityam utpattivināśadharmakatvāt //</p>
         
         
         <p>
            kimanityaṃ nāma ?, yasya kadācid bhāvastadanityam = utpattidharmakamanutpannaṃ nāsti.
            vināśadharmakaṃ<br />
            cāvinaṣṭaṃ nāsti|<br />
            kiṃ punaḥ ?, sarvaṃ bhautikaṃ ca śarīrādi abhautikaṃ ca buddhyādi tadubhayamutpattivināśadharmakaṃ
            vijñāyate tasmāttatsarvamanityamiti // 25 //
            </p>
         
         
         
         
         
         <p>  ********************** NySBh_4,1.26 **********************</p>
         
         
         <p>  NyS_4,1.26: nānityatānityatvāt //</p>
         
         
         <p>yadi tāvat sarvasyānityatā nityā ? tannityatvād na sarvamanityam|
            athānityā ? tasyām avidyamānāyāṃ sarvaṃ nityamiti // 26 //</p>
         
         
         
         
         
         <p>  ********************** NySBh_4,1.27 **********************</p>
         
         
         <p>  NyS_4,1.27: tadanityatvam agnerdāhyaṃ vināśyānuvināśavat //</p>
         
         
         <p>
            tasyā anityatāyā apyanityatvam |<br />
            katham ?, yathāgnirdāhyaṃ vināśyānuvinaśyati<br />
            evaṃ sarvasyānityatā sarvaṃ vināśyānuvinaśyatīti // 27 //
            </p>
         
         
         
         
         
         <p>  ********************** NySBh_4,1.28 **********************</p>
         
         
         <p>  NyS_4,1.28: nityasyāpratyākhyānaṃ yathopalabdhi vyavasthānāt //</p>
         
         
         <p>ayaṃ khalu vādo nityaṃ pratyācaṣṭe nityasya ca pratyākhyānamanupapannam |
            kasmāt ?, yathopalabdhi vyavasthānāt |
            yasyotpattivināśadharmakatvamupalabhyate
            pramāṇatastadanityam. yasya nopalabhyate tad
            viparītam, na ca paramasūkṣmāṇāṃ bhūtānām ākāśakāladigātmamanasāṃ
            
            <p>
               tadguṇānāṃ ca keṣāñcit sāmānyaviśeṣasamavāyānāṃ<br />
               cotpattivināśadharmakatvaṃ pramāṇata upalabhyate<br />
               tasmād nityānyetānīti // 28 //
               </p>
         </p>
         
         
         
         
         
         <p>  ********************** NySBh_4,1.29 **********************</p>
         
         
         <p>ayamanya ekāntaḥ---</p>
         
         
         <p>  NyS_4,1.29: sarvaṃ nityaṃ pañcabhūtanityatvāt //</p>
         
         
         <p>bhūtamātram idaṃ sarvaṃ. tāni ca nityāni--
            bhūtocchedānupapatteriti // 29 //</p>
         
         
         
         
         
         <p>  ********************** NySBh_4,1.30 **********************</p>
         
         
         <p>  NyS_4,1.30: notpattivināśakāraṇopalabdheḥ //</p>
         
         
         <p>utpattikāraṇaṃ copalabhyate vināśakāraṇaṃ
            ca tat sarvanityatve vyāhanyate iti // 30 //</p>
         
         
         
         
         
         <p>  ********************** NySBh_4,1.31 **********************</p>
         
         
         <p>  NyS_4,1.31: tallakṣaṇāvarodhādapratiṣedhaḥ //</p>
         
         
         <p>yasyotpattivināśakāraṇamupalabhyate
            
            <p>
               iti manyase na tad bhūtalakṣaṇahīnamarthāntaraṃ<br />
               gṛhyate. bhūtalakṣaṇāvarodhād bhūtamātramidam<br />
               ity ayukto 'yaṃ pratiṣedha iti // 31 //
               </p>
         </p>
         
         
         
         
         
         <p>  ********************** NySBh_4,1.32 **********************</p>
         
         
         <p>  NyS_4,1.32: notpattitatkāraṇopalabdheḥ //</p>
         
         
         <p>kāraṇasamānaguṇasyotpattiḥ kāraṇaṃ copalabhyate
            na caitadubhayaṃ nityaviṣayam, na cotpattitatkāraṇopalabdhiḥ
            śakyā pratyākhyātum-- na cāviṣayā kācidupalabdhiḥ,
            upalabdhisāmarthyāt kāraṇena samānaguṇaṃ
            kāryamutpadyate ityanumīyate sa khalūpalabdherviṣaya
            iti, evaṃ ca tallakṣaṇāvarodhopapatitiriti |
            utpattivināśakāraṇaprayuktasya jñātuḥ prayatno dṛṣṭa iti|
            prasiddhaścāvayavī taddharmā |
            utpattivināśadharmā cāvayavī siddha iti/
            śabdakarmabuddhyādīnāṃ cāvyāptiḥ |
            
            <p>
               pañcabhūtanityatvāt tallakṣaṇārodhāccetyanena<br />
               śabdakarmabuddhisukhaduḥkhecchodvaṣaprayatnāśca<br />
               na vyāptāstasmādanekāntaḥ //
               </p>
         </p>
         
         
         <p>svapnaviṣayābhimānavad
            mithyopalabdhiriticet ? bhūtaupalabdhau tulyam //</p>
         
         
         <p>
            yathā svapne viṣayābhimāna evamutpattikāraṇābhimāna<br />
            iti, evaṃ ca etad bhūtopalabdhau tulyam<br />
            upṛthivyādyupalabdhirapi svapnaviṣayābhimānavat prasajyate //
            </p>
         
         
         <p>pṛthivyādyabhāve sarvavyavahāravilopa iticet ? taditaratra samānam //</p>
         
         
         <p>
            utpattivināśakāraṇopalabdhiviṣayasyāpyabhāve<br />
            sarvavyavahāravilopa iti. soyaṃ nityānāmatīndriyatvādaviṣayatvāccotpattivināśayoḥ<br />
            'svapnaviṣayābhimānavat' ityaheturiti // 32 //
            </p>
         
         
         
         
         
         <p>  ********************** NySBh_4,1.33 **********************</p>
         
         
         <p>avasthitasyopādānasya dharmamātraṃ nivartate
            dharmamātramupajāyate sa khalūtpattivināśayorviṣayaḥ,
            yaccopajāyate tat prāgapyupajananādasti
            yacca nivartate tad nivṛttamapyastīti evaṃ
            ca sarvasya nityatvamiti---</p>
         
         
         <p>  NyS_4,1.33: na vyavasthānupapatteḥ //</p>
         
         
         <p>ayamupajana iyaṃ nivṛttiriti vyavasthā nopapadyate--
            upajātanivṛttayorvidyamānatvāt, ayaṃ dharma
            upajāto 'yaṃ nivṛtta iti sadbhāvāviśeṣādavyavasthā,
            idānīmupajananivṛttī nedānīmiti kālavyavasthā
            nopapadyate-- sarvadā vidyamānatvāt, asya dharmasyopajananivṛttī
            nāsyeti vyavasthānupapattiḥ-- ubhayoraviśeṣāt,
            anāgato 'tīta iti ca kālavyavasthānupapattiḥ--
            vartamānasya sadbhāvalakṣaṇatvāt|
            avidyamānasyātmalābha
            
            <p>
               upajano vidyamānasyātmahānaṃ nivṛttiḥ ityetasmin<br />
               sati naite doṣāḥ, tasmād yaduktam-- 'prāgapyupajananādasti<br />
               nivṛttaṃ cāsti ( iti) tadayuktamiti // 33 //
               </p>
         </p>
         
         
         
         
         
         <p>  ********************** NySBh_4,1.34 **********************</p>
         
         
         <p>ayamanya ekāntaḥ---</p>
         
         
         <p>  NyS_4,1.34: sarvaṃ pṛthag bhāvalakṣaṇapṛthaktvāt //</p>
         
         
         <p>sarvaṃ nānā |
            na kaścideko bhāvo vidyate, kasmāt ?, bhāvalakṣaṇapṛthaktvāt
            ubhāvasya lakṣaṇam |
            abhidhānam |
            yena lakṣyate bhāvaḥ sa samākhyāśabdaḥ tasya
            pṛthagviṣayatvāt |
            
            <p>
               sarvobhāvasamākhyāśabdaḥ samūhavācī, 'kumbhaḥ' iti saṃjñāśabdo gandharasarūpasparśasamūhe<br />
               badhnapārśvagrīvādisamūhe ca vartate, nidarśanamātraṃ<br />
               cedamiti // 34 //
               </p>
         </p>
         
         
         
         
         
         <p>  ********************** NySBh_4,1.35 **********************</p>
         
         
         <p>  NyS_4,1.35: nānekalakṣaṇairekabhāvaniṣpatteḥ //</p>
         
         
         <p>'anekavidhalakṣaṇaiḥ' iti madhyamapadalopī
            samāsaḥ, gandhādibhiśca guṇairbudhnādibhiścāvayavaiḥ
            saṃbaddha eko bhāvo niṣpadyate|
            
            <p>
               guṇavyatiriktaṃ<br />
               ca dravyam avayavātiriktaścāvayavīti,<br />
               vibhaktanyāyaṃ caitadubhayamiti // 35 //
               </p>
         </p>
         
         
         
         
         
         <p>  ********************** NySBh_4,1.36 **********************</p>
         
         
         <p>  NyS_4,1.36: athāpi lakṣaṇavyavasthānādevāpratiṣedhaḥ //</p>
         
         
         <p>'na kaścideko bhāvaḥ' ityayuktaḥ pratiṣedhaḥ,
            kasmāt ?. lakṣaṇavyavasthānādeva |
            yadiha lakṣaṇaṃ bhāvasya saṃjñāśabdabhūtaṃ tadekasmin
            vyavasthitam-- 'yaṃ kumbhamadrākṣaṃ taṃ spṛśāmi'
            
            <p>
               'yamevāsprākṣaṃ taṃ paśyāmīti. nāṇusamūho<br />
               gṛhyate iti. aṇusamūhe cāgṛhyamāṇe yad<br />
               gṛhyate tadekameveti //
               </p>
         </p>
         
         
         <p>athāpyetadanūktam--
            nāstyeko bhāvo yasmātsamudāyaḥ|
            ekānupapatternāstyeva samūhaḥ|
            nāstyeko bhāvo yasmāt samūhe bhāvaśabdaprayogaḥ, ekasya cānupapatteḥ
            samūho nopapadyate-- ekasamuccayo hi
            samūha iti, vyāhatatvādanupapannam-- 'nāstyeko bhāvaḥ' iti |
            yasya pratiṣedhaḥ pratijñāyate-- 'samūhe
            bhāvaśabdaprayogāt' iti hetuṃ bruvatā
            sa evābhyunujñāyate-- ekasamuccayo hi
            samūha iti |
            samūhe bhāvaśabdaprayogāditi
            
            <p>
               ca samūhamāśritya pratyekaṃ samūhipratiṣedhaḥ--<br />
               nāstyeko bhāva iti, soyamubhayato<br />
               vyāghātād yatkiñcana vāda iti // 36 //
               </p>
         </p>
         
         
         
         
         
         <p>  ********************** NySBh_4,1.37 **********************
            ayamapara ekāntaḥ---</p>
         
         
         <p>  NyS_4,1.37: sarvamabhāvo bhāveṣvitaretarābhāvasiddheḥ //</p>
         
         
         <p>yāvad bhāvajātaṃ tatsarvam abhāvaḥ, kasmāt ?,
            bhāveṣvitaretarābhāvasiddheḥ = 'asan gauraśvātmanā' 'anaśvo gauḥ' 'asann aśvo
            gavātmanā' 'agauravaśvaḥ' ity asatpratyayasya pratiṣedhasya
            ca bhāvaśabdena sāmānādhikaraṇyāt sarvamabhāva
            iti//</p>
         
         
         <p>pratijñāvākye padayoḥ pratijñāhetvośca
            vyāghātādayuktam //</p>
         
         
         <p>anekasyāśeṣatā sarvaśabdasyārthaḥ
            bhāvapratiṣedhaścābhāvaśabdasyārthaḥ. pūrvaṃ
            sopākhyam uttaraṃ nirupākhyam. tatra samupākhyāyamānaṃ
            kathaṃ nirupākhyam abhāvaḥ syāditi = na jātvabhāvo nirupākhyo 'nekatayā |
            aśeṣatayā śakyaḥ pratijñātumiti|
            sarvametadabhāva
            iti cet ? |
            yadidaṃ sarvamiti manyase tadbhāva ityevaṃ
            cet ? anivṛtto vyāghātaḥ-- anekamaśeṣaṃ ceti
            nābhāvapratyayena śakyaṃ bhavitum. asti cāyaṃ
            pratyayaḥ-- sarvamiti. tasmānnābhāva iti|
            pratijñāhetvośca
            vyāghātaḥ-- 'sarvamabhāvaḥ' iti bhāvapratiṣedhaḥ
            pratijñā. 'bhāveṣvitaretarābhāvasiddheḥ'
            itihetuḥ. bhāveṣvitaretarābhāvam anujñāya |
            āśritya cetaretarābhāvasiddhau sarvamabhāva
            
            <p>
               ityucyate. yadi sarvamabhāvaḥ ?<br />
               "bhāveṣvitaretarābhāvasiddheḥ"<br />
               iti nopapadyate. atha bhāveṣvitaretarābhāvasiddhi ? sarvamabhāva iti nopapadyate //
               37 //
               </p>
         </p>
         
         
         
         
         
         <p>  ********************** NySBh_4,1.38 **********************</p>
         
         
         <p>sūtreṇa cābhisaṃbandhaḥ---</p>
         
         
         <p>  NyS_4,1.38: na svabhāvasiddherbhāvānām //</p>
         
         
         <p>na sarvamabhāvaḥ, kasmāt ? svena bhāvena sadbhāvād bhāvānām |
            svena dharmeṇa bhāvā bhavantīti pratijñāyate |
            kaśca svo dharmo bhāvānām ?, dravyaguṇakarmaṇāṃ
            sadādi sāmānyam. dravyāṇāṃ kriyāvadityevamādirviśeṣaḥ.
            sparśaparyantāḥ pṛthivyā iti ca, pratyekaṃ cānanto
            bhedaḥ, sāmānyaviśeṣasamavāyānāṃ ca
            viśiṣṭā dharmā gṛhyante, soyamabhāvasya
            nirupākhyatvāt saṃpratyāyako 'rthabhedo na
            syāt. asti tvayaṃ tasmānna sarvamabhāva iti |
            atha vā---
            "na svabhāvasiddherbhāvānām"
            iti svarūpasiddheriti. gauritiprayujyamāne
            śabde jātiviśiṣṭaṃ dravyaṃ gṛhyate nābhāvamātram.
            yadi ca sarvamabhāvaḥ gaurityabhāvaḥ pratīyeta,
            gośabdena cābhāva ucyeta, yasmāttu gośabdaprayoge
            dravyaviśeṣaḥ pratīyate nābhāvastasmādayuktamiti/
            atha vā--
            "na svabhāvasiddheḥ"
            iti 'asan gauraśvātmanā' iti gavātmanā
            kasmānnocyate ? avacanād 'gavātmanā gaurasti'
            iti svabhāvasiddhiḥ, 'anaśvo 'śvaḥ' iti vā 'gauragauḥ'
            iti vā kasmānnocyate ? avacanāt svena
            rūpeṇa vidyamānatā dravyasyetivijñāyate|
            avyatirekapratiṣedhe
            ca bhāvānām asatpratyayasāmānādhikaraṇyam/
            saṃyogādisaṃbandho vyatirekaḥ atrāvyatireko 'bhedākhyasaṃbandhaḥ
            tatpratiṣedhe cāsatpratyayasāmānādhikaraṇyaṃ
            yathā-- 'na santi kuṇḍe badarāṇīti, 'asan
            gauraśvātmanā' 'anaśvogauḥ' iti ca gavāśvayoravyatirekaḥ
            pratiṣidhyate |
            gavāśvayorekatvaṃ nāstīti. tasmin pratiṣidhyamāne
            bhāvena gavā sāmādhikaraṇyamasatpratyayasya--
            'asan gauraśvātmanā' iti. yathā 'na santi kuṇḍe
            badarāṇīti kuṇḍe badarasaṃyoge pratiṣidhyamāne
            sadbhirasatpratyayasya sāmādhikaraṇyamiti
            // 38 //</p>
         
         
         
         
         
         <p>  ********************** NySBh_4,1.39 **********************</p>
         
         
         <p>  NyS_4,1.39: na svabhāvasiddhir āpekṣikatvāt //</p>
         
         
         <p>apekṣākṛtam āpekṣikam,
            hrasvāpekṣākṛtaṃ dīrghaṃ dīrghāpekṣākṛtaṃ
            hrasvam. na svenātmanāvasthitaṃ kiñcit|
            kasmāt ?
            apekṣāsāmarthyāt. tasmānna svabhāvasiddhirbhāvānāmiti
            // 39 //</p>
         
         
         
         
         
         <p>  ********************** NySBh_4,1.40 **********************</p>
         
         
         <p>  NyS_4,1.40: vyāhatatvādayuktam //</p>
         
         
         <p>yadi hrasvāpekṣākṛtaṃ dīrghaṃ kimidānīmapekṣya
            'hrasvam' iti gṛhyate ?|
            atha dīrghāpekṣākṛtaṃ
            hrasvam ? dīrghamanāpekṣikam, evamitaretarāśrayayorekābhāve 'nyatarābhāvādubhayābhāva
            ityapekṣāvyavasthānupapannā|
            svabhāvasiddhāv asatyāṃ samayoḥ parimaṇḍalayorvā dravyayorāpekṣike dīrghatvahrasvatve
            kasmānna bhavataḥ ?|
            apekṣāyāmanapekṣāyāṃ ca dravyayorabhedaḥ |
            yāvatī dravye apekṣamāṇe tāvatī evānapekṣamāṇe nānyataratra bhedaḥ |
            āpekṣikatve tu saty anyataratra viśeṣopajanaḥ syāditi|
            kimapekṣāsāmarthyamiticet ? dvayorgrahaṇe 'tiśyagrahaṇopapattiḥ|
            dve dravye paśyan ekatra vidyamānamatiśayaṃ gṛhṇāti
            tad dīrghamiti vyavasyati, yacca hīnaṃ gṛhṇāti
            tad hrasvamiti vyavasyatīti, etaccāpekṣāsāmarthyamiti
            // 40 //</p>
         
         
         
         
         
         <p>  ********************** NySBh_4,1.41 **********************</p>
         
         
         <p>atheme saṃkhyaikāntāḥ--
            sarvamekam-- sad aviśeṣāt, sarvaṃ dvedhā--
            nityānityabhedāt, sarvaṃ tredhā-- jñātā jñānaṃ
            jñeyamiti, sarvaṃ caturdhā-- pramātā pramāṇaṃ
            prameyaṃ pramitiriti, evaṃ yathāsaṃbhavamanye 'pīti/
            tatra parīkṣā---</p>
         
         
         <p>  NyS_4,1.41: saṃkhyaikāntāsiddhiḥ kāraṇānupapattyupapattibhyām //</p>
         
         
         <p>
            yadi sādhyasādhānayornānātvam ? ekānto<br />
            na sidhyati-- vyatirekāt, atha sādhyasādhanayorabhedaḥ ? evamapyekānto na sidhyati--
            sādhanābhāvāt,<br />
            na hi tamantareṇa kasyacit siddhiriti // 41 //
            </p>
         
         
         
         
         
         <p>  ********************** NySBh_4,1.42 **********************</p>
         
         
         <p>  NyS_4,1.42: na kāraṇāvayavabhāvāt //</p>
         
         
         <p>
            na saṃkhyaikāntānāmasiddhiḥ, kasmāt ?.<br />
            kāraṇasyāvayavabhāvāt = avayasavaḥ kaścit sādhanabhūta ity avyatirekaḥ/<br />
            evaṃ dvaitādīnāmapīti // 42 //
            </p>
         
         
         
         
         
         <p>  ********************** NySBh_4,1.43 **********************</p>
         
         
         <p>  NyS_4,1.43: niravayavatvādahetuḥ //</p>
         
         
         <p>"kāraṇasyāvayavabhāvāt"
            ityahetuḥ, kasmāt ? 'sarvamekam' ityanapavargeṇa
            pratijñāya kasyacidekatvamucyate tatra vyapavṛkto 'vayavaḥ
            sādhanabhūto nopapadyate, evaṃ dvaitādiṣvapīti/
            te khalvime saṃkhyaikāntā yadi viśeṣakāritasyārthabhedavistarasya
            pratyākhyānena vartante ? pratyākṣānumānāgamavirodhād
            mithyāvādā bhavanti|
            athābhyanujñānena vartante ? samānadharmakārito 'rthasaṃgraho viśeṣakāritaścārthabheda
            ityevamekāntatvaṃ jahatīti|
            
            <p>
               te khalvete<br />
               tattvajñānapravivekārthamekāntāḥ parīkṣitā<br />
               iti // 43 //
               </p>
         </p>
         
         
         
         
         
         <p>  ********************** NySBh_4,1.44 **********************</p>
         
         
         <p>pretyabhāvānantaraṃ phalam|
            tasmin---</p>
         
         
         <p>  NyS_4,1.44: sadyaḥ kālāntare ca phalaniṣpatteḥ saṃśayaḥ //</p>
         
         
         <p>'pacati dogdhīti sadyaḥ phalam
            odanapayasī, 'karṣati vapatīti kālāntare
            phalaṃ śasyādhigama iti, asti ceyaṃ kriyā--</p>
         
         
         <p>"agnihotraṃ juhuyāt svargakāmaḥ"
            iti etasyāḥ phale saṃśayaḥ // 44 //</p>
         
         
         
         
         
         <p>  ********************** NySBh_4,1.45 **********************</p>
         
         
         <p>  NyS_4,1.45: na sadyaḥ kālāntaropabhogyatvāt //</p>
         
         
         <p>svargaḥ phalaṃ śrūyate tacca bhinne 'smin dehabhedādutpadyate iti na sadyaḥ,
            grāmādikāmānāmārambhaphalamiti // 45 //</p>
         
         
         
         
         
         <p>  ********************** NySBh_4,1.46 **********************</p>
         
         
         <p>  NyS_4,1.46: kālāntareṇāniṣpattir hetuvināśāt //</p>
         
         
         <p>
            dhvastāyāṃ pravṛttau pravṛtteḥ phalaṃ na kāraṇamantareṇotpattamarhati--<br />
            na khalu vai vinaṣṭāt kāraṇāt kiñcidutpadyate<br />
            iti // 46 //
            </p>
         
         
         
         
         
         <p>  ********************** NySBh_4,1.47 **********************</p>
         
         
         <p>  NyS_4,1.47: prāṅ niṣpattervṛkṣaphalavat tat syāt //</p>
         
         
         <p>yathā phalārthinā vṛkṣamūle sekādi parikarma kriyate taṃmiṃśca pradhvaste
            pṛthivīdhāturabdhātunā saṃgṛhīte āntareṇa
            tejasā pacyamāno rasadravyaṃ nirvartayati
            sa dravyabhūto raso vṛkṣānugataḥ pākaviśiṣṭo
            vyūhaviśeṣeṇa saṃniviśamānaḥ parṇādi
            phalaṃ nirvartayati evaṃ pariṣekādi karmacārthavat--
            na ca vinaṣṭāt phalaniṣpattiḥ|
            tathā pravṛttyā
            saṃskāro dharmādharmalakṣaṇo janyate sa jāto
            nimittāntarānugṛhītaḥ kālāntare phalaṃ
            
            <p>
               niṣpādayatīti. uktaṃ caitat--<br />
               "pūrvakṛtaphalānubandhāt tadutpattiḥ 3-2-62"<br />
               iti // 47 //
               </p>
         </p>
         
         
         
         
         
         <p>  ********************** NySBh_4,1.48 **********************</p>
         
         
         <p>tadidaṃ prāṅ
            niṣpatterniṣpadyamānam--</p>
         
         
         <p>  NyS_4,1.48: nāsan na san na sadasat sadasatorvaidharmyāt //</p>
         
         
         <p>prāṅniṣpatterniṣpattidharmakaṃ
            nāsat-- upādānaniyamāt |
            kasyacidutpattaye kiñcidupādeyaṃ na sarvaṃ
            sarvasyety asadbhāve niyamo nopapadyate
            iti|
            na sat-- prāgutpattervidyamānasyotpattiranupapanneti/
            na sadasat-- sadasatorvaidharmyāt = 'sat' ityarthābhyanujñā. 'asat' ityarthapratiṣedhaḥ
            etayorvyāghāto vaidharmyaṃ vyāghātādavyatirekānupapattiriti
            // 48 //</p>
         
         
         
         
         
         <p>  ********************** NySBh_4,1.49 **********************</p>
         
         
         <p>  NyS_4,1.49: prāgutpatterutpattidharmakam asad ity addhā, kasmād utpādavyayadarśanāt
            //</p>
         
         
         <p>yatpunaruktam--
            'prāgutpatteḥ kāryaṃ nāsat-- upādānaniyamāt'
            iti ?---
            // 49 //</p>
         
         
         
         
         
         <p>  ********************** NySBh_4,1.50 **********************</p>
         
         
         <p>  NyS_4,1.50: buddhisiddhaṃ tu tad asat //</p>
         
         
         <p>idamasyotpattaye samarthaṃ na
            sarvamiti prāgutpatterniyatakāraṇaṃ kāryaṃ
            buddhyā siddham-- utpattiniyamadarśanāt
            tasmādupādānaniyamasyopapattiḥ|
            sati tu
            kārye prāgutpatterutpattireva nāstīti
            // 50 //</p>
         
         
         
         
         
         <p>  ********************** NySBh_4,1.51 **********************</p>
         
         
         <p>  NyS_4,1.51: āśrayavyatirekād vṛkṣaphalotpattivadityahetuḥ //</p>
         
         
         <p>
            mūlasekādi parikarma phalaṃ cobhayaṃ<br />
            vṛkṣāśrayam. karma ceha śarīre phalaṃ cāmutreti<br />
            āśrayavyatirekādaheturiti // 51 //
            </p>
         
         
         
         
         
         <p>  ********************** NySBh_4,1.52 **********************</p>
         
         
         <p>  NyS_4,1.52: prīterātmāśrayatvādapratiṣedhaḥ //</p>
         
         
         <p>
            prītirātmapratyakṣatvādātmāśrayā tadāśrayameva<br />
            karma dharmasaṃjñitam-- dharmasyātmaguṇatvāt<br />
            tasmādāśrayavyatirekānupapattiriti // 52 //
            </p>
         
         
         
         
         
         <p>  ********************** NySBh_4,1.53 **********************</p>
         
         
         <p>  NyS_4,1.53: na putrapaśustrīparicchadahiraṇyānnādiphalanirdeśāt //</p>
         
         
         <p>putrādi phalaṃ nirdiśyate na prītiḥ--
            "grāmakāmo yajeta" "putrakāmo yajeta"
            iti. tatra yaduktam-- 'prītiḥ phalam' iti etadayuktam
            // 53 //</p>
         
         
         
         
         
         <p>  ********************** NySBh_4,1.54 **********************</p>
         
         
         <p>  NyS_4,1.54: tatsaṃbandhāt phalaniṣpattesteṣu phalavadupacāraḥ //</p>
         
         
         <p>putrādisaṃbandhāt
            phalaṃ prītilakṣaṇamutpadyate iti putrādiṣu
            
            <p>
               phalavadupacāro yathānne prāṇaśabdaḥ--<br />
               "annaṃ vai prāṇāḥ"<br />
               iti // 54 //
               </p>
         </p>
         
         
         
         
         
         <p>  ********************** NySBh_4,1.55 **********************</p>
         
         
         <p>phalānantaraṃ duḥkhamuddiṣṭamuktaṃ ca--
            "bādhanālakṣaṇaṃ duḥkham 1-1-21"
            iti. tat kimidaṃ pratyātmavedanīyasya |
            sarvajantupratyakṣasya sukhasya pratyākhyānam ? āhosvidanyaḥ kalpaḥ ? iti, anya ityāha,
            katham ?, na vai sarvalokasākṣikaṃ sukhaṃ śakyaṃ pratyākhyātum |
            ayaṃ tu janmamaraṇaprabandhānubhavanimittād duḥkhād nirviṇṇasya duḥkhaṃ jihāsato duḥkhasaṃjñābhāvanopadeśo
            duḥkhahānārtha iti |
            kayā yuktyā ?, sarve khalu sattvanikāyāḥ sarvāṇyutpattisthānāni sarvaḥ punarbhavo
            bādhanānuṣakto duḥkhasāhacaryāt
            "bādhanālakṣaṇaṃ duḥkham 1-1-21"
            ityuktam. ṛṣibhirduḥkhasaṃjñābhāvanamupadiśyate,
            atra ca heturupādīyate---</p>
         
         
         <p>  NyS_4,1.55: vividhabādhanāyogād duḥkhameva janmotpattiḥ //</p>
         
         
         <p>janma |
            jāyate iti śarīrendriyabuddhayaḥ, śarīrādīnāṃ
            saṃsthānaviśiṣṭānāṃ prādurbhāva utpattiḥ,
            vividhā ca bādhanā-- hīnā madhyamā utkṛṣṭā
            ceti. utkṛṣṭā nārakiṇāṃ. tiraścāṃ tu madhyamā,
            manuṣyāpāṃ hīnāḥ. devānāṃ hīnatarā vītarāgāṇāṃ
            ca, evaṃ sarvamutpattisthānaṃ vividhabādhanānuṣaktaṃ
            paśyataḥ sukhe tatsādhaneṣu ca śarīrendriyabuddhiṣu
            duḥkhasaṃjñā vyavatiṣṭhate. duḥkhasaṃjñāvyavasthānāt
            sarvalokeṣv anabhiratisaṃjñā bhavati. anabhiratisaṃjñāmupāsīnasya
            sarvalokaviṣayātṛṣṇā vicchidyate. tṛṣṇāprahāṇāt
            sarvaduḥkhād vimucyate iti, yathā
            viṣayogāt payo viṣayamiti budhyamāno
            nopādatte. anupādadāno maraṇaduḥkhaṃ nāpnoti
            // 55 //</p>
         
         
         
         
         
         <p>  ********************** NySBh_4,1.56 **********************</p>
         
         
         <p>duḥkhoddeśastu na
            sukhasya pratyākhyānam, kasmāt ?---</p>
         
         
         <p>  NyS_4,1.56: na sukhasyāpyantarālaniṣpatteḥ //</p>
         
         
         <p>
            khalvayaṃ duḥkhoddeśaḥ sukhasya pratyākhyānam,<br />
            kasmāt ?, sukhasyāntarālaniṣpateḥ |<br />
            niṣpadyate khalu bādhanāntarāleṣu sukhaṃ pratyātmavedanīyaṃ<br />
            śarīriṇāṃ tadaśakyaṃ pratyākhyātumiti // 46 //
            </p>
         
         
         
         
         
         <p>  ********************** NySBh_4,1.57 **********************</p>
         
         
         <p>athāpi---</p>
         
         
         <p>  NyS_4,1.57: bādhanānivṛttervedayataḥ paryeṣaṇadoṣādapratiṣedhaḥ //</p>
         
         
         <p>sukhasya duḥkhoddeśeneti prakaraṇāt, paryeṣaṇam |
            prārthanā |
            viṣayārjanatṛṣṇā. paryeṣaṇasya doṣo yadayaṃ
            vedayamānaḥ prārthayate. taccāsya prārthitaṃ na
            saṃpadyate. saṃpadya vā vipadyate. nyūnaṃ vā saṃpadyate.
            bahupratyanīkaṃ vā saṃpadyate. ityetasmāt
            paryeṣaṇadoṣāt nānāvidho mānasaḥ saṃtāpo
            bhavati. evaṃ vedayataḥ paryeṣaṇadoṣād bādhanāyā
            anavṛttiḥ. bādhanānivṛtterduḥkhasaṃjñābhāvanamuddiśyate.
            anena kāraṇena duḥkhaṃ janma na tu sukhasyābhāvāditi/
            
            <p>
               athāpyetadanūktam---<br />
               "kāmaṃ kāmayamānasya yadā kāmaḥ samṛdhyate|<br />
               athainamaparaḥ kāmaḥ kṣiprameva prabādhate //"
               </p>
            "api cedudanemi samantād bhūmimālabhate sagavāśvāṃ na sa tena dhanena dhanaiṣī tṛpyati
            kiṃ nu sukhaṃ dhanakāme"
            iti // 57 //</p>
         
         
         
         
         
         <p>  ********************** NySBh_4,1.58 **********************</p>
         
         
         <p>  NyS_4,1.58: duḥkhavikalpe sukhābhimānācca //</p>
         
         
         <p>duḥkhasaṃjñābhāvanopadeśaḥ
            kriyate, ayaṃ khalu sukhasaṃvedane vyavasthitaḥ
            sukhaṃ paramapuruṣārthaṃ manyate-- na sukhādanyad
            niḥśreyasamasti. sukhe prāpte caritārthaḥ kṛtakaraṇīyo
            bhavati. mithyāsaṃkalpāt mukhe tatsādhaneṣu
            ca viṣayeṣu saṃrajyate. saṃraktaḥ sukhāya
            ghaṭate. ghaṭamānasyāsya janmajarāvyādhiprāyaṇāniṣṭasaṃyogeṣṭaviyogaprārthitānupapattinimittamanekavidhaṃ
            yāvad duḥkhamutpadyate taṃ duḥkhavikalpaṃ sukhamityabhimanyate.
            sukhāṅgabhūtaṃ duḥkhaṃ-- na duḥkhamanāsādya śakyaṃ
            sukhamavāptum. tādarthyāt sukhamevedamiti
            sukhasaṃjñopahataprajñaḥ-- 'jāyasya mriyasva saṃghāva'
            iti saṃsāraṃ nātivartate. tadasyāḥ sukhasaṃjñānayāḥ
            pratipakṣo duḥkhasaṃjñābhāvanamupadiśyate. duḥkhānuṣaṅgād
            duḥkhaṃ janmeti na sukhasyābhāvāt|
            yadyevaṃ kasmāt 'duḥkhaṃ janma' iti nocyate ?. soyamevaṃ
            vācye yadevakāha--
            "duḥkhameva janma 55"
            iti tena sukhābhāvaṃ jñāpayatīti, janmavinigrahārthīyo
            vai khalvayamevaśabdaḥ, katham ? na duḥkhaṃ janma
            svarūpataḥ kiṃ tu duḥkhopacārāt. evaṃ sukhamapīti
            etad anenaiva nivartyate na tu duḥkhameva janmeti
            // 58 //</p>
         
         
         
         
         
         <p>  ********************** NySBh_4,1.59 **********************</p>
         
         
         <p>duḥkhopadeśānantaramapavargaḥ sa pratyākhyāyate---</p>
         
         
         <p>  NyS_4,1.59: ṛṇakleśapravṛttyanubandhādapavargābhāvaḥ //</p>
         
         
         <p>ṛṇānubandhānnāstyapavargaḥ = "jāyamāno ha vai brāhmaṇastribhirṛṇairṛṇavān
            jāyate-- brahmacaryeṇa ṛṣibhyo yajñena devebhyaḥ prajāyā pitṛbhyaḥ"
            iti ṛṇāni. teṣāmanubandhaḥ |
            svakarmabhiḥ saṃbandhaḥ-- karmasaṃbandhavacanāt--</p>
         
         
         <p>"jarāmarya vā etatsatraṃ yadagnihotraṃ darśapūrṇamāsau
            ceti ujarayā ha eṣa tasmāt satrādvimucyate mṛtyunā ha vā"
            iti ṛṇānubandhādapavargānuṣṭhānakālo nāstīty apavargābhāvaḥ/
            kleśānubandhānnastyapavargaḥ |
            kleśānubaddha evāyaṃ mriyate kleśānubaddhaśca
            jāyate nāsya kleśānubandhavicchedo gṛhyate/
            pravṛttyanubandhānnāstyapavargaḥ |
            janmaprabhṛty ayaṃ yāvatprāyaṇaṃ vāgbuddhiśarīrārambheṇāvimukto
            
            <p>
               gṛhyate tatra yaduktam--<br />
               "duḥkhajanmapravṛttidoṣamithyājñānānāmuttarottarāpāye tadanantarāpāyādapavargaḥ 1-1-2"<br />
               iti tadanupapannamiti // 59 //
               </p>
         </p>
         
         
         
         
         
         <p>  ********************** NySBh_4,1.60 **********************</p>
         
         
         <p>atrābhidhīyate-- yattāvat 'ṛṇānubandhāt'
            iti ?. ṛṇairiva ṛṇairiti ---</p>
         
         
         <p>  NyS_4,1.60: pradhānaśabdānupapatterguṇaśabdenānubādo nindāpraśaṃsopapatteḥ //</p>
         
         
         <p>"ṛṇaiḥ" iti nāyaṃ pradhānaśabdaḥ, yatra khalvekaḥ pratyādeyaṃ
            dadāti dvitīyaśca pratideyaṃ gṛhṇāti tatrāsya
            dṛṣṭatvāt pradhānamṛṇaśabdaḥ. na caitadihopapadyate
            pradhānaśabdānupapatterguṇaśabdenāyamanuvādaḥ--
            ṛṇairiva ṛṇairiti, prayuktopamaṃ caitad
            yathā--
            "agnirmāṇavakaḥ" iti = anyatra dṛṣṭaścāyamṛṇaśabda iha prayujyate
            yathāgniśabdo māṇavake |
            kathaṃ guṇaśabdenānuvādaḥ ?, nindāprasaṃsopapatteḥ = karmalope ṛṇīva ṛṇādānād nindyate.
            karmānuṣṭhāne ca ṛṇīva ṛṇadānād praśasyate sa evopamārtha iti/
            "jāyamānaḥ"
            iti guṇaśabdaḥ-- viparyaye 'nadhikārāt = "jāyamāno ha vai brāhmaṇaḥ"
            iti ca śabdo gṛhasthaḥ saṃpadyamānaḥ, jāyamāna iti
            uyadāyaṃ gṛhastho jāyate tadā karmabhiradhikriyate--
            mātṛto jāyamānasyānadhikārāt
            uyadā tu mātṛto jāyate kumāro na
            tadā karmabhiradhikriyate-- arthinaḥ śaktasya cādhikārāt = arthinaḥ karmabhiradhikāraḥ--
            karmavidhau kāmasaṃyogasmṛteḥ--</p>
         
         
         <p>"agnihotraṃ juhuyāt svargakāmaḥ"
            ityevamādi, śaktasya ca pravṛttisaṃbhavāt
            uśaktasya karmabhiradhikāraḥ-- pravṛttisaṃbhavāt
            uśaktaḥ khalu vihite karmaṇi pravartate netara
            iti|
            ubhayābhāvastu pradhānaśabdārthe|
            mātṛto
            jāyamāne kumāre ubhayam = arthitā śaktiśca na bhavatīti, na bhidyate laukikād
            vākyād vaidikaṃ vākyam-- prekṣāpūrvakāripuruṣapraṇītatvena,
            tatra laukikastāvadaparīkṣakopi na jātamātraṃ
            kumāramevaṃ brūyāt-- 'adhīṣva yajasva brahmacaryaṃ
            cara' iti. kuta eṣa ṛṣirupapannānavadyavādī
            upadeśārthena prayukta upadiśati ?, na khalu vai
            nartakondheṣu pravartate na gāyano badhireṣviti/
            upadiṣṭārthavijñānaṃ copadeśaviṣayaḥ |
            yaścopadiṣṭamarthaṃ vijānāti taṃ pratyupadeśaḥ
            kriyate na caitadasti jāyamānakumārake
            iti|
            gārhasthyaliṅgaṃ ca mantrabrāhmaṇaṃ karmābhivadati |
            
            <p>
               yacca mantrabrāhmaṇaṃ karmābhivadati tat patnīsaṃbandhādinā<br />
               gārhasthyaliṅgenopapannaṃ tasmād gṛhasthoyaṃ<br />
               jāyamāno 'bhidhīyate iti //
               </p>
         </p>
         
         
         <p>arthitvasya cāvipariṇāme
            jarāmaryavādopapattiḥ|
            yāvaccāsya phalenārthitvaṃ
            na vipariṇamate |
            na nivartate tāvadanena karmānuṣṭheyamityupapadyate
            jarāmaryavādastaṃ pratīti.
            "jarayā ha vā"
            ityāyuṣasturīyasya |
            caturthasya pravrajyāyuktasya vacanam--
            "jarayā ha vā eṣa etasmādvimucyate"
            iti. āyuṣasturīyam |
            caturthaṃpravrajyāyuktaṃ jaretyucyate-- tatra
            hi pravrajyā vidhīyate, atyantajarāsaṃyoge</p>
         
         
         <p>"jarayā ha vā"
            ityanarthakam|
            'aśakto vimucyate' ityetadapi
            nopapadyate-- svayamaśaktasya bāhyāṃ śaktimāha--</p>
         
         
         <p>"antevāsī vā juhuyāt brahmaṇā sa parikrītaḥ. kṣīrahotā vā juhuyād dhanena sa parikrītaḥ"
            iti athāpi vihitaṃ vānūdyeta ? kāmādvārthaḥ
            parikalpyeta ? vihitānuvacanaṃ nyāyyamiti,
            ṛṇavānivāsvatantro gṛhyasthaḥ karmasu pravartate
            ityupapannaṃ vākyasya sāmarthyam|
            phalasya hi sādhanāni prayatnaviṣayo na phalaṃ. tāni saṃpannāni phalāya kalpante|
            vihitaṃ ca jāyamānaṃ vidhīyate ca jāyamānaṃ tena yaḥ saṃbadhyate
            soyaṃ jāyamāna iti|
            pratyakṣavidhānābhāvāditicet ? na-- pratiṣedhasyāpi pratyakṣavidhānābhāvāditi/
            pratyakṣato vidhīyate gārhasthyaṃ brāhmaṇena yadi
            cāṃśramāntaramabhaviṣyat tadapi vyadhāsyat
            pratyakṣataḥ. pratyakṣavidhānābhāvānnāstyāśramāntaramiti,
            na-- pratiṣedhasyāpi pratyakṣavidhānābhāvāt = na pratiṣedhopi vai brāhmaṇena pratyakṣato
            vidhīyate-- 'na santyāśramāntarāṇi eka eva
            gṛhasthāśramaḥ' iti. pratiṣedhasya pratyakṣato 'śravaṇādayuktametaditi
            // adhikārācca vidhānaṃ vidyāntaravat //</p>
         
         
         <p>yathā śāstrāntarāṇi sve sve 'dhikāre pratyakṣato
            vidhāyakāni nārthāntarābhāvād evamidaṃ
            brāhmaṇaṃ gṛhasthaśāstraṃ sve 'dhikāre pratyakṣato
            vidhāyakaṃ nāśramāntarāṇāmabhāvāditi|
            ṛgbrāhmaṇaṃ cāpavargābhidhāyy abhidhīyate |
            ṛcaśca brāhmaṇāni cāpavargābhivādīna bhivanti.
            ṛvaśca tāvat--
            "karmabhirmṛtyumṛṣayo niṣeduḥ prajāvanto draviṇamicchamānāḥ, athāpare
            ṛṣayo manīṣiṇaḥ paraṃ karmabhyo 'mṛtatvamānaśuḥ,"
            "na karmaṇā na prajayā dhanena tyāgenaike amṛtatvamānaśuḥ"
            "pareṇa nākaṃ nihitaṃ guhāyāṃ vibhrājate tad yatayo viśanti"
            "vedāhametaṃpuruṣaṃ mahāntamādityavarṇaṃ tamasaḥ parastāt.
            tameva viditvātimṛtyumeti nānyaḥ panthā vidyate 'yanāya" |
            atha brāhmaṇāni--
            "trayo dharmaskandhāḥ-- yajño 'dhyayanaṃ dānamiti prathamastapa
            eva dvitīyo brahmacāryācāryakulavāsīti
            tṛtīyo 'tyantamātmānamācāryakule 'vasādayan
            sarve evaite puṇyalokā bhavanti brahmasaṃstho 'mṛtatvameti"
            "etameva pravrājino lokamabhīpsantaḥ pravrajantīti"
            "atho khalvāhuḥ-- kāmamaya evāyaṃ puruṣa
            iti sa yathākāmo bhavati tathākraturbhavati
            yathākraturbhavati tatkarma kurute yatkarma kurute
            tadabhisaṃpadyate"
            iti karmabhiḥ saṃsaraṇamuktvā prakṛtamanyadupadiśanti--</p>
         
         
         <p>"iti tu kāmayamāno 'thākāmayamāno yo 'kāmo
            niṣkām ātmakāma āptakāmo bhavati na tasya
            prāṇā utkrāmanti ihaiva samavalīyante brahmaiva
            san brahmāpyeti"
            iti, tatra yaduktam-- 'ṛṇānubandhādapavargābhāvaḥ'
            iti etadayuktamiti/
            "yecatvāraḥ pathayo devayānāḥ"
            iti ca cātugaśramyaśruteraikāśramyānupapattiḥ/
            phalārthinaścedaṃ brāhmaṇam--
            "jarāmaryaṃ vā etatsatraṃ yadagrihotraṃ darśapūrṇamāsau ca" iti
            // 60 //</p>
         
         
         
         
         
         <p>  ********************** NySBh_4,1.61 **********************
            katham ?---</p>
         
         
         <p>  NyS_4,1.61: samāropaṇādātmanyapratiṣedhaḥ //</p>
         
         
         <p>"prājāpattyāmiṣṭiṃ nirupya nasyāṃ sarvavedasaṃ hutvā ātmanyagnīn samāropya brāhmaṇaḥ
            pravrajet"
            iti śrūyate tena vijānīmaḥ-- prajāvittalokaiṣaṇābhyo
            vyutthitasya nivṛtte phalārthitve samāropaṇaṃ
            vidhīyate iti, evaṃ ca brāhmaṇāni--
            "so 'nyad vratamupākariṣyamāṇo yājñavalkyo maitreyīmitihovāca--
            pravrajiṣyan vā are ahamasmāt sthānādasmi
            hanta te 'nayā kātyāyanyā sahāntaṃ karavāṇīti.
            athāpyuktānuśāsanāsi maitreyi etāvadare
            khalvamṛtatvamiti hoktvā yājñavalkyaḥ pravavrāja"
            iti// 61 //</p>
         
         
         
         
         
         <p>  ********************** NySBh_4,1.62 **********************</p>
         
         
         <p>  NyS_4,1.62: pātracayāntānupapatteśca phalābhāvaḥ //</p>
         
         
         <p>jarāmarye ca karmaṇy aviśeṣeṇa
            kalpyamāne sarvasya pātracayāntāni karmāṇīti
            prasajyate tatraiṣaṇāvyutthānaṃ na śrūyeta--
            "etaddha sma vai tatpūrve brāhmaṇā anūcānā vidvāṃsaḥ
            prajāṃ na kāmayante kiṃ prajayā kariṣyāmo
            yeṣāṃ noyamātmāyaṃ loka iti. te ha
            sma putraiṣaṇāyāśca vittaiṣaṇāyāśca lokaiṣaṇāyāśca
            vyutthāyātha bhikṣācaryaṃ caranti"
            iti, eṣaṇābhyaśca vyutthitasya pātracayāntāni
            karmāṇi nopapadyante iti nāviśeṣeṇa kartuḥ
            prayojakaṃ phalaṃ bhavatīti|
            cāturāśramyavidhānāccetihāsapurāṇadharmaśāstreṣvaikāśramyānupapattiḥ/
            tadapramāṇamiticet ? na-- pramāṇena prāmāṇyābhyanujñānāt/
            pramāṇena khalu brāhmaṇenetihāsapurāṇasya
            prāmāṇyamabhyanujñāyate--
            "te vā khalvete atharvāṅgirasa etaditihāsapurāṇamabhyavadan
            itihāsapurāṇaṃ pañcamaṃ vedānāṃ vedaḥ"
            iti. tasmād ayuktametat-- aprāmāṇyamiti/
            aprāmāṇye ca dharmaśāstrasya prāṇabhṛtāṃ
            vyavahāralopāt lokocchedaprasaṅgaḥ,
            draṣṭṛpravaktṛsāmānyāccāprāmāṇyānupapattiḥ = ye eva mantrabrāhmaṇasya draṣṭāraḥ pravaktāraśca
            te khalvitihāsapurāṇasya dharmaśāstrasya
            ceti|
            viṣayavyavasthānācca yathāviṣayaṃ prāmāṇyam = anyo mantrabrāhmaṇasya viṣayo 'nyaścetihāsapurāṇadharmaśāstraṇāmiti
            |
            yajño mantrabrāhmaṇasya. lokavṛttamitihāsapurāṇasaya.
            lokavyavahāravyavasthānaṃ dharmaśāstrasya
            viṣayaḥ, tatraikena na sarvaṃ vyavasthāpyate
            iti yathāviṣayametāni pramāṇānīndriyādivaditi
            // 62 //</p>
         
         
         
         
         
         <p>  ********************** NySBh_4,1.63 **********************</p>
         
         
         <p>yatpunaretat-- kleśānubandhasyāvicchedāditi--</p>
         
         
         <p>  NyS_4,1.63: suṣuptasya svapnādarśane kleśābhāvādapavargaḥ //</p>
         
         
         <p>yathā suṣuptasya khalu svapnādarśane
            
            <p>
               rāgānubandhaḥ sukhaduḥkhānubandhaśca vicchidyate<br />
               tathāpavargepīti, etacca brahmavido muktasyātmano<br />
               rūpamudāharantīti // 63 //
               </p>
         </p>
         
         
         
         
         
         <p>  ********************** NySBh_4,1.64 **********************</p>
         
         
         <p>yadapi pravṛttyanubandhāditi---</p>
         
         
         <p>  NyS_4,1.64: na pravṛttiḥ pratisaṃdhānāya hīnakleśasya //</p>
         
         
         <p>prakṣīṇeṣu rāgadveṣāmoheṣu
            pravṛttirna pratisaṃdhānāya, pratisaṃdhistu pūrvajanmanivṛttau
            punarjanma taccādṛṣṭakāritaṃ tasyāṃ prahīṇāyāṃ
            janmāntarābhāvaḥ |
            apratisaṃdhānam |
            apavargaḥ|
            karmavaiphalyaprasaṅga iticet ? na--
            karmavipākapratisaṃvedanasyāpratyākhyānāt/
            pūrvajanmanivṛttau punarjanma na bhavatītyucyate
            
            <p>
               na tu karmavipākapratisaṃvedanaṃ pratyākhyāyate,<br />
               sarvāṇi pūrvakarmāṇi hyante janmani vipacyante<br />
               iti // 64 //
               </p>
         </p>
         
         
         
         
         
         <p>  ********************** NySBh_4,1.65 **********************</p>
         
         
         <p>  NyS_4,1.65: na kleśasaṃtateḥ svābhāvikatvāt //</p>
         
         
         <p>
            nopapadyate kleśānubandhavicchedaḥ,<br />
            kasmāt ?, kleśasaṃtateḥ svābhāvikatvāt = anādiriyaṃ kleśasaṃtatiḥ na cānādiḥ<br />
            śakya ucchettumiti // 65 //
            </p>
         
         
         
         
         
         <p>  ********************** NySBh_4,1.66 **********************</p>
         
         
         <p>atra kaścit parīhāramāha---</p>
         
         
         <p>  NyS_4,1.66: prāgutpatterabhāvānityatvavat svābhāvikepyanityatvam //</p>
         
         
         <p>yathānādiḥ prāgutpatterabhāva utpannena bhāvena nivartyate
            evaṃ svābhāvikī kleśasaṃtatiranityeti
            // 66 //</p>
         
         
         
         
         
         <p>  ********************** NySBh_4,1.67 **********************</p>
         
         
         <p>  NyS_4,1.67: aṇuśyāmatānityatvavaddha //</p>
         
         
         <p>apara āha-- yathānādiraṇuśyāmatā atha
            cāgnisaṃyogādanityā tathā kleśasaṃtatirapīti
            // 67 //</p>
         
         
         <p>sataḥ khalu dharmo nityatvamanityatvaṃ ca
            tattvaṃ bhāve 'bhāve bhāktamiti|
            'anādiraṇuśyāmatā'
            iti hetvabhāvādayuktam|
            anutpattidharmakamanityamiti
            nātra heturastīti/</p>
         
         
         
         
         
         <p>  ********************** NySBh_4,1.68 **********************</p>
         
         
         <p>ayaṃ tu samādhiḥ---</p>
         
         
         <p>  NyS_4,1.68: na saṃkalpanimittatvācca rāgādīnām //</p>
         
         
         <p>'karmanimittatvāditaretaranimittatvācca'
            iti samuccayaḥ, mithyāsaṃkalpebhyo rañjanīyakopanīyamohanīyebhyo
            rāgadveṣamohā utpadyante, karma ca kattvanikāyanirvartakaṃ
            naiyamikān rāgadveṣamohān nirvartayati--
            niyamadarśanāt |
            dṛśyate hi kaścitsattvanikāyo rāgabahulaḥ
            kaścid dveṣabahulaḥ kaścid
            mohabahulaḥ iti, itaretaranimittā ca
            rāgādīnāmutpattiḥ
            umūḍho rajyati mūḍhaḥ kupyati. rakto muhyati.
            kupito muhyati|
            sarvamithyāsaṃkalpānāṃ
            tattvajñānādanutpattiḥ kāraṇānutpattau ca kāryānutpatteriti
            rāgādīnāmatyantamanutpattiriti|
            'anādiśca kleśasaṃtatiḥ' ity ayuktam-- sarve ime khalvādhyātmikā
            bhāvā anādinā prabandhena pravartante śarīrādayo.
            na jātvatra kaścidanutpannapūrvaḥ prathamata utpadyate 'nyatra
            tattvajñānāt|
            na caivaṃ saty anutpattidharmakaṃ
            kiñcid vyayadharmakaṃ pratijñāyate iti/
            karma ca sattvanikāyanirvartakaṃ tattvajñānakṛtād
            mithyāsaṃkalpavighātānna rāgādyutpattinimittaṃ
            bhavati sukhaduḥkhasaṃvittiphalaṃ tu bhavatīti
            // 68 //</p>
         
         
         <p>// iti vātsyāyanaviracite nyāyabhāṣye caturthādhyāyasya prathamamāhnikaṃ samāptam
            /</p>
         
         
         
         
         
         <p>atha nyāyabhāṣyacaturthādhyāyasya dvitīyamāhnikam</p>
         
         
         <p>kiṃ nu khalu bho yāvanto viṣayāstāvatsu pratyekaṃ tattvajñānamutpadyate ? atha kvacidutpadyate
            ? iti|
            kaścātra viśeṣaḥ ?, na tāvadekaikatra |
            yāvadviṣayamutpadyate-- jñeyānāmānantyāt, nāpi kvacidutpadyate-- tatra notpadyate
            tatrānivṛtto moha iti mohaśeṣaprasaṅgaḥ-- na cānyaviṣayeṇa tattvajñānenānyaviṣayo
            mohaḥ śakyaḥ pratiṣeddhumiti|
            mithyājñānaṃ vai khalu moho na tattvajñānasyānutpattimātraṃ tacca mithyājñānaṃ yatra
            viṣaye pravartamānaṃ saṃsārabījaṃ bhavati sa viṣayastattvato jñeya iti|
            kiṃ punastanmithyājñānam ?, anātmanyātmagrahaḥ |
            ahamasmīti moho 'haṅkāra iti. anātmānaṃ khalvahamasmīti paśyato dṛṣṭirahaṅkāra iti|
            kiṃ punastadarthajātaṃ yadviṣayo 'haṅkāraḥ ?, śarīrendriyamanovedanābuddhayaḥ|
            kathaṃ tadviṣayo 'haṅkāraḥ saṃsārabījaṃ bhavati ?, ayaṃ khalu śarīrādyarthajātam ahamasmīti
            vyavasitaḥ taducchedenātmocchedaṃ manyamāno 'nucchedatṛṣṇāpariplutaḥ punaḥ punastadupādatte
            tadupādadāno janmamaraṇāya yatate tenāviyogād nātyantaṃ duḥkhādvimucyate iti|
            yastu duḥkhaṃ duḥkhāyatanaṃ duḥkhānuṣaktaṃ sukhaṃ ca sarvamidaṃ duḥkhamiti paśyati
            sa duḥkhaṃ parijānāti parijñātaṃ ca duḥkhaṃ prahīṇaṃ bhavati-- anupādānāt saviṣānnavat,
            evaṃ doṣān karma ca duḥkhaheturiti paśyati|
            na cāprahīṇeṣu doṣeṣu duḥkhaprabandhocchedena śakyaṃ bhavitumiti doṣān jahāti. prahīṇeṣu
            ca doṣeṣu na pravṛttiḥ pratisaṃdhānāyetyuktam, pretyabhāvaphaladuḥkhāni ca jñeyāni
            vyavasthāpayati karma ca doṣāṃśca praheyān, apavargo 'dhigantavyastasyādhigamopāyastattvajñānam.
            evaṃ catasṛbhirvidhābhiḥ prameyaṃ vibhaktamāsevamānasya |
            
            <p>
               abhyasyataḥ |<br />
               bhāvayataḥ samyagdarśanam |<br />
               yathābhūtāvabodhaḥ |<br />
               tattvajñānamutpadyate //
               </p>
         </p>
         
         
         
         
         
         <p>  ********************** NySBh_4,2.1 **********************</p>
         
         
         <p>evaṃ ca---</p>
         
         
         <p>  NyS_4,2.1: doṣanimittānāṃ tattvajñānādahaṅkāranivṛttiḥ //</p>
         
         
         <p>
            śarīrādi duḥkhāntaṃ prameyaṃ doṣanimittam, tadviṣayatvānmithyājñānasya tadidaṃ tattvajñānaṃ
            tadviṣayamutpannam ahaṅkāraṃ nivartayati-- samānaviṣaye tayorvirodhāt. evaṃ tattvajñānāt"<br />
            duḥkhajanmapravṛttidoṣamithyājñānānāmuttarottarāpāye tadanantarābhāvādapavarga 1-1-2"<br />
            iti, sa cāyaṃ śāstrārthasaṃgraho 'nūdyate nāpūrvo vidhīyate iti // 1 //
            </p>
         
         
         
         
         
         <p>  ********************** NySBh_4,2.2 **********************</p>
         
         
         <p>prasakhyānānupūrvyā tu khalu---</p>
         
         
         <p>  NyS_4,2.2: doṣanimittaṃ rūpādayo viṣayāḥ saṃkalpakṛtāḥ //</p>
         
         
         <p>kāmaviṣayā indriyārthā iti rūpādaya ucyante. te mityā saṃkalpyamānā rāgadveṣamohān
            pravartayanti tān pūrvaṃ prasaṃcakṣīta, tāṃśca prasaṃcakṣāṇasya rūpādiviṣayo mithyāsaṃkalpo
            nivartate, tannivṛttau adhyātmaṃ śarīrādi prasaṃcakṣīta, tatprasaṃkhyānādadhyātmaviṣayo
            'haṅkāro nivartate. soyamadhyātmaṃ bahiśca viviktacitto viharan mukta ityucyate //
            2 //</p>
         
         
         
         
         
         <p>  ********************** NySBh_4,2.3 **********************</p>
         
         
         <p>ataḥ paraṃ kācit saṃjñā heyā kācid bhāvayitavyetyupadiśyate, nārthanirākaraṇamarthopādānaṃ
            vā, kathamiti---</p>
         
         
         <p>  NyS_4,2.3: tannimittaṃ tv avayavyabhimānaḥ //</p>
         
         
         <p>teṣām |
            doṣāṇāṃ nimittaṃ tv avayavyabhimānaḥ, sā ca khalu strīsaṃjñā sapariṣkārā puruṣasya
            puruṣasaṃjñā ca striyāḥ, pariṣkāraśca |
            nimittasaṃjñā anuvyañjanasaṃjñā ca, nimittasaṃjñā |
            rasanāśrotraṃ dantoṣṭhaṃ cakṣurnāsikam, anuvyañjanasaṃjñā |
            
            <p>
               itthaṃ dantau itthamoṣṭhāviti, seyaṃ saṃjñā kāmaṃ vardhayati tadanuṣaktāṃśca doṣān
               vivarjanīyān|<br />
               varjanaṃ tvasyā bhedenāvayavasaṃjñā |<br />
               keśalomamāṃsaśoṇitāsthisnāyuśirākaphapittoccārādisaṃjñā tāmaśubhasaṃjñetyācakṣate.
               tāmasya bhāvayataḥ kāmarāgaḥ prahīyate. satyeva ca dvividhe viṣaye kācit saṃjñā bhāvanīyā
               kācit parivarjanīyetyupadiśyate yathā viṣasaṃpṛkte 'nne annasaṃjñopādānāyā viṣasaṃjñā
               prahāṇāyeti // 3 //
               </p>
         </p>
         
         
         
         
         
         <p>  ********************** NySBh_4,2.4 **********************
            athedānīmartha nirākariṣyatāvayavinyupapādyate---</p>
         
         
         <p>  NyS_4,2.4: vidyāvidyādvaividhyāt saṃśayaḥ //</p>
         
         
         <p>sadasatorupalambhād vidyā dvividhā. sadasatoranupalambhād avidyapi dvividhā, upalabhyamāne
            'vayavini vidyādvaividhyāt saṃśayaḥ. anupalabhyamāne cāvidyādvaividhyāt saṃśayaḥ,
            so 'yam avayavī yadyupalabhyate athāpi nopalabhyate na kathañcana saṃśayād mucyate
            iti // 4 //</p>
         
         
         
         
         
         <p>  ********************** NySBh_4,2.5 **********************</p>
         
         
         <p>  NyS_4,2.5: tadasaṃśayaḥ pūrvahetuprasiddhatvāt //</p>
         
         
         <p>tasminn anupapannaḥ saṃśayaḥ, kasmāt ?, pūrvoktahetūnāmapratiṣedhādasti dravyāntarārambha
            iti // 5 //</p>
         
         
         
         
         
         <p>  ********************** NySBh_4,2.6 **********************</p>
         
         
         <p>  NyS_4,2.6: vṛttyanupapatterapi tarhi na saṃśayaḥ //</p>
         
         
         <p>vṛttyanupapatterapi tarhi saṃśayānupapattiḥ-- nāstyavayavīti // 6 //</p>
         
         
         
         
         
         <p>  ********************** NySBh_4,2.7 **********************</p>
         
         
         <p>tadvibhajate---</p>
         
         
         <p>  NyS_4,2.7: kṛtsnaikadeśāvṛttitvādavayavānāmavayavyabhāvaḥ //</p>
         
         
         <p>ekaiko 'vayavo na tāvat kṛtsne 'vayavinirvatate-- tayoḥ parimāṇabhedād avayavāntarasaṃbandhābhāvaprasaṅgācca,
            nāpyavayavyekadeśe-- na hyasyānye avayavā ekadeśabhūtāḥ santīti // 7 //</p>
         
         
         
         
         
         <p>  ********************** NySBh_4,2.8 **********************
            athāvayaveṣvavayavī vartate ?---</p>
         
         
         <p>  NyS_4,2.8: teṣu cāvṛtteravayavyabhāvaḥ //</p>
         
         
         <p>na tāvat pratyavayavaṃ vartate-- tayoḥ parimāṇabhedād dravyasya. caikadravyatvaprasaṅgāt,
            nāpyekadeśe-- sarveṣvanyāvayavābhāvāt, tadevaṃ na yuktaḥ saṃśayaḥ-- nāstyavayavīti
            // 8 //</p>
         
         
         
         
         
         <p>  ********************** NySBh_4,2.9 **********************</p>
         
         
         <p>  NyS_4,2.9: pṛthak cāvayavebhyo 'vṛtteḥ //</p>
         
         
         <p>
            pṛthak cāvayavebhyaḥ |<br />
            dharmibhyo dharmasyāgrahaṇāditi samānam // 9 //
            </p>
         
         
         
         
         
         <p>  ********************** NySBh_4,2.10 **********************</p>
         
         
         <p>  NyS_4,2.10: na cāvayavyavayavāḥ //</p>
         
         
         
         
         
         <p>  ********************** NySBh_4,2.11 **********************</p>
         
         
         <p>  NyS_4,2.11: ekasmin bhedābhāvād bhedaśabdaprayogānupapatterapraśnaḥ //</p>
         
         
         <p>
            kiṃ pratyavayavaṃ kṛtsno 'vayavī vartate athaikadeśeneti nopapadyate praśnaḥ, kasmāt
            ?, ekasmin bhedābhāvād bhedaśabdaprayogānupapatteḥ |<br />
            'kṛtsnam' ityanekasyāśeṣābhidhānam. 'ekadeśaḥ' iti nānātve kasyacidabhidhānam, tāvimau
            kṛsnaikadeśaśabdau bhedaviṣayau naikasminn avayavinyupapadyete-- bhedābhāvāditi //
            11 //
            </p>
         
         
         
         
         
         <p>  ********************** NySBh_4,2.12 **********************</p>
         
         
         <p>anyāvayavābhāvād naikadeśena vartate ityahetuḥ---</p>
         
         
         <p>  NyS_4,2.12: avayavāntarabhāve ḥpyavṛtterahetuḥ //</p>
         
         
         <p>avayavāntarābhāvāditi, yadyapyekadeśo 'vayavāntarabhūtaḥ syāt tathāpyavayave 'vayavāntaraṃ
            varteta nāvayavīti-- anyo 'vayavīti|
            anyāvayavabhāvepyavṛtteḥ-- 'avayavino naikadeśena vṛttiḥ-- anyāvayavābhāvāt' ityahetuḥ|
            vṛttiḥ kathamiticet ? ekasyānekatrāśrayāśritasaṃbandhalakṣaṇā prāptiḥ|
            āśrayāśritabhāvaḥ kathamiticet ? yasya yato 'nyatrātmalābhānupapattiḥ sa āśrayaḥ na
            kāraṇadravyebhyo 'nyatra kāryadravyamātmānaṃ labhate. viparyayastu kāraṇadravyeṣviti|
            
            <p>
               nityeṣu kathamiticet ? anityeṣu darśanāt siddham|<br />
               nityeṣu dravyeṣu kathamāśrayāśrayibhāva iticet ? anityeṣu dravyaguṇeṣu darśanādāśrayāśrayibhāvasya
               nityeṣu siddhiriti|<br />
               tasmādavayavyabhimānaḥ pratiṣidhyate niḥśreyasakāmasya. nāvayavī. yathā rūpādiṣu mityāsaṃkalpo
               na rūpādaya iti // 12 //
               </p>
         </p>
         
         
         
         
         
         <p>  ********************** NySBh_4,2.13 **********************
            sarvāgrahaṇamavayavyasiddheḥ 2-1-34"
            itipratyavasthitopyetadāha---</p>
         
         
         <p>  NyS_4,2.13: keśasamūhe taimirikopalabdhivattadupalabdhiḥ //</p>
         
         
         <p>yathaikaikaḥ keśastaimirikeṇa nopalabhyate keśasamūhastūpalabhyate tathaikaiko 'ṇurnopalabhyate
            aṇusaṃcayastūpalabhyate tadidamaṇusamūhaviṣayaṃ grahaṇamiti // 13 //</p>
         
         
         
         
         
         <p>  ********************** NySBh_4,2.14 **********************</p>
         
         
         <p>  NyS_4,2.14: svaviṣayānatikrameṇendriyasya paṭumandabhāvād viṣayagrahaṇasya tathābhāvo
            nāviṣaye pravṛttiḥ //</p>
         
         
         <p>yathāviṣayamindriyāṇāṃ paṭumandabhāvād viṣayagrahaṇānāṃ paṭumandabhāvo bhavati |
            cakṣuḥ khalu prakṛṣyamāṇaṃ nāviṣayaṃ gandhaṃ gṛhṇāti. nikṛṣyamāṇaṃ ca na svaviṣayāt
            pracyavate, soyaṃ taimirikaḥ kaściccakṣurviṣayaṃ keśaṃ na gṛhṇāti gṛhṇāti ca keśasamūham.
            ubhayaṃ hy ataimirikeṇa cakṣuṣā gṛhyate, paramāṇavastv atīndriyāḥ |
            indriyāviṣayabhūtā kenacidindriyeṇa gṛhyante samuditāstu gṛhyante ityaviṣaye pravṛttirindriyasya
            prasajyeta-- na jātvarthāntaramaṇubhyo gṛhyate iti. te khalvime paramāṇavaḥ saṃhatā
            gṛhyamāṇā atīndriyatvaṃ jahati viyuktāścāgṛhyamāṇā indriyaviṣayatvaṃ na labhante iti
            soyaṃ dravyāntarānutpattāvatimahān vyāghāta ityupapadyate dravyāntaraṃ yad grahaṇasya
            viṣaya iti|
            
            <p>
               saṃcayamātraṃ viṣaya iticet ? na-- saṃcayasya saṃyogabhāvāttasya cātīndriyasyāgrahaṇādayuktam|<br />
               saṃcayaḥ khalvanekasya saṃyogaḥ sa ca gahyamāṇāśrayo gṛhyate nātīndriyāśrayaḥ. bhavati
               hīdamanena saṃyuktam' iti. tasmādayuktametaditi|<br />
               gṛhyamāṇasya cendriyeṇa viṣayasyāvaraṇādi anupalabdhikāraṇamupalabhyate tasmānnendriyadaurbalyādanupalabdhiraṇūnāṃ
               yathā nendriyadaurbalyācakṣuṣānupalabdhirgandhādīnāmiti // 14 //
               </p>
         </p>
         
         
         
         
         
         <p>  ********************** NySBh_4,2.15 **********************</p>
         
         
         <p>  NyS_4,2.15: avayavāvayavaprasaṅgaścaivam āpralayāt //</p>
         
         
         <p>yaḥ khalvavayavino 'vayaveṣu vṛttipratiṣedhādabhāvaḥ soyamavayavasyāvayaveṣu prasajyamānaḥ
            sarvapralayāya vā kalpeta niravayavādvā nivarteta. ubhayathā copalabdhiviṣayasyābhāvaḥ
            tadabhāvādupalabdhyabhāvaḥ, upalabdhyāśrayaścāyaṃ vṛttipratiṣedhaḥ sa āśrayaṃ vyāghnan
            ātmaghātāya kalpate iti // 15 //</p>
         
         
         
         
         
         <p>  ********************** NySBh_4,2.16 **********************</p>
         
         
         <p>athāpi---</p>
         
         
         <p>  NyS_4,2.16: na pralayo 'ṇusadbhāvāt //</p>
         
         
         <p>avayavavibhāgamāśritya vṛttipratiṣedhādabhāvaḥ prasajyamāno niravayavāt paramāṇornivartate
            na sarvapralayāya kalpate|
            
            <p>
               niravayavatvaṃ khalu paramāṇorvibhāgairalpataraprasaṅgasya (abhāvāt) yato nālpīyastatrāvasthānāt|<br />
               loṣṭasya khalu pravibhajyamānāvayavasyālpataramalpatamamuttaramuttaraṃ bhavati sa
               cācamalpataraprasaṅgaḥ yasmānnalpataramasti |<br />
               yaḥ paramo 'lpastatra nivartate. yataśca nālpīyosti taṃ pṛramāṇuṃ pracakṣmahe iti
               // 16 //
               </p>
         </p>
         
         
         
         
         
         <p>  ********************** NySBh_4,2.17 **********************</p>
         
         
         <p>  NyS_4,2.17: paraṃ vā truṭeḥ //</p>
         
         
         <p>avayavavibhāgasyānavasthānād dravyāṇāmasaṃkhyeyatvāt truṭitvanivṛttiriti // 17 //</p>
         
         
         
         
         
         <p>  ********************** NySBh_4,2.18 **********************</p>
         
         
         <p>athedānīmānupalambhikaḥ sarva nāstīti manyamāna āha---</p>
         
         
         <p>  NyS_4,2.18: ākāśavyatibhedāt tadanupapattiḥ //</p>
         
         
         <p>
            tasyāṇorniravayavasya nityasyānupapattiḥ, kasmāt ?. ākāśavyatibhedāt |<br />
            antarbahiścāṇurākāśena samāviṣṭaḥ |<br />
            vyatibhinno vyatibhedāt sāvayavaḥ sāvayavatvādanitya iti // 18 //
            </p>
         
         
         
         
         
         <p>  ********************** NySBh_4,2.19 **********************</p>
         
         
         <p>  NyS_4,2.19: ākāśāsarvagatatvaṃ vā //</p>
         
         
         <p>
            athaitanneṣyate |<br />
            paramāṇorantarnāstyākāśamiti ? asarvagatatvaṃ prasajyate iti // 19 //
            </p>
         
         
         
         
         
         <p>  ********************** NySBh_4,2.20 **********************</p>
         
         
         <p>  NyS_4,2.20: antarbahiśca kāryadravyasya kāraṇāntaravacanādakārye tadabhāvaḥ //</p>
         
         
         <p>
            'antaḥ' iti pihitaṃ kāraṇāntaraiḥ kāraṇamucyate, 'bahiḥ' iti ca vyavadhāyakamavyavahitaṃ
            kāraṇamevocyate. tadetat kāryadravyasya saṃbhavati. nāṇoḥ-- akāryatvāt |<br />
            akārye hi paramāṇāv antarbahirityasyābhāvaḥ, yatra cāsya bhāvo 'ṇukāryaṃ tat na paramāṇuḥ,
            yato hi nālpataramasti sa paramāṇuriti // 20 //
            </p>
         
         
         
         
         
         <p>  ********************** NySBh_4,2.21 **********************</p>
         
         
         <p>  NyS_4,2.21: sarvasaṃyogaśabdavibhavācca sarvagatam //</p>
         
         
         <p>yatra kvacidutpannāḥ śabdā vibhavantyākāśe |</p>
         
         
         <p>tadāśrayā bhavanti. manobhiḥ paramāṇubhistatkāryaiśca saṃyogā bhavantyākāśe. nāsaṃyuktamākāśena
            kiñcinmūrtadravyamupalabhyate tasmānnāsarvagatamiti // 21 //</p>
         
         
         
         
         
         <p>  ********************** NySBh_4,2.22 **********************</p>
         
         
         <p>  NyS_4,2.22: avyūhāviṣṭambhavibhutvāni cākāśadharmārḥ //</p>
         
         
         <p>
            saṃsapatā pratighātinā dravyeṇa na vyūhyate tathā kāṣṭhenodakam, kasmāt ?, niravayavatvārt,
            sapacca pratighāti dravyaṃ na viṣṭabhnāti |<br />
            nāsya kriyāhetuṃ guṇaṃ pratibadhnāti, kasmāt ? asparśatvāt viparyaye hi viṣṭambho
            dṛṣṭa iti, sāvayave sparśavati dravye dṛṣṭaṃ dharmaṃ viparīte nāśaṅkitumarhati //
            </p>
         
         
         <p>aṇvavayavasyāṇutaratvaprasaṅgādaṇukāryapratiṣedhaḥ //</p>
         
         
         <p>
            sāvayavatve cāṇoraṇvavayavo 'ṇutara iti prasajyate, kasmāt ?, kāryakāraṇadravyayoḥ
            parimāṇabhedadarśanāt. tasmādaṇvavayavasyāṇutaratvam, yastu sāvayavaḥ aṇukāryaṃ taditi.
            tasmādaṇukāryamidaṃ pratiṣidhyate iti|<br />
            kāraṇavibhāgācca kāryasyānityatvaṃ nākāśavyatibhedāt |<br />
            loṣṭasyāvayavavibhāgādanityatvaṃ nākāśasamāveśāditi // 22 //
            </p>
         
         
         
         
         
         <p>  ********************** NySBh_4,2.23 **********************</p>
         
         
         <p>  NyS_4,2.23: mūrtimatāṃ ca saṃsthānopapatteravayavasadbhāvaḥ //</p>
         
         
         <p>paricchinnānāṃ hi sparśavatāṃ saṃsthānaṃ trikoṇaṃ caturasraṃ samaṃ parimaṇḍalamityupapadyate
            yattat saṃsthānaṃ so 'vayavasaṃniveśaḥ parimaṇḍalāścāṇavastasmāt sāvayavā iti // 23
            //</p>
         
         
         
         
         
         <p>  ********************** NySBh_4,2.24 **********************</p>
         
         
         <p>  NyS_4,2.24: saṃyogopapatteśca //</p>
         
         
         <p>madhye sann aṇuḥ pūrvāparābhyāmaṇubhyāṃ saṃyuktastayorvyavadhānaṃ kurute. vyavadhānenānunamīyate--
            pūrvabhāgena pūrveṇāṇunā saṃyujyate parabhāgena pareṇāṇunā saṃyujyate. yau tau pūrvāparau
            bhāgau tāv asyāvayavau. evaṃ sarvataḥ saṃyujyamānasya sarvato bhāgā avayavā iti //
            24 //</p>
         
         
         <p>yattāvat--
            "mūrtimatāṃ saṃsthānopapatteravayavasadbhāvaḥ 23"
            iti. atroktam|
            kimuktam ?, 'vibhāgālpataraprasaṅgasya
            yato nālpīyastatra nivṛtteḥ, aṇvavayavasya
            cāṇutaratvaprasaṅgādaṇukāryapratiṣedhaḥ'
            iti|
            yatpunaretat--
            "saṃyogopapatteśca"
            iti ?, sparśavattvād vyavadhānam. āśrayasya
            cāvyāptyā bhāgabhaktiḥ uktaṃ cātra-- sparśavānaṇuḥ
            sparśavatoraṇvoḥ pratighātāt vyavadhāyako
            na sāvayavatvāt, sparśavattvācca vyavadhāne
            saty aṇusaṃyogo nāśrayaṃ vyāpnotīti
            bhāgabhaktirbhavati |
            bhāgavānivāyamiti, uktaṃ nātra-- 'vibhāge ālpataraprasaṅgasya
            
            <p>
               yato nālpīyastatrāvasthānāt. tadavayavasya<br />
               cāṇutaratvaprasaṅgādaṇukāryapratiṣedhaḥ'<br />
               iti //
               </p>
         </p>
         
         
         
         
         
         <p>  ********************** NySBh_4,2.25 **********************</p>
         
         
         <p>mūrtimatāṃ ca saṃsthānopapatteḥ
            saṃyogopapatteśca paramāṇūnāṃ
            sāvayavattvamitihetvoḥ---</p>
         
         
         <p>  NyS_4,2.25: anavasthākāritvādanavasthānupapatteścāpratiṣedhaḥ //</p>
         
         
         <p>yāvad mūrtimad yāvacca saṃyujyate tat sarvaṃ sāvayavamityanavasthākāriṇāvimau hetū.
            sācānavasthā nopapadyate.
            satyāmanavasthāyāṃ satyau hetū syātāṃ.
            tasmādapratiṣedhoyaṃ niravayavatvasyeti|
            vibhāgaśca vibhajyamānahānernopapadyate tasmāt pralayāntatā nopapadyate iti|
            anavasthāyāṃ capratyadhikaraṇaṃ dravyāvayavānāmānantyāt
            parimāṇabhedānāṃ gurutvasya cāgrahaṇaṃ samānaparimāṇatvaṃ
            cāvayavāvayavinoḥ paramāṇvavayavavibhāgādūrdhvamiti
            // 25 //</p>
         
         
         
         
         
         <p>  ********************** NySBh_4,2.26 **********************</p>
         
         
         <p>yadidaṃ bhavān buddhirāśritya 'buddhiviṣayāḥ
            santīti manyate mithyābuddhaya etāḥ, yadi
            hi tattvabuddhayaḥ syurbuddhyā vivecane
            kriyamāṇe yathātmyaṃ buddhiviṣayāṇāmupalabhyeta---</p>
         
         
         <p>  NyS_4,2.26: buddhyā vivecanāttu bhāvānāṃ yāthātmyānupalabdhistantvapakarṣaṇe paṭasadbhāvānupalabdhivattadanupalabdhiḥ
            //</p>
         
         
         <p>yathā 'ayaṃ tanturayaṃ tantuḥ' iti pratyekaṃ
            tantuṣu vivicyamāneṣu nārthāntaraṃ kiñcidupalabhyate
            
            <p>
               yat paṭabuddherviṣayaḥ syāt-- yāthātmyānupalabdheḥ,<br />
               asati viṣaye paṭabuddhirbhavantī mithyābuddhirbhavati,<br />
               evaṃ sarvatreti // 26 //
               </p>
         </p>
         
         
         
         
         
         <p>  ********************** NySBh_4,2.27 **********************</p>
         
         
         <p>  NyS_4,2.27: vyāhatatvādahetuḥ //</p>
         
         
         <p>yadi buddhyā vivecanaṃ bhāvānām ? na sarvabhāvānāṃ
            yāthātmyānupalabdhiḥ, atha sarvabhāvānāṃ yāthātmyānupalabdhiḥ ? na buddhyā vivecanaṃ
            bhāvānām, buddhyā
            vivecanaṃ ca yāthātmyānupalabdhiśceti vyāhanyate. taduktam---
            "avayavāvayavaprasaṅgaścaivam āpralayāt 15" iti
            // 27 //</p>
         
         
         
         
         
         <p>  ********************** NySBh_4,2.28 **********************</p>
         
         
         <p>  NyS_4,2.28: tadāśrayatvādapṛthaggrahaṇam //</p>
         
         
         <p>kāryadravyaṃ kāraṇadravyāśritaṃ tatkāraṇebhyaḥ
            pṛthaṅ nopalabhyate. viparyaye pṛthak grahaṇāt
            yatrāśrayāśritabhāvo nāsti tatra pṛthag
            
            <p>
               grahaṇamiti, buddhyā vivecanāttu bhāvānāṃ<br />
               pṛthag grahaṇam |<br />
               atīndriyeṣvaṇuṣu yadindriyeṇa gṛhyate tadetayā<br />
               buddhyā vivicyamānamanyaditi // 28 //
               </p>
         </p>
         
         
         
         
         
         <p>  ********************** NySBh_4,2.29 **********************</p>
         
         
         <p>  NyS_4,2.29: pramāṇataścāthapratipatteḥ //</p>
         
         
         <p>buddhyā vivecanād bhāvānāṃ yāthātmyopalabdhiḥ |
            yadasti yathā ca yannāsti yathā ca tatsarvaṃ pramāṇata
            upalabdhyā sidhyati, yā ca pramāṇata upalabdhistad
            buddhyā vivecanaṃ bhāvānāṃ tena sarvaśāstrāṇi
            sarvakarmāṇi sarve ca śarīriṇāṃ
            vyavahārā vyāptāḥ-- parīkṣamāṇo hi buddhyādhyavasyati--
            'idamasti idaṃ nāstīti. tatra ca na sarvabhāvānupapattiḥ
            // 29 //</p>
         
         
         
         
         
         <p>  ********************** NySBh_4,2.30 **********************</p>
         
         
         <p>  NyS_4,2.30: pramāṇānupapattyupapattibhyām //</p>
         
         
         <p>evaṃ ca sati sarvaṃ nāstīti nopapadyate,
            kasmāt ?. pramāṇānupapattyupapattibhyām |
            
            <p>
               yadi sarvaṃ nāstīti pramāṇamupapadyate ? sarvaṃ<br />
               nāstītyetad vyāhanyate, atha pramāṇaṃ nopapadyate ? sarvaṃ nāstītyasya kathaṃ siddhiḥ
               ?, atha pramāṇamantareṇa<br />
               siddhiḥ ? sarvamastītyasya kathaṃ na siddhiḥ // 30 //
               </p>
         </p>
         
         
         
         
         
         <p>  ********************** NySBh_4,2.31 **********************</p>
         
         
         <p>  NyS_4,2.31: svapnavaviṣayābhimānavadayaṃ pramāṇaprameyābhimānaḥ //</p>
         
         
         <p>
            yathā svapne na viṣayāḥ santi atha cābhimāno bhavati. evaṃ<br />
            na pramāṇāni prameyāṇi ca santi atha ca pramāṇaprameyābhimāno<br />
            bhavati // 31 //
            </p>
         
         
         
         
         
         <p>  ********************** NySBh_4,2.32 **********************</p>
         
         
         <p>  NyS_4,2.32: māyāgandharvanagaramṛgatṛṣṇikāvadvā //</p>
         
         
         
         
         
         <p>  ********************** NySBh_4,2.33 **********************</p>
         
         
         <p>  NyS_4,2.33: hetvabhāvādasiddhiḥ //</p>
         
         
         <p>'svapnānte viṣayābhimānavat pramāṇaprameyābhimāno
            na punarjāgaritānte viṣayopalabdhivat'
            
            <p>
               ityatra heturnāsti. hetvabhāvādasiddhiḥ/<br />
               svapnānte cāsanto viṣayā upalabhyante ityatrāpi<br />
               hetvabhāvaḥ //
               </p>
         </p>
         
         
         <p>pratibodhe 'nupalambhāditicet ? pratibodhaviṣayopalambhādapratiṣedhaḥ|
            yadi pratibodhe 'nupalambhāt svapne viṣayā na
            santīti ? tarhi ye ime pratibuddhena
            viṣayā upalabhyante (te) upalambhāt santīti--
            viparyaye hi hetusāmarthyam |
            upalambhābhāve sati anupalambhādabhāvaḥ
            sidhyati, ubhayathā tvabhāve nānupalambhasya
            sāmarthyamasti. yathā pradīpasyābhāvād rūpasyādarśanamiti,
            tatra bhāvenābhāvaḥ samarthyate iti|
            svapnāntavikalpe ca hetuvacanam/
            "svapnaviṣayābhimānavat"
            iti bruvatā svapnāntavikalpe heturvācyaḥ,
            kaścitsvapno bhayopasaṃhitaḥ kaścit pramodopasaṃhitaḥ
            
            <p>
               kaścidubhayaviparītaḥ kadācit svapnameva<br />
               na paśyatīti, nimittavatastu svapnaviṣayābhimānasya<br />
               nimittavikalpād vikalpopapattiḥ // 33 //
               </p>
         </p>
         
         
         
         
         
         <p>  ********************** NySBh_4,2.34 **********************</p>
         
         
         <p>  NyS_4,2.34: smṛtisaṃkalpavacca svapnaviṣayābhimānaḥ //</p>
         
         
         <p>pūrvopalabdhaviṣayaḥ, yathā smṛtiśca
            saṃkalpaśca pūrvopalabdhaviṣayau na tasya pratyākhyānāya
            kalpete. tathā svapne viṣayagrahaṇaṃ pūrvopalabdhaviṣayaṃ
            na tasya pratyākhyānāvaya kalpate iti. evaṃ dṛṣṭaviṣayaśca
            svapnānto jāgaritāntena|
            yaḥ suptaḥ svapnaṃ paśyati sa eva jāgrat svapnadarśanāni pratisaṃdhatte--
            'idamadrākṣam' iti. tatra jāgradbuddhivṛttivaśāt
            svapnaviṣayābhimāno mithyeti vyavasāyaḥ
            usati ca pratisaṃdhāne yā jāgrato buddhivṛttistadvaśādayaṃ
            vyavasāyaḥ-- svapnaviṣayābhimāno mithyeti/
            ubhayāviśeṣe tu sādhanānarthakyam|
            yasya svapnāntajāgaritāntayoraviśeṣastasya
            "svapnaviṣayābhimānavat"
            iti sādhanamanarthakam-- tadāśrayapratayākhyānāt |
            atasmiṃstaditi ca vyavasāyaḥ pradhānāśrayaḥ |
            apuruṣe sthāṇau puruṣa iti (yaḥ) vyavasāyaḥ
            sa pradhānāśrayaḥ-- na khalu puruṣe 'nupalabdhe
            puruṣa ity apuruṣe vyavasāyo bhavati,
            evaṃ svapnaviṣayasya vyavasāyaḥ-- 'hastinamadrākṣam'
            'parvatamadrākṣam' iti pradhānāśrayo bhavitumarhati
            // 34 //</p>
         
         
         
         
         
         <p>  ********************** NySBh_4,2.35 **********************</p>
         
         
         <p>evaṃ ca sati---</p>
         
         
         <p>  NyS_4,2.35: mithyopalabdhivināśastattvajñānāt svapnaviṣayābhimānapraṇāśavat pratibodhe
            //</p>
         
         
         <p>sthāṇau 'puruṣoyam' itivyavasāyo mithyopalabdhiḥ |
            atasmiṃstaditijñānam, sthāṇau 'sthāṇuḥ' itivyavasāyastattvajñānam,
            tattvajñānena ca mithyopalabdhirnivartyate-- nārthaḥ
            sthāṇupuruṣasāmānyalakṣaṇaḥ, yathā pratibodhe
            yā jñānavṛttistayā svapnaviṣayābhimāno
            nivartyate-- nārtho viṣayasāmānyalakṣaṇaḥ,
            tathā māyagandharvanagaramṛgatṛṣṇikāṇāmapi
            yā buddhayaḥ (tāḥ) etasmiṃstaditivyavasāyāstatrāpyanenaiva
            kalpena mityopalabdhivināśastattvajñānād.
            nārthapratiṣedha iti|
            upādānavacca māyādiṣu mithyājñānam. prajñāpanīyasarūpaṃ ca dravyamupādāvaya
            sādhanavān parasya mithyādhyavasāyaṃ karoti
            sā māyā, nīhāraprabhatīnāṃ nagarasarūpasaṃniveśe
            dūrād nagarabuddhirutpadyate viparyaye tadabhāvāt,
            sūryamarīciṣu bhaumenoṣmaṇā
            saṃsṛṣṭeṣu spandamāneṣūdakabuddhirbhavati--
            sāmānyagrahaṇāt. antikasthasya viparyaye
            tadabhāvāt, kvacit kadācit kasyacicca
            bhāvād nānimittaṃ mithyājñānam|
            
            <p>
               dṛṣṭaṃ ca buddhidvaitaṃ māyāprayoktuḥ parasya cadūrāntikasthayorgandharvanagaramṛgatṛṣṇikāsu<br />
               suptapratibuddha yośca svapnaviṣaye. tadetat sarvasyābhāve |<br />
               nirupākhyatāyām |<br />
               nirātmakatve nopapadyate iti // 35 //
               </p>
         </p>
         
         
         
         
         
         <p>  ********************** NySBh_4,2.36 **********************</p>
         
         
         <p>  NyS_4,2.36: buddheścaivaṃ nimittasadbhāvopalambhāt //</p>
         
         
         <p>mityābuddheścārthavad apratiṣedhaḥ, kasmāt ?,
            nimittopalambhāt sadbhāvopalambhācca |
            
            <p>
               upalabhyate mithyābuddhinimittaṃ mithyābuddhiśca<br />
               pratyātmamutpanna gṛhyate-- saṃvedyatvāt. tasmāt<br />
               mithyābuddhirapyastīti // 36 //
               </p>
         </p>
         
         
         
         
         
         <p>  ********************** NySBh_4,2.36 **********************</p>
         
         
         <p>  NyS_4,2.37: tattvapradhānabhedācca mithyābuddherdvaividhyopapattiḥ //</p>
         
         
         <p>tattvaṃ sthāṇuriti. pradhānaṃ puruṣa iti.
            tattvapradhānayoralopāt |
            bhedāt sthāṇau puruṣa iti mithyābuddhirutpadyate--
            sāmānyagrahaṇāt, evaṃ patākāyāṃ balāketi
            loṣṭe kapota iti, na tv asamāne
            viṣaye mithyābuddhīnāṃ samāveśaḥ--
            sāmānyagrahaṇavyavasthānāt|
            yasya tu nirātmakam |
            nirupākhyaṃ sarva tasya samāveśaḥ prasajyate/
            gandhādau ca prameye gandhādibuddhayo mithyābhimatāstattvapradhānayoḥ
            
            <p>
               sāmānyagrahaṇasya cābhāvāt tattvabuddhaya eva<br />
               bhavanti, tasmādayuktametat-- 'pramāṇamapreyabuddhayo<br />
               mithyā' iti // 37 //
               </p>
         </p>
         
         
         
         
         
         <p>  ********************** NySBh_4,2.38 **********************</p>
         
         
         <p>"doṣanimittānāṃ tattvajñānādahaṅkāranivṛttiḥ 4-2-1"
            ityuktam. atha kathaṃ tattva jñānamutpadyate ? iti---</p>
         
         
         <p>  NyS_4,2.38: samādhiviśeṣābhyāsāt //</p>
         
         
         <p>sa tu pratyāhṛtasyendriyārthebhyo
            manaso dhārakeṇa prayatnena dhāryamāṇasyātmanā
            
            <p>
               saṃyogastatvabubhutsāviśiṣṭaḥ, sati<br />
               hi tasminnindriyārtheṣu buddhayo notpadyante<br />
               tadabhyāsavaśāt tattvabuddhirutpadyate // 38 //
               </p>
         </p>
         
         
         
         
         
         <p>  ********************** NySBh_4,2.39 **********************</p>
         
         
         <p>  NyS_4,2.39: nārthaviśeṣāprābalyāt //</p>
         
         
         <p>anicchatopi buddhyutpatternaitad yuktam,
            
            <p>
               kasmāt ? arthaviśeṣaprābalyād abubhutsamānasyāpi<br />
               buddhyutpattirdṛṣṭā yathā stanayitnuśabdaprabhṛtiṣu.<br />
               tatra samādhiviśeṣo nopapadyate // 39 //
               </p>
         </p>
         
         
         
         
         
         <p>  ********************** NySBh_4,2.40 **********************</p>
         
         
         <p>  NyS_4,2.40: kṣudādibhiḥ pravartanācca //</p>
         
         
         <p>kṣutpipāsābhyāṃ śītoṣṇābhyāṃ vyādhibhiścānicchatopi
            buddhayaḥ pravartante tasmādaikāgryā nupapattiriti
            // 40 //</p>
         
         
         
         
         
         <p>  ********************** NySBh_4,2.41 **********************</p>
         
         
         <p>astvetat samādhivyutthānanimittaṃ samādhipratyanīkaṃ ca. sati tvetasmin---</p>
         
         
         <p>  NyS_4,2.41: pūrvakṛtaphalānubandhāt tadutpattiḥ //</p>
         
         
         <p>pūrvakṛtaḥ |
            janmāntaropacitastattvajñānaheturdharmapravivekaḥ.
            phalānubandhaḥ |
            yogābhyāsamāmarthya, niṣphale hyabhyāse nābhyāsamādriyeran.
            dṛṣṭaṃ hi laukikeṣu karmasv abhyāsasāmarthyam
            // 41 //</p>
         
         
         
         
         
         <p>  ********************** NySBh_4,2.42 **********************</p>
         
         
         <p>pratyanīkaparihārārthaṃ ca---</p>
         
         
         <p>  NyS_4,2.42: araṇyaguhāpulinādiṣu yogābhyāsopadeśaḥ //</p>
         
         
         <p>yogābhyāsajanito dharmo janmāntare ḥpyanuvartate,
            pracayakāṣṭhāgate tattvajñānahetau dharme prakṛṣṭāyāṃ
            samādhibhāvanāyāṃ tattvajñānamutpadyate iti,
            dṛṣṭaśca samādhinārthaviśeṣaprābalyābhibhavaḥ--
            'nāhametadaśrauṣam nāhametadajñāsiṣam--
            anyatra me mano 'bhūt' ityāha laukika iti
            // 42 //</p>
         
         
         
         
         
         <p>  ********************** NySBh_4,2.43 **********************</p>
         
         
         <p>yadyarthaviśeṣaprābalyādanicchatopi buddhyutpattiranujñāyate ?---</p>
         
         
         <p>  NyS_4,2.43: apavarge 'pyevaṃ prasaṅgaḥ //</p>
         
         
         <p>muktasyāpi bāhyārthasāmarthyād buddhaya utpadyeranniti // 43 //</p>
         
         
         
         
         
         <p>  ********************** NySBh_4,2.44 **********************</p>
         
         
         <p>  NyS_4,2.44: na niṣpannāvaśyambhāvitvāt //</p>
         
         
         <p>karmavaśānniṣpanne śarīre ceṣṭendriyārthāśraye nimittabhāvādavaśyambhāvī
            buddhīnāmutpādaḥ, na ca prabalopi san bāhyo 'rtha
            ātmano buddhyutpāde samartho bhavati-- tasyendriyeṇa
            saṃyogād buddhyutpāde sāmarthyaṃ dṛṣṭamiti
            // 44 //</p>
         
         
         
         
         
         <p>  ********************** NySBh_4,2.45 **********************</p>
         
         
         <p>  NyS_4,2.45: tadabhāvaścāpavarge //</p>
         
         
         <p>tasya |
            buddhinimittāśrayasya śarīrendriyasya dharmādharmābhāvādabhāvo 'pavarge.
            tatra yaduktam--
            "aṇvargepyevaṃ prasaṅgaḥ 43"
            iti tadayuktam, tasmāt sarvaduḥkhavimokṣopavargaḥ/
            yasmāt sarvaduḥkhabījaṃ sarvaduḥkhāyatanaṃ
            
            <p>
               cāpavarge vicchidyate tasmāt sarveṇa duḥkhena<br />
               vimuktirapavargaḥ. na nirbījaṃ nirāyatanaṃ<br />
               ca duḥkhamutpadyate iti // 45 //
               </p>
         </p>
         
         
         
         
         
         <p>  ********************** NySBh_4,2.46 **********************</p>
         
         
         <p>  NyS_4,2.46: tadarthaṃ yamaniyamābhyāmātmasaṃskāro yogāccādhyātmavidhyupāyaiḥ //</p>
         
         
         <p>tasya |
            apavargasyādhigamāya yamaniyamābhyāmātmasaṃskāraḥ,
            yamaḥ
            usamānamāśramiṇāṃ dharmasādhanam, niyamastu viśiṣṭamdva ātmasaṃskāraḥ
            punaradharmahānaṃ dharmopacayaśca, yogaśāstrāccādhyātmavidhiḥ
            pratipattavyaḥ sa punaḥ-- tapaḥ prāṇāyāmaḥ pratyāhāro
            dhyānaṃ dhāraṇeti, indriyaviṣayeṣu prasaṃkhyānābhyāso
            rāgadveṣaprahāṇārthaḥ, upāyastu yogācāravidhānamiti
            // 36 //</p>
         
         
         
         
         
         <p>  ********************** NySBh_4,2.47 **********************</p>
         
         
         <p>  NyS_4,2.47: jñānagrahaṇābhyāsastadvidyaiśca saha saṃvādaḥ //</p>
         
         
         <p>"tadartham" itiprakṛtam|
            jñāyate 'neneti jñānam = ātmavidyāśāstraṃ tasya grahaṇam = adhyayanadhāraṇe, abhyāsaḥ
            |
            satatakriyā |
            adhyayanaśravaṇacintanāni, tadvidyaiśca saha saṃvāda
            
            <p>
               iti prajñāparipākārthaṃ, paripākastu saṃśayacchedanam<br />
               avijñātārthabodhaḥ adhyavasitābhyanujñānamiti,<br />
               samāpavādaḥ saṃvādaḥ // 47 //
               </p>
         </p>
         
         
         
         
         
         <p>  ********************** NySBh_4,2.48 **********************</p>
         
         
         <p>"tadvidyaiśca saha saṃvādaḥ"
            ityavibhaktārthaṃ vacanaṃ vibhajyate---</p>
         
         
         <p>  NyS_4,2.48: taṃ śiṣyagurusabrahmacāriviśiṣṭaśreyorthibhiranasūyubhirabhyupeyāt //</p>
         
         
         <p>etannigadenaiva nītārthamiti // 48 //</p>
         
         
         
         
         
         <p>  ********************** NySBh_4,2.49 **********************</p>
         
         
         <p>yadi manyeta-- pakṣapratipakṣaparigrahaḥ pratikūlaḥ parasyeti---</p>
         
         
         <p>  NyS_4,2.49: pratipakṣahīnamapi vā prayojanārthamarthitve //</p>
         
         
         <p>"tamabhyupeyāt"
            itivartate, parataḥ prajñāmupāditsamānastattvabubhutsāprakāśanena
            svapakṣamanavasthāpayan svadarśanaṃ pariśodhayediti
            // 49 //</p>
         
         
         
         
         
         <p>  ********************** NySBh_4,2.50 **********************</p>
         
         
         <p>anyonyapratyanīkāni ca prāvādukānāṃ darśanāni svapakṣarāgeṇa
            caike nyāyamativartante. tatra--</p>
         
         
         <p>  NyS_4,2.50: tattvādhyavasāyasaṃrakṣaṇārthaṃ jalpavitaṇḍe bījaprarohasaṃrakṣaṇārthaṃ
            kaṇṭakaśākhāvaraṇavat //</p>
         
         
         <p>anutpannatattvajñānānām aprahīṇadoṣāṇāṃ
            tadarthaṃ ghaṭamānānāmetaditi // 50 //</p>
         
         
         
         
         
         <p>  ********************** NySBh_4,2.51 **********************</p>
         
         
         <p>vidyānirvedādibhiśca pareṇāvajñāyamānasya---</p>
         
         
         <p>  NyS_4,2.51: tābhyāṃ vigṛhya kathanam //</p>
         
         
         <p>vigṛhyeti vijigīṣayā na tattvabubhutsayeti, tadedat
            vidyāpālanārthaṃ na lābhapūjākhyātyarthamiti
            // 51 //</p>
         
         
         <p>// iti śrīvātsyāyanaviracite nyāyabhāṣye caturthodhyāyaḥ samāptaḥ //</p>
         
         
         
         
         
         <p>atha saṭīke nyāyabhāṣye pañcamādhyāyasya prathamamāhnikam</p>
         
         
         
         
         
         <p>  ********************** NySBh_5,1.1 **********************</p>
         
         
         <p>sādharmyavaidharmyābhyāṃ pratyavasthānasya vikalpājjātibahutvamiti saṃkṣepeṇoktaṃ
            tadvistareṇa vibhajate, tāḥ khalvimā jātayaḥ sthāpanāhetau prayukte caturviṃśatiḥ
            pratiṣedhahetavaḥ |</p>
         
         
         <p>  NyS_5,1.1: sādharmyavaidharmyotkarṣāpakarṣavarṇyāvarṇyavikalpasādhyaprāptyaprāptiprasaṅgapratidṛṣṭāntānutpattisaṃśayaprakāraṇāhetvarthāpattyaviśeṣopapattyupalabdhyanupalabdhinityānityakāryasamāḥ
            //</p>
         
         
         <p>sādharmyeṇa pratyavasthān aviśiṣyamāṇaṃ syāpanāhetutaḥ sādharmyasamaḥ, viśeṣaṃ tatra
            tatrodāhariṣyāmyaḥ, evaṃ vaidharmyasamaprabhṛtayopi nirvaktavyāḥ // 1 //</p>
         
         
         
         
         
         <p>  ********************** NySBh_5,1.2 **********************</p>
         
         
         <p>lakṣaṇaṃ tu---</p>
         
         
         <p>  NyS_5,1.2: sādharmyavaidharmyābhyāmupasaṃhāre taddharmaviparyayopapatteḥ sādharmyavaidharmyasamau
            //</p>
         
         
         <p>sādharmyeṇopasaṃkāre sādhyadharmviparyayopapatteḥ sādharmyeṇaiva pratyavasthānam aviśiṣyamāṇaṃ
            sthāpanāhetutaḥ sādharmyasamaḥ pratiṣedhaḥ, nidarśanam-- 'kriyāvānātmā-- dravyasya
            kriyaḥhetuguṇayogāt. dravyaṃ loṣṭaḥ kriyāhetuguṇayukta kriyāvān tathā cātmā tasamāt
            kriyāvān' iti, evamupasaṃhṛte paraḥ sādharmyeṇaiva pratyavatiṣṭhate-- 'niṣkriya ātmā--
            vibhuno dravyasya niṣkriyatvāt. vibhu cākāśaṃ niṣkriyaṃ ca tathā cātmā tasmāt niṣkriyaḥ'
            iti, na cāsti viśeṣahetuḥ-- kriyāvatsādharmyāt kriyāvatā bhavitavyaṃ na purakriyasādharmyād
            niṣkriyeṇeti, viśeṣahetvabhāvān sādharmyasamāḥ pratiṣedho bhavati|
            
            <p>
               atha vaidharmyasamaḥ-- 'kriyāhetuguṇayukto loṣṭaḥ paricchinno dṛṣṭo na tathātmā tasmānna
               loṣṭavat kriyāvān' iti. na nāsti viśeṣahetuḥ-- kriyāvatsādharmyāt kriyāvatā bhavitavyaṃ
               na punaḥ kriyāvadvaidharmyādkiyeṇeti. viśeṣahetvabhāvād vaidharmyasamaḥ|<br />
               vaidharmyeṇa copasaṃhāre-- 'niṣkriya ātmā-- vibhutvāt. kriyāvad dravyamavibhu dṛṣṭaṃ
               yathā loṣṭaḥ na ca tathātmā tasmād niṣkriyaḥ' iti, vaidharmyeṇa pratyavasthānam--
               'niṣkriyaṃ dravyamākāśaṃ kriyāhetuguṇarahitaṃ dṛṣṭaṃ na tathātmā tasmānna niṣkriyaḥ'
               iti. ni cāsti viśeṣahetuḥ-- kriyāvadvaidharmyād niṣkriyeṇa bhavitavyaṃ na punarakriyavaidharmyāt
               kriyāvateti. viśeṣahetvabhāvād vaidharmyasamaḥ|<br />
               atha ( punaḥ ) sādharmyasamaḥ-- 'kriyāvān loṣṭaḥ kriyāhetuguṇayukto dṛṣṭaḥ tathā cātmā
               tasmātpava kriyāvān' iti. na cāsti viśeṣahetuḥ-- kriyāvadvaidharmyād niṣkriyo na punaḥ
               kriyāvatsādharmyāt kriyāvāniti. viśeṣahetvabhāvāt sādharmyasamaḥ // 2 //
               </p>
         </p>
         
         
         
         
         
         <p>  ********************** NySBh_5,1.3 **********************</p>
         
         
         <p>anayoruttaram---</p>
         
         
         <p>  NyS_5,1.3: gotvādgosiddhivattatsiddhiḥ //</p>
         
         
         <p>sādharmyamātreṇa vaidharmyamātreṇa ca sādhyasādhane pratijñāyamāne syādavyavasthā
            sā tu dharmaviśeṣe nopapadyate, gosādharmyād gotvājjātiviśeṣād gauḥ sidhyati na tu
            sāsnādisaṃbandhāt. aśvādivaidharmyād gotvādeva gauḥ sidhyati na guṇādibhedāt, taccaitat
            kṛtavyākhyānamavayavaprakaraṇe, pramāṇānāmabhisaṃbandhāccaikārthakāritvaṃ samānaṃ
            vākye iti, hetvābhāsāśrayā khalv iyam avyavastheti // 3 //</p>
         
         
         
         
         
         <p>  ********************** NySBh_5,1.4 **********************</p>
         
         
         <p>  NyS_5,1.4: sādhyadṛṣṭāntayordharmavikalpādubhayasādhyatvācca utkarṣāpakarṣavarṇyāvarṇyavikalpasādhyasamāḥ
            //</p>
         
         
         <p>dṛṣṭāntadharma sādhye samāsajata utkarṣasamaḥ-- yadi kriyāhetuguṇayogalloṣṭavat kriyāvānātmā
            ( tadā ) loṣṭavadeva sparśavānapi prāpnoti. atha na sparśavān loṣṭavat kriyāvānapi
            na prāpnoti, viparyaye vā viśeṣo vaktavya iti|
            sādhye dharmābhāvaṃ dṛṣṭāntāt prasajato 'pakarṣasamaḥ-- loṣṭaḥ khalu kriyāvān avibhurdṛṣṭaḥ
            kāmamātmāpi kriyāvānavibhurastu. viparyaye vā viśeṣo vaktavya iti|
            
            <p>
               khyāpanīyo varṇyo viparyayādavarṇyaḥ tāvetau sādhyadṛṣṭāntadharmauṃ viparyasyato varṇyāvarṇyasamau
               bhavataḥ|<br />
               sādhanadharmayukte dṛṣṭānte dharmāntaravikalpāt sādhyadharmavikalpaṃ prasajato vikalpasamaḥ--
               kriyāguṇahetuyuktaṃ kiñcid guru yathā loṣṭaḥ kiñcicca laghu yathā vāyurevaṃ kriyāhetuguṇayuktaṃ
               kiñcat kriyāvat syād yathā loṣṭaḥ kiñcidakriyaṃ yathātmā. viśeṣo vā vācya iti|<br />
               hetvādyivayavasāmarthyayogī dharmaḥ sādhyastaṃ dṛṣṭānte prasajataḥ sādhyasamaḥ-- yadi
               'yathā loṣṭastathātmā ?' prāptastarhi 'yathātmā tathā loṣṭaḥ' iti. sādhyaścāyamātmā
               kriyāvāniti kāmaṃ loṣṭopi sādhyaḥ, atha naivam ? na tarhi 'yathā loṣṭastathātmā' (iti
               ) // 4 //
               </p>
         </p>
         
         
         
         
         
         <p>  ********************** NySBh_5,1.5 **********************</p>
         
         
         <p>eteṣāmuttaram---</p>
         
         
         <p>  NyS_5,1.5: kiñcitsādharmyādupasaṃhārasiddhervaidharmyādapratiṣedhaḥ //</p>
         
         
         <p>alabhyaḥ siddhasya nihnavaḥ, siddhaṃ ca kiñcitsādharmyādupamānam-- 'yathā gaustathā
            gavayaḥ' iti, tatra na labhyo gogavayayordharmavikalpaścodayitum, evaṃ sādhake dharme
            dṛṣṭāntādisāmarthyayukte na labhyaḥ sādhyadṛṣṭāntayordharmavikalpāt
            vaidharmyāt pratiṣedho vaktumiti // 5 //</p>
         
         
         
         
         
         <p>  ********************** NySBh_5,1.6 **********************</p>
         
         
         <p>  NyS_5,1.6: sādhyātideśācca dṛṣṭāntopapatteḥ //</p>
         
         
         <p>yatra laukikaparīkṣakāṇāṃ buddhisāmyaṃ tenāviparīto 'rtho 'tidiśyate prajñāpanārtham.
            evaṃ sādhyātideśād dṛṣṭānte upapadyamāne sādhyatvamanupapannamiti // 6 //</p>
         
         
         
         
         
         <p>  ********************** NySBh_5,1.7 **********************</p>
         
         
         <p>  NyS_5,1.7: prāpya sādhyamaprāpya vā hetoḥ prāptyāviśiṣṭatvād aprāptyāsādhakatvācca
            prāptyaprāptisamau //</p>
         
         
         <p>
            hetuḥ prāpya vā sādhyaṃ sādhayedaprāpya vā ?, na tāvat prāpya-- prāptyāmaviśiṣṭatvād
            asādhakaḥu dvayorvidyamānayoḥ prāptau satyāṃ kiṃ kasya sādhakaṃ sādhyaṃ vā ?|<br />
            aprāpya sādhakaṃ na bhavati-- nāprāptaḥ pradīpaḥ prakāśayatīti|<br />
            prāptyā pratyavasthānaṃ prāptisamaḥ, aprāptyā pratyavasthānam aprāptisamaḥ // 7 //
            </p>
         
         
         
         
         
         <p>  ********************** NySBh_5,1.8 **********************</p>
         
         
         <p>  NyS_5,1.8: ghaṭādiniṣpattidarśanāt pīḍane cābhicārādapratiṣedhaḥ //</p>
         
         
         <p>ubhayathā khalvayuktaḥ pratiṣedhaḥ-- kartṛkaraṇādhikaraṇāni prāpya mṛdaṃ ghaṭādikāryaṃ
            viṣpādayanti, abhicārācca pīḍane sati dṛṣṭam aprāpya sādhakatvamiti // 8 //</p>
         
         
         
         
         
         <p>  ********************** NySBh_5,1.9 **********************</p>
         
         
         <p>  NyS_5,1.9: dṛṣṭāntasya kāraṇānapadeśāt pratyavasthānācca pratidṛṣṭāntena prasaṅgapratidṛṣṭāntasamau
            //</p>
         
         
         <p>sādhanasyāpi sādhanaṃ vaktavyamiti prasaṅgena pratyavasthānaṃ prasaṅgasamaḥ pratiṣedhaḥ--
            kriyāhetuguṇayogī kriyāvān loṣṭa itiheturnāpadiśyate na ca hetumantareṇa siddhirastīti|
            pratidṛṣṭāntena pratyavasthānaṃ pratidṛṣṭāntasamaḥ-- 'kriyāvānātmā kriyāhetuguṇayogāt
            loṣṭavat' ityukte pratidṛṣṭānta upādīyate-- 'kriyāhetuguṇayuktamākāśaṃ niṣkriyaṃ dṛṣṭam'
            iti, kaḥ punarākāśasya kriyāheturguṇaḥ ? vāyunā saṃyogaḥ saṃskārāpekṣaḥ vāyuvanaspatisaṃyogavaditi
            // 9 //</p>
         
         
         
         
         
         <p>  ********************** NySBh_5,1.10 **********************</p>
         
         
         <p>amayoruttaram---</p>
         
         
         <p>  NyS_5,1.10: pradīpopādānaprasaṅganivṛttivattadvinivṛttiḥ //</p>
         
         
         <p>idaṃ tāvadayaṃ pṛṣṭo vaktumarhati-- atha ke pradīpamupādadate kimarthaṃ ceti ?, didṛkṣamāṇā
            dṛśyadarśanārthamiti / atha pradīpaṃ didṛkṣamāṇāḥ pradīpāntaraṃ kasmānnopādadate ?,
            antareṇāpi pradīpāntaraṃ dṛśyate pradīpastatra pradīpadarśanārthaṃ pradīpopādānaṃ
            nirarthakam|
            atha dṛṣṭāntaḥ kimarthamucyate iti ?. aprajñātasya jñāpanārthamiti|
            atha dṛṣṭānte kāraṇādeśaḥ kimarthaṃ mṛgyate ?, yadi prajñāpanārtham ?, prajñāto dṛṣṭāntaḥ
            sa khalu--"laukikaparīkṣakāṇāṃ yasminnarthe buddhisāmyaṃ sa dṛṣṭāntaḥ 1-1-25"iti tatprajñāpanārthaḥkāraṇāpadeśo
            nirarthaka iti prasaṅgasamasyottaram // 10 //</p>
         
         
         
         
         
         <p>  ********************** NySBh_5,1.11 **********************</p>
         
         
         <p>atha pratidṛṣṭāntasamasyottaram---</p>
         
         
         <p>  NyS_5,1.11: pratidṛṣṭāntahetutve ca nāheturdṛṣṭāntaḥ //</p>
         
         
         <p>pratidṛṣṭāntaṃ bruvatā na viśeṣaheturapadiśyate-- anena prakāreṇa pratidṛṣṭāntaḥ sādhako
            na dṛṣṭānta iti, evaṃ pratidṛṣṭāntahetutve nāheturdṛṣṭānta ityupapadyate. sa ca kathaṃ
            heturnasyād yadyapratiṣiddhaḥ sādhakaḥ syāditi // 11 //</p>
         
         
         
         
         
         <p>  ********************** NySBh_5,1.12 **********************</p>
         
         
         <p>  NyS_5,1.12: prāgutpatteḥ kāraṇābhāvādanutpattisamaḥ //</p>
         
         
         <p>anityaḥ śabdaḥ prayatnānantarīyakatvād ghaṭavadityukte apara āha-- prāgutpatteranutpanne
            śabde prayatnānantarīyakatvamanityatvakāraṇaṃ nāsti tadabhāvād nityatvaṃ prāptaṃ nityasya
            cotpattirnāsti|
            anutpattyā pratyavasthānam anutpattisamaḥ // 12 //</p>
         
         
         
         
         
         <p>  ********************** NySBh_5,1.13 **********************</p>
         
         
         <p>asyottaram---
            NyS_5,1.13: tathābhāvādutpannasya kāraṇopapatterna kāraṇapratiṣedhaḥ //</p>
         
         
         <p>tathābhāvādutpannasyeti-- utpannaḥ khalvayaṃ śabda iti bhavati. prāgutpatteḥ śabda
            eva nāsti-- utpannasya śabdabhāvāt. śabdasya sataḥ prayatnānantarīyakatvam anityatvakāraṇamupapadyate.
            kāraṇopapatterayuktoyaṃ doṣaḥ--
            "prāgutpatteḥ kāraṇābhāvāt"iti // 13 //</p>
         
         
         
         
         
         <p>  ********************** NySBh_5,1.14 **********************</p>
         
         
         <p>  NyS_5,1.14: sāmānyadṛṣṭāntayoraindriyakatve samāne nityānityasādharmyāt saṃśayasamaḥ
            //</p>
         
         
         <p>anityaḥ śabdaḥ prayatnānantarīyakatvād ghaṭavadityukte hetau. saṃśayena pratyavatiṣṭhate--
            sati prayatnānāntarīyakatve astyevāsya nityena sāmānyena sādharmyam- aindriyakatvam.
            asti ca ghaṭenānityena. ato nityānityasādharmyādanivṛttaḥ saṃśaya iti // 14 //</p>
         
         
         
         
         
         <p>  ********************** NySBh_5,1.15 **********************</p>
         
         
         <p>asyottaram---</p>
         
         
         <p>  NyS_5,1.15: sādharmyātsaṃśaye na saṃśayo vaidharmyād ubhayathā vā saṃśaye 'tyantasaṃśayaprasaṅgo
            nityatvānabhyupagamācca sāmānyasyāpratiṣedhaḥ //</p>
         
         
         <p>viśeṣād vaidharmyādavadhāryamāṇe 'rthe 'puruṣaḥ' iti na sthāṇupuruṣasādharmyāt saṃśayo
            'vakāśaṃ labhate, evaṃ vaidharmyād viśeṣāt prayatnānantarīyakatvādavadhāryamāṇe śabdasyānityatve
            nityānityasādharmyāt saṃśayo 'vakāśaṃ na labhate. yadi vai labheta ? tataḥ sthāṇupuruṣasādharmyānucchedādatyantaṃ
            saṃśayaḥ syāt, gṛhyamāṇe ca viśeṣe nityasādharmyaṃ saṃśayaheturiti nābhyupagamyate--
            nahi gṛhyamāṇe puruṣasya viśeṣe sthāṇupuruṣasādharmyaṃ saṃśayaheturbhavati // 15 //</p>
         
         
         
         
         
         <p>  ********************** NySBh_5,1.16 **********************</p>
         
         
         <p>  NyS_5,1.16: ubhayasādharmyāt prakriyāsiddheḥ prakaraṇasamaḥ //</p>
         
         
         <p>ubhayenaunityena cānityena sādharmyāt pakṣapratipakṣayoḥ pravṛttiḥ prakriyā, 'anityaḥ
            śabdaḥ prayatnānantarīyakatvād ghaṭavat' ityekaḥ pakṣaṃ pravartayati. dvitīyaśca nityasādharmyāt.
            evaṃ ca sati 'prayatnānantarīyakatvāt' itiheturanityasādharmyeṇocyamāno na prakaraṇamativartate.
            prakaraṇānativṛtternirṇayānanivartanam, samānaṃ caitannityasādharmyeṇocyamāne hetau,
            tadidaṃ prakaraṇānativṛttyā pratyavasthānaṃ prakaraṇasamaḥ|
            samānaṃ caitadvaidharmye 'pi = ubhayavaidharmyāt prakriyāsiddheḥ prakaraṇasama iti
            // 16 //</p>
         
         
         
         
         
         <p>  ********************** NySBh_5,1.17 **********************</p>
         
         
         <p>asyottaram---</p>
         
         
         <p>  NyS_5,1.17: pratipakṣāt prakaraṇasiddheḥ pratiṣedhānupapatiḥ pratipakṣopapatteḥ
            //</p>
         
         
         <p>ubhayasādharmyāt prakriyāsiddhiṃ bruvatā pratipakṣāt prakriyāsiddhiruktā bhavati,
            yadyubhyasādharmyaṃ tatraikataraḥ pratipakṣa ityevaṃ satyupapannaḥ pratipakṣo bhavati.
            pratipakṣopapatteranupapannaḥ pratiṣedhaḥ-- yataḥ pratipakṣopapattiḥ pratiṣedhopapattiśceti
            vipratiṣiddhamiti|
            tattvānavadhāraṇācca prakriyāsiddhiḥ-- viparyaye prakaraṇāvasānātu tattvāvadhāraṇe
            hyavasitaṃ prakaraṇaṃ bhavatīti // 17 //</p>
         
         
         
         
         
         <p>  ********************** NySBh_5,1.18 **********************</p>
         
         
         <p>  NyS_5,1.18: traikālyāsiddherhetorahetusamaḥ //</p>
         
         
         <p>hetuḥusādhanaṃ tat sādhyāt pūrvaṃ paścāt saha vā bhavet. yadi pūrvaṃ sādhanam ? asati
            sādhye kasya sādhanam, atha paścāt ? asati sādhane kasyedaṃ sādhyam, atha yugapat
            sādhyasādhate ? dvayorvidyamānayoḥ kiṃ kasya sādhanaṃ kiṃ kasya sādhyam. iti heturahetunā
            na viśiṣyate|
            ahetunā sādharmyāt pratyavasthānam ahetusamaḥ // 18 //</p>
         
         
         
         
         
         <p>  ********************** NySBh_5,1.19 **********************</p>
         
         
         <p>asyottaram---</p>
         
         
         <p>  NyS_5,1.19: na hetutaḥ sādhyasiddhestraikālyāsiddhiḥ //</p>
         
         
         <p>na traikālyāsiddhiḥ, kasmāt ? hetutaḥ sādhyasiddheḥ, nirvatainīyasya nirvṛttiḥ vijñeyasya
            vijñānam ubhayaṃ kāraṇato dṛśyate. soyaṃ mahān pratyakṣaviṣaya udāharaṇamiti|
            yattu khalūktam-- asati sādhye kasya sādhanamiti ? yattu nirvartyate yacca vijñāpyate
            tasyeti // 19 //</p>
         
         
         
         
         
         <p>  ********************** NySBh_5,1.20 **********************</p>
         
         
         <p>  NyS_5,1.20: pratiṣedhānupapatteśca pratiṣeddhavyāpratiṣedhaḥ //</p>
         
         
         <p>'pūrvaṃ paścād yugapadvā' pratiṣedha iti nopapadyate. pratiṣedhānupapatteḥ sthāpanāhetuḥ
            siddha iti // 20 //</p>
         
         
         
         
         
         <p>  ********************** NySBh_5,1.21 **********************</p>
         
         
         <p>  NyS_5,1.21: arthāpattitaḥ pratipakṣasiddherarthāpattisamaḥ //</p>
         
         
         <p>'anityaḥ śabdaḥ prayatnānantarīyakatvād ghaṭavat' iti sthāpite pakṣe arthāpattyā pratipakṣaṃ
            sādhayato 'rthāpattisamaḥ, yadi prayatnānantarīyakatvādanityasādharmyādanityaḥ śabda
            iti ? ( tadā ) arthādāpadyate-- nityasādharmyānnitya iti, asti tvasya nityena sādharmyam
            asparśatvamiti // 21 //</p>
         
         
         
         
         
         <p>  ********************** NySBh_5,1.22 **********************</p>
         
         
         <p>asyottaram---</p>
         
         
         <p>  NyS_5,1.22: anuktasyārthāpatteḥ pakṣahānerupapattiranuktatvādanaikāntikatvāccārthāpatteḥ
            //</p>
         
         
         <p>anupapādya sāmarthyam anuktamarthādāpadyate itibruvataḥ pakṣahānerupapattiḥ-- anuktatvāt
            = anityapakṣasiddhau arthādāpannam-- nityapakṣasya hāniriti|
            anekāntikatvāccārthāpatteḥ = ubhayapakṣasamā ceyamarthāpattiḥ-- yadi nityasādharmyādasparśatvādākāśavacca
            nityaḥ śabdaḥ ? ( tadā ) arthādāpannam-- anityasādharmyāt prayatnānantarīyakatvādanitya
            iti, na ceyaṃ viparyayamātrādekāntenārthāpattiḥ. na khalu vai dhanasya grāvṇaḥ patanamiti
            arthādāpadyate-- dravāṇāmapāṃ patanābhāva iti // 22 //</p>
         
         
         
         
         
         <p>  ********************** NySBh_5,1.23 **********************</p>
         
         
         <p>  NyS_5,1.23: ekadharmopapatteraviśeṣe sarvāviśeṣaprasaṅgāt sadbhāvopapatter aviśeṣasamaḥ
            //</p>
         
         
         <p>
            eko dharmaḥ prayatnānantarīyakatvaṃ śabdaghaṭayorupapadyate ityaviśeṣe ubhayoranitayatve
            sarvasyāviśeṣaḥ prasajyate|<br />
            katham ? sadbhāvopapatteḥ = eko dharmaḥ sadbhāvaḥ sarvasyopapadyate|<br />
            sadbhāvopapatteḥ sarvāviśeṣaprasaṅgāt pratyavasthānam aviśeṣasamaḥ // 23 //
            </p>
         
         
         
         
         
         <p>  ********************** NySBh_5,1.24 **********************</p>
         
         
         <p>asyottaram---</p>
         
         
         <p>  NyS_5,1.24: kvaciddharmānupapatteḥ kvaciccopapatteḥ pratiṣedhābhāvaḥ //</p>
         
         
         <p>
            yathā sādhyadṛṣṭāntayorekadharmasya prayatnānantarīyakatvasyopapatteranityatvaṃ dharmāntaram
            aviśeṣo naivaṃ sarvabhāvānāṃ sadbhāvopapattinimittaṃ dharmāntaramasti yenāviśeṣaḥ
            syāt|<br />
            atha matam-- anityatvameva dharmāntaraṃ sadbhāvopapattinimittaṃ bhāvānāṃ sarvatra
            syāditi ?, evaṃ khalu vai kalpyamāne-- 'anityāḥ sarve bhāvāḥ sadbhāvopapatteḥ' itipakṣaḥ
            prāpnoti, tatra pratijñārthavyatiriktamanyadudāharaṇaṃ nāsti. anudāharaṇaśca heturnāstīti,
            pratijñaikadeśasya codāharaṇatvamanupapannam-- na hi sādhyamudāharaṇaṃ bhavati, sataśca
            nityānityabhāvādanityatvānupapattistasmāt 'sadbhāvopapatteḥ sarvāviśeṣaprasaṅgaḥ'
            iti nirabhidheyametadvākyamiti|<br />
            'sarvabhāvānāṃ sadbhāvopapatteranityatvam' iti bruvatānujñātaṃ śabdasyānityatvaṃ tatrānupapannaḥ
            pratiṣedha iti // 24 //
            </p>
         
         
         
         
         
         <p>  ********************** NySBh_5,1.25 **********************</p>
         
         
         <p>  NyS_5,1.25: ubhayakāraṇopapatterupapattisamaḥ //</p>
         
         
         <p>yady anityatvakāraṇamupapadyate śabdasya ity anityaḥ śabdaḥ ? nityatvakāraṇamapyupapadyate
            'syāsparśatvamiti nityatvamapyupapadyate|
            ubhayasya = anityatvasya nityatvasya ca kāraṇopapattyā pratyavasthānamupapattisamaḥ
            // 25 //</p>
         
         
         
         
         
         <p>  ********************** NySBh_5,1.26 **********************</p>
         
         
         <p>asyottaram---</p>
         
         
         <p>  NyS_5,1.26: upapattikāraṇābhyanujñānādapratiṣedhaḥ //</p>
         
         
         <p>"ubhayakāraṇopapatteḥ"itibruvatā nānityatvakāraṇopapatteranityatvaṃ pratiṣidhyate,
            yadi pratiṣidhyate ? nobhayakāraṇopapattiḥ syāt|
            
            <p>
               ubhayakāraṇopapattivacanādanityatvakāraṇopapattirabhyanujñāyate abhyanujñānādanupapannaḥ
               pratiṣedhaḥ|<br />
               vyāghātāt pratiṣedha iticet ? samāno vyāghātaḥ|<br />
               ekasya nityatvānityatvaprasaṅgaṃ vyāhataṃ bruvatā uktaḥ pratiṣedha iticet ? spapakṣaparapakṣayoḥ
               samāno vyāghātaḥ sa ca naikatarasya sādhaka iti // 26 //
               </p>
         </p>
         
         
         
         
         
         <p>  ********************** NySBh_5,1.27 **********************</p>
         
         
         <p>  NyS_5,1.27: nirdiṣṭakāraṇābhāvepyupalambhādupalabdhisamaḥ //</p>
         
         
         <p>nirdiṣṭasya prayatnānantarīyakatvasyānityatvakāraṇasyābhāvepi vāyunodanād vṛkṣaśākhābhaṅgajasya
            śabdasyānityatvamupalabhyate|
            nirdiṣṭasya sādhanasyābhāvepi sādhyadharmopalabdhyā pratyavasthānamupalabdhisamaḥ
            // 27 //</p>
         
         
         
         
         
         <p>  ********************** NySBh_5,1.28 **********************</p>
         
         
         <p>asyottaram---</p>
         
         
         <p>  NyS_5,1.28: kāraṇāntarādapi taddharmopapatterapratiṣedhaḥ //</p>
         
         
         <p>prayatnānantarīyakatvāditi bruvatā kāraṇata utpattirabhidhīyate. na ( tu ) kāryasya
            kāraṇaniyamaḥ, yida ca kāraṇāntarādapyupapadyamānasya śabdasya tad anityatvamupapadyate
            ? kimatrapratiṣidhyate ? iti // 28 //</p>
         
         
         <p>na prāguccāraṇād vidyamānasya śabdasyānupalabdhiḥ, kasmāt ? āvaraṇādyanupalabdheḥuyathā
            vidyamānasyodakāderarthasyāvāraṇāderanupalabdhirnaivaṃ śabdasyāgrahaṇakāraṇenāvaraṇādinānupalabdhiḥugṛhyeta
            caitadasyāgrahaṇakāraṇamudakādivad na ( ca ) gṛhyate tasmādudakādiviparītaḥ śabdo
            'nupalabhyamāna iti---</p>
         
         
         
         
         
         <p>  ********************** NySBh_5,1.29 **********************</p>
         
         
         <p>  NyS_5,1.29: tadanupalabdheranupalambhādabhāvasiddhau tadviparītopapatter anupalabdhisamaḥ
            //</p>
         
         
         <p>teṣām āvaraṇādīnāmanupalabdhirnopalabhyate anupalambhānnāstīty abhāvo 'syāḥ sidhyati.
            abhāvasiddhau hetvabhāvāt tadviparītam astitvamāvaraṇādīnāmavadhāryate. tadviparītopapatteryat
            pratijñātam-- 'na prāguccāraṇādvidyamānasya śabdasyānupalabdhiḥ' ityetanna sidhyati.
            so 'yaṃ hetuḥ-- āvaraṇādyanupalabdheriti āvaraṇādiṣu cāvaraṇādyanupalabdhau ca samatayānupaladhyā
            pratyavasthito 'nupalabdhisamo bhavati // 29 //</p>
         
         
         
         
         
         <p>  ********************** NySBh_5,1.30 **********************</p>
         
         
         <p>asyottaram---</p>
         
         
         <p>  NyS_5,1.30: anupalambhātmakatvādanupalabdherahetuḥ //</p>
         
         
         <p>'āvaraṇādyanupalabdhirnāsti-- anupalambhāt' ityahetuḥ, kasmāt ?, anupalambhātmakatvādanupalabdheḥ
            = upalambhābhāvamātratvādanupalabdheḥ yadasti tadupalabdherviṣayaḥ = upalabdhyā tadastīti
            pratijñāyate. yannāsti tadanupalabdherviṣayaḥ = anupalabhyamānaṃ nāstīti pratijñāyate,
            soyamāvaraṇādyanupalabdheranupalambho 'nupalabdhau svaviṣaye pravartamāno na svaviṣayaṃ
            pratiṣedhati, apratiṣiddhā cāvaraṇādyanupalabdhirhetutvāya kalpayate|
            āvaraṇādīni tu vidyamānatvādupalabdherviṣayāḥ teṣāmupalabdhyā bhavitavyaṃ yattāni
            nopalabhyante tad upalabdheḥ svaviṣayapratipādikāyā abhāvād = anuṣalambhādanupalabdherviṣayo
            gamyate-- 'na santyāvaraṇādīni śabdasyāgrahaṇakāraṇānīti, anupalambhādanupalabdhiḥ
            sidhyati-- viṣayaḥ sa tasyeti // 30 //</p>
         
         
         
         
         
         <p>  ********************** NySBh_5,1.31 **********************</p>
         
         
         <p>  NyS_5,1.31: jñānavikalpānāṃ ca bhāvābhāvasaṃvedanādadhyātmam //</p>
         
         
         <p>
            aheturiti vartate|<br />
            śarīre śarīriṇāṃ jñānavikalpānāṃ bhāvābhāvau saṃvedanīyau-- 'asti me saṃśayajñānam
            nāsti me saṃśayajñānam' iti. evaṃ pratyakṣānumānāgamasmṛtijñāneṣu. seyamāvaraṇādy
            anupalabdhiḥ |<br />
            upalabdhyabhāvaḥ svasaṃvedyaḥ-- nāsti me śabdasyāvaraṇādyupalabdhiḥ iti = '<br />
            nopalabhyante śabdasyāgrahaṇakāraṇānyāvaraṇādīnīti, tatra yaduktam-- 'tadanupalabdheranupalambhādabhāvasiddhiḥ'
            iti etannopapadyate // 31 //
            </p>
         
         
         
         
         
         <p>  ********************** NySBh_5,1.32 **********************</p>
         
         
         <p>  NyS_5,1.32: sādharmyāttulyadharmopapatteḥ sarvānityatvaprasaṅgādanityasamaḥ //</p>
         
         
         <p>
            'anityena ghaṭena sādharmyādanityaḥ śabdaḥ' itibruvataḥ--"<br />
            asti ghaṭenānityena sarvabhāvānāṃ sādharmyam"<br />
            iti sarvasyānityatvamaniṣṭaṃ saṃpadyate, soyamanityatvena pratyavasthānādanityasama
            iti // 32 //
            </p>
         
         
         
         
         
         <p>  ********************** NySBh_5,1.33 **********************</p>
         
         
         <p>asyottaram---</p>
         
         
         <p>  NyS_5,1.33: sādharmyādasiddheḥ pratiṣedhāsiddhiḥ pratiṣedhyasādharmyāt //</p>
         
         
         <p>pratijñādyavayavayuktaṃ vākyaṃ pakṣanivartakaṃ pratipakṣalakṣaṇaṃ pratiṣedhaḥ, tasya
            pakṣeṇa pratiṣedhyena sādharmyaṃ pratijñādiyogaḥ, tad yadyanityasādharmyādanityatvasyāsiddhiḥ
            ?-- sādharmyādasiddheḥ, pratiṣedhasyāpyasiddhiḥ-- pratiṣedhyena sādharmyāditi // 33
            //</p>
         
         
         
         
         
         <p>  ********************** NySBh_5,1.34 **********************</p>
         
         
         <p>  NyS_5,1.34: dṛṣṭānte ca sādhyasādhanabhāvena prajñātasya dharmasya hetutvāttasya
            cobhayathā bhāvānnāviśeṣaḥ //</p>
         
         
         <p>dṛṣṭānte yaḥ khalu dharmaḥ sādhyasādhanabhāvena prajñāyate sa hetutvenābhidhīyate.
            sa cobhayathā bhavati-- kena citsamānaḥ kutaścidviśiṣṭaḥ. sāmānyāt sādharmya viśeṣācca
            vaidharmyam. ekaṃ sādharmyaviśeṣo hetuḥ nāviśeṣeṇa sādharmyamātraṃ vaidharmyamātraṃ
            vā. sādharmyamātraṃ vaidharmyamātraṃ cāśrityabhāvānāha--
            
            <p>
               "sādharmyāttulyadharmopapatteḥ sarvānityatvaprasaṅgādanityasamaḥ 32"<br />
               iti. etadayuktamiti|<br />
               aviśeṣasamapratiṣedhe ca yaduktaṃ tadapi veditavyam // 34 //
               </p>
         </p>
         
         
         
         
         
         <p>  ********************** NySBh_5,1.35 **********************</p>
         
         
         <p>  NyS_5,1.35: nityamanityabhāvādanitye nityatvopapatternityasamaḥ //</p>
         
         
         <p>'anityaḥ śabdaḥ' iti pratijñāyate. tadanityatvaṃ kiṃ śabde nityam ? athānityam ?.
            yadi tāvat sarvadā bhavati ? dharmasya sadā bhāvād dharmiṇopi sadā bhāva iti 'nityaḥ
            śabdaḥ' iti, atha na sarvadā bhavati ? anityatvasyābhāvād nityaḥ śabdaḥ, evaṃ nityatvena
            pratyavasthrānāt nityasamaḥ // 35 //</p>
         
         
         
         
         
         <p>  ********************** NySBh_5,1.36 **********************</p>
         
         
         <p>asyottaram---</p>
         
         
         <p>  NyS_5,1.36: pratiṣedhye nityamanityabhāvādanitye 'nityatvopapatteḥ pratiṣedhābhāvaḥ
            //</p>
         
         
         <p>pratiṣedhye śabde 'nityamanityatvasya bhāvāt' ityucyamāne 'nujñātaṃ śabdasyānityatvam.
            anityatvopapatteśca 'nānityaḥ śabdaḥ' iti pratiṣedho nopapadyate, atha nābhyupagamyate
            ? 'nityamanityatvasya bhāvāt' itiheturna bhavatīti hetvabhāvāt pratiṣedhānupapattiriti|
            utpannasya nirodhād abhāvaḥ śabdasyānityatvaṃ tatra paripraśnānupapattiḥ |
            
            <p>
               soyaṃ praśnaḥ-- 'tadanityatvaṃ kiṃ śabde sarvadā bhavati ? atha na ?' ityanupapannaḥ,
               kasmāt ? utpannasyayo nirodhād abhāvaḥ śabdasya tad anityatvam. evaṃ ca saty adhikaraṇādheyavibhāgo
               vyāghātānnāstīti|<br />
               nityānityatvavirodhācca nityatvamanityatvaṃ caikasya dharmiṇo dharmāviti virudhyete
               |<br />
               na saṃbhavataḥ, tatra yaduktam-- 'nityamanityatvasya bhāvād nitya eva' tad avartamānārthamuktamiti
               // 36 //
               </p>
         </p>
         
         
         
         
         
         <p>  ********************** NySBh_5,1.37 **********************</p>
         
         
         <p>  NyS_5,1.37: prayatnakāryānekatvāt kāryasamaḥ //</p>
         
         
         <p>'prayatnānantarīyakatavādanityaḥ śabdaḥ' iti, yasya prayatnānantaramātmalābhaḥ tatkhalu
            abhūtvā bhavati yathā ghaṭādi kāryam. anityamiti ca 'bhūtvā na bhavatītyetadvijñāyate,
            evamavasthite
            
            <p>
               "prayatnakāryānekatvāt"<br />
               itipratiṣedha ucyate |<br />
               prayatnānantaramātmalābhaśca dṛṣṭo ghaṭādīnām. vyavadhānāpohāccābhivyaktirvyavahitānām,
               tat kiṃ prayatnānantaramātmālābhaḥ śabdasya ? āho abhivyaktiḥ ? iti viśeṣo nāsti|<br />
               kāryāviśeṣeṇa pratyavasthānaṃ kāryasamaḥ // 37 //
               </p>
         </p>
         
         
         
         
         
         <p>  ********************** NySBh_5,1.38 **********************</p>
         
         
         <p>asyottaram---</p>
         
         
         <p>  NyS_5,1.38: kāryānyatve prayatnāhetutvam anupalabdhikāraṇopapatteḥ //</p>
         
         
         <p>
            sati kāryānyatve anupalabdhikāraṇānupapatteḥ prayatnasyāhetutvaṃ śabdasyābhivyaktau
            |<br />
            yatra prayatnānantaramabhivyaktistatrānupalabdhikāraṇaṃ vyavadhānamupapadyate. vyavadhānāpohācca
            prayatnānantarabhāvino 'rthasayopalabdhilakṣaṇābhivyaktirbhavatīti. na tu śabdasyānupalabdhikāraṇaṃ
            kiṃ cidupapadyate yasya prayatnānantaramapohāt śabdasyopalabdhilakṣaṇābhivyaktirbhavatīti.
            tasmādutpadyate śabdo nābhivyajyate iti // 38 //
            </p>
         
         
         
         
         
         <p>  ********************** NySBh_5,1.39 **********************</p>
         
         
         <p>hetoścedanaikāntikatvamupapādyate-- anaikāntikatvādasādhakaḥ syāditi, yadi cānaikāntikatvādasādhaktvam
            ?---</p>
         
         
         <p>  NyS_5,1.39: pratiṣedhe ḥpi samāno doṣaḥ //</p>
         
         
         <p>pratiṣedhopyanaikāntikaḥ-- kiñcit pratiṣedhati kiñcinneti. anaikāntikatvād asādhaka
            iti|
            atha vā śabdasyānityatvapekṣe prayatnānantaramutpādo nābhivyaktiriti viśeṣahetvabhāvaḥ,
            nityatvapakṣepi prayatnānantaramabhivyaktirnotpāda iti viśeṣahetvabhāvaḥ, soyamubhayapakṣasamoviśeṣahetvabhāva
            ityubhayamapyanaikāntikamiti // 39 //</p>
         
         
         
         
         
         <p>  ********************** NySBh_5,1.40 **********************</p>
         
         
         <p>  NyS_5,1.40: sarvatraivam //</p>
         
         
         <p>sarveṣu sādharmyaprabhatiṣu pratiṣedhahetuṣu yatra yatrāviśeṣo dṛśyate tatrobhayoḥ
            pakṣayoḥ samaḥ prasajyate iti // 40 //</p>
         
         
         
         
         
         <p>  ********************** NySBh_5,1.41 **********************</p>
         
         
         <p>  NyS_5,1.41: pratiṣedhavipratiṣedhe pratiṣedhadoṣavaddoṣaḥ //</p>
         
         
         <p>
            yo 'yaṃ pratiṣedhepi samāno doṣaḥ anaikāntikatvamāpādyate so 'yaṃ pratiṣedhasya pratiṣedhepi
            samānaḥ, na 'anityaḥ śabdaḥ prayatnānantarīyakatvāt' iti sādhanavādinaḥ sthāpanā prathamaḥ
            pakṣaḥ,<br />
            "prayatnakāryānekatvāt kāryasamaḥ 37"<br />
            iti dūṣaṇavādinaḥ pratiṣedhahetunā dvitīyaḥ pakṣaḥ sa ca pratiṣedha ityucyate, tasyāsya
            pratiṣedhepi samāno doṣa iti tṛtīyaḥ pakṣaḥ ( sa ca ) vipratiṣedha ucyate, tasmin
            pratiṣedhavipratiṣedhepi samāno doṣaḥ anaikāntikatvaṃ caturthaḥ pakṣaḥ // 4 //
            </p>
         
         
         
         
         
         <p>  ********************** NySBh_5,1.42 **********************</p>
         
         
         <p>  NyS_5,1.42: pratiṣedhaṃ sadoṣamabhyupetya pratiṣedhavipratiṣedhe samāno doṣaprasaṅgo
            matānujñā //</p>
         
         
         <p>
            pratiṣedham |<br />
            dvitīyaṃ pakṣaṃ sadoṣamabhyupetya |<br />
            taduddhāramanuktvānujñāya pratiṣedhavipratiṣedhe |<br />
            tṛtīyapakṣe samānam anaikāntikatvamiti samānaṃ dūṣaṇaṃ prasajato dūṣaṇavādino matānujñā
            prasajyate iti pañcamaḥ pakṣaḥ // 42 //
            </p>
         
         
         
         
         
         <p>  ********************** NySBh_5,1.43 **********************</p>
         
         
         <p>  NyS_5,1.43: svapakṣalakṣaṇāpekṣopapattyupasaṃhāre hetunirdeśe parapakṣadoṣābhyupagamāt
            samāno doṣaḥ //</p>
         
         
         <p>sthāpanāpekṣe "prayatnakāryānekatvāt"
            itidoṣaḥ pratiṣedhahetuvādinaḥ svapakṣalakṣaṇo bhavati, kasmāt ?, svapakṣasamutthatvāt,
            soyaṃ svapakṣalakṣaṇaṃ doṣamapekṣamāṇo 'nuddhṛtya |
            anujñāya "pratiṣedhepi samāno doṣaḥ 39"
            ityupapadyamānaṃ doṣaṃ parapakṣe upasaṃharati,itthaṃ cānaikāntikaḥ pratiṣedha iti
            hetuṃ nirdiśati, tatra svapakṣalakṣaṇāpekṣayopapadyamānadoṣopasaṃhāre hetunirdeśe
            ca sati anena parapakṣo 'bhyupagato bhavati|
            kathaṃ kṛtvā ?, yaḥ pareṇa "prayatnakāryānekatvāt"
            ityādinānaikāntikatvadoṣa uktastam anuddhṛtya
            "pratiṣedhepi samāno doṣaḥ 39"
            ityāha, evaṃ sthāpanāṃ sadoṣāmabhyupetya pratiṣedhepi samānaṃ doṣaṃ prasajataḥ parapakṣābhyupagamāt
            samāno doṣo bhavati. yathā parasya pratiṣedhaṃ sadoṣamabhyupetya pratiṣedhavipratiṣedhepi
            samāno doṣaprasaṅgo matānujñā prasajyate iti tathāsyāpi sthāpanāṃ sadoṣāmabhyupetya
            pratiṣedhepi samānaṃ doṣaṃ prasajato matānujñā prasajyate iti, sa khalvayaṃ ṣaṣṭhaḥ
            pakṣaḥ|
            tatra khalu sthāpanāhetuvādinaḥ prathamatṛtīyapañcamapakṣāḥ, pratiṣedhahetuvādinaḥ
            dvitīyacaturthaṣaṣṭhapakṣāḥ, teṣāṃ sādhv asādhutāyāṃ mīmāṃsyamānāyāṃ caturthaṣaṣṭhayoraviśeṣāt
            punaruktadoṣaprasaṅgaḥ |
            caturthapakṣe samānadoṣatvaṃ parasyocyate--
            "pratiṣedhavipratiṣedhe pratiṣedhadoṣavad doṣaḥ 41"
            iti,
            ṣaṣṭhepi "parapakṣābhyupagamāt samāno doṣaḥ"
            itisamānadoṣatvamevocyate nārthaviśeṣaḥ kaścidasti|
            samānastṛtīyapañcamayoḥ punaruktadoṣaprasaṅga |
            tṛtīyapakṣepi "pratiṣedhepi samāno doṣaḥ 39"
            iti samānatvamabhyupagamyate. pañcamapakṣepi pratiṣedhavipratiṣedhe samāno doṣaprasaṅgo
            'bhyupagamyate nārthaviśeṣaḥ kaściducyate iti|
            tatra pañcamaṣaṣṭhapakṣayorarthāviśeṣāt punaruktadoṣaḥ, tṛtīyacaturthayormatānujñā,
            prathamadvitīyayorviśeṣahetvabhāva iti ṣaṭpakṣyāmubhayorasiddhiḥ|
            kadā ṣaṭpakṣī ?, yadā "pratiṣedhepi sāmāno doṣaḥ"
            
            <p>
               ityevaṃ pravartate tadobhayoḥ pakṣayorasiddhiḥ, yadā tu<br />
               "kāryānyatveprayatnāhetutvamanupalabdhikāraṇopapatteḥ 38"<br />
               ityanena tṛtīyapakṣo yujyate tadā viśeṣahetuvacanāt prayatnānantaramāramalābhaḥ śabdasya
               nābhivyaktiriti siddhaḥ prathamapakṣo na ṣaṭpakṣī pravartate iti // 43 //
               </p>
         </p>
         
         
         <p>// iti vātsyāyanaviracite nyāyabhāṣye pañcamādhyāyasya prathamamāhnikaṃ samāptam //</p>
         
         
         
         
         
         <p>atha nyāyabhāṣyapañcamādhyāyasya dvitīyamāhnikam</p>
         
         
         
         
         
         <p>  ********************** NySBh_5,2.1 **********************</p>
         
         
         <p>vipratipattyapratipattyorvikalpānnigrahasthānabahutvamiti saṃkṣepeṇoktaṃ tadidānīṃ
            virbhajanīyam|
            nigrahasthānāni khalu parājayavastūny aparādhādhikaraṇāni prāyeṇa pratijñādyavayavāśrayāṇi
            tattvavādinam atattvavādinaṃ cābhisaṃplavante, teṣāṃ vibhāgaḥ---</p>
         
         
         <p>  NyS_5,2.1: pratijñāhāniḥ pratijñāntaraṃ pratijñāvirodhaḥ pratijñāsaṃnyāso hetvantaramarthāntaraṃ
            nirarthakam avijñātārtham apārthakam aprāptakālaṃ nyūnamadhikaṃ punaruktam ananubhāṣaṇam
            ajñānam apratibhā vikṣepo matānujñā paryanuyojyopekṣaṇaṃ niranuyojyānuyogopasiddhānto
            hetvābhāsāśca nigrahasthānāni //</p>
         
         
         <p>tānīmāni dvāviśatidhā vibhajya lakṣyante // 1 //</p>
         
         
         
         
         
         <p>  ********************** NySBh_5,2.2 **********************</p>
         
         
         <p>  NyS_5,2.2: pratidṛṣṭāntadharmābhyanujñā svadṛṣṭānte pratijñāhāniḥ //</p>
         
         
         <p>sādhyadharmapratyanīkena dharmeṇa pratyavasthite pratidṛṣṭāntadharmaṃ svadṛṣṭānte
            'bhyanujānan pratijñāṃ jahātīti pratijñāhāniḥ, nidarśanam-- 'aindriyakatvādanityaḥ
            śabdo ghaṭavat' itikṛte. apara āha-- 'dṛṣṭamaindriyakatvaṃ sāmānye nitye kasmānna
            tathā śabdaḥ ?' iti. ( evam ) pratyavasthite. idamāha-- 'yadyaindriyakaṃ sāmānyaṃ
            nityam ? kāmaṃ ghaṭo nityostu' iti, sa khalvayaṃ sādhakasya dṛṣṭāntasya nityatvaṃ
            prasañjayan nigamanāntameva pakṣaṃ jahāti. pakṣaṃ jahat pratijñā jahātītyucyate--
            pratijñāśrayatvāt pakṣasyeti // 2 //</p>
         
         
         
         
         
         <p>  ********************** NySBh_5,2.3 **********************</p>
         
         
         <p>  NyS_5,2.3: pratijñātārthapratiṣedhe dharmavikalpāttadarthanirdeśaḥ pratijñāntaram
            //</p>
         
         
         <p>pratijñātārthaḥ-- 'anityaḥ śabda aindriyakatvād ghaṭavat' ityukte yo 'sya pratiṣedhaḥ
            |
            pratidṛṣṭāntena hetuvyabhicāraḥ-- 'sāmānyamaindriyakaṃ nityam' iti tasmiṃśca pratijñātārthapratiṣedhe
            dharmavikalpāditi |
            dṛṣṭāntapratidṛṣṭāntayoḥ sādharmyayoge dharmabhedāt |
            
            <p>
               sāmānyamaindriyakaṃ sarvagatam aindriyakastv asarvagato ghaṭa iti dharmavikalpāt.
               tadarthaṃ nirdeśa iti sādhyasiddhyartham|<br />
               katham ? yathā ghaṭo 'sarvagata evaṃ śabdopyasarvagato ghaṭavadevānitya iti, tatra--
               'anityaḥ śabdaḥ' iti pūrvā pratijñā. 'asarvagataḥ' iti dvitīyā pratijñā pratijñāntaram|<br />
               tat kathaṃ nigrahasthānamiti ?, na pratijñāyāḥ sādhanaṃ pratijñāntaraṃ kiṃ tu hetudṛṣṭāntau
               sādhanaṃ pratijñāyāḥ, tadetad asādhanopādānam anarthakamiti. ānarthakyānnigrahasthānamiti
               // 3 //
               </p>
         </p>
         
         
         
         
         
         <p>  ********************** NySBh_5,2.4 **********************</p>
         
         
         <p>  NyS_5,2.4: pratijñāhetvorvirodhaḥ pratijñāvirodhaḥ //</p>
         
         
         <p>
            'guṇavyatiriktaṃ dravyam' iti pratijñā. 'rūpādito 'rthāntarasyānupalabdheḥ' iti hetuḥ.
            soyaṃ pratijñāhetvorvirodhaḥ|<br />
            katham ?, yadi guṇavyatiriktaṃ dravyam ? rūpādibhyo 'rthāntarasyānupalabdheḥ ( iti
            ) nopapadyate, atha rūpādibhyorthāntarasyānupalabdhiḥ ? guṇavyatiriktaṃ dravyamiti,
            nopapadyate, guṇavyatiriktaṃ ca dravyaṃ rūpādibhyorthāntarasyānupalabdhiriti virudhyate
            |<br />
            vyāhanyate |<br />
            na saṃbhavatīti // 4 //
            </p>
         
         
         
         
         
         <p>  ********************** NySBh_5,2.5 **********************</p>
         
         
         <p>  NyS_5,2.5: pakṣapratiṣedhe pratijñātārthāpanayanaṃ pratijñāsaṃnyāsaḥ //</p>
         
         
         <p>'anityaḥ śabda aindriyakatvāt' ityukte paro brūyāt-- 'sāmānyamaindriyakaṃ na cānityamevaṃ
            śabdopyaindriyako na cānityaḥ' iti. evaṃ pratiṣiddhe pakṣe yadi brūyāt-- 'kaḥ punarāha
            anityaḥ śabdaḥ (iti) ?' iti. soyaṃ pratijñātārthanihnavaḥ pratijñāsaṃnyāsa iti //
            5 //</p>
         
         
         
         
         
         <p>  ********************** NySBh_5,2.6 **********************</p>
         
         
         <p>  NyS_5,2.6: aviśeṣokte hetau pratiṣiddhe viśeṣamicchato hetvantaram //</p>
         
         
         <p>nidarśanam-- 'ekaprakṛtīdaṃ vyaktam' iti pratijñā. kasmād hetoḥ ? 'ekaprakṛtīnāṃ vikārāṇāṃ
            parimāṇāt' 'mṛtpūrvakāṇāṃ śarāvādīnāṃ dṛṣṭaṃ parimāṇaṃ yāvān prakṛtervyūho bhavati
            tāvān vikāraḥ' iti. dṛṣṭaṃ ca prativikāraṃ parimāṇam. asti cedaṃ parimāṇaṃ prativyaktam,
            tadekaprakṛtīnāṃ vikārāṇāṃ parimāṇāt paśyāmo vyaktamidamekaprakṛtīti|
            
            <p>
               asya vyabhicāreṇa pratyavasthānam-- nānāprakṛtīnāmekaprakṛtīnāṃ ca vikārāṇāṃ dṛṣṭaṃ
               parimāṇamiti|<br />
               evaṃ pratayavasthite āha-- ekaprakṛtisamanvaye sati śarāvādivikārāṇāṃ parimāṇadarśanāt.
               sukhaduḥkhamohasamanvitaṃ hīdaṃ vyaktaṃ parimitaṃ gṛhyate. tatra prakṛtyantararūpasamanvayābhāve
               satyekaprakṛtitvamiti|<br />
               tadidamaviśeṣokte hetau pratiṣiddhe viśeṣaṃ bruvato hetvantaraṃ bhavati, sati ca hetvantarabhāve
               pūrvasya hetorasādhakatvānnigahasthānam, hetvantara vacane sati yadi hetvarthanidarśano
               dṛṣṭānta upādīyate ? nedaṃ vyaktamekaprakṛti bhavati-- prakṛtyantaropādānāt, atha
               nopādīyate ?. dṛṣṭānte hetvarthasyānidarśitasya sādhakabhāvānupapatteḥ ānarthakyād
               hetoranivṛttaṃ nigrahasthānamiti // 6 //
               </p>
         </p>
         
         
         
         
         
         <p>  ********************** NySBh_5,2.7 **********************</p>
         
         
         <p>  NyS_5,2.7: prakṛtādarthādapratisaṃbaddhārtham arthāntaram //</p>
         
         
         <p>yathoktalakṣaṇe pakṣapratipakṣaparigrahe hetutaḥ sādhyasiddhau prakṛtāyāṃ brūyāt--
            'nityaḥ śabdaḥ asparśatvāditi hetuḥ' heturnāma hinoterdhātostuni pratyaye kṛdantapadam.
            padaṃ ca-- nāmākhyātopasarganipātāḥ, abhidheyasya kriyāntarayogād viśiṣyamāṇarūpaḥ
            śabdo nāma, kriyākārakasamudāyaḥ. kārakasaṃkhyāviśiṣṭakriyākālayogābhidhāyi ākhyātam.
            dhātvarthamātraṃ ca kālābhidhānaviśiṣṭam, prayogeṣvarthādabhidyamānarūpā nipātāḥ,
            upasṛjyamānāḥ kriyāvadyotakā upasargāḥ, ityevamādi. tadarthāntaraṃ veditavyam // 7
            //</p>
         
         
         
         
         
         <p>  ********************** NySBh_5,2.8 **********************</p>
         
         
         <p>  NyS_5,2.8: varṇakramanirdeśavad nirarthakam //</p>
         
         
         <p>yathānityaḥ śabdaḥ kacaṭatapānāṃ jabagaḍadaśatvāt jhabhañghaḍhadhaṣavat' iti, evaṃprakāraṃ
            nirarthakam-- abhidhānābhidheyabhāvānupapattau arthagaterabhāvād varṇāḥ krameṇa nirdiśyante
            iti // 8 //</p>
         
         
         
         
         
         <p>  ********************** NySBh_5,2.9 **********************</p>
         
         
         <p>  NyS_5,2.9: pariṣatprativādibhyāṃ trirabhihitamapyavijñātam avijñātārtham //</p>
         
         
         <p>yad vākyaṃ pariṣadā prativādinā ca trirabhihitamapi na vijñāyate śliṣṭaśabdam apratītaprayogam
            atidrutoccāritamityevamādinā kāraṇena tadavijñātārtham, avijñātārtham asāmarthyasaṃvaraṇāya
            prayuktamiti nigrahasthānamiti // 9 //</p>
         
         
         
         
         
         <p>  ********************** NySBh_5,2.10 **********************</p>
         
         
         <p>  NyS_5,2.10: paurvāparyāyogādapratisaṃbaddhārtham apārthakam //</p>
         
         
         <p>yatrānekasya padasya vākyasya vā paurvāpayeṇānvayayogo nāsti ity asaṃbaddhārthatvaṃ
            gṛhyate tatsamudāyārthasyāpāyādapārthakaṃ yathā-- 'daśa dāḍimāni. ṣaḍapūpāḥ. kuṇḍamajājinam.
            palalapiṇḍaḥ. adharaurukametat. kumāryāḥ prāyyaṃ tasyāḥ pitā apratiśīnaḥ' iti // 10
            //</p>
         
         
         
         
         
         <p>  ********************** NySBh_5,2.11 **********************</p>
         
         
         <p>  NyS_5,2.11: avayavaviparyāsavacanam aprāptakālam //</p>
         
         
         <p>pratijñādīnāmakyavānāṃ yathālakṣaṇamarthavaśāt kramaḥ tatrāvayavaviparyāsena vacanam
            aprāptakālam asaṃbaddhārthaṃ nigrahasthānamiti // 11 //</p>
         
         
         
         
         
         <p>  ********************** NySBh_5,2.12 **********************</p>
         
         
         <p>  NyS_5,2.12: hīnamanyatamenāpyavayavena nyūnam //</p>
         
         
         <p>pratijñādīnāmavayavānāmanyatamevāpyavayavena hīnaṃ nyūnaṃ nigrahasthānam-- sādhanābhāve
            sādhyāsiddhiriti // 12 //</p>
         
         
         
         
         
         <p>  ********************** NySBh_5,2.13 **********************</p>
         
         
         <p>  NyS_5,2.13: hetūdāharaṇādhikam adhikam //</p>
         
         
         <p>ekena kṛtatvādanyatarasyānarthakyamiti, tadetanniyamābhyupagame veditavyamiti // 13
            //</p>
         
         
         
         
         
         <p>  ********************** NySBh_5,2.14 **********************</p>
         
         
         <p>  NyS_5,2.14: śabdārthayoḥ punarvacanaṃ punaruktamanyatrānuvādāt //</p>
         
         
         <p>anyatrānuvādāt śabdapunaruktam arthapunaruktaṃ vā-- 'nityaḥ śabdaḥ nityaḥ śabdaḥ'
            iti śabdapunaruktam. arthapunaruktam-- 'anityaḥ śabdaḥ. nirodhadharmako dhvānaḥ' iti|
            
            <p>
               anuvāde tv apunaruktam-- śabdābhyāsādarthaviśeṣopapatteḥ yathā--<br />
               "hetvapadeśāt pratijñāyāḥ punarvacanaṃ nigamanam 1-1-39"<br />
               iti // 14 //
               </p>
         </p>
         
         
         
         
         
         <p>  ********************** NySBh_5,2.15 **********************</p>
         
         
         <p>  NyS_5,2.15: arthādāpannasya svaśabdena punarvacanam //</p>
         
         
         <p>punaruktamiti prakṛtam, nidarśanam-- 'utpattidharmakatvādanityam'
            ityaktvā arthādāpannasya yo 'bhidhāyakaḥ śabdastena
            svaśabdena brūyāt-- 'anutpattidharmakaṃ nityam'
            iti tacca punaruktaṃ veditavyam-- arthasaṃpratyayārthe
            śabdaprayoge pratītaḥ so 'rtho 'rthāpattyeti
            // 15 //</p>
         
         
         
         
         
         <p>  ********************** NySBh_5,2.16 **********************</p>
         
         
         <p>  NyS_5,2.16: vijñātasya pariṣadā trirabhihitasyāpy apratyuccāraṇam ananubhāṣaṇam
            //</p>
         
         
         <p>vijñātasya vākyārthasya pariṣadā prativādinā
            
            <p>
               trirabhihitasya yad apratyuccāraṇaṃ tad ananubhāṣaṇaṃ<br />
               nāma nigrahasthānāmiti, apratyuccārayan kimāśrayaṃ<br />
               parapakṣapratiṣedhaṃ brūyāt ? // 6 //
               </p>
         </p>
         
         
         
         
         
         <p>  ********************** NySBh_5,2.17 **********************</p>
         
         
         <p>  NyS_5,2.17: avijñātaṃ cājñānam //</p>
         
         
         <p>
            vijñātārthasya pariṣadā. prativādinā trirabhihitasya yadavijñāna<br />
            tad ajñānaṃ nigrahasthānamiti, ayaṃ khalvavijñāya<br />
            kasya pratiṣedhaṃ brūyāditi ? // 7 //
            </p>
         
         
         
         
         
         <p>  ********************** NySBh_5,2.18 **********************</p>
         
         
         <p>  NyS_5,2.18: uttarasyāpratipattirapratibhā //</p>
         
         
         <p>parapakṣapratiṣedhaḥ uttaraṃ tad yadā na pratipadyate ? tadā nigṛhīto bhavati // 18
            //</p>
         
         
         
         
         
         <p>  ********************** NySBh_5,2.19 **********************</p>
         
         
         <p>  NyS_5,2.19: kāryavyāsaṅgāt kathāvicchedo vikṣepaḥ //</p>
         
         
         <p>yatra kartavyaṃ vyāsajya kathāṃ vyavacchinatti--
            'idaṃ me karaṇīyaṃ vidyate tasminn avasite paścāt kathayiṣyāmīti (tat) vikṣepo nāma
            nigrahasthānam|
            ekanigrahāvasānāyāṃ kathāyāṃ svayameva kathāntaraṃ pratipadyate iti
            // 19 //</p>
         
         
         
         
         
         <p>  ********************** NySBh_5,2.20 **********************</p>
         
         
         <p>  NyS_5,2.20: svapakṣe doṣābhyupagamāt parapakṣe doṣaprasaṅgo matānujñā //</p>
         
         
         <p>yaḥ pareṇa coditaṃ doṣaṃ svapakṣe 'bhyupagamya |
            anuddhṛtya vadati-- 'bhavatpakṣepi samāno doṣaḥ'
            
            <p>
               iti. sa svapakṣe doṣābhyupagamāt parapakṣe<br />
               doṣaṃ prasañjayan paramatam anujānātīti<br />
               matānujñānāma nigrahasthānamāpadyate iti // 20 //
               </p>
         </p>
         
         
         
         
         
         <p>  ********************** NySBh_5,2.21 **********************</p>
         
         
         <p>  NyS_5,2.21: nigrahasthānaprāptasyānigrahaḥ paryanuyojyopekṣaṇam //</p>
         
         
         <p>paryanuyojyo nāma nigrahopapattyā codanīyaḥ. tasyopekṣaṇam = 'nigrahasthānaṃ prāpto
            'sīty ananuyogaḥ/
            
            <p>
               etacca 'kasya parājayaḥ ?' ityanuktayā pariṣadā<br />
               vacanīyam-- na khalu nigrahaṃ prāptaḥ svakaupīnaṃ<br />
               vivṛṇuyāditi // 21 //
               </p>
         </p>
         
         
         
         
         
         <p>  ********************** NySBh_5,2.22 **********************</p>
         
         
         <p>  NyS_5,2.22: anigrahasthāne nigrahasthānābhiyogo niranuyojyānuyogaḥ //</p>
         
         
         <p>nigrahasthānalakṣaṇasya mithyādhyavasāyād anigrahasthāne
            
            <p>
               'nigṛhītosīti paraṃ bruvan niravanugojyānuyogād<br />
               niranugojyānuyogād nigṛhīto veditavya<br />
               iti // 22 //
               </p>
         </p>
         
         
         
         
         
         <p>  ********************** NySBh_5,2.23 **********************</p>
         
         
         <p>  NyS_5,2.23: siddhāntamabhyupetyāniyamāt kathāprasaṅgo 'pasiddhāntaḥ //</p>
         
         
         <p>kasyacidarthasya tathābhāvaṃ pratijñāya pratijñātārthaviparyayāt |
            aniyamāt kathāṃ prasañjayato 'pasiddhānto
            veditavyo yathā-- 'na sad ātmānaṃ jahāti |
            na sato vināśaḥ, nāsad ātmānaṃ labhate = nāsadutpadyate' iti siddhāntamabhyupetya
            svapakṣaṃ vyavasthāpayati--ekaprakṛtīdaṃ vyaktam--
            vikārāṇāmanvayadarśanāt. mṛdanvitānāṃ
            śarāvādīnāṃ dṛṣṭamekaprakṛtitvaṃ tathā cāyaṃ
            vyaktabhedaḥ sukhaduḥkhamohasamanvito dṛśyate
            tasmāt samanvayadarśanāt sukhādibhirekaprakṛtīdaṃ viśvamiti|
            evamuktavān anuyujyate-- atha prakṛtirvikāra
            iti kathaṃ lakṣitavyam ? iti, yasyāvasthitasya
            dharmāntaranivṛttau dharmāntaraṃ pravartate sā
            prakṛtiḥ. yacca dharmāntaraṃ pravartate sa vikāra
            iti|
            so 'yaṃ pratijñātārthaviparyayāt |
            aniyamāt kathāṃ prasañjayati |
            pratijñātaṃ khalvanena-- nāsadāvirbhavati na
            sattiro bhavatīti|
            sadasatośca tirobhāvāvirbhāvam antareṇa
            na kasyacit pravṛttiḥ pravṛttyuparamaśca bhavati,
            mṛdi khalvasthitāyāṃ bhaviṣyati śarāvādilakṣaṇaṃ
            dharmāntaramiti pravṛttirbhavati. abhūditi
            
            <p>
               ca pravṛttyuparamaḥ. tadetad mṛddharmāṇāmapi<br />
               na syāt, evaṃ pratyavasthito yadi sataścātmahānam asataścātmalābhamabhyupaiti ? tadasyāpasiddhānto
               nigrahasthānaṃ bhavati,<br />
               atha nābhyupaiti ? prakṣo 'sya na sidhyati // 23 //
               </p>
         </p>
         
         
         
         
         
         <p>  ********************** NySBh_5,2.24 **********************</p>
         
         
         <p>  NyS_5,2.24: hetvābhāsāśca yathoktāḥ //</p>
         
         
         <p>hetvābhāsāśca nigrahasthānāni |
            kiṃ punarlakṣaṇāntarayogād hetvābhāsā
            nigrahasthānatvamāpannāḥ yathā pramāṇāni prameyatvam ? ityata āha-- yathoktā iti |
            hetvābhāsalakṣaṇenaiva nigrahasthānabhāva
            
            <p>
               iti|<br />
               te ime pramāṇādayaḥ padārthā uddiṣṭā<br />
               lakṣitāḥ parīkṣitāśceti // 24 //
               </p>
         </p>
         
         
         
         
         
         <p>
            yo 'kṣapādamṛṣiṃ nyāyaḥ pratyabhādvadatāṃ varam |<br />
            tasya vātsyāyana idaṃ bhāṣyajātamavartayat //
            </p>
         
         
         <p>// iti vidvadvaravātsyāyanaviracite nyāyabhāṣye pañcamo 'dhyāyaḥ samāptaḥ //</p>
         
         
         <p>// nyāyadarśanaṃ cedaṃ samāptam //</p>
         
         
         </div>
   </body>
</html>