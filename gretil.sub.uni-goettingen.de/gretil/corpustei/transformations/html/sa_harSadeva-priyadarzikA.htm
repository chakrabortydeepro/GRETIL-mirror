<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Harṣadeva: Priyadarśikā (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Harṣadeva: Priyadarśikā</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_harSadeva-priyadarzikA.xml">sa_harSadeva-priyadarzikA.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>a Paris-3 Sorbonne-Nouvelle University group of Master students in Indology: Pilar
         Altinier, Dominique Fradkine, Clémentine Peroumal-Delavigne, and Carmen Sylvia Spiers</p>
      <p class="noindent"><b>Contribution: </b>a Paris-3 Sorbonne-Nouvelle University group of Master students in Indology: Pilar
         Altinier, Dominique Fradkine, Clémentine Peroumal-Delavigne, and Carmen Sylvia Spiers</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>M.R. Kale's edition: Priyadarśikā of Śrī Harṣadeva, edited with an exhaustive introduction,
            a short Sanskrit commentary, various readings, a literal English translation, copious
            notes and useful appendices, Bombay : Gopal Narayana &amp; Co 1928 (repr. Delhi et al.
            : Motilal Banarsidass 1977).</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/5_poetry/3_drama/hpriydau.htm">hpriydau.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Harsadeva: Priyadarsika
            <br />Based on M.R. Kale's edition: Priyadarśikā of Śrī Harṣadeva,
            <br />edited with an exhaustive introduction, a short Sanskrit commentary,
            <br />various readings, a literal English translation, copious notes and useful appendices,
            <br />Bombay : Gopal Narayana &amp; Co 1928 (repr. Delhi et al. : Motilal Banarsidass 1977).
            <br />
            <br />Input by a Paris-3 Sorbonne-Nouvelle University group of Master students in Indology
            : Pilar Altinier, Dominique Fradkine, Clémentine Peroumal-Delavigne, Carmen Sylvia
            Spiers (checked and supervised by Nalini Balbir).
            <br />[GRETIL-Version vom 4.9.2015]
            <br />
            <br />ANALYTIC TEXT VERSION (compounds separated by hyphens)
            <br />
            <br />STRUCTURE OF REFERENCES (added):
            <br />HPri_n.nn = HPri_aṅka.verse
            <br />
            <br />NOTE:
            <br />Typos corrected, especially in Prakrit portions.
            <br />The Prakrit sequence -hm- of Kale has been systematically replaced by -mh-.
            <br />When applying, the Prakrit text comes first, followed by the Sanskrit chāyā within
            square brackets.
            <br />
            <br />BOLD for pagination of Kale's ed.
            <br />ITALICS for chāyā
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p>śrīHarṣadeva-viracitā |
            || Priyadarśikā ||</p>
         
         
         <p><span class="bold">[p. 1]</span></p>
         
         
         <p>
            dhūma-vyākula-dṛṣṭir indu-kiraṇair āhlāditākṣī punaḥ<br />
            paśyantī varam utsukānata-mukhī bhūyo hriyā brahmaṇaḥ /<br />
            serṣyā pāda-nakhendu-darpaṇa-gate Gaṅgāṃ dadhāne hare<br />
            sparśād-utpulakā kara-graha-vidhau Gaurī śivāyāstu vaḥ // HPri_1.1 //
            </p>
         
         
         <p>api ca |
            Kailāsādrāv udaste paricalati gaṇeṣūllasat-kautukeṣu
            kroḍaṃ mātuḥ Kumāre viśati viṣa-muci prekṣamāṇe sa-roṣam /
            <span class="bold">[p. 2]</span>
            pādāvaṣṭambha-sīdad-vapuṣi Daśamukhe yāti pātāla-mūlaṃ
            kruddho 'py āśliṣṭa-mūrtir bhaya-ghanam Umayā pātu tuṣṭaḥ Śivo naḥ // HPri_1.2 //</p>
         
         
         <p>(nāndy-ante sūtradhāraḥ parikramya) | adyāhaṃ vasantotsave sa-bahu-mānam āhūya
            nānā-dig-deśād āgatena rājñaḥ śrī-Harṣadevasya pāda-padmopajīvinā rāja-samūhenoktaḥ
            yathāsmat-svāminā śrīHarṣadevenāpūrva-vastu-racanālaṃkṛtā Priyadarśikā nāma <span class="bold">[p. 3]</span> nāṭikā kṛtety asmābhiḥ śrotra-paraṃparayā śrutam | na tu prayogato dṛṣṭā |
            tat tasyaiva rājñaḥ sarva-jana-hṛdayāhlādino bahu-mānād asmāsu cānugraha-buddhyā
            yathāvat prayogena tvayā nāṭayitavyeti | tad yāvan nepathya-racanāṃ kṛtvā yathābhilaṣitaṃ
            saṃpādayāmi | parito 'valokya | āvarjitāni sāmājika-manāṃsīti me niścayaḥ | kutaḥ
            |</p>
         
         
         <p>
            śrī-Harṣo nipuṇaḥ kaviḥ pariṣad apy eṣā guṇa-grāhiṇī<br />
            loke hāri ca Vatsarāja-caritaṃ nāṭye ca dakṣā vayam /<br />
            vastv ekaikam apīha vāñchita-phala-prāpteḥ padaṃ kiṃ punar<br />
            mad-bhāgyopacayād ayaṃ samuditaḥ sarvo guṇānāṃ gaṇaḥ // HPri_1.3 //
            </p>
         
         
         <p>(nepathyābhimukham avalokya) | aye | kathaṃ prastāvanābhyudyate mayi viditāsmad-abhiprāyo
            'ṅgādhipater Dṛḍhavarmaṇaḥ kañcukino bhūmikāṃ kṛtvāsmad-bhrāteta evābhivartate | tad
            yāvad aham apy anantara-bhūmikāṃ saṃpādayāmi |
            (iti niṣkrāntaḥ) |
            (iti prastāvanā) |</p>
         
         
         <p><span class="bold">[p. 4]</span>
            prathamo 'ṅkaḥ |
            (tataḥ praviśati kañcukī |)</p>
         
         
         <p>kañcukī - (sa-śoka-śramaṃ nāṭayan | niḥśvasya) | kaṣṭaṃ bhoḥ kaṣṭam |</p>
         
         
         <p>
            rājño vipad-bandhu-viyoga-duḥkhaṃ deśa-cyutir durgama-mārga-khedaḥ /<br />
            āsvādyate 'syāḥ kaṭu-niṣphalāyāḥ phalaṃ mayaitac cira-jīvitāyāḥ // HPri_1.4 //
            </p>
         
         
         <p>(sa-śokaṃ sa-vismayaṃ ca) | tādṛśasyāpi nāmāpratihata-śakti-trayasya Raghu-Dilīpa-Nala-tulyasya
            devasya Dṛḍhavarmaṇo mat-prārthyamānāpy anena sva-duhitā Vatsarājāya datteti baddhānuśayena
            Vatsarājo bandhanān na nivartata iti ca labdha-randhreṇa sahasāgatya Kaliṅga-hatakena
            vipattir īdṛśī kriyata iti yat satyam upapannam api na śraddadhe | katham ekānta-niṣṭhuram
            īdṛśaṃ ca daivam asmāsu | yena sāpi rājaputrī yathā-kathaṃcid enāṃ Vatsarājāyopanīya
            svāminam an-ṛṇaṃ kariṣyāmīti matvā mayā tādṛśād api pralaya-kāla-dāruṇād avaskanda-saṃbhramād
            apavāhya devasya Dṛḍhavarmaṇo mitra-bhāvānvitasyaivāṭavikasya nṛpater Vindhyaketor
            gṛhe sthāpitā satī snānāya nātidūram ity Agastya-tīrthaṃ gate mayi kṣaṇāt kair api
            nipatya hate Vindhyaketau rakṣobhir iva nirmānuṣī-kṛte dagdhe sthāne na jñāyate kasyām
            avasthāyāṃ vartata iti | nipuṇaṃ ca vicitam etan mayā sarvaṃ sthānam | na ca jñātaṃ
            kiṃ tair eva dasyubhir nītāthavā dagdheti | tat kiṃ karomi manda-bhāgyaḥ | (vicintya)
            | aye | śrutaṃ mayā bandhanāt paribhraṣṭaḥ Pradyota-tanayām apahṛtya Vatsarājaḥ Kauśāmbīm
            āgata iti | <span class="bold">[p. 5]</span> kiṃ tatraiva gacchāmi | (niḥśvasyātmano 'vasthāṃ paśyan) | kim iva hi rājaputryā
            vinā tatra gatvā kathayiṣyāmi | aye | kathitaṃ cādya mama Vindhyaketunā -- mā bhaiṣīḥ
            | jīvati tatra-bhavān mahā-rājo Dṛḍhavarmā gāḍha-prahāra-jarjarī-kṛto baddhas tiṣṭhati
            | iti | tad adhunā svāminam eva gatvā pāda-paricaryayā jīvita-śeṣam ātmanaḥ saphalayiṣyāmi
            (parikramyordhvam avalokya) | aho atidāruṇatā śaradātapasya | yad evam aneka-duḥkha-saṃtāpitenāpi
            mayā tīkṣṇo 'vagamyate |</p>
         
         
         <p>
            ghana-bandhana-mukto 'yaṃ kanyā-grahaṇāt paraṃ tulāṃ prāpya /<br />
            ravir adhigata-sva-dhāmā pratapati khalu Vatsarāja iva // HPri_1.5 //
            </p>
         
         
         <p>(iti niṣkrāntaḥ) |
            (iti viṣkambhakaḥ) |</p>
         
         
         <p>(tataḥ praviśati rājā vidūṣakaś ca) |
            rājā -
            
            <p>
               bhṛtyānām avikāritā parigatā dṛṣṭā matir mantriṇāṃ<br />
               mitrāṇy apy upalakṣitāni viditaḥ paurānurāgo 'dhikam /<br />
               nirvyūḍhā raṇa-sāhasa-vyasanitā strī-ratnam āsāditaṃ<br />
               nirvyājād iva dharmataḥ kim iva na prāptaṃ mayā bandhanāt // HPri_1.6 //
               </p>
         </p>
         
         
         <p><span class="bold">[p. 6]</span>
            vidūṣakaḥ - (sa-roṣam) | bho vassa | kahaṃ taṃ evva dāsīe uttaṃ bandhaṇa-hadaaṃ pasaṃsesi
            | taṃ dāṇiṃ visumaridaṃ | jaṃ taha ṇava-ggaho via gaa-vaī khala-khalāamāṇa-loha-siṅkhalābandha-paḍikkhalanta-calaṇo
            suṇṇa-dukkhara-pisuṇida-hiaa-saṃdāvo rosa-vas'-uttambhida-diṭṭhī gurua-kara-phoḍia-dharaṇi-maggo
            raaṇīsu vi aṇiddā-suhaṃ aṇuhūdo si | <span class="it">[bho vayasya | kathaṃ tam eva dāsyāḥ putraṃ bandhana-hatakaṃ praśaṃsasi | tad idānīṃ
               vismṛtam | yat tathā nava-graha iva gaja-patiḥ khala-khalāyamāna-loha-śṛṅkhalābandha-pratiskhalac-caraṇaḥ
               śūnya-mukha-puṣkara-piśunita-ddhṛdaya-saṃtāpo roṣa-vaśottambhita-dṛṣṭir guruka-kara-sphoṭita-dharaṇi-mārgo
               rajanīṣv apy anidrā-sukham anubhūto 'si]</span> |</p>
         
         
         <p>rājā - Vasantaka durjanaḥ khalv asi | paśya |</p>
         
         
         <p>
            dṛṣṭaṃ cārakam andhakāra-gahanaṃ no tan-mukhendu-dyutiḥ<br />
            pīḍā te nigala-svanena madhurās tasyā giro na śrutāḥ /<br />
            krūrā bandhana-rakṣiṇo 'dya manasi snigdhāḥ kaṭākṣā na te<br />
            doṣān paśyasi bandhanasya na punaḥ Pradyota-putryā guṇān // HPri_1.7 //
            </p>
         
         
         <p>vidūṣakaḥ - (sa-garvam) | bho | jai dāva bandhaṇaṃ suha-ṇibandhaṇaṃ hoi tā kīsa tumaṃ
            Diḍhavammā baddho tti Kaliṅga-raṇṇo uvari rosaṃ bandhesi | <span class="it">[bhoḥ | yadi tāvad bandhanaṃ sukha-nibandhanaṃ bhavati</span> <span class="bold">[p. 7]</span> <span class="it">tat kasmāt tvaṃ Dṛḍhavarmā baddha iti Kaliṅga-rājasyopari roṣaṃ badhnāsi] |</span></p>
         
         
         <p>rājā - (vihasya) | dhiṅ mūrkha | na khalu sarvo Vatsarājo ya evaṃ Vāsavadattām avāpya
            bandhanān niryāsyati | tad āstāṃ tāvad iyaṃ kathā | Vindhyaketor upari bahūny ahāni
            Vijayasenasya preṣitasya na cādyāpi tat-sakāśāt kaścid āgataḥ | tad āhūyatāṃ tāvad
            amātyo Rumaṇvān | tena saha kiṃcid ālapitum icchāmi |</p>
         
         
         <p>(praviśya) |
            pratīhārī - jedu jedu devvo | eso kkhu Vijaaseṇo amacco Rumaṇṇo vi paḍihāra-bhūmiṃ
            uvaṭṭhio | <span class="it">[jayatu jayatu devaḥ | eṣa khalu Vijayaseno 'mātyo Rumaṇvān api pratīhāra-bhūmim upasthitau]
               |</span></p>
         
         
         <p>rājā - tvaritaṃ praveśaya tau |</p>
         
         
         <p>pratīhārī - jaṃ devo āṇavedi | <span class="it">[yad deva ājñāpayati] |</span> (iti niṣkrāntā) |</p>
         
         
         <p>(tataḥ praviśati Rumaṇvān Vijayasenaś ca)
            Rumaṇvān - (vicintya) |</p>
         
         
         <p>
            tat kṣanam api niṣkrāntāḥ kṛta-doṣā iva vināpi doṣeṇa /<br />
            praviśanti śaṅkamānā rāja-kulaṃ prāyaśo bhṛtyāḥ // HPri_1.8 //
            </p>
         
         
         <p>(upasṛtya) | jayatu devaḥ |</p>
         
         
         <p>rājā - (āsanaṃ nirdiśya) | Rumaṇvan | ita āsyatām |</p>
         
         
         <p>Rumaṇvān - (sa-smitam upaviśya | eṣa khalu jita-Vindhyaketur Vijayasenaḥ
            praṇamati |
            (Vijayasenas tathā karoti) |</p>
         
         
         <p>rājā - (sādaraṃ pariṣvajya) | api kuśalī bhavān |</p>
         
         
         <p>Vijayasenaḥ - adya svāminaḥ prasādāt |</p>
         
         
         <p>rājā - Vijayasena upaviśyatām |</p>
         
         
         <p><span class="bold">[p. 8]</span></p>
         
         
         <p>(Vijayasena upaviśati) |</p>
         
         
         <p>rājā - Vijayasena kathaya Vindhyaketor vṛttāntam |</p>
         
         
         <p>Vijayasenaḥ - deva kim aparaṃ kathayāmi | yādṛśaḥ svāmini kupite |</p>
         
         
         <p>rājā - tathāpi vistarataḥ śrotum icchāmi |</p>
         
         
         <p>Vijayasenaḥ - deva śrūyatām | ito vayaṃ deva-pādādeśād yathādiṣṭena kari-turaga-padāti-dainyena
            mahāntam apy adhvānaṃ divasa-trayeṇollaṅghya prabhāta-velāyām atarkitā eva Vindhyaketor
            upari nipatitāḥ smaḥ |</p>
         
         
         <p>rājā - tatas tataḥ |</p>
         
         
         <p>Vijayasenaḥ - tataḥ so 'py asmad-bala-tumula-kalakalākarṇanena pratibuddhaḥ kesarīva
            Vindhya-kandarān nirgatya Vindhyaketur an-apekṣita-bala-vāhano yathāsaṃnihita katipaya-sahāyaḥ
            sahasā sva-nāmodghoṣayann asmān abhiyoddhuṃ pravṛttaḥ |</p>
         
         
         <p>rājā - (Rumaṇvantam avalokya sa-smitam) | śobhitaṃ Vindhyaketunā | tatas tataḥ |</p>
         
         
         <p>Vijayasenaḥ - tato 'smābhir ayam asāv iti dviguṇatara-baddha-matsarotsāhair mahatā
            vimardena niḥśeṣita-sahāya eka eva vimarditādhika-bala-krodha-vego dāruṇataraṃ saṃprahāram
            akarot |</p>
         
         
         <p>rājā - sādhu Vindhyaketo | sādhu sādhu |</p>
         
         
         <p>Vijayasenaḥ - kiṃ vā varṇyate deva | saṃkṣepato vijñāpayāmi |</p>
         
         
         <p>pādātaṃ pātter eva prathamataram uraḥ-peṣa-mātreṇa piṣṭvā
            dūrān nītvā śaraughair hariṇa-kulam iva trastam aśvīyam āśāḥ /
            <span class="bold">[p. 9]</span>
            sarvatrotsṛṣṭa-sarva-praharaṇa-nivahas tūrṇam utkhāya khaḍgaṃ
            paścāt kartuṃ pravṛttaḥ kari-kara-kadalī-kānana-ccheda-līlām // HPri_1.9 //</p>
         
         
         <p>
            evaṃ bala-tritayam ākulam eka eva<br />
            kurvan kṛpāṇa-kiraṇa-cchuritāṃsa-kūṭaḥ /<br />
            śastra-prahāra-śata-jarjaritoru-vakṣāḥ<br />
            śrāntaś cirād vinihato yudhi Vindhyaketuḥ // HPri_1.10 //
            </p>
         
         
         <p>rājā - Rumaṇvan | sat-puruṣocitaṃ mārgam anugacchato yat satyaṃ vrīḍitā eva vayaṃ
            Vindhyaketor maraṇena |</p>
         
         
         <p>Rumaṇvān - deva tvad-vidhānām evaṃ guṇaika-pakṣa-pātināṃ ripor api guṇāḥ prītiṃ janayanti
            |</p>
         
         
         <p>rājā - Vijayasena apy asti Vindhyaketor apatyaṃ yatrāsya paritoṣasya phalaṃ darśayāmi
            |</p>
         
         
         <p>Vijayasenaḥ - deva idam api vijñāpayāmi | evaṃ sa-bandhu-parivāre hate Vindhyaketau
            tam anusṛtāsu saha-dharma-cāriṇīṣu Vindhya-śikharāśriteṣu jana-padeṣu śūnyī-bhūte
            tat-sthāne hā tāta hā mātaḥ iti kṛta-kṛpaṇa-pralāpā Vindhyaketor veśmany ābhijātyānurūpā
            kanyakā tad-duhitety asmābhir ānītā dvāri tiṣṭhati | tāṃ prati devaḥ pramāṇam |</p>
         
         
         <p><span class="bold">[p. 10]</span>
            rājā - Yaśodhare gaccha | tvam eva Vāsavadattāyāḥ samarpaya | vaktavyā ca devī | bhaginī-buddhyā
            tvayaiva sarvadā draṣṭavyā | gīta-nṛtta-vādyādiṣu viśiṣṭa-kanyakocitaṃ sarvaṃ śikṣayitavyā
            | yadā vara-yogyā bhaviṣyati tadā māṃ smārayeti |</p>
         
         
         <p>pratīhārī - jaṃ devo āṇavedi | <span class="it">[yad deva ājñāpayati]</span> | (iti niṣkrāntā) |</p>
         
         
         <p>(nepathye vaitālikaḥ) |</p>
         
         
         <p>
            līlā-majjana-maṅgalopakaraṇa-snānīya-sampādinaḥ<br />
            sarvāntaḥpura-vāra-vibhramavatī-lokasya te saṃprati /<br />
            āyāsa-skhalad-aṃśukāvyavahita-cchāyāvadātaiḥ stanair<br />
            utkṣiptāpara-śātakumbha-kalaśevālaṃkṛtā snāna-bhūḥ // HPri_1.11 //
            </p>
         
         
         <p>rājā - (ūrdhvam avalokya) | aye kathaṃ nabho-madhyam adhyāste bhagavān sahasra-dīdhitiḥ
            | saṃprati hi |</p>
         
         
         <p>ābhāty arkāṃśu-tāpa-kvathad iva śapharodvartanair dīrghikāmbhaś
            chatrābhaṃ nṛtta-līlā-śithilam api śikhī barha-bhāraṃ tanoti /
            <span class="bold">[p. 11]</span>
            chāyā-cakraṃ tarūṇāṃ hariṇa-śiśur upaityālavālāmbu-lubdhaḥ
            sadyas tyaktvā kapolaṃ viśati madhu-karaḥ karṇa-pālīṃ gajasya // HPri_1.12 //</p>
         
         
         <p>Rumaṇvan | uttiṣṭhottiṣṭha | praviśyābhyantaram eva kṛta-yathocita-kriyāḥ sat-kṛtya
            Vijayasenaṃ Kaliṅgocchittaye preṣayāmaḥ |</p>
         
         
         <p>
            (iti niṣkrāntāḥ sarve) |<br />
            (iti prathamo 'ṅkaḥ) ||
            </p>
         
         
         
         
         
         <p>vidūṣakaḥ - ṇaṃ bhaṇido mhi Indīvariāe jaha ajja uvavāsa-ṇiama-ṭṭhiā devī Vāsavadattā
            sotthi-vāaṇa-ṇimittaṃ saddāvedi tti | tā jāva dhārā-ghar'-ujjāṇa-digghiāe ṇhāia devī-pāsaṃ
            gadua kukkuṭa-vādaṃ karissaṃ | aṇṇahā kahaṃ amhāṇaṃ sarisā brahmaṇā (sic) rāa-kule
            paḍiggahaṃ karenti | (nepathyābhimukham avalokya) kahaṃ eso pia-vaasso ajja devīe
            virah'-ukkaṇṭha-viṇodaṇā-ṇimittaṃ dhārā-ghar'-ujjāṇe evva patthido | tā jāva vaasseṇa
            saha evva gadua jahodidaṃ aṇuciṭṭhissaṃ | [<span class="it">nanu bhaṇito 'smīndivarikayā yathā upavāsa-niyama-sthitā devī Vāsavadattā svasti-vācana-nimittaṃ
               śabdāyateti | tad yāvad dhārā-gṛhodyāna-dīrghikāyāṃ snātvā devī-pārśvaṃ gatvā kukkuṭa-vādaṃ
               kariṣyāmi</span> | <span class="it">anyathā katham asmābhiḥ sadṛśā brāhmaṇā rāja-kule pratigrahaṃ kurvanti (nepathyābhimukham
               avalokya) katham eṣa priya-vayasyo 'dya devyā virahotkaṇṭhā-vinodanā-nimittaṃ dhārā-gṛhodyānam
               eva prasthitaḥ</span> | <span class="it">tad yāvad vayasyena sahaiva gatvā yathoditam anuṣṭhāsyāmi</span> |]<span class="it">
               </span>
            <span class="bold">[p. 12]</span>
            (tataḥ praviśati sotkanṇṭho rājā)
            rājā -
            
            <p>
               kṣāmāṃ maṅgala-mātra-maṇḍana-bhṛtaṃ mandodyamālāpinīm<br />
               āpāṇdu-cchavinā mukhena vijita-prātas-tanendu-dyutim /<br />
               sotkaṇthāṃ niyamopavāsa-vidhinā ceto mamotkaṇṭhate<br />
               tāṃ draṣṭuṃ prathamānurāga-janitāvasthām ivādya priyām // HPri_2.1 //
               </p>
         </p>
         
         
         <p>vidūṣakaḥ- (upasṛtya) sotthi hode | vaḍḍhadu bhavaṃ | [<span class="it">svasti bhavate</span> | <span class="it">vardhatāṃ bhagavān</span> |]</p>
         
         
         <p>rājā -(vilokya) Vasantaka | kasmāt prahṛṣṭa iva lakṣyase |</p>
         
         
         <p>vidūṣakaḥ - accadi kkhu devī bamhaṇaṃ | [<span class="it">arcati khalu devī brāhmaṇam</span> |]</p>
         
         
         <p>rājā - yady evaṃ tataḥ kim |</p>
         
         
         <p>vidūṣakaḥ - (sa-garvam) bho | īriso kkhu bamhaṇo jo cau-vveda-pañca-veda-chaṭṭha-veda-bamhaṇa-sahassa-pajjāule
            rāaule paḍhamaṃ (Kale : pu-) ahaṃ evva devī-saāsado sotthiā-vāāṇaṃ lahemi | [<span class="it">bhoḥ</span> | <span class="it">īdṛśaḥ khalu brāhmaṇaḥ</span> | <span class="it">yaś caturveda-pañca-veda-ṣaḍ-veda-brāhmaṇa-sahasra-paryākule rja-kule prathamam aham
               eva devī-sakāśāt svasti-vācanaṃ labhe</span> |]</p>
         
         
         <p>rājā - (vihasya) veda-saṃkhyayaivāveditaṃ brāhmaṇyam | tad āgaccha mahā-brāhmaṇa |
            dhārā-gṛhodyānam eva gacchāvaḥ |</p>
         
         
         <p>vidūṣakaḥ - jaṃ devo āṇavedi | [<span class="it">yad deva ājñāpayati</span> |]</p>
         
         
         <p>rājā - gacchāgrataḥ |</p>
         
         
         <p><span class="bold">[p. 13]</span>
            vidūṣakaḥ - bho ehi gacchamha | (parikramyāvalokya ca) bho vaassa pekkha pekkha |
            avirada-paḍanta-viviha-kusuma-suumāla-silā-al'-ucchangassa parimala-ṇilīṇa-mahuara-bhara-bhagga-baula-māladī-ladā-jālaassa
            kamala-gandha-gahaṇ'-uddāma-māruda-pajjava (Kale : parjava-)buddha-bandhūa-bandhaṇassa
            avirala-tamāla-taru-pihidā-tapa-paāsassa assa dhārā-ghar'-ujjāṇassa sa-ssarīaaṃ |
            [<span class="it">bho ehi gacchāvaḥ</span> | <span class="it">(parikramyāvalokya ca) bho vayasya paśya paśya</span> | <span class="it">avirata-patad-vividha-kusuma-</span>
            <span class="it">sukumāra-śilā-talotsaṅgasya parimala-nilīna-madhukara-bhara-bhagna-bakula-mālatī-latā-jālakasya
               kamala-gandha-grahaṇoddāma-māruta-paryavabuddha-bandhūka-bandhanasyāvirala-tamāla-taru-pihitātapa-prakāśasyāsya
               dhārā-gṛhodyānasya sa-śrīkatām</span> |]</p>
         
         
         <p>rājā - vayasya sādhv abhihitam | atra hi |</p>
         
         
         <p>
            vṛntaiḥ kṣudra-pravāla-sthagitam iva talaṃ bhāti śephālikānāṃ<br />
            gandhaḥ sapta-cchadānāṃ sapadi gaja-madāmoda-mohaṃ karoti /<br />
            ete connidra-padma-cyuta-bahala-rajaḥ-puñja-piṅgāṅgarāgā<br />
            gāyanty avyakta-vācaḥ kim api madhu-liho vāruṇī-pāna-mattāḥ // HPri_2.2 //
            </p>
         
         
         <p>vidūṣakaḥ - bho vaassa | edaṃ pi dāva pekkha pekkha | jo eso avirala-paḍanta-kusuma-ṇiaro
            ajja vi patt'-antara-gaḷanta-varisāvasāṇa-salila-bindū via lakkhīadi <span class="bold">[p. 14]</span> sattavaṇṇa-pāāvo | [<span class="it">bho vayasya etad api tāvat paśya paśya</span> | <span class="it">ya eṣo 'virala-patad-kusuma-nikaro 'dyāpi patrāntara-galad-varṣāvasāna-salila-bindur
               iva lakṣyate saptaparṇa-pādapaḥ</span> |]</p>
         
         
         <p>rājā - vayasya samyag utprekṣitam | bahv eva sadṛśaṃ jalada-samayasya | tathā hi |</p>
         
         
         <p>
            bibhrāṇā mṛdutāṃ śirīṣa-kusuma-śrī-hāribhiḥ śādvalaiḥ<br />
            sadyaḥ kalpita-kuṭṭimā marakata-kṣodair iva kṣālitaiḥ /<br />
            eṣā saṃprati bandhanād vigalitair bandhūka-puṣpotkaraiḥ<br />
            adyāpi kṣitir indra-gopaka-śataiś cchanneva saṃlakṣyate // HPri_2.3 //
            </p>
         
         
         <p>(tataḥ praviśati ceṭī)</p>
         
         
         <p>ceṭī - āṇatta mhi devīe Vāsavadattāe | hanje Indīvarie ajja mae Agatthi-mahesiṇo aggho
            dādavvo | tā gaccha tumaṃ | sehāliā-kusuma-mālaṃ lahu geṇhia āacchetti | esā vi Āraṇṇiā
            dhārā-ghar'-ujjāṇa-dīhiāe jāva evva viāsiāiṃ kamalāiṃ ṇa atthāhilāsiṇā <span class="bold">[p. 15]</span> sujjeṇa maulāvijjanti tāva evva lahuaṃ avaciṇua āacchadu tti | esā tavassiṇī taṃ
            dīhiaṃ ṇa jāṇādi | tā geṇhia taṃ gamissaṃ | (nepathyābhimukham avalokya) ido ido Āraṇṇie
            ehi | [<span class="it">ājñāptāsmi devyā Vāsavadattayā</span> | <span class="it">hañje Indīvarike adya mayāgastya-maharṣaye 'rgho dātavyaḥ</span> | <span class="it">tad gaccha tvam</span> | <span class="it">śephalikā-kusuma-mālāṃ laghu gṛhītvāgaccheti</span> | <span class="it">eṣāpy Āraṇyikā dhārā-gṛhodyāna-dīrghikāyā yāvad eva vikasitāni kamalāni nāstābhilāṣiṇā
               sūryeṇa mukulāyyante tāvad eva laghv avacintyāgacchatv iti</span> | <span class="it">eṣā tapasvinī tāṃ dīrghikāṃ na jānāti</span> | <span class="it">tad gṛhītvā tāṃ gamiṣyāmi (nepathyābhimukham avalokya)</span>]</p>
         
         
         <p>(tataḥ praviśaty Āraṇyikā)</p>
         
         
         <p>Āraṇyikā - (sa-bāṣpodvegam ātma-gatam) taha ṇāma tārise vaṃse uppaṇṇāe aṇṇa-jaṇaṃ
            āṇṇāvia ṭṭhiyāe saṃpadaṃ parassa mae āṇattī kādavvetti ṇatthi kkhu dukkharaṃ devvassa
            | ahavā maha evva eso doso jeṇa jāṇantīe vi ṇa vāvādio appā | tā kiṃ saṃpadaṃ karissaṃ
            | ahavā dukkharaṃ dāṇiṃ mae cintidaṃ | varaṃ evva edaṃ vi ṇa uṇa appaṇo mah'-agghaṃ
            vaṃsaṃ paāsaantīe lahū-kido appā | tā kā gaī | jaha-bhaṇidaṃ aṇuciṭṭhissaṃ | [<span class="it">(sa-bāṣpodvegam ātma-gatam) tathā nāma tādṛśe vaṃśa utpannayānya-janam ājñāpya sthitayā
               sāṃprataṃ parasya mayājñaptiḥ kartavyeti nāsti khalu duṣkaraṃ daivasya</span> | <span class="it">athavā mamaivaiṣa doṣo yena jānatyāpi na vyāpādita ātmā</span> | <span class="it">tat kiṃ sāṃprataṃ kariṣyāmi</span> | <span class="it">athavā duṣkaram idānīṃ mayā cintitam</span> | <span class="it">varam evaitad api</span> | <span class="it">na punar ātmano mahārghaṃ vaṃśaṃ prakāśayantyā mayā laghū-kṛta ātmā</span> | <span class="it">tat kā gatiḥ</span> | <span class="it">yathābhaṇitam anuṣṭhāsyāmi</span> |]</p>
         
         
         <p>ceṭī - ido ehi Āraṇṇie | <span class="it">ita ehi Āraṇyike</span> |</p>
         
         
         <p>Āraṇyikā - iaṃ āacchāmi | (śramaṃ nāṭayantī) hanje dūre kiṃ ajja vi digghiā | [<span class="it">iyam āgacchāmi</span> | <span class="it">(śramaṃ nāṭayantī) hañje dūre kim adyāpi dīrghikā</span> |]</p>
         
         
         <p>ceṭī - esā sehāliā-gumm'-antariā | tā ehi odaramha | (avataraṇaṃ nāṭayataḥ) [<span class="it">eṣā śephalikā-gulmāntaritā</span> | <span class="it">tad ehi avatarāvaḥ</span> | (<span class="it">avataraṇaṃ nāṭayataḥ</span>)]
            rājā - vayasya kim anyad iva cintayasi | nanu bravīmi bahv eva sadṛśaṃ jalada-samayasyeti
            |
            (bibhrāṇā mṛdutām ityādi punaḥ paṭhati)</p>
         
         
         <p>vidūṣakaḥ - (sa-krodham) bho tumaṃ dāva edaṃ aṇṇaṃ a pekkhanto ukkaṇṭha-ṇibbharaṃ
            viṇodesi appāṇaṃ | mama uṇa bamhaṇassa sotthi-vāaṇa-velā adikkamadi | tā jāva ahaṃ
            tuvariaṃ dīhiāe ṇhāia devīe saāsaṃ gamissaṃ | [<span class="it">(sa-krodham) bhoḥ tvaṃ tāvad etad anyac ca paśyann utkaṇṭhā-nirbharaṃ vinodayasyātmānam</span> | <span class="it">mama punar brāhmaṇasya svasti-vācana-velātikramati</span> | <span class="it">tad yāvad ahaṃ tvaritaṃ dīrghikāyāṃ snātvā devyāḥ sakāśaṃ gamiṣyāmi</span> |]</p>
         
         
         <p><span class="bold">[p. 16]</span>
            rājā -nanu mūrkha pāraṃgatā eva vayaṃ dīrghikāyāḥ | evam anekendriya-sukhātiśayam
            anubhavann api nopalakṣayasi | paśya |</p>
         
         
         <p>
            śrotraṃ haṃsa-svano 'yaṃ sukhayati dayitā-nūpura-hrāda-kārī<br />
            dṛṣṭi-prītiṃ vidhatte taṭa-taru-vivarālakṣitā saudha-pālī /<br />
            gandhenāmbhoruhāṇāṃ parimala-paṭunā jāyate ghrāṇa-saukhyaṃ<br />
            gātrāṇāṃ hlādam ete vidadhati maruto vāri-saṃparka-śītāḥ // HPri_2.4 //
            </p>
         
         
         <p>tadehi dīrghikā-taṭam upasarpāvaḥ | (parikramyāvalokya ca) vayasya paśya paśya |
            
            <p>
               udyāna-devatāyāḥ sphuṭa-paṅkaja-kānti-hāriṇī svacchā /<br />
               dṛṣṭir iva dīrghikeyaṃ ramayati māṃ darśanenaiva // HPri_2.5 //
               </p>
         </p>
         
         
         <p>vidūṣakaḥ - (sa-kautukam) bho vaassa pekkha pekkha | kā esā kusuma-parimala-suandha-veṇī-mahuarāvalī
            vidduma-laāruṇa-hattha-pallavā ujjalanta-taṇu-komala-bāhu-ladā saccaṃ paccakkha-carī
            via ujjāṇa-devadā itthiā dīsai | [<span class="it">(sa-kautukam) bho vayasya paśya paśya</span> | <span class="it">kaiṣā kusuma-parimala-sugandha-veṇi-madhukarāvalir vidruma-latāruṇa-hasta-pallavā
               ujjvalat-tanu-komala-bāhu-latā satyaṃ pratyakṣa-carīvodyāna-devatā strī dṛśyate</span> |]</p>
         
         
         <p>rājā - (sa-kautukaṃ vilokya) vayasya niratiśaya-svarūpa-śobhā-janita-bahu-vikalpeyam
            | yat satyam aham api nāvagacchāmi | paśya |
            <span class="bold">[p. 17]</span></p>
         
         
         <p>
            pātālād bhuvanālokana-parā kiṃ nāga-kanyotthitā<br />
            mithyā tat khalu dṛṣṭam eva hi mayā tasmin kuto 'stīdṛśī /<br />
            mūrtā syād iha kaumudī na ghaṭate tasyā divā darśanaṃ<br />
            keyaṃ hasta-tala-sthitena kamalenālokyate śrīr iva // HPri_2.6 //
            </p>
         
         
         <p>vidūṣakaḥ - (nirūpya) esā kkhu devīe pariāriā Indīvariā | tā gumm'-antariā bhavia
            pekkha mha | [<span class="it">(nirūpya) eṣā khalu devyāḥ paricārikendīvarikā</span> | <span class="it">tad gulmāntaritau bhūtvā paśyāvaḥ</span> |]
            (ubhau tathā kurutaḥ)</p>
         
         
         <p>ceṭī - (kamalinī-patra-grahaṇaṃ nāṭayantī) Āraṇṇie avaiṇu (Kale : avaiṇuṃ) tumaṃ padumāiṃ
            | ahaṃ vi edassiṃ ṇaliṇī-pattammi sehāliā-kusumāīṃ avaiṇua devī-saāsaṃ gamissaṃ |
            [<span class="it">(kamalinī-patra-grahaṇaṃ nāṭayantī)</span> <span class="it">Āraṇyike avacinu tvaṃ padmāni</span> | <span class="it">aham apy etasmin nalinī-patre śephālikā-kusumāny avacitya devī-sakāśaṃ gamiṣyāmi</span> |]</p>
         
         
         <p>rājā - vayasya saṃlāpa iva vartate | tad avahitāḥ śṛṇumaḥ | kadācid ita eva vyaktī-bhaviṣyati
            |
            (ceṭī gamanaṃ nāṭayati)</p>
         
         
         <p>Āraṇyikā - halā Indīvarie ṇa sakkuṇomi tue viṇā muhuttaṃ vi ettha āsiduṃ | [<span class="it">halā Indīvarike</span> | <span class="it">na śaknomi tvayā vinā muhūrtam apy atrāsitum</span> |]</p>
         
         
         <p>ceṭī - (vihasya) jādisaṃ ajja mae devīe mantidaṃ sudaṃ tāriseṇa ciraṃ evva mae viṇā
            tue āsidavvaṃ | [(<span class="it">vihasya)</span> <span class="it">yādṛśam adya mayā devyā mantritaṃ śrutaṃ tādṛśena ciram eva mayā vinā tvayāsitavyam</span> |]</p>
         
         
         <p><span class="bold">[p. 18]</span>
            Āraṇyikā - (sa-viṣādam) kiṃ devīe mantidaṃ | [<span class="it">kiṃ devyā mantritam</span> |]</p>
         
         
         <p>ceṭī - evaṃ | tadā esā ahaṃ mahā-rāeṇa bhaṇidā jaha jadā esā Viñjhakedu-duhidā vara-joggā
            bhavissadi tadā ahaṃ sumarāidavvetti | tā saṃpadaṃ sumarāvemi jeṇa se vara-cintā-pajjāulo
            bhavissadi | [<span class="it">etat</span> | <span class="it">tadaiṣāhaṃ mahā-rājena bhaṇitā yathā yadaiṣā Vindhyaketu-duhitā vara-yogyā bhaviṣyati
               tadāhaṃ smārayitavya iti</span> | <span class="it">tat sāṃprataṃ mahā-rājaṃ smārayāmi yenāsyā vara-cintā-paryākulo bhaviṣyati</span> |]</p>
         
         
         <p>rājā - (sa-harṣam) iyaṃ sā Vindhyaketor duhitā | (sānutāpam) ciraṃ muṣitāḥ smo vayam
            | vayasya nirdoṣa-darśanā kanyakā khalv iyam | viśrabdham idānīṃ paśyāmaḥ |</p>
         
         
         <p>Āraṇyikā - (sa-roṣaṃ karṇau pidhāya) tā gaccha tumaṃ | ṇa maha tue asaṃbaddha-ppalāviṇīe
            paoaṇaṃ | [<span class="it">tad gaccha tvam</span> | <span class="it">na mama tvayāsaṃbaddha-pralāpinyā prayojanam</span> |]</p>
         
         
         <p>(ceṭy apasṛtya puṣpāvacayaṃ nāṭayati)</p>
         
         
         <p>rājā - aho sutarāṃ prakaṭī-kṛtam ābhijātyaṃ dhīratayā | vayasya dhanyaḥ khalv asau
            ya etad aṅga-sparśa-sukha-bhājanaṃ bhaviṣyati |
            (Āraṇyikā kamalāvacayaṃ nāṭayati)</p>
         
         
         <p>vidūṣakaḥ - bho vaassa pekkha pekkha | accariaṃ accariaṃ | esā salila-calanta-kara-pallava-ppahā-vitthideṇa
            ohasia-sohaṃ karedi kamala-vaṇaṃ avaciṇantī | [<span class="it">bho vayasya paśya paśya</span> | <span class="it">āścaryam āścaryam</span> | <span class="it">eṣā salila-calat-kara-pallava-prabhā-vistṛtenāpahasita-śobhaṃ karoti kamala-vanam
               avacinvatī</span> |]</p>
         
         
         <p>rājā - vayasya satyam evaitat | paśya |
            <span class="bold">[p. 19]</span></p>
         
         
         <p>
            acchinnāmṛta-bindu-vṛṣṭi-sadṛśīṃ prītiṃ dadatyā dṛśāṃ<br />
            yātāyā vigalat-payodhara-paṭā-draṣṭavyatāṃ kām api /<br />
            asyāś candramasas tanor iva kara-sparśāspadatvaṃ gatā<br />
            naite yan mukulī-bhavanti sahasā padmās tad evādbhutam // HPri_2.7 //
            </p>
         
         
         <p>Āraṇyikā - (bhramara-bādhaṃ nāṭayantī) ha ddhi ha ddhi | ede kkhu avare pariccaia
            kamaliṇiṃ ṇīluppala-vaṇāiṃ samāpaḍantā ṇiuṇaaraṃ bādhantā āāsaanti maṃ duṭṭha-mahuarā
            | (uttarīyeṇa mukhaṃ pidhāya sa-bhayam) halā Indīvarie parittāehi maṃ parittāehi maṃ
            | ede kkhu duṭṭha-mahuarā paribhavissanti | [<span class="it">(bhramara-bādhaṃ nāṭayantī) hā dhik hā dhik</span> | <span class="it">ete khalv apare parityajya kamalinīṃ nīlotpala-vanāni samāpatanto nipuṇataraṃ bādhamānā
               āyāsayanti māṃ (uttarīyeṇa mukhaṃ pidhāya sa-bhayam) halā Indīvarike paritrāyasva
               māṃ paritrāyasva mām</span> | <span class="it">ete khalu duṣṭa-madhukarāḥ paribhaviṣyanti</span> |]</p>
         
         
         <p>vidūṣakaḥ - bho vaassa puṇṇā de maṇorahā | jāva evva gabbha-dāsīe sudā ṇa āacchadi
            dāva evva tumaṃ vi tuṇhīko bhavia uvasappa | esā vi salila-sadda-sūideṇa paa-saṃcāreṇa
            Indīvariā āacchadi tti jāṇia tumaṃ evva olambissadi | [<span class="it">bho vayasya pūrṇās te manorathāḥ</span> | <span class="it">yāvad eva garbha-dāsyāḥ sutā nāgacchati tāvad eva tvam api tūṣṇīko bhūtvopasarpa</span> | <span class="it">eṣāpi salila-śabda-sūcitena pada-saṃcāreṇendīvarikāgacchatīti jñātvā tvām evāvalambiṣyate</span> |]</p>
         
         
         <p>rājā - sādhu vayasya sādhu | kālānurūpam upadiṣṭam | (ity Āraṇyikā-samīpam upasarpati)</p>
         
         
         <p><span class="bold">[p. 20]</span>
            Āraṇyikā - (pada-śabdākarṇanaṃ nāṭayantī) Indīvarie | lahu uvasappa lahu uvasappa
            | āulī-kida mhi duṭṭha-mahuarehiṃ (rājānam avalambate) | [<span class="it">Indīvarike laghūpasarpa laghūpasarpa</span> | <span class="it">akulī-kṛtāsmi duṣṭa-madhukaraiḥ</span> |]</p>
         
         
         <p>(rājā kaṇṭhe gṛhṇāti | Āraṇyikottarīyaṃ mukhād apanīya rājānam a-paśyantī bhramarāvalokanaṃ
            nāṭayati)</p>
         
         
         <p>rājā - (svottarīyeṇa bhramarān nivārayan)</p>
         
         
         <p>
            ayi visṛja viṣādaṃ bhīru bhṛṅgās tavaite<br />
            parimala-rasa-lubdhā vaktra-padme patanti /<br />
            vikirasi yadi bhūyas trāsa-lolāyatākṣī<br />
            kuvalaya-vana-lakṣmīṃ tat kutas tvāṃ tyajanti // HPri_2.8 //
            </p>
         
         
         <p>Āraṇyikā - (rājānaṃ dṛṣṭvā sādhvasaṃ nāṭayantī) kahaṃ ṇa esā Indīvariā | (sa-bhayaṃ
            rājānaṃ tyaktvāpasarantī) Indīvarie lahu āaccha lahu āaccha | parittāehi māṃ | [<span class="it">kathaṃ naiṣendīvarikā</span> | <span class="it">(sa-bhayaṃ rājānaṃ tyaktvāpasarantī) Indīvarike</span> | <span class="it">laghv āgaccha laghv āgaccha</span> | <span class="it">paritrāyasva mām</span> |]</p>
         
         
         <p>vidūṣakaḥ - hodi saala-puḍhavī-parittāṇa-samattheṇa Vaccha-rāeṇa parittāantī ceḍiṃ
            Indīvariaṃ akkandasi | [<span class="it">bhavati sakala-pṛthvī-paritrāṇa-samarthena Vatsa-rājena paritrāyamāṇā ceṭīm Indīvarikām
               ākrandasi</span> |]</p>
         
         
         <p>(rājā ayi visṛja ityādi punaḥ paṭhati)</p>
         
         
         <p>Āraṇyikā - (rājānam avalokya sa-spṛhaṃ sa-lajjaṃ cātma-gatam) aaṃ kkhu so mahā-rāo
            jassa ahaṃ tādeṇa diṇṇā | ṭhāṇe kkhu tādassa pakkha-vādo (ākulatāṃ nāṭayati) | [<span class="it">ayaṃ khalu sa mahā-rājo yasyāhaṃ tātena dattā</span> | <span class="it">sthāne khalu tātasya pakṣa-pātaḥ</span> |]</p>
         
         
         <p><span class="bold">[p. 21]</span>
            ceṭī - āāsiā kkhu Āraṇṇiā duṭṭha-mahuarehiṃ | tā jāva uvasappia samassāsemi | Āraṇṇie
            mā bhaāhi | esā uvaada mhi | [<span class="it">āyāsitā khalu Āraṇyikā duṣṭa-madhukaraiḥ</span> | <span class="it">tad yāvad upasarpya samāśvāsayāmi</span> | <span class="it">Āraṇyike mā bibhihi</span> | <span class="it">eṣopagatāsmi</span> |]</p>
         
         
         <p>vidūṣakaḥ - bho osara osara | esā kkhu Indīvarīā āadā | edaṃ uttantaṃ pekkhia devīe
            ṇivedaissadi | (aṅgulyā nirdiśya) tā imaṃ evva kadalī-gharaṃ pavisia muhuttaṃ ciṭṭamha
            | [<span class="it">bhoḥ apasarāpasara</span> | <span class="it">eṣā khalv Indīvarikāgatā</span> | <span class="it">etaṃ vṛttāntaṃ prekṣya devyai nivedayiṣyati</span> | <span class="it">(aṅgulyā nirdiśya) tad idam eva kadalī-gṛhaṃ praviśya muhūrtaṃ tiṣṭhāvaḥ</span> |]</p>
         
         
         <p>(ubhau tathā kurutaḥ)</p>
         
         
         <p>ceṭī -(upasṛtya kapolau spṛśantī) hanje Āraṇṇie kamala-sarisassa tuha vaaṇassa aaṃ
            doso jaṃ mahuarā evvaṃ avarajjhanti | (haste gṛhītvā) tā ehi gacchamha | pariṇado
            diaho | [<span class="it">hañje Āraṇyike</span> | <span class="it">kamala-sadṛśasya tava vadanasyāhaṃ doṣo yan madhukarā evam aparādhyanti (haste gṛhītvā)
               tad ehi gacchāvaḥ</span> | <span class="it">pariṇato divasaḥ</span> |]</p>
         
         
         <p>(gamanaṃ nāṭayataḥ)</p>
         
         
         <p>Āraṇyikā - (kadalī-grhābhimukham avalokya) hanje Indīvarie adi-sisiradāe salilassa
            ūrū-tthambho via samuppaṇṇo | tā saṇiaṃ saṇiaṃ gacchamha | [<span class="it">hañje Indīvarike ati-śiśiratayā salilasyoru-stambha iva samutpannaḥ</span> | <span class="it">tac chanaiḥ śanair gacchāvaḥ</span> |]</p>
         
         
         <p>ceṭī - taha | <span class="it">taha</span> |
            (iti niṣkrānte)</p>
         
         
         <p>vidūṣakaḥ - bho ehi ṇikkamamha | taṃ geṇhia esā dāsīe sudā Indīvariā gadā | [<span class="it">bhoḥ ehi niṣkrāmāvaḥ</span> | <span class="it">tāṃ gṛhītvaiṣā dāsyāḥ sutendīvarikā gatā</span> |]</p>
         
         
         <p>rājā -(niḥśvasya) kathaṃ gatā | sakhe Vasantaka| na khalv a-vighnam abhilaṣitam a-dhanyaiḥ
            prāpyate | (vilokya) sakhe paśya paśya |
            <span class="bold">[p. 22]</span></p>
         
         
         <p>
            ābaddha-mukham apīdam kaṇṭakitaṃ kamala-kānanaṃ tasyāḥ /<br />
            sukumāra-pāṇi-pallava-saṃsparśa-sukhaṃ kathayatīva // HPri_2.9 //
            </p>
         
         
         <p>(niḥśvasya) sakhe | ka idānīm upāyaḥ punas tāṃ draṣṭum |</p>
         
         
         <p>vidūṣakaḥ - bho tume evva puttaliaṃ bhañjia dāṇiṃ rodisi | ṇa maha kkhu bamhaṇassa
            vaaṇaṃ karesi | [<span class="it">bhoḥ tvam eva puttalikāṃ bhaṅktvedānīṃ rodiṣi</span> | <span class="it">na mama khalu brāhmaṇasya vacanaṃ karoṣi</span> |]</p>
         
         
         <p>rājā - kiṃ mayā na kṛtam |</p>
         
         
         <p>vidūṣakaḥ - taṃ dāṇiṃ visumaridaṃ | jaha tuṇhīko bhavia uvasappetti mae bhaṇidaṃ |
            adi-saṃkaḍe jaṃ bhavaṃ pavisia alia-paṃḍicca-du-vvidaddhadāe ai visija visādetti edehiṃ
            aṇṇehiṃ a kaḍua-vaaṇehiṃ ṇibbhacchia (Kale : -ccia) saṃpadaṃ kiṃ rodisi | puṇo vi
            uvāaṃ pucchasi | [<span class="it">tad idāniṃ vismṛtam</span> | <span class="it">yathā tuṣṇīko bhūtvopasarpeti mayā bhaṇitam</span> | <span class="it">ati-saṃkaṭe yad bhavān praviśyālīka-pāṇḍitya-dur-vidagdhatayā ayi visṛja viṣādaṃ ity
               etair anyaiś ca kaṭu-vacanair nirbhartsya sāṃprataṃ kiṃ rodiṣi</span> | <span class="it">punar apy upāyaṃ pṛcchasi</span> |]</p>
         
         
         <p>rājā - kathaṃ samāśvāsanam api nirbhartsitam iti bhaṇitaṃ mūrkheṇa |</p>
         
         
         <p>vidūṣakaḥ - jāṇidaṃ evva ko ettha mukkho tti | tā kiṃ edeṇa | atthama-āhilāsī bhaavaṃ
            sahassa-rassī | tā ehi abbhantaraṃ evva pavisamha | [<span class="it">jñātam eva ko 'tra mūrkha iti</span> | <span class="it">tat kim anena astamayābhilāṣī bhagavān sahasra-raśmiḥ</span> | <span class="it">tad ehy abhyantaram eva praviśāvaḥ</span> |]</p>
         
         
         <p>rājā - (vilokya) aye pariṇata-prāyo divasaḥ | ahaha | saṃprati hi</p>
         
         
         <p>hṛtvā padma-vana dyutiṃ priyatameveyaṃ dina-śrīr gatā
            rāgo 'smin mama cetasīva savitur bimbe 'dhikaṃ lakṣyate /
            <span class="bold">[p. 23]</span>
            cakrāhvo 'ham iva stithaḥ saha-carīṃ dhyāyan nalinyāṣ taṭe
            saṃjātā sahasā mameva bhuvanasyāpy andhakārā diśaḥ // HPri_2.10 //</p>
         
         
         <p>(iti niṣkrāntāḥ sarve |)
            (iti dvitīyo 'ṅkaḥ) ||</p>
         
         
         
         
         
         <p>tṛtīyo 'ṅkaḥ |</p>
         
         
         <p>(tataḥ praviśati Manoramā |)
            Manoramā - āṇatta mhi devīe Vāsavadattāe hanje Maṇorame jaṃ taṃ Saṃkiccāyaṇīe ajja-uttassa
            mama a uttantaṃ ṇāḍaovaṇibaddhaṃ tassa ṇaccidavva-sesaṃ <span class="bold">[p. 24]</span> ajja tumhehiṃ komudī-mahūsave ṇaccidavvaṃ ti | hio kkhu Āraṇṇiāe pia-sahīe suṇṇa-hiaāe
            aṇṇahā evva ṇaccidaṃ | ajja uṇa Vāsavadattā-bhūmiāe tāe jai taha karīadi tado avassaṃ
            devī kuppadi | tā kahiṃ dāva tāṃ pekkhia uvālambhissaṃ | (vilokya |)esā Āraṇṇiā appaṇā
            evva kiṃ vi kiṃ vi mantaantī digghiā-tīle kadalī-gharaaṃ pavisadi | tā gumm'-antariā
            bhavia suṇissaṃ dāva se vīsaddha-jappidāṇiṃ | [<span class="it">ājñaptāsmi devyā Vāsavadattayā hañje Manorame yaḥ sa Sāṅkṛtyāyany ārya-putrasya mama
               ca vṛttānto nāṭakopanibaddhas tasya nartitavya-śeṣam adya yuṣmābhiḥ kaumudī-mahotsave
               nartitavyam iti | hyaḥ khalv Āraṇyikayā priya-sakhyā śūnya-hṛdayayānyathaiva nartitam
               | adya punar Vāsavadattā-bhūmikayā tayā yadi tathā kriyate tato 'vaśyaṃ devī kupyati
               | tat kutra tāvat tāṃ prekṣyopālapsye | (vilokya |) eṣāraṇyikātmanaiva kim api kim
               api mantrayamāṇā dīrghikā-tīre kadalī-gṛhaṃ praviśati | tad gulmāntaritā bhūtvā śroṣyāmi
               tāvad asyā viśrabdha-jalpitāni |</span>]
            (tataḥ praviśaty āsana-sthā kāmāvasthāṃ nāṭayanty Āraṇyikā |)</p>
         
         
         <p>Āraṇyikā - (niḥśvasya |) hiaa dullaha-jaṇaṃ patthaanto tumaṃ kīsa maṃ dukkhidaṃ karesi
            | [<span class="it">hṛdaya durlabha-janaṃ prārthayamānaṃ tvaṃ kasmān māṃ duḥkhitāṃ karoṣi |]</span></p>
         
         
         <p>Manoramā - taṃ edaṃ edassa suṇṇa-hiaattaṇassa kāraṇaṃ | kiṃ uṇa esā patthedi | avahidā
            dāva suṇissaṃ | [<span class="it">tad etad asyāḥ śūnya-hṛdayatvasya kāraṇam | kiṃ punar eṣā prārthayate | avahitā tāvac
               chroṣyāmi |</span>]</p>
         
         
         <p>Āraṇyikā - (sāsram |) kahaṃ taha ṇāma somma-daṃsaṇo bhavia mahā-rāo evvaṃ saṃdāvedi
            maṃ | acchariaṃ acchariam | ahavā maha evva esā a-bhāa-headā | ṇa uṇa mahā-rāassa
            doso | [<span class="it">kathaṃ tathā nāma saumya-darśano bhūtvā mahā-rāja evaṃ saṃtāpayati mām | āścaryam
               āścaryam | (niḥśvasya |) athavā mamaivaiṣā 'bhāgadheyatā | na punar mahā-rājasya doṣaḥ
               |</span>]</p>
         
         
         <p>Manoramā - (sa-bāṣpam |) kaham mahā-rāo evva se patthaṇijjo | sāhu pia-sahī sāhu |
            abhijāa-sariso de ahilāso | [<span class="it">kathaṃ mahā-rāja evāsyāḥ prārthanīyaḥ | sādhu priya-sakhi sādhu | ābhijātya-sadṛśas
               te 'bhilāṣaḥ |</span>]</p>
         
         
         <p>Āraṇyikā - kassa dāva edaṃ uttantaṃ ṇivedia sajjha-veaṇaṃ via dukkhaṃ kāraissaṃ |
            (vicintya |) ahavā atthi me hiaa-ṇivvisesa pia-sahī Manoramā | tāe vi edaṃ lajjāe
            ṇa pāremi kahiduṃ | savvahā maraṇaṃ vajjia kudo me hiaassa aṇṇa ṇivvudī | [<span class="it">kasmai tāvad etaṃ vṛttāntaṃ nivedya sahya-vedanam iva duḥkhaṃ kariṣyāmi | (vicintya
               |) athavā asti me hṛdaya-nirviśeṣā priya-sakhī Manoramā | tasyā apy etal lajjayā na
               pārayāmi kathayitum | sarvathā maraṇaṃ varjayitvā kuto me hṛdayasyānyā nirvṛtiḥ |</span>]</p>
         
         
         <p><span class="bold">[p. 25]</span>
            Manoramā - (sāsram |) haddhi haddhi | adibhūmiṃ gado se tavassiṇīe aṇurāo | tā kiṃ
            dāṇiṃ ettha karissaṃ [<span class="it">hā dhik hā dhik | atibhūmiṃ gato 'syās tapasvinyā anurāgaḥ | tat kim idānīm atra kariṣyāmi
               |</span>]</p>
         
         
         <p>Āraṇyikā - (sābhilāṣam |) aaṃ so uddeso jassiṃ mahuarehiṃ āāsijjantī olambia mahā-rāeṇa
            samassāsida mhi bhīru mā bhaāhi tti | [<span class="it">ayaṃ sa uddeśo yasmin madhukarair āyāsyamānāvalambya mahā-rājena samāśvāsitāsmi bhiru
               mā bibhīhīti |</span>]</p>
         
         
         <p>Manoramā - (sa-harṣam |) kahaṃ esā vi diṭṭhā mahā-rāeṇa | savvahā atthi se jīvidassa
            uvāo | jāva uvasappia samassāsemi ṇaṃ | (sahasopasṛtya |) juttaṃ ṇāma hiaassa vi lajjiduṃ
            | [<span class="it">katham eṣāpi dṛṣṭā mahā-rājena | sarvathāsty asyā jīvitasyopāyaḥ | yāvad upasṛtya
               samāśvāsayāmy enām | (sahasopasṛtya |) yuktaṃ nāma hṛdayasyāpi lajjitum |</span>]</p>
         
         
         <p>Āraṇyikā - (sa-lajjam ātma-gatam |) haddhi haddhi | savvaṃ sudaṃ edāe | tā ettha juttaṃ
            evva paāsaiduṃ | (prakāśaṃ haste gṛhītvā |) pia-sahi mā kuppa mā kuppa | lajjā evva
            ettha avarajjhadi | [<span class="it">hā dhik hā dhik | sarvaṃ śrutam etayā | tad atra yuktam eva prakāśayitum | (prakāśaṃ
               haste gṛhītvā |) priya-sakhi mā kupya mā kupya | lajjaivātrāparādhyati |</span>]</p>
         
         
         <p>Manoramā - (sa-harṣam |) sahi alaṃ saṃkāe | edaṃ me āakkha | saccaṃ evva tumaṃ mahā-rāeṇa
            diṭṭhā ṇa vetti | [<span class="it">sakhi alaṃ śaṅkayā | etan ma ācakṣva | satyam eva tvaṃ mahā-rājena dṛṣṭā na veti |</span>]</p>
         
         
         <p>Āraṇyikā - (sa-lajjam adho-mukhī |) sudaṃ evva pia-sahīe savvaṃ | [<span class="it">śrutam eva priya-sakhyā sarvam |</span>]</p>
         
         
         <p>Manoramā - jai diṭṭhā mahā-rāeṇa tumaṃ tā alaṃ saṃtappideṇa | so evva dāṇiṃ daṃsaṇovāa-pajjāulo
            bhavissadi | [<span class="it">yadi dṛṣṭā mahā-rājena tvaṃ tad alaṃ saṃtāpitena | sa evedānīṃ darśanopāya-paryākulo
               bhaviṣyati |]</span></p>
         
         
         <p><span class="bold">[p. 26]</span>
            Āraṇyikā - ahaṃ sahī-aṇo pakkha-vādeṇa mantedi | ai sahi-pakkha-vādiṇi | devī-guṇa-ṇiala-ṇibaddhe
            kkhu tassiṃ jaṇe kudo edaṃ | [<span class="it">ayaṃ sakhī-janaḥ pakṣa-pātena mantrayate | ayi sakhi-pakṣa-pātini | devī-guṇa-nigaḍa-nibaddhe
               khalu tasmiñ jane kuta etat |</span>]</p>
         
         
         <p>Manoramā - (vihasya |) halā a-paṇḍide kamaliṇī-baddhāṇurāo vi mahuaro māladīṃ pekkhia
            ahiṇava-rasāssāda-lampaḍo kudo taṃ aṇ-āsādia ṭṭhidiṃ karedi | [<span class="it">halā a-paṇḍite kamalinī-baddhānurāgo 'pi madhu-karo mālatīṃ prekṣyābhinava-rasāsvāda-lampaṭaḥ
               kutas tām an-āsādya sthitiṃ karoti |</span>]</p>
         
         
         <p>Āraṇyikā - kiṃ ediṇa a-saṃbhāvideṇa | tā ehi | ahiaṃ kkhu saradādaveṇa saṃtappāiṃ
            ajja vi ṇa me aṅgāiṃ saṃdāvaṃ muñcandi | [<span class="it">kim etenāsaṃbhāvitena | tad ehi | adhikaṃ khalu śaradātapena saṃtaptāny adyāpi na
               me 'ṅgāni saṃtāpaṃ muñcanti |</span>]</p>
         
         
         <p>Manoramā - ai lajjālue ṇa juttam edāvatthaṃ gadāe vi de appā pacchādiduṃ | [<span class="it">ayi lajjāluke na yuktam etad avasthāṃ gatayāpi ta ātmā pracchādayitum |</span>]
            (Āraṇyikā mukham avanamayati |)</p>
         
         
         <p>Manoramā - ai a-visambha-sīle kiṃ dāṇiṃ pacchādesi | ṇīsāsa-ṇiha-viṇiggao diahaṃ ratiṃ
            vi tujjha aṇurāo avirada-paḍanta-kusuma-sara-sara-ṇivaha-pautta-huṃkāra-saddo via
            ṇa bhaṇai | (ātma-gatam |)ahavā ṇa hu aaṃ kālo uvālambhassa | tā jāva ṇaliṇī-pattāiṃ
            se hiae dāissaṃ | (utthāya <span class="bold">[p. 27]</span> dīrghikāya nalinī-pattrāṇi gṛhītvāraṇyikāyā hṛdaye dadatī |)samassasadu sahī samassasadu
            sahī | [<span class="it">ayi a-viśrambha-śīle kim idānīṃ pracchādayasi | niśvāsā-nibha-vinirgato divasaṃ rātrim
               api tavānurāgo 'virata-patat-kusuma-śara-śara-nivaha-pravṛtta-huṅkāra-śabda iva na
               bhaṇati | (ātma-gatam |) athavā na khalv ayaṃ kāla upālambhasya | tad yāvan nalinī-patrāṇy
               asyā hṛdaye dāsyāmi | (utthāya dīrghikāya nalinī-pattrāṇi gṛhītvāraṇyikāyā hṛdaye
               dadatī |) samāśvasitu sakhī samāśvasitu sakhī |</span>]
            (tataḥ praviśati vidūṣakaḥ)</p>
         
         
         <p>vidūṣakaḥ - adi-mahaṇto kkhu pia-vaassassa Āraṇṇiāe uvari aṇurāo | jeṇa pariccatta-rāa-kajjo
            tāe evva daṃsaṇovāaṃ cintaanto appāṇaṃ viṇodei | (vicintya) kahiṃ dāṇiṃ taṃ pekkhe
            | ahavā tahiṃ evva dāva digghiāe aṇṇesāmi | [<span class="it">atimahān khalu priya-vayasyasyāraṇiyakāyā upary anurāgaḥ | yena parityakta-rāja-kāryas
               tasyā eva darśanopāyaṃ cintayann ātmānaṃ vinodayati | (vicintya |) kutredānīṃ tāṃ
               prekṣe | athavā tatraiva tāvad dīrghikāyām anviṣyāmi | (parikrāmati |)</span>]</p>
         
         
         <p>Manoramā - (ākarṇya |) pada-saddo via suṇīadi | tā kadalī-gumm'-antaridā bhavia pekkhamha
            dāva ko eso tti | [<span class="it">pada-śabda iva śrūyate | tat kadalī-gulmāntarite bhūtvā prekṣāvahe tāvat ka eṣa iti</span> |]
            (ubhe tathā kṛtvā paśyataḥ |)</p>
         
         
         <p>Āraṇyikā - kahaṃ so evva mahā-rāassa pasa-parivaṭṭa (sic) bamhaṇo | [<span class="it">kathaṃ sa eva mahā-rājasya pārśva-parivartī brāhmaṇaḥ |]</span></p>
         
         
         <p>Manoramā - kahaṃ Vasantao evva | avi ṇāma taha have | [<span class="it">kathaṃ Vasantaka eva | (saharṣam ātma-gatam |) api nāma tathā bhavet |</span>]<span class="it">
               </span>
            vidūṣakaḥ - (diśo 'valokya |) kiṃ dāṇiṃ Āraṇṇiā saccaṃ evva saṃvuttā | [<span class="it">kim idānīm Āraṇyikā satyam eva saṃvṛttā</span> |]<span class="it">
               </span>
            Manoramā - (sa-smitam |) sahi rāa-vaasso kkhu bamhaṇo tumaṃ uddissia mantedi | tā
            dāva avahidā suṇamha | [<span class="it">sakhi rāja-vayasyaḥ khalu brāhmaṇas tvām uddiśya mantrayate | tat tāvad avahite śṛṇuvaḥ</span> |]<span class="it">
               </span>(Āraṇyikā sa-spṛhaṃ sa-lajjaṃ ca śṛṇoti |)</p>
         
         
         <p>vidūṣakaḥ - (sodvegam |) <span class="bold">[p. 28] </span>jadā dāva mae garu-maaṇa-saṃdāva-ṇīsaha-sarīrassa pia-vaassassa vaaṇeṇa devīṇaṃ Vāsavadattā-Padumāvadīṇaṃ
            aṇṇaṇam a devīṇaṃ bhavaṇāiṃ aṇṇesanteṇa ṇa sā diṭṭhā tadā jahiṃ digghiāe diṭṭhā idaṃ
            vi dāva pekkhissaṃ ti āado mhi | tā jāva iha vi ṇatthi | kiṃ dāṇiṃ karissaṃ | [<span class="it">yadā tāvan mayā guru-madana-saṃtāpa-niḥsaha-śarīrasya priya-vayasyasya vacanena devyor
               Vāsavadattā-Padmāvatyor anyāsāṃ ca devīnāṃ bhavanāny anviṣyatā na sā dṛṣṭā tadā yatra
               dīrghikāyāṃ dṛṣṭedam api tāvat prekṣiṣya ity āgato 'smi | tad yāvad ihāpi nāsti |
               kim idānīṃ kariṣye</span> |]</p>
         
         
         <p>Manoramā -sudaṃ pia-sahīe | [<span class="it">śrutaṃ priya-sakhyā</span> |]<span class="it">
               </span>vidūṣakaḥ - (vicintya |) ahavā bhaṇido evva ahaṃ vaasseṇa | jai taṃ aṇṇesanto ṇa pekkhasi
            tā tado vi dāva digghiādo tāe karaala-pparisa-di-uṇia-suha-ssīalāiṃ ṇaliṇī-pattāiṃ
            geṇhia āaccha tti | tā kahaṃ edāiṃ jāṇidavvāiṃ | [<span class="it">athavā bhaṇita evāhaṃ vayasyena | yadi tām anviṣyan na prekṣase tat tato 'pi tāvad
               dīrghikātas tasyāḥ karatala-sparśa-dviguṇita-sukha-śītalāni nalinī-patrāṇi gṛhītvāgaccheti
               | tat katham etāni jñātavyāni |</span>]</p>
         
         
         <p>Manoramā - aaṃ me avasaro | Vasantaa ehi | ahaṃ de jāṇāvemi | [<span class="it">ayaṃ mamāvasaraḥ | (upasṛtya vidūṣakaṃ haste gṛhītvā |) Vasantaka ehi | ahaṃ te jñāpayāmi
               |</span>]<span class="it">
               </span>
            vidūṣakaḥ - (sa-bhayam |) kassa tumaṃ jāṇāvesi | kiṃ devīe | ṇa hu mae kiṃ vi mantidaṃ
            | [<span class="it">kasya tvaṃ jñāpayāsi | kiṃ devyāḥ | na khalu mayā kim api mantritam |]</span></p>
         
         
         <p>Manoramā - Vasantaa alaṃ saṃkāe | jādisī Āraṇṇiāe kide attaṇo pia-vaassassa avatthā
            tue vaṇṇidā tado di-uṇadarā bhaṭṭiṇo vi kide mama pia-sahīe avatthā | tā pekkha pekkha
            | (upasṛtya Āraṇyikāṃ darśayati |) [<span class="it">Vasantaka alaṃ śaṅkayā | yādṛśy Āranyikāyāḥ kṛta ātmanaḥ priya-vayasyasyāvasthā tvayā
               varṇitā tato dvi-guṇatarā bhartur api kṛte mama priya-sakhyā avasthā | tat paśya paśya
               | (upasṛtya Āraṇyikāṃ darśayati |)</span>]</p>
         
         
         <p><span class="bold">[p. 29]</span>
            vidūṣakaḥ - (dṛṣṭvā sa-harṣam |) sa-phalo me parissamo | sotthi hodīe | [<span class="it">sa-phalo me pariśramaḥ | svasti bhavatyai |</span>]<span class="it">
               </span>(Āraṇyikā sa-lajjaṃ kamalinī-pattrāṇy apanīyottiṣṭhati |)</p>
         
         
         <p>Manoramā - ajja Vasantaa tuha daṃsaṇena evva avagado pia-sahīe saṃdāvo jeṇa saaṃ evva
            ṇaliṇī-pattāiṃ avaṇei | tā aṇugaṇhādu ajjo imāiṃ | [<span class="it">ārya Vasantaka | tava darśanenaivāpagataḥ priya-sakhyāḥ saṃtāpo yena svayam eva nalinī-patrāṇy
               apanayati | tad anugṛhṇātv ārya imāni</span> |]</p>
         
         
         <p>Āraṇyikā - (sāvegam |) ai parihāsa-sīle | kīsa maṃ lajjāvesi | (kiṃcit parāṅ-mukhītiṣṭhati
            |) [<span class="it">ayi parihāsa-śīle | kasmān māṃ lajjayasi | (kiṃcit parāṅ-mukhī tiṣṭhati |)</span>]</p>
         
         
         <p>vidūṣakaḥ - (sa-viṣādam |) ciṭṭhaṃdu dāva ṇaliṇī-pattāiṃ | adi-lajjāluā de pia-sahī
            | tā kahaṃ edāṇaṃ samāamo bhavissadi | [<span class="it">tiṣṭhantu tāvan nalinī-pattrāṇi | ati(lajjālukā te priya-sakhī | tat katham etayoḥ
               samāgamo bhaviṣyati |</span>]</p>
         
         
         <p>Manoramā - (kṣaṇaṃ vicintya sa-harṣam |) Vasantaa evvaṃ via | (karṇe kathayati |)
            [<span class="it">Vasantaka evam iva |</span>]</p>
         
         
         <p>vidūṣakaḥ - sāhu pia-sahi sāhu | (apavārya |) jāva evva tumhe ṇevaccha-ggahaṇaṃ karettha
            dāva evva ahaṃ vi vaassaṃ geṇhia āacchāmi | [<span class="it">sādhu priya-sakhi sādhu | (apavārya |) yāvad eva yuvāṃ nepathya-grahaṇaṃ kuruthas
               tāvad evāham api vayasyaṃ gṛhītvāgacchāmi |</span>]
            (iti niṣkrāntaḥ |)</p>
         
         
         <p>Manoramā - adi-kovaṇe | uṭṭhehi uṭṭhehi | ṇaccidavvaṃ amhehiṃ tassa evva ṇāḍaassa
            ṇaccida-sesaṃ | tā ehi | pekkhā-gharaṃ evva gacchamha | (parikramyāvalokya |) idaṃ
            pekkhāgāraṃ | jāva ehi pavisamha | sāhu sāhu | savvaṃ sajjī-kidaṃ | devīe āantavvaṃ
            | [<span class="it">ati-kopane uttiṣṭhottiṣṭha | nartitavyam asmābhis tasyaiva naṭakasya nartita-śeṣam
               | tad ehi | prekṣā-gṛham eva gacchāvaḥ | (parikramyāvalokya |) idaṃ prekṣāgāram |
               yāvad ehi praviśāvaḥ | (praviṣṭakenāvalokya |) sādhu sādhu sarvaṃ sajjī-kṛtam | devyāgantavyam
               |</span>
            (tataḥ praviśati devī Sāṅkṛtyāyanī vibhavataś ca parivāraḥ |)</p>
         
         
         <p><span class="bold">[p. 30]</span>
            Vāsavadattā - bhavaadi aho de kavittaṇaṃ | jeṇa edaṃ gūḍha-uttantaṃ ṇāḍaovaṇibaddhaṃ
            sāṇubhavaṃ vi amhāṇaṃ ajja-utta-caridaṃ a-diṭṭha-puvvaṃ via disantaṃ ahiaaraṃ kodūhalaṃ
            vaḍḍhaadi | [<span class="it">bhagavati aho te kavitvam | yenaitad gūḍha-vṛttāntaṃ nāṭakopanibaddhaṃ sānubhavam
               apy asmākam āryaputra-caritam a-dṛṣṭa-pūrvam iva dṛśyamānam adhikataraṃ kautūhalaṃ
               vardhayati |</span>]</p>
         
         
         <p>Sāṅkṛtyāyanī - āyuṣmati āśraya-guṇa evāyam īdṛśo yad a-sāram api kāvyam avaśyam eva
            śṛṇvatāṃ śravaṇa-sukham utpādayati | paśya |</p>
         
         
         <p>
            prāyo yat kiṃ cid api prāpnoty utkarṣam āśrayān mahataḥ /<br />
            mattebha-kumbha-taṭa-gatam eti hi śṛṅgāratām bhasma // HPri_3.1 //
            </p>
         
         
         <p>Vāsavadattā -(sa-smitam) bhaavadi savvassa vallaho jāmādo hodi tti jāṇiadi evva edaṃ
            | tā kiṃ ediṇā kahāṇubandheṇa | varaṃ taṃ evva ṇaccidavvaṃ daṭṭhuṃ | [<span class="it">bhagavati sarvasya vallabho jāmātā bhaktīti jñāyata evaitat | tat kim etena kathānubandhena
               | varaṃ tad eva nartitavyaṃ draṣṭum |</span>]</p>
         
         
         <p>Sāṅkṛtyāyanī - evam | Indīvarike prekṣā-gṛham ādeśaya |
            ceṭī - edu edu bhaṭṭiṇī | [<span class="it">etu etu bhaṭṭinī</span> |]
            (sarvāḥ parikrāmanti |)
            Sāṅkṛtyāyanī - (vilokya |) aho prekṣaṇīyatā prekṣā-gṛhasya |</p>
         
         
         <p>
            ābhāti ratna-śata-śobhita-śāta-kumbha-<br />
            stambhāvasakta-pṛthu-mauktika-dāma-ramyam /<br />
            adhyāsitaṃ yuvatibhir vijitāpsarobhiḥ<br />
            prekṣā-gṛhaṃ sura-vimāna-samānam etat // HPri_3.2 //
            </p>
         
         
         <p><span class="bold">[p. 31]</span>
            Manoramāraṇyake -(upasṛtya |) jedu jedu bhaṭṭiṇī | [<span class="it">jayatu jayatu bhaṭṭinī</span> |]</p>
         
         
         <p>Vāsavadattā -Maṇorame adikkandā khu saṃjjhā | tā gacchaha | lahu gaṇhaha ṇevacchaṃ
            | [<span class="it">Manorame atikrāntā khalu saṃdhyā | tad gacchatam | laghu gṛhṇītaṃ nepathyam |</span>]</p>
         
         
         <p>ubhe - jaṃ devī āṇavedi | [<span class="it">yad devy ājñāpayati</span> |]
            (iti prasthite |)</p>
         
         
         <p>Vāsavadattā - Āraṇṇie edehiṃ evva mad-anga-piṇaddhehiṃ ābharaṇehiṃ ṇevaccha-bhūmiṃ
            gadua appāṇaaṃ pasāhehi | <span class="it">(</span>ābharaṇāny aṅgād avatārya Āraṇyikāyāḥ samarpayati) Maṇorame tumaṃ vi Ṇalagiri-ggahaṇa-parituṭṭheṇa
            tādeṇa ajja-uttassa diṇṇāiṃ ābharaṇāiṃ Indīvariā-saāsādo geṇhia ṇevaccha-bhūmiaṃ gadua
            appāṇaṃ maṇḍehi jeṇa su-sadisī dīsasi mahā-rāassa | [<span class="it">Āraṇyike etair eva mad-aṅga-pinaddhair ābharaṇair nepathya-bhūmiṃ gatvātmānaṃ prasādhya
               | (ābharaṇāny aṅgād avatārya Āraṇyikāyāḥ samarpayati) Manorame tvam api Nalagiri-grahaṇa-parituṣṭena
               tātenāryaputrasya dattāny ābharaṇānīndīvarikā-sakāśād gṛhītvā nepathya-bhūmiṃ gatvātmānaṃ
               maṇḍaya yena su-sadṛśī dṛśyase mahā-rājasya |</span>]
            (Manoramā Indīvarikā-sakāśād ābharaṇāni gṛhītvā sahāraṇyakayā niṣkrāntā |)</p>
         
         
         <p>Indīvarikā - edaṃ āsaṇaṃ | uvavisadu bhaṭṭiṇī | [<span class="it">idam āsanam | upaviśatu bhaṭṭiṇī |</span>]</p>
         
         
         <p>Vāsavadattā -(āsanaṃ nirdiśya |) uvavisadu bhaavadī | [<span class="it">upaviśatu bhagavatī</span> |]
            (ubhe upaviśataḥ |)
            (tataḥ praviśati gṛhīta-nepathyaḥ kañcukī |)
            kañcukī -
            antaḥpurāṇāṃ vihita-vyavasthaḥ
            pade pade 'haṃ skhalitāni rakṣan /
            <span class="bold">[p. 32]
               </span>jarāturaḥ samprati daṇḍa-nītyā
            sarvaṃ nṛpasyānukaromi vṛttam // HPri_3.3 //</p>
         
         
         <p>bhoḥ ājñāpito 'smi vimānitāśeṣa-śatru-sainyena yathārtha-nāmnā Mahāsenena samādiśyatām
            antaḥpureṣu yathā - śvo vayam Udayanotsavam anubhavāmaḥ | ato yuṣmābhir utsavānurūpa-veṣojjvalena
            parijanena saha Manmathodyānaṃ gantavyam iti |</p>
         
         
         <p>Sāṅkṛtyāyanī - (kañcukinaṃ nirdiśya |) rāja-putri pravṛttā prekṣā | dṛśyatām |</p>
         
         
         <p>kañcukī - tad etad ādeṣṭavyam parijanena saha gantavyam iti | na gṛhīta-nepathyeneti
            | kutaḥ |</p>
         
         
         <p>
            pādair nūpuribhir nitamba-phalakaiḥ śiñjāna-kāñcī-guṇair<br />
            hārāpādita-kāntibhiḥ stana-taṭaiḥ keyūribhir bāhubhiḥ /<br />
            karṇaiḥ kuṇḍalibhiḥ karaiḥ sa-valayaiḥ sa-svastikair mūrdha-jair<br />
            devīnāṃ paricārikā-parijano 'py eteṣu saṃdṛśyate // HPri_3.4 //
            </p>
         
         
         <p>na khalu kiṃcid atrāpūrvam anuṣṭheyam | kevalaṃ svāmy-ādeśa iti matvāhaṃ samādiṣṭas
            tad ājñā-śeṣaṃ rāja-putryai nivedayāmi | (parikramyāvalokya ca |) iyaṃ <span class="bold">[p. 33]</span> sā Vāsavadattā vīṇā-hastayā Kāñcanamālayānugamyamānā gandharva-śālām praviṣṭā | yāvad
            asyāḥ kathayāmi | (parikrāmati |)
            (tataḥ praviśati gṛhīta-Vāsavadattā-nepathyāsanasthāraṇyikā
            vīṇā-hastā Kāñcanamālā ca |)</p>
         
         
         <p>Āraṇyikā - halā Kancaṇamāle kīsa uṇa cirāadi ajja vi vīṇāārio | [<span class="it">halā Kāñcanamāle kasmāt punaś cirayaty adyāpi vīṇācāryaḥ |</span>]</p>
         
         
         <p>Kāñcanamālā - bhaṭṭi-dārie diṭṭho deṇa ekko ummatto | tassa vaaṇaṃ suṇia citteṇa bhāvido
            ohasanto ciṭṭhai | [<span class="it">bhartṛ-dārike dṛṣṭas tenaika unmattaḥ | tasya vacanaṃ śrutvā citreṇa bhavito 'pahasaṃs
               tiṣṭhati</span> |]</p>
         
         
         <p>Āraṇyikā - (sa-hasta-tālaṃ vihasya |) hanje suṭṭhu edaṃ pucchadi | sarisā sarise ranjanti
            tti duve ettha ummattā | [<span class="it">hañje suṣṭhv etaṃ pṛcchati | sadṛśāḥ sadṛśe rajanta iti dvāv atronmattau |</span>]</p>
         
         
         <p>Sāṅkṛtyāyanī - rāja-putryāḥ sadṛśam ākāram paśyāmy asyās tādṛśenākāreṇāvaśyaṃ tvadīyāṃ
            bhūmikāṃ saṃbhāvayiṣyati |</p>
         
         
         <p>kañcukī - (upasṛtya) rāja-putri devas tvām ājñāpayati | śvo 'vaśyam asmābhir vīṇāṃ
            vādayantī śrotavyā | tat tvayā nava-tantrī-sajjayā Ghoṣavatyā stheyam iti |</p>
         
         
         <p>Āraṇyikā - ayya jai evvaṃ lahu vīṇāāriaṃ visajjehi | [<span class="it">ārya yady evaṃ laghu vīṇācāryaṃ visarjaya</span> |]</p>
         
         
         <p>kañcukī - eṣa Vatsa-rājaṃ preṣayāmi | (iti niṣkrāntaḥ |)</p>
         
         
         <p>Āraṇyikā - Kancaṇamāle uvaṇehi me Ghosavadīṃ jāva se taṃtīo parikkhemi | [<span class="it">Kāñcanamāle upanaya me Ghoṣavatīṃ yāvad asyās tantrīḥ parīkṣe</span> |]
            (Kāñcanamālā vīṇām arpayati | Āraṇyikotsaṅge vīṇāṃ kṛtvā sārayati |)
            (tataḥ praviśati gṛhīta-Vatsa-rāja-nepathyā Manoramā |)</p>
         
         
         <p><span class="bold">[p. 34]</span>
            Manoramā - (sva-gatam |) ciraadi kkhu mahā-rāo kiṃ ṇa kahidaṃ Vasantaeṇa | ahavā devīe
            bhāadi | jai dāṇiṃ āacche tado ramaṇijjaṃ have | [<span class="it">cirayati khalu mahā-rājaḥ | kiṃ na kathitaṃ Vasantakena | athavā devyā bibheti | yadīdānīm
               āgacchet tato ramanīyaṃ bhavet</span> |]</p>
         
         
         <p>(tataḥ praviśati rājāvaguṇṭhita-śarīro vidūṣakaś ca |)</p>
         
         
         <p>rājā -
            
            <p>
               saṃtāpam prathamaṃ tathā na kurute śītāṃśur adyaiva me<br />
               niśvāsā glapayanty ajasram adhunaivoṣṇās tathā nādharam /<br />
               saṃpraty eva mano na śūnyam alasāny aṅgāni no pūrvavad<br />
               duḥkhaṃ yāti manoratheṣu tanutāṃ saṃcintyamāneṣv api // HPri_3.5 //
               </p>
         </p>
         
         
         <p>vayasya satyam evoktam Manoramayā | yathaiṣā mama priya-sakhī mahā-rājasya devyā darśana-pathād
            api rakṣyate tad ayaṃ samāgamopāyaḥ | adya rātrāv asmābhir Udayana-caritaṃ nāma nāṭakaṃ
            devyāḥ purato nartitavyam | tatra Āraṇyikā Vāsavadattā bhaviṣyati | aham api Vatsa-rājaḥ
            | tac caritenaiva sarvaṃ śikṣitavyam | tad āgatya svayam eva svāṃ bhūmikāṃ kurvāṇaḥ
            samāgamotsavam anubhavatv iti |</p>
         
         
         <p>vidūṣakaḥ - jai maṃ ṇa pattiāasi esā Maṇoramā tuha vesaṃ dhāraantī ciṭṭhai | tā uvasappia
            saaṃ evva puccha | [<span class="it">yadi māṃ na pratyāyayasy eṣā Manoramā tava veṣaṃ dhārayantī tiṣṭhati | tad upasṛtya
               svayam eva pṛccha |</span>]<span class="it">
               </span>
            rājā - (Manoramām upasṛtya |) Manorame satyam idaṃ yad Vasantako 'bhidhatte |</p>
         
         
         <p>Manoramā - bhaṭṭā saccaṃ evva | maṇḍaa edehiṃ ābharaṇehiṃ appāṇaaṃ | [<span class="it">bhartaḥ satyam eva | maṇḍayaitair ābharaṇair ātmānam |</span>]<span class="it">
               </span>(ity ābharaṇāny aṅgād avatārya rājñe samarpayati |)
            (rājā paridadhāti |)</p>
         
         
         <p><span class="bold">[p. 35]</span>
            vidūṣakaḥ - ede kkhu rāāṇo dāsīe vi evvaṃ ṇaccāvianti | aho kajjassa garuadā | [<span class="it">ete khalu rājāno dāsyāpi evaṃ nartyante | aho kāryasya gurutā |</span>]</p>
         
         
         <p>rājā - (vihasya |) mūrkha naiṣa kālaḥ parihāsasya | nibhṛtena citra-śālām praviśya
            Manoramayā sahāsman-nṛttam paśyatā sthīyatām |
            (ubhau tathā kurutaḥ |)</p>
         
         
         <p>Āraṇyikā - Kancaṇamāle ciṭṭhadu vīṇā | puccchissaṃ dāva kiṃ vi | [<span class="it">Kāñcanamāle tiṣṭhatu vīṇā | prakṣyāmi tāvat kim api</span> |]</p>
         
         
         <p>rājā - śṛṇomi tāvat katamo 'yam uddeśo vartate |
            (ity avahitaḥ śṛṇoti |)</p>
         
         
         <p>Kāñcanamālā - pucchadu bhaṭṭi-dāriā | [<span class="it">pṛcchatu bhartṛ-dārikā</span> |]</p>
         
         
         <p>Āraṇyikā - saccaṃ evva tādo mantedi evvaṃ jahā jai vīṇaṃ vādaanto avaharedi maṃ Vaccha-rāo
            avassaṃ bandhaṇādo muncemi tti | [<span class="it">satyam eva tāto mantrayate evaṃ yathā - yadi vīṇāṃ vādayann apaharati māṃ Vatsa-rājo
               'vaśyaṃ bandhanān muñcāmīti |</span>]</p>
         
         
         <p>rājā -(praviśya paṭākṣepeṇa sa-harṣaṃ vastrānte grathitam badhnāti |) evam etat |
            kaḥ saṃdehaḥ |</p>
         
         
         <p>
            sa-parijanaṃ Pradyotaṃ vismayam upanīya vādayan vīṇām /<br />
            Vāsavadattām apaharāmi na cirād eveti paśyāmy // HPri_3.6 //
            </p>
         
         
         <p>yataḥ su-saṃvihitaṃ sarvaṃ Yaugandharāyaṇena |</p>
         
         
         <p>Vāsavadattā -(sahasotthāya |) jedu jedu accautto | [<span class="it">jayatu jayatv ārya-putraḥ</span> |]</p>
         
         
         <p>rājā - (sva-gatam |) kathaṃ pratyabhijñāto 'smi devyā |
            Sāṅkṛtyāyanī - (sa-smitam |) rāja-putri alam alaṃ saṃbhrameṇa | prekṣaṇīyakam etat
            |</p>
         
         
         <p><span class="bold">[p. 36]</span>
            rājā - (ātma-gataṃ sa-harṣam) idānīm ucchvāsito 'smi |</p>
         
         
         <p>Vāsavadattā -(sa-vilakṣa-smitam upaviśya |) kahaṃ Maṇoramā esā | mae uṇa jāṇidaṃ ajja-utto
            eso tti | sāhu Maṇorame sāhu | sohaṇaṃ ṇaccidaṃ | [<span class="it">kathaṃ Manoramaiṣā | mayā punar jñātam ārya-putra eṣa iti | sādhu Manorame sādhu |
               śobhanaṃ nartitam |</span>]</p>
         
         
         <p>Sāṅkṛtyāyanī - rāja-putri sthāna eva kṛtā bhrāntis te Manoramayā | paśya |</p>
         
         
         <p>
            rūpaṃ tan nayanotsavāspadam idaṃ veṣaḥ sa evojjvalaḥ<br />
            sā matta-dviradocitā gatir iyaṃ tat sattvam atyūrjitam /<br />
            līlā saiva sa eva sāndra-jalada-hrādānukārī svaraḥ<br />
            sākṣād darśita eṣa naḥ kuśalayā Vatseśa evānayā // HPri_3.7 //
            </p>
         
         
         <p>Vāsavadattā -hanje Indīvarie | baddheṇa ajja-utteṇa ahaṃ vīṇaṃ sikkhāvidā | tā se
            karehi ṇīl'-uppala-dāmaeṇa ṇialaṇam | [<span class="it">hañje Indīvarike baddhenāryaputreṇāhaṃ vīṇāṃ śikṣitā | tad asya kuru nīlotpaladāmakena
               nigaḍanam |</span>]
            (śiraso 'panīya nīlotpala-dāmārpayati |)
            (Indīvarikā tathā kṛtvā punas tatraivopaviśati |)</p>
         
         
         <p>Āraṇyikā - Kancaṇamāle kahehi kahehi | ṇaṃ saccaṃ evva mantedi tādo jai vīṇaṃ vādaanto
            avaharedi maṃ Vaccha-rāo tado avassaṃ bandhaṇādo muñcemi tti | [<span class="it">Kāñcanamāle kathaya kathaya | nanu satyam eva mantrayate tāto yadi vīṇāṃ vādayat apaharati
               māṃ Vatsa-rājas tato 'vaśyaṃ bandhanān muñcāmīti |</span>]</p>
         
         
         <p>Kāñcanamālā - bhaṭṭhi-dārie saccaṃ | taha karehi jaha Vaccha-rāassa avassaṃ bahu-madā
            hosi | [<span class="it">bhartṛ-dārike satyam | tathā kuru yathā Vatsa(rājasyāvaśyaṃ bahu-matā bhavasi</span> |]</p>
         
         
         <p><span class="bold">[p. 37]</span>
            rājā - niṣpāditam eva Kāñcanamālayā yat tad āsmābhir abhilaṣitam |</p>
         
         
         <p>Āraṇyikā - jai evvaṃ tā ādareṇa vādaissaṃ | [<span class="it">yady evaṃ tad ādareṇa vādayiṣyāmi</span> |] (gāyantīvādayati)</p>
         
         
         <p>
            ghaṇa-bandhaṇa-saṃruddhaṃ gaaṇaṃ daṭṭhūṇa māṇasaṃ eduṃ /<br />
            ahilasai rāa-haṃso daiaṃ gheūṇa appaṇo vasaiṃ // HPri_3.8 //
            </p>
         
         
         <p>[
            <p class="it">
               ghana-bandhana-saṃruddhaṃ gaganaṃ dṛṣṭvā mānasam etum /<br />
               abhilaṣati rāja-haṃso dayitāṃ gṛhītvātmano vasatim // HPri_3.8 //
               </p>]
            (vidūṣako nidrāṃ nāṭayati |)</p>
         
         
         <p>Manoramā - (hastena cālayantī |) Vasantaa pekkha pekkha pia-sahī me ṇaccai | [<span class="it">Vasantaka paśya paśya | priya-sakhī me nṛtyati |</span>]</p>
         
         
         <p>vidūṣakaḥ - (sa-roṣam |) dāsīe sude tumaṃ vi ṇa desi suviduṃ | jada-ppahudi pia-vaasseṇa
            Āraṇṇiā diṭṭhā tada-ppahudi teṇa saha mae rattiṃ-divaṃ ṇiddā ṇa diṭṭhā | tā aṇṇado
            ṇikkamia suvissaṃ | [<span class="it">dāsyāḥ sute tvam api na dadāsi svaptum | yadā-prabhṛti priya-vayasyenāraṇyikā dṛṣṭā
               tadā-prabhṛti tena saha mayā rātraṃ-divaṃ nidrā na dṛṣṭā | tad anyato niṣkramya svapsyāmi
               |</span>]
            (niṣkramya śete)</p>
         
         
         <p>(Āraṇyikā punar gāyati |)
            
            <p>
               ahiṇava-rāa-kkhittā mahuariā vāmaeṇa kāmeṇa /<br />
               uttamai patthantīdaṭṭhuṃ pia-daṃsaṇaṃ daiaṃ // HPri_3.9 //
               </p>
         </p>
         
         
         <p>[
            <p class="it">
               abhinava-rāga-kṣiptā madhu-karikā vāmakena kāmena /<br />
               uttāmyati prārthayamānā draṣṭuṃ priya-darśanaṃ dayitam // HPri_3.9 //
               </p>]</p>
         
         
         <p>rājā - (tat-kṣaṇaṃ śrutvā sahasopasṛtya |) sādhu rāja-putri sādhu | aho gītam aho
            vāditram | tathā hi |</p>
         
         
         <p><span class="bold">[p. 38]</span></p>
         
         
         <p>
            vyaktir vyañjana-dhātunā daśavidhenāpy atra labdhādhunā<br />
            vispaṣṭo druta-madhya-lambita-paricchinnas tridhāyaṃ layaḥ /<br />
            gopuccha-pramukhāḥ krameṇa yatayas tisro 'pi saṃpāditās<br />
            tatvaughānugatāś ca vādya-vidhayaḥ samyak trayo darśitāḥ // HPri_3.10 //
            </p>
         
         
         <p>Āraṇyikā - (vīṇāṃ pariṣvajyāsanād utthāya rājānaṃ sābhilāṣaṃ paśyantī |) uvājjhāa
            paṇamāmi | [<span class="it">upādhyāya praṇamāmi</span> |]</p>
         
         
         <p>rājā - (sa-smitam |) yad aham icchāmi tat te bhūyāt |</p>
         
         
         <p><span class="bold">[p. 39]</span>
            Kāñcanamālā - (Āraṇyikāyā āsanaṃ nirdiśya |) iha evva uvavisadu uvajjhāo | [<span class="it">ihaivopaviśatu upādhyāyaḥ </span>|]</p>
         
         
         <p>rājā - (upaviśya |) rāja-putrī kvedānīm upaviśatu |</p>
         
         
         <p>Kañcanamālā -(sa-smitam) dāṇiṃ evva bhaṭṭi-dāriā vijjāmāṇena paritosidā tumhehiṃ |
            tā aruhadi evva esā uvajjhāa-pīṭhiāe | [<span class="it">idānīm eva bhartṛ-dārikā vidyāmānena paritoṣitā yuṣmābhiḥ | tad arhaty evaiṣopādhyāya-pīṭhikāyāḥ
               |</span>]</p>
         
         
         <p>rājā - upaviśatv arheyam ardhāsanasya | rāja-putri sthīyatām |
            (Āraṇyikā Kāñcanamālāṃ paśyati |)</p>
         
         
         <p>Kāñcanamālā - (sa-smitam |) bhaṭṭi-dārie uvavisa | ko ettha doso | sissa-visesā khu
            tumaṃ | [<span class="it">bhartṛ-dārike upaviśa | ko 'tra doṣaḥ | śiṣya-viśeṣā khalu tvam </span>|]
            (Āraṇyikā sa-lajjam upaviśati |)</p>
         
         
         <p>Vāsavadattā -(sa-lajjam |) bhaavadīe (Kale -īye) ahiaṃ kappidaṃ kavvaṃ | ṇa hu ahaṃ
            tassiṃ kāle ekkāsaṇe ajja-utteṇa saha uvaviṭṭhā | [<span class="it">bhagavaty ādhikaṃ kalpitaṃ kāvyam | na khalv ahaṃ tasmin kāla ekāsane ārya-putreṇa
               sahopaviṣṭā</span> |]</p>
         
         
         <p>rājā - rāja-putri punaḥ śrotum icchāmi | vādaya vīṇām |</p>
         
         
         <p>Āraṇyikā - (sa-smitam |) Kancaṇamāle ciraṃ khu mama vādaantīe parissamo jādo | dāṇiṃ
            ṇissahāiṃ aṅgāiṃ | tā ṇa sakkuṇomi vādaiduṃ | [<span class="it">Kāñcanamāle ciraṃ khalu mama vādayantyāḥ pariśramo jātaḥ | idānīṃ niḥsahāny aṅgāni
               | tan na śaknomi vādayitum </span>|]</p>
         
         
         <p>Kāñcanamālā - uvajjhāa suṭṭhu parissantā bhaṭṭi-dāriā | kavola-tala-baddha-sea-lavāe
            pekkha se vevanti agga-hatthā | tā samassattā hotu muhuttaaṃ | [<span class="it">upādhyāya suṣṭhu pariśrāntā bhartṛ-dārikā | kapola-tala-baddha-sveda-lavāyāḥ paśyāsyā
               vepete agra-hastau | tat samāśvastā bhavatu muhūrtam</span> |]</p>
         
         
         <p>rājā - Kāñcanamāle yuktam abhihitam | (hastena grahītum icchati |)
            (Āraṇyikā hastam apasārayati |)</p>
         
         
         <p><span class="bold">[p. 40]</span>
            Vāsavadattā - (sāsūyam |) bhaavadi ahiaṃ edaṃ vi tue kidaṃ | ṇa hu ahaṃ (Kale aaṃ)
            Kancaṇamālā-kavveṇa vancaidavvā | [<span class="it">bhagavati adhikam etad api tvayā kṛtam | na khalv ahaṃ Kāñcanamālā kāvyena vañcayitavyā
               </span>|]</p>
         
         
         <p>Sāṅkṛtyāyanī - (vihasya |) āyuṣmati īdṛśam eva kāvyaṃ bhaviṣyati |</p>
         
         
         <p>Āraṇyikā - (sa-roṣam iva |) avehi Kancaṇamāle avehi | ṇa me bahu-madāsi | [<span class="it">apehi Kāñcanamāle apehi | na me bahumatāsi </span>|]</p>
         
         
         <p>Kāñcanamālā - (sa-smitam |) jai ahaṃ ciṭṭhantī ṇā bahu-madā tā esā gacchamhi | [<span class="it">yady ahaṃ tiṣṭhantī na bahu-matā tad eṣā gacchāmi</span> |]
            (iti niṣkrāntā |)</p>
         
         
         <p>Āraṇyikā - (sa-sambhraman |) Kancaṇamāle ciṭṭha ciṭṭha | ahaṃ se agga-hattho samappido
            | [<span class="it">Kāñcanamāle tiṣṭha tiṣṭha | ayam asyāgrahastaḥ samarpitaḥ</span> |]</p>
         
         
         <p>rājā - (Āraṇyikāyā hastaṃ gṛhītvā |)</p>
         
         
         <p>
            sadyo 'vaśyāya-bindu-vyatikara-śiśiraḥ kiṃ bhavet padma-kośo<br />
            hlāditvaṃ nāsya manye sadṛśam idam uṣasy eva vītātapasya /<br />
            muñcanty ete himaughaṃ nakha-rajanikarāḥ pañca kiṃ so 'pi dāhī<br />
            jñātaṃ svedāpadeśād aviratam amṛtaṃ syandate vyaktam etat // HPri_3.11 //
            </p>
         
         
         <p>api ca |</p>
         
         
         <p>
            etena bāla-vidruma-pallava-śobhāpahāra-dakṣeṇa /<br />
            hṛdaye mama tvayāyaṃ nyasto rāgaḥ sva-hastena // HPri_3.12 //
            </p>
         
         
         <p><span class="bold">[p. 41]</span>
            Āraṇyikā - (sparśa-viśeṣaṃ nāṭayantī |) ha ddhi ha ddhi | edaṃ Maṇoramaṃ parisantīe
            aṇ-atthaṃ evva me aṅgāiṃ karenti | [<span class="it">hā dhik hā dhik | etāṃ Manoramāṃ spṛśantyā an-artham eva me 'ṅgāni kurvanti</span> |]</p>
         
         
         <p>Vāsavadattā -(sahasotthāya |) bhaavadi pekkha tumaṃ | ahaṃ uṇa aliaṃ ṇa pāremi pekkhiduṃ
            | [<span class="it">bhagavati paśya tvam | ahaṃ punar alīkaṃ na pārayāmi prekṣitum</span> |]</p>
         
         
         <p>Sāṅkṛtyāyanī - rāja-putri dharmaśāstra-vihita eṣa gāndharvo vivāhaḥ | kim atra lajjā-sthānam
            | prekṣaṇīyakam idam | tan na yuktam a-sthāne rasa-bhaṅgaṃ kṛtvā gantum |
            (Vāsavadattā parikrāmati |)</p>
         
         
         <p>Indīvarikā - (vilokya |) bhaṭṭiṇi Vasantao citta-sālā-duvāre pasutto ciṭṭhai | [<span class="it">bhaṭṭini Vasantakaś citra-śālā-dvāre prasuptas tiṣṭhati</span> |]</p>
         
         
         <p>Vāsavadattā -(nirūpya |) Vasantao evva eso | (vicintya |) raṇṇā vi ettha hodavvaṃ
            | tā bodhia pucchissaṃ dāva ṇaṃ | [<span class="it">Vasantaka evaiṣaḥ | (vicintya |) rājñāpy atra bhavitavyam | tad bodhayitvā prakṣyāmi
               tāvad enam </span>|]
            (prabodhayati |)</p>
         
         
         <p>vidūṣakaḥ - (nidrā-jaḍam utthāya sahasā vilokya |) Maṇorame kiṃ ṇaccia āado pia-vaasso
            | ādu ṇaccadi evva | [<span class="it">Manorame kiṃ nartitv āgataḥ priya-vayasyaḥ | athavā nṛtyaty eva |</span>]</p>
         
         
         <p>Vāsavadattā -(sa-viṣādam) kahaṃ ajja-utto ṇaccadi | Maṇoramā dāṇiṃ kahiṃ | [<span class="it">katham ārya-putro nṛtyati | Manoramedānīṃ kutra </span>|]</p>
         
         
         <p>vidūṣakaḥ - esā citta-sālāe ciṭṭhai | [<span class="it">eṣā citra-śālāyāṃ tiṣṭhati</span> |]</p>
         
         
         <p>Manoramā - (sa-bhayam ātma-gatam |) kahaṃ aṇṇahā evva hiae karia devīe mantidaṃ |
            edeṇa vi mukkha-baḍueṇa aṇṇahā evva buddhia savvaṃ āulīkidaṃ | <span class="bold">[p. 42]</span> [<span class="it">katham anyathaiva hṛdaye kṛtvā devyā mantritam | etenāpi mūrkha-baṭukenānyathaiva
               buddhvā sarvam ākulī-kṛtam </span>|]</p>
         
         
         <p>Vāsavadattā -(sa-roṣaṃ hasantī |) sāhu Maṇorame sāhu | sohaṇaṃ tue ṇaccidaṃ | [<span class="it">sādhu Manorame sādhu | śobhanaṃ tvayā nartitam</span> |]</p>
         
         
         <p>Manoramā - (sa-bhayaṃ kampamānā pādayor nipatya |) bhaṭṭiṇi ṇa hu ahaṃ ettha avarajjhāmi
            | edeṇa kkhu hadāseṇa balādo alaṃkaraṇāiṃ geṇhia duvāra-ṭṭhideṇa iha ṇiruddhā | ṇa
            uṇa maha akkandantīe saddo mura-ṇigghos'-antarido keṇa vi sudo | [<span class="it">bhaṭṭini na khalv aham atrāparādhyāmi | etena khalu hatāśena balād alaṃkaraṇāni gṛhītvā
               dvāra-sthiteneha niruddhā | na punar mamākrandantyāḥ śabdo muraja-nirghoṣāntaritaḥ
               kenāpi śrutaḥ </span>|]</p>
         
         
         <p>Vāsavadattā - hanje uṭṭhehi | jāṇidaṃ savvaṃ | Vasantao kkhu Āraṇṇiā-vuttanta-ṇāḍae
            suttadhāro | [<span class="it">hañje uttiṣṭha | jñātaṃ sarvam | vasantakaḥ khalv Āraṇyikā-vṛttānta-nāṭake sūtradhāraḥ
               </span>|]</p>
         
         
         <p>vidūṣakaḥ - saaṃ evva cintehi | kahiṃ Āraṇṇiā kahiṃ Vasantao tti | [<span class="it">svayam eva cintaya | kutrāraṇyikā kutra Vasantaka iti </span>|]</p>
         
         
         <p>Vāsavadattā - Maṇorame su-ggahīdaṃ karia ṇaṃ āaccha dāva | pekkhaṇīaṃ se pekkhamhi
            | [<span class="it">Manorame sugṛhītaṃ kṛtvainam āgaccha tāvat | prekṣaṇīyam asya paśyāmi</span> |]</p>
         
         
         <p>Manoramā - (sva-gatam |) dāṇiṃ samassasida mhi | (vidūṣakaṃ kare badhnāti | prakāśam
            |) hadāsa dāṇiṃ aṇubhava attaṇo duṇṇaassa phalaṃ | [<span class="it">idānīṃ samāśvasitāsmi | (vidūṣakaṃ kare badhnāti | prakāśam |) hatāśa idānīm anubhavātmano
               durnayasya phalam</span> |]</p>
         
         
         <p>Vāsavadattā - (sa-saṃbhramam upasṛtya |) ajja-utta paḍihadaṃ edaṃ a-maṅgalaṃ | (iti
            pādayor nīlotpala-dāmāpanayantī sotprāsam |) marisadu ajja-utto jaṃ Maṇorame tti karia
            ṇīl'-uppala-dāmaeṇa bandhāvido si | [<span class="it">ārya-putra pratihastam etad a(maṅgalam | (iti pādayor nīlotpala-dāmāpanayantī sotprāsam
               |) marṣatv ārya-putro yan Manorameti kṛtvā nīlotpala-dāmakena bandhito 'si </span>|]
            (Āraṇyikā sa-bhayam apasṛtya tiṣṭhati |)</p>
         
         
         <p><span class="bold">[p. 43]</span>
            rājā - (sahasotthāya vidūṣakam Manoramāṃ ca dṛṣṭvātma-gatam |) kathaṃ vijñāto 'smi
            devyā | (vailakṣyaṃ nāṭayati |)</p>
         
         
         <p>Sāṅkṛtyāyanī - (sarvān avalokya sa-smitam |) katham anyad evedaṃ prekṣaṇīyakaṃ saṃvṛttam
            | a-bhūmir iyam asmad-vidhānām |
            (iti niṣkrāntā |)</p>
         
         
         <p>rājā - (sva-gatam |) a-pūrvo 'yaṃ kopa-prakāraḥ | durlabham atrānunayaṃ paśyāmi |
            (vicintya |) evaṃ tāvat kariṣye | (prakāśam |) devi tyajyatāṃ kopaḥ |</p>
         
         
         <p>Vāsavadattā -ajja-utta ko ettha kuvido [<span class="it">āryaputra ko 'tra kupitaḥ</span> |]</p>
         
         
         <p>rājā - kathaṃ na kupitāsi |</p>
         
         
         <p>
            snigdhaṃ yady api vīkṣitaṃ nayanayos tāmrā tathāpi dyutir<br />
            mādhurye 'pi sati skhalaty anupadaṃ te gadgadā vāg iyam /<br />
            niśvāsā niyatā api stana-bharotkampena saṃlakṣitāḥ<br />
            kopas te prakaṭa-prayatna-vidhṛto 'py eṣa sphuṭaṃ lakṣyate // HPri_3.13 //
            </p>
         
         
         <p>(pādayor nipatya) prasīda priye prasīda |</p>
         
         
         <p>Vāsavadattā - Āraṇṇie tumaṃ kuvida tti saṃbhāvaanto ajja-utto pie pasīda tti pasādaadi
            | tā uvasappa | [<span class="it">Āraṇyike tvaṃ kupiteti saṃbhāvayann ārya-putraḥ priye prasīdeti prasādayati | tad
               upasarpa</span> |]
            (iti hastenākarṣati |)</p>
         
         
         <p>Āraṇyikā - (sa-bhayam |) bhaṭṭiṇi ṇa hu ahaṃ kiṃ vi jāṇāmi | [<span class="it">bhaṭṭini na khalv ahaṃ kimapi jānāmi</span> |]</p>
         
         
         <p>Vāsavadattā - Āraṇṇie tumaṃ kahaṃ ṇa āṇāsi | dāṇiṃ de sikkhāvemi | Indīvarie geṇha
            edaṃ | [<span class="it">Āraṇyike tvaṃ kathaṃ na jānāsi | idānīṃ te śikṣayāmi | Indīvarike gṛhāṇainām </span>|]</p>
         
         
         <p>vidūṣakaḥ - hodi ajja komudī-mahūsave tuha cittaṃ avahariduṃ vaasseṇa pekkhaṇīaṃ aṇuciṭṭhidaṃ
            | [<span class="it">bhavati adya kaumudī-mahotsave tava cittam apahartuṃ vayasyena prekṣaṇīyam anuṣṭhitam</span> |]</p>
         
         
         <p><span class="bold">[p. 44]</span>
            Vāsavadattā - edaṃ tuṃhāṇaṃ duṇṇaaṃ pekkhia hāso me jāadi | [<span class="it">etaṃ yuṣmākaṃ durnayaṃ prekṣya hāso me jāyate</span> |]</p>
         
         
         <p>rājā - devi alam anyathā vikalpitena | paśya |</p>
         
         
         <p>
            bhrū-bhaṅgaiḥ kriyate lalāṭa-śaśinaḥ kasmāt kalaṅko mudhā<br />
            vātākampita-bandhujīva-samatāṃ nīto 'dharaḥ kiṃ sphuran /<br />
            madhyaś cādhika-kampita-stana-bhareṇāyam punaḥ khidyate<br />
            kopam muñca tavaiva citta-haraṇāyaitan mayā krīḍitam // HPri_3.14 //
            </p>
         
         
         <p>devi prasīda prasīda | (iti pādayoḥ patati |)</p>
         
         
         <p>Vāsavadattā - hanje ṇivuttaṃ pekkhaṇaaṃ | tā ehi | abbhantaraṃ evva pavisamha | [<span class="it">hañje nivṛttaṃ prekṣaṇakam | tad ehi | abhyantaram eva praviśāvaḥ </span>|]
            (iti niṣkrāntā |)
            iti garbha-nāṭakam |</p>
         
         
         <p>rājā - (vilokya |) katham akṛtvaiva prasādaṃ gatā devī |</p>
         
         
         <p>
            svedāmbhaḥ-kaṇa-bhinna-bhīṣaṇatara-bhrūbhaṅgam ekaṃ ruṣā<br />
            trāsenāparam utplutotpluta-mṛga-vyālola-netrotpalam /<br />
            utpaśyann aham agrato mukham idaṃ devyāḥ priyāyās tathā<br />
            bhītaś cotsuka-mānasaś ca mahati kṣipto 'smy ahaṃ saṃkaṭe // HPri_3.15 //
            </p>
         
         
         <p>tad yāvad idānīṃ śayanīyaṃ gatvā devyāḥ prasādanopāyaṃ cintayāmi |
            (iti niṣkrāntāḥ sarve |)
            iti tṛtiyo 'ṅkaḥ |
            </p>
         
         
         
         
         <p><span class="bold">[p. 45]</span></p>
         
         
         <p>cathurtho 'ṅkaḥ</p>
         
         
         <p>(tataḥ praviśati Manoramā)
            Manoramā - (sodvegam |) aho diggha-rosadā devīe | ettiaṃ kālaṃ baddhāe pia-sahīe Āraṇṇiāe
            uvari aṇukampaṃ ṇa geṇhai | sā tavassiṇī attaṇo bandhaṇassa kileseṇa taha ṇa saṃtappadi
            jaha bhaṭṭiṇo daṃsaṇa-ṇirāsadāe | īrisaṃ ca se dukkhaṃ jeṇa ajja evva attāṇaṃ vāvādaantī
            mae kahaṃ vi ṇivāridā | edaṃ uttantaṃ bhaṭṭiṇo ṇivedehi tti Vasantaaṃ bhaṇia āada
            mhi | [<span class="it">aho dīrgha-roṣatā devyāḥ | etāvantaṃ kālaṃ baddhāyā api priya-sakhyā Āraṇyikāyā upary
               anukampāṃ na gṛhṇāti | sā tapasviny ātmano bandhanasya kleśena tathā na saṃtapyate
               yathā bhartur darśana-nirāśatayā | īdṛśaṃ cāsyā duḥkhaṃ yenādyaivātmānaṃ vyāpādayantī
               mayā katham api nivāritā | etaṃ vṛttāntaṃ bhartre nivedayeti Vasantakaṃ bhaṇitvāgatāsmi</span> |
            (tataḥ praviśati Kāñcanamālā |)</p>
         
         
         <p>Kāñcanamālā - kahaṃ aṇṇesantīe vi mae bhaavaī Saṃkiccāaṇī ṇa diṭṭhā | tā edaṃ vi dāva
            Maṇoramaṃ pucchissam | (upasṛtya |) Maṇorame avi jāṇāsi kahiṃ bhaavaī Saṃkiccāaṇi
            tti | [<span class="it">kathaṃ anviṣyantyāpi mayā bhagavatī Sāṅkṛtyāyanī na dṛṣṭā | (vilokya|) tad etām api
               tāvan Manoramāṃ prakṣyāmi | (upasṛtya |) Manorame api jānāsi kutra bhagavatī Sāṅkṛtyāyanīti</span> |]</p>
         
         
         <p>Manoramā - (vilokyāśrūṇi pramṛjya |) halā Kancaṇamāle diṭṭhā | kim uṇa tāe paoaṇam
            | [<span class="it">halā Kāñcanamāle dṛṣṭā | kiṃ punas tayā prayojanam</span> |]</p>
         
         
         <p>Kāñcanamālā - Maṇorame ajja devīe Aṃgāravadīe leho pesido | tassi vācide bappha- puṇṇa-ṇaaṇā
            diḍhaṃ saṃtappiduṃ āraddhā devī | tā viṇodaṇa-ṇimittaṃ tāe bhaavadiṃ aṇṇesāmi | [<span class="it">Manorame adya devyāṅgāravatyā lekhaḥ preṣitaḥ | tasmin vācite bāṣpa-pūrṇa-nayanā dṛḍhaṃ
               saṃtaptum ārabdhā devī | tad vinodana-nimittaṃ tasyā bhagavatīṃ anviṣyāmi</span> |]</p>
         
         
         <p><span class="bold">[p. 46]
               </span>Manoramā - halā kiṃ uṇa tassiṃ lehe ālihidaṃ | [<span class="it">halā kiṃ punas tasmiṃl lekha ālikhitam</span> |]</p>
         
         
         <p>Kāñcanamālā - jā maha bhaiṇī sā tava jaṇaṇī evva | tāe bhattā Diḍhavammā tādo de |
            tā tava kiṃ edaṃ āakkhidavvaṃ | tassa samahiaṃ saṃvaccharaṃ Kaliṃga-hadaeṇa baddhassa
            | tā ṇa juttaṃ edaṃ uttantaṃ aṇ-iṭṭhaṃ suṇia samīva-ṭṭhidassa samatthassa bhattuṇo
            de evvam udāsīṇattaṇaṃ olambiduṃ tti | [<span class="it">yā mama bhaginī sā tava janany eva | tasyā bhartā Dṛḍhavarmā tātas te | tat tava kim
               etad ākhyātavyaṃ | tasya samadhikaṃ saṃvatsaraṃ Kaliṅga-hatakena baddhasya | tan na
               yuktam etaṃ vṛttāntam an-iṣṭaṃ śrutvā samīpa sthitasya samarthasya bhartus ta evam
               udāsīnatvam avalambitum iti</span> |]</p>
         
         
         <p>Manoramā - halā Kancaṇamāle | jadā dāva aaṃ uttanto bhaṭṭiṇīe ṇa keṇa vi viṇṇaviidavvo
            tti bhaṭṭiṇā āṇattaṃ tā keṇa uṇa dāṇiṃ so leho suṇāvido | [<span class="it">halā Kāñcanamāle | yadā tāvad ayaṃ vṛttānto bhaṭṭinyai na kenāpi vijñāpitavya iti
               bhartrājñaptaṃ tat kena punar idānīṃ sa lekhaḥ śrāvitaḥ</span> |]</p>
         
         
         <p>Kāñcanamālā - aṇuvāia tuṇhīṃ (sic) bhūdāe maha hatthādo geṇhia saaṃ evva bhaṭṭiṇīe
            vāido | [<span class="it">anuvācya tūṣṇīṃ bhūtāyā mama hastād gṛhītvā svayam eva bhaṭṭiṇyā vācitaḥ</span> |]</p>
         
         
         <p>Manoramā - teṇa gaccha tumaṃ | esā kkhu devī tāe evva saha danta-valahīe ciṭṭhai |
            teṇa gaccha tvaṃ | [<span class="it">eṣā khalu devī tayaiva saha danta-valabhyāṃ tiṣṭhati</span> |]</p>
         
         
         <p>Kāñcanamālā - teṇa hi bhaṭṭiṇī-saāsaṃ gamissaṃ | [<span class="it">tena hi bhaṭṭinī-sakāśaṃ gamiṣyāmi</span> |]
            (iti niṣkrāntā |)</p>
         
         
         <p>Manoramā - ciraṃ khu me Āraṇṇiā-saāsādo āadāe | diḍhaṃ ca ṇivviṇṇā sā tavassiṇī attaṇo
            jīvideṇa | kadāi accāhidaṃ bhave | tā tahi evva gacchāmi (Kale : -ahmi) | [<span class="it">ciraṃ khalu ma Āraṇyikā-sakāśād āgatāyāḥ | dṛḍhaṃ ca nirviṇṇā sā tapasviny ātmano
               jīvitena | kadā cid aty-āhitaṃ bhavet | tat tatraiva gacchāmi</span> | (iti niṣkrāntā |)
            (iti praveśakaḥ |)</p>
         
         
         <p><span class="bold">[p. 47]</span>
            (tataḥ praviśati sodvegāsana-sthā Vāsavadattā Sāṅkṛtyāyanī vibhavataś ca parivāraḥ)</p>
         
         
         <p>Sāṅkṛtyāyanī - rāja-putri alam udvegena | nedṛśo Vatsa-rājaḥ | katham itthaṃ gatam
            api bhavatyā mātṛ-ṣvasṛ-patiṃ vijñāya Vatsa-rājo niścintaṃ sthāsyati |</p>
         
         
         <p>Vāsavadattā - (sāsram|) bhaavadi adi-ujjuā dāṇiṃ tumaṃ | jassa mae ṇa kajjaṃ tassa
            mama-kerayeṇa kiṃ kajjaṃ | ajjuāe juttaṃ mama edaṃ ālihiduṃ | sā uṇa ṇa āṇādi ajja
            vi tārisī ṇa Vāsavadatte tti | tuha uṇa edaṃ Āraṇṇiāe uttantaṃ paccakkhaṃ | tā kahaṃ
            edaṃ bhaṇāsi | [<span class="it">bhagavati ati(ṛjukedānīṃ tvam | yasya mayā na kāryaṃ tasya madīyena kiṃ kāryam | mātur
               yuktaṃ mamaitad ālikhituṃ | sā punar na jānāty adyāpi tādṛśī na Vāsavadatteti | tava
               punar eṣa Ārāṇyikā-vṛttāntaḥ pratyakṣaḥ | tat katham etad bhaṇāsi</span> |</p>
         
         
         <p>Sāṅkṛtyāyanī - yata eva me pratyakṣaṃ tata eva bravīmi | tena nanu kaumudī-mahotsave
            tvāṃ hāsayituṃ tathā krīḍitam |
            Vāsavadattā - bhaavadi edaṃ ettha saccaṃ | taha hāsida mhi jeṇa bhaavadīe purado lajjāe
            kahaṃ vi ciṭṭhāmi | tā kiṃ ta-kkerakāe kahāe | ṇam edeṇa evva pakkha-vādeṇa ettiaṃ
            bhūmiṃ ṇīda mhi | [<span class="it">bhagavati etad atra satyam | tathā hāsitāsmi yena bhagavatyāḥ purato lajjayā katham
               api tiṣṭhāmi | tat kiṃ tadīyayā kathayā | nanv etenaiva pakṣa-pātenaitāvatīṃ bhūmiṃ
               nītāsmi</span> | (iti roditi |)</p>
         
         
         <p>Sāṅkṛtyāyanī - alaṃ rāja-putri ruditena | nedṛśo Vatsa-rājaḥ | (vilokya |) athavā
            prāpta evāyaṃ yas te manyu-pramārjanaṃ karoti |</p>
         
         
         <p>Vāsavadattā - maṇorahā dāṇiṃ ede bhaavadīe | [<span class="it">manorathā idānīm ete bhagavatyāḥ</span> |]
            (tataḥ praviśati rājā vidūśakaś ca |)</p>
         
         
         <p>rājā - vayasya ka idānīm abhyupāyaḥ priyāṃ mocayitum |</p>
         
         
         <p>vidūṣakaḥ - bho vaassa munca visādaṃ | ahaṃ de uvāaṃ kahaissaṃ | [<span class="it">bho vayasya muñca viṣādam | ahaṃ ta upāyaṃ kathayiṣyāmi</span> |]</p>
         
         
         <p><span class="bold">[p. 48]</span>
            rājā - (sa-harṣam) vayasya tvaritataram abhidhīyatām |</p>
         
         
         <p>vidūṣakaḥ - bho tumaṃ dāva aṇea-samara saṃghaṭṭha-ppahāva-bāhu-sālī | puṇo vi aṇea-gaa-turaa-paāi-duvvisaha-bala-samudido
            | tā savva-bala-saṃdoheṇa anteuraṃ su-pīḍiaṃ karia dāṇim evva Āraṇṇiaṃ muncāvehi |
            [<span class="it">bho tvaṃ tāvad aneka-samara-saṃghaṭṭa-prabhāva-bāhu-śālī | punar apy aneka-gaja-turaga-padāti-durviṣaha-bala-samuditaḥ
               | tat sarva-bala-saṃdohenāntaḥpuraṃ su-pīḍitaṃ kṛtvedānīm evāraṇyikāṃ mocaya</span> |]</p>
         
         
         <p>rājā - vayasya a-śakyam upadiṣṭam |</p>
         
         
         <p>vidūṣakaḥ - kim ettha a-sakkaṃ | jado dāva kujja-vāmaṇa-buḍḍha-añcui-vajjido maṇusso
            avaro ṇatthi tarhi | [<span class="it">kim atrāśakyam | yatas tāvat kubja-vāmana-vṛddha-kañcuki-varjito manuṣyo 'paro nāsti
               tatra</span> |]</p>
         
         
         <p>rājā - (sāvajñam) mūrkha kim asaṃbaddhaṃ pralapasi | devyāḥ prasādaṃ muktvā nānyas
            tasyā mokṣaṇābhyupāyaḥ | tat kathaya kathaṃ devīṃ prasādayāmi |</p>
         
         
         <p>vidūṣakaḥ - bho māsovavāsaṃ karia jīvidaṃ dhārehi | evvaṃ devī Caṇḍī pasīdissadi |
            [<span class="it">bhoḥ māsopavāsaṃ kṛtvā jīvitaṃ dhāraya | evaṃ devī Caṇḍī prasatsyati</span> |]</p>
         
         
         <p>rājā - (vihasya) alaṃ parihāsena | kathaya kathaṃ devīṃ prasādayāmi |</p>
         
         
         <p>
            dhṛṣṭaḥ kiṃ purato 'varudhya vihasan gṛhṇāmi kaṇṭhe priyāṃ<br />
            kiṃ vā cāṭu-śata-prapañca-racanā-prītāṃ kariṣyāmi tām /<br />
            kiṃ tiṣṭhāmi kṛtāñjalir nipatito devyāḥ puraḥ pādayoḥ<br />
            satyaṃ satyam aho na vedmy anunayo devyāḥ kathaṃ syād iti // HPri_4.1 //
            </p>
         
         
         <p><span class="bold">[p. 49]</span>
            tad ehi | devī-sakāśam eva gacchāvaḥ |</p>
         
         
         <p>vidūṣakaḥ - bho gaccha tumaṃ | ahaṃ dāṇiṃ evva bandhaṇādo kahaṃ vi paribbhaṃsia āado
            mhi | to ṇa gamissaṃ | [<span class="it">bhoḥ gaccha tvam | ahaṃ punar idānīm eva bandhanāt katham api paribhraśyāgato 'smi
               | tan na gamiṣyāmi</span> |]</p>
         
         
         <p>rājā - (vihasya kaṇṭhe gṛhītvā balān nivartayati |) mūrkha āgamyatām āgamyatām | (parikramyāvalokya
            ca) iyaṃ devī danta-balabhī-madhyam adhyāste | yāvad upasarpāmi | (sa-lajjam upasarpati)
            (Vāsavadattā sa-khedam āsanād uttiṣṭhati |)
            rājā -</p>
         
         
         <p>
            kiṃ muktam āsanam alaṃ mayi sambhrameṇa<br />
            notthātum ittham ucitaṃ mama tānta-madhye /<br />
            dṛṣṭi-prasāda-vidhi-mātra-hṛto jano 'yam<br />
            aty-ādareṇa kim iti kriyate vilakṣaḥ // HPri_4.2 //
            </p>
         
         
         <p>Vāsavadattā - (mukhaṃ nirūpya) ajja-utta vilakkho dāṇiṃ tumaṃ hosi | [<span class="it">ārya-putra vilakṣa idānīṃ tvaṃ bhavasi</span> |]</p>
         
         
         <p>rājā - priye satyam ahaṃ vilakṣaḥ | yat pratyakṣa 'dṛṣṭāparādho 'pi bhavatīṃ prasādayituṃ
            vyavasito 'smi |</p>
         
         
         <p>Sāṅkṛtyāyanī - (āsanaṃ nirdiśya |) mahā-rāja kriyatām āsana-parigrahaḥ |</p>
         
         
         <p>rājā - (āsanaṃ nirdiśya |) ita ito devy upaviśatu |
            (Vāsavadattā bhūmāv upaviśati)</p>
         
         
         <p>rājā - āḥ kathaṃ bhūmāv upaviṣṭā devī | aham apy atraivopaviśāmi | (iti bhūmāv upaviśya
            kṛtāñjaliḥ |) priye prasīda prasīda | kim evaṃ praṇate 'pi mayi gambhīrataraṃ kopam
            udvahasi |</p>
         
         
         <p><span class="bold">[p. 50]</span></p>
         
         
         <p>
            bhrū-bhaṅgaṃ na karoṣi rodiṣi muhur mugdhekṣaṇe kevalaṃ<br />
            nātiprasphuritādharānavarataṃ niḥśvāsam evojjhasi /<br />
            vācaṃ nāpi dadāsi tiṣṭhasi paraṃ pradhyāna-namrānanā<br />
            kopas te stimito nipīḍayati māṃ gūḍha-prahāropamaḥ // HPri_4.3 //
            </p>
         
         
         <p>priye prasīda prasīda | (iti pādayoḥ patati |)</p>
         
         
         <p>Vāsavadattā - adi-suhido ṇaṃ si | kiṃ dāṇiṃ dukkhidaṃ jaṇaṃ viāresi | uṭṭhehi ko ettha
            kuvido | [<span class="it">ati-sukhito nanv asi</span> | <span class="it">kim idānīṃ duḥkhitaṃ janaṃ vikārayasi | uttiṣṭha ko 'tra kupitaḥ</span> |]</p>
         
         
         <p>Sāṅkṛtyāyanī - uttiṣṭha mahā-rāja | kim anena | anyad eva tāvad udvega-kāraṇam asyāḥ
            |</p>
         
         
         <p>rājā - (sa-saṃbhramam |) bhagavati kim anyat |</p>
         
         
         <p>(Sāṅkrtyāyanī karṇe kathayati |)</p>
         
         
         <p>rājā - (vihasya) yady evam alam udvegena mayāpi jñātam | siddha evāsmin prayojane
            devīṃ tu diṣṭyā vardhayiṣyāmīti noktam | anyathā katham ahaṃ Dṛḍhavarma-vṛttānte visrabdhas
            tiṣṭhāmi | tat katipayāny ahāni tad vārtāyā āgatāyāḥ | idaṃ ca tatra vartate |</p>
         
         
         <p>
            asmad-balair Vijayasena-puraḥsarais tair<br />
            ākrānta-bāhya-viṣayo vihata-pratāpaḥ /<br />
            durgaṃ Kaliṅga-hatakaḥ sahasā praviśya<br />
            prākāra-mātra-śaraṇo 'śaraṇaḥ kṛto 'sau // HPri_4.4 //
            </p>
         
         
         <p><span class="bold">[p. 51]</span>
            tad avasthaṃ ca taṃ</p>
         
         
         <p>
            nirdiṣṭākrānta-mandaṃ pratidina-viramad-vīra-dāsera-vṛttaṃ<br />
            śaśvat-saṃśīryamāṇa-dvipa-turaga-nara-kṣīṇa-niḥśeṣa-sainyam /<br />
            adya śvo vā vibhagne jhaṭiti mama balaiḥ sarvatas tatra durge<br />
            baddhaṃ yuddhe hataṃ vā bhagavati na cirāc chroṣyasi tvaṃ Kaliṅgam // HPri_4.5 //
            </p>
         
         
         <p>Sāṅkṛtyāyanī - rāja-putri prathamataram eva bhavatyāḥ kathitaṃ mayā katham apratividhāya
            Vatsa-rājaḥ sthāsyatīti |</p>
         
         
         <p>Vāsavadattā - jai evvaṃ piaṃ me | [<span class="it">yady evaṃ priyaṃ me</span> |]
            (praviśya |)</p>
         
         
         <p>pratīhārī - jedu jedu bhaṭṭā | eso kkhu Viaaseṇo Diḍhavamma-kañcuī-sahido harisa-
            samupphulla-loaṇo piaṃ ṇivedidu-kāmo duvāre ciṭṭhai | [<span class="it">jayatu jayatu bhartā | eṣa khalu Vijayaseno Dṛḍhavarma-kañcuki-sahito harṣa-samutphulla-locanaḥ
               priyaṃ nivedayitu-kāmo dvāre tiṣṭhati</span> |]</p>
         
         
         <p>Vāsavadattā - (sa-smitam |) bhaavadi jaha takkemi paridosida mhi ajja-utteṇetti [
            <span class="it">bhagavati yathā tarkayāmi paritoṣitāsmy ārya-putreṇeti</span> |]</p>
         
         
         <p>Sāṅkṛtyāyanī - Vatsa-rāja-pakṣa-pātinī khalv ahaṃ na kiṃ cid api bravīmi |</p>
         
         
         <p>rājā - śīghraṃ praveśaya tau |</p>
         
         
         <p>pratīhārī - taha | [<span class="it">tathā</span> |]
            (iti niśkrāntā)
            (tataḥ praviśati Vijayasenaḥ Kañcukī ca |)</p>
         
         
         <p>Vijayasenaḥ - bhoḥ kañcukin | adya svāmi-pādā draṣṭavyā iti yat satyam an-upamaṃ kam
            api sukhātiśayam anubhavāmi |</p>
         
         
         <p><span class="bold">[p. 52]</span>
            kañcukī - Vijayasena a-vitatham etat | paśya |</p>
         
         
         <p>
            sukha-nirbharo 'nyathāpi svāminam avalokya bhavati bhṛtya-janaḥ /<br />
            kiṃ punar ari-bala-vighaṭana-nirvyūḍha-prabhu-niyoga-bharaḥ // HPri_4.6 //
            </p>
         
         
         <p>ubhau - (upasṛtya) jayatu jayatu svāmī |
            (rājā ubhāv api pariṣvajate |)
            kañcukī - deva diṣṭyā vardhase |</p>
         
         
         <p>
            hatvā Kaliṅga-hatakaṃ hy asmat-svāmī niveśito rājye /<br />
            devasya samādeśo nirvyūḍho Vijayasenena // HPri_4.7 //
            </p>
         
         
         <p>Vāsavadattā - ai bhaavai ahijāṇāsi edaṃ kañcuiṃ | [<span class="it">ayi bhagavati abhijānāsy etaṃ kañcukinam</span> |]</p>
         
         
         <p>Sāṅkṛtyāyanī - kathaṃ nābhijānāmi | nanu sa eṣa yasya haste mātṛ-ṣvasā te patrikām
            anupreṣitavatī |</p>
         
         
         <p>rājā - sādhu Vijayasenena mahā-vyāpāro 'nuṣṭhitaḥ |</p>
         
         
         <p>(Vijayasenaḥ pādayoḥ patati)</p>
         
         
         <p>rājā - devi diṣṭyā vardhase | pratiṣṭhito rājye Dṛḍhavarmā |</p>
         
         
         <p>Vāsavadattā - (saharṣam|) aṇuggahida mhi | [<span class="it">anugṛhītāsmi</span> |]
            vidūṣakaḥ - īrise abbhudae assiṃ rāa-ule edaṃ karaṇijjaṃ | (rājānaṃ nirdiśya vīṇā-vādanaṃ
            nāṭayan |) guru-pūā | (ātmano yajñopavītaṃ darśayan|) bamhaṇassa sakkāro | (Āraṇyikāṃ
            sūcayan|) savva-bandhaṇa-mokkho tti | [<span class="it">īdṛśe 'bhyudaye 'smin rāja-kula etat karaṇīyam | (rājānaṃ nirdiśya vīṇā-vādanaṃ nāṭayan
               |) guru-pūjā | (ātmano yajñopavītaṃ darśayan|) brāhmaṇasya satkāraḥ | (Āraṇyikāṃ sūcayan|)
               sarva-bandhana-mokṣa iti</span> |]</p>
         
         
         <p>rājā - (Vāsavadattām apavārya choṭikāṃ dadat |) sādhu vayasya sādhu |</p>
         
         
         <p><span class="bold">[p . 53]</span> vidūṣakaḥ - hodi kahaṃ tumaṃ ṇa kiṃ vi ettha samādisasi | [<span class="it">bhavati kathaṃ tvaṃ na kim apy atra samādiśasi</span> |]</p>
         
         
         <p>Vāsavadattā - (Sāṅkṛtyāyaṇīm avalokya sa-smitam |) moidā kkhu hadāseṇa Āraṇṇiā | [<span class="it">mocitā khalu hatāśenāraṇyikā</span> |]</p>
         
         
         <p>Sāṅkṛtyāyanī - kiṃ vā tapasvinyānayā baddhayā |</p>
         
         
         <p>Vāsavadattā - jaha bhaavadīe roadi | [<span class="it">yathā bhagavatyai rocate</span> |]</p>
         
         
         <p>Sāṅkṛtyāyanī - yady evam aham eva gatvā tāṃ mocayiṣyāmi |
            (iti niṣkrāntā)</p>
         
         
         <p>kañcukī - idam aparaṃ saṃdiṣṭaṃ mahā-rājena Dṛḍhavarmaṇā | tvat-prasādāt sarvam eva
            yathābhilaṣitaṃ saṃpannaṃ | tad ete prāṇās tvadīyāḥ | yatheṣṭam imān viniyoktuṃ tvam
            eva pramāṇam iti |
            (rājā sa-lajjam adho-mukhas tiṣṭhati |)</p>
         
         
         <p>Vijayasenaḥ - deva na śakyam eva devaṃ prati prīti-viśeṣaṃ Dṛḍhavarmaṇaḥ kathayitum
            |</p>
         
         
         <p>kañcukī - yady api tubhyaṃ pratipāditāyāḥ Priyadarśikāyā asmad-duhituḥ paribhraṃśān
            na me saṃbandho jāta iti duḥkham āsīt tathāpi Vāsavadattāyāḥ pariṇetrāpi tvayā tad
            apanītam eva |</p>
         
         
         <p>Vāsavadattā - (sāsram |) ajja kañcui kahaṃ me bhaiṇī paribbhaṭṭhā | [<span class="it">ārya kañcukin kathaṃ me bhaginī paribhraṣṭā</span> |]</p>
         
         
         <p>kañcukī - rāja-putri tasmin Kaliṅga-hatakāvaskande vidruteṣv itas tato 'ntaḥpura-janeṣu
            diṣṭyā dṛṣṭām idānīṃ na yuktam atra sthātum iti tām ahaṃ gṛhītvā Vatsa-rājāntikaṃ
            prasthitaḥ | tataḥ saṃcintya tāṃ Vindhyaketor haste nikṣipya nirgato 'smi | yāvat
            pratīpam āgacchāmi tāvat kair api tat sthānaṃ saha Vindhyaketunā smartavyatāṃ nītam
            |</p>
         
         
         <p><span class="bold">[p. 54]</span>
            rājā - (sa-smitam|) Vijayasena kiṃ kathayasi |</p>
         
         
         <p>kañcukī - tatra cānviṣyatā mayā na prāptā | tadā-prabhṛti nādyāpi vijñāyate kva vartata
            iti |
            (praviśya Manoramā |)</p>
         
         
         <p>Manoramā - bhaṭṭiṇī pāṇa-saṃsae vaṭṭai sā tavassiṇī | [<span class="it">bhaṭṭini prāṇa-saṃśaye vartate sā tapasvinī</span> |]</p>
         
         
         <p>Vāsavadattā - (sāsram |) kim uṇa tumaṃ Piadaṃsaṇā-uttantaṃ jāṇāsi | [<span class="it">kiṃ punas tvaṃ Priyadarśanā vṛttāntaṃ jānāsi</span> |]</p>
         
         
         <p>Manoramā - ṇa hu ahaṃ Piadaṃsaṇā-uttantaṃ jāṇāmi | esā kkhu Āraṇṇiā kalla- vvavadeseṇa
            āṇīdaṃ visaṃ pāia pāṇa-saṃsae vaṭṭadi tti evvaṃ mae ṇivedidaṃ | tā parittāadu bhaṭṭiṇī
            | [<span class="it">na khalv ahaṃ Priyadarśanā-vṛttāntaṃ jānāmi | eṣā khalv Āraṇyikā kalya-vyapadeśenānītaṃ
               viṣaṃ pītvā prāṇa-saṃśaye vartata iti evaṃ mayā niveditam | tat paritrāyatām bhaṭṭinī</span> |]
            (rudatī pādayoḥ patati |)</p>
         
         
         <p>Vāsavadattā - (sva-gatam|) ha ddhi ha ddhi | Piadaṃsaṇā-dukkhaṃ vi me antaridaṃ Āraṇṇiā-uttanteṇa
            | adi-dujjaṇo kkhu loo | kadāi maṃ aṇṇahā saṃbhāvaissadi | tā edaṃ ettha juttaṃ (prakāśam
            sa-saṃbhramam |)| Maṇorame lahu iha evva āṇehi taṃ | ṇāa-loādo gahida-visa-vijjo ajja-utto
            ettha kusalo | [<span class="it">hā dhik hā dhik | Priyadarśanā-duḥkham api me 'ntaritam Āraṇyikā-vṛttāntena | ati-durjanaḥ
               khalu lokaḥ | kadācin mām anyathā saṃbhāvayiṣyati | tad etad atra yuktam | (prakāśam
               sa-saṃbhramam |) Manorame laghv ihaivānaya tām | nāga-lokād gṛhīta-viṣa-vidya ārya-putro
               'tra kuśalaḥ</span> |
            (niṣkrāntā Manoramā | tataḥ praviśati Manoramayā dhṛtā-saviṣa-vegam ātmānaṃ nāṭayanty
            Āraṇyikā |)</p>
         
         
         <p>Āraṇyikā - halā Maṇorame kīsa dāṇiṃ maṃ andhaāraṃ pavesesi | <span class="it">halā Manorame kasmād idānīṃ mām andhakāraṃ praveśayasi</span> |</p>
         
         
         <p>Manoramā - (sa-viṣādam |) haddhi haddhi | diṭṭhi vi se saṃkantā viseṇ'; evva | (Vāsavadattāṃ
            dṛṣṭvā |) bhaṭṭini lahu parittāehi lahu parittāehi | guru-bhūdaṃ se visaṃ | [<span class="it">hā dhik hā dhik | dṛṣṭir api asyāḥ saṃkrāntā viṣeṇaiva</span> | <span class="it">(Vāsavadattāṃ dṛṣṭvā |) bhaṭṭini laghu paritrāyasva laghu</span> <span class="bold">[p. 55]</span> <span class="it">paritrāyasva | gurū bhūtam asyā viṣam</span> |]</p>
         
         
         <p>Vāsavadattā - (sa-saṃbhramaṃ rājānaṃ haste gṛhītvā |) ajja-utta uṭṭhehi uṭṭhehi |
            lahu vivajajjai kkhu esā tavassiṇī | [<span class="it">ārya-putra uttiṣṭhottiṣṭha | laghu vipadyate khalv eṣā tapasvinī</span> |]
            (sarve paśyanti |)</p>
         
         
         <p>kañcukī - (vilokya |) su-sadṛśī khalv iyaṃ mama rāja-putryāḥ Priyadarśanāyāḥ | (Vāsavadattāṃ
            nirdiśya) rāja-putri kuta iyaṃ kanyakā |</p>
         
         
         <p>Vāsavadattā - ajja Vinjhakeuṇo duhidā | taṃ vāvādia Vijayaseṇeṇa āṇīdā | [<span class="it">ārya Vindhyaketor duhitā | taṃ vyāpādya Vijayasenenānītā</span> |]</p>
         
         
         <p>kañcukī - kutas tasya duhitā | saiveyaṃ mama rāja-putrī | hā hato 'smi manda-bhāgyaḥ
            | (iti nipatya bhūmāv utthāya |) rāja-putri iyaṃ sā Priyadarśikā bhaginī te |</p>
         
         
         <p>Vāsavadattā - ajja-utta parittāehi parittāehi | mama bhaiṇī vivajjai | [<span class="it">ārya-putra paritrāyasva paritrāyasva | mama bhaginī vipadyate</span> |]</p>
         
         
         <p>rājā - samāśvasihi samāśvasihi | paśyāmas tāvat | kaṣṭaṃ bhoḥ kaṣṭam |</p>
         
         
         <p>
            saṃjāta-sāndra-makaranda-rasāṃ krameṇa<br />
            pātuṃ gataś ca kalikāṃ kamalasya bhṛṅgaḥ /<br />
            dagdhā nipatya sahasaiva himena cāsau<br />
            vāme vidhau na hi phalanty abhivāñchitāni // HPri_4.8 //
            </p>
         
         
         <p>Manorame pṛcchyatāṃ tāvat kiṃ te bodha iti |</p>
         
         
         <p>Manoramā - sahi kiṃ de bodho | (sāsraṃ punaś cālayantī ) sahi ṇaṃ bhaṇāmi kiṃ de bodho
            tti | [<span class="it">sakhi kiṃ te bodhaḥ |</span> <span class="it">(sāsraṃ punaś cālayantī) sakhi nanu bhaṇāmi kiṃ te bodha iti</span> |]</p>
         
         
         <p>Priyadarśikā - (a-vispaṣṭam |) jaṃ edaṃ avasthānaṃ (sic) gadāe vi mae ṇa mahā-rāo
            diṭṭho | [<span class="it">yad etad avasthāyāpi mayā na mahā-rājo dṛṣṭaḥ</span> |]
            (ity ardhokte bhūmau patati |)</p>
         
         
         <p><span class="bold">[p. 56]</span>
            rājā - (sāsram|)</p>
         
         
         <p>
            eṣā mīlayatīdam īkṣaṇa-yugaṃ jātā mamāndhā diśaḥ<br />
            kaṇṭho 'syāḥ pratirudhyate mama giro niryānti kṛcchrād imāḥ /<br />
            etasyāḥ śvasitaṃ hṛtaṃ mama tanur niśceṣṭatām āgatā<br />
            manye 'syā viṣa-vega eva hi paraṃ sarve tu duḥkhaṃ mama // HPri_4.9 //
            </p>
         
         
         <p>Vāsavadattā - (sāsram) Piadaṃsaṇe uṭṭhehi uṭṭhehi | pekkha eso mahā-rāo ciṭṭhai |
            kahaṃ veaṇā vi se ṇaṭṭhā | kiṃ dāṇiṃ mae avarajjhaṃ aāṇantīe jeṇa kuvidā ṇālavasi
            | tā pasīda pasīda | uṭṭhehi uṭṭhehi | ṇa hu puṇo avarajjhissaṃ | (ūrdhvam avalokya)
            hā devva hadaa kiṃ dāṇiṃ mae avakidaṃ jeṇa edāvatthaṃ gadā me bhaiṇī ādaṃsidā | [<span class="it">Priyadarśane uttiṣṭhottiṣṭha | paśyaiṣa mahā-rājas tiṣṭhati | kathaṃ vedanāpy asyā
               naṣṭā | kim idānīṃ mayāparāddhaṃ ajānatyā yena kupitā nālapasi | tat prasīda prasīda
               | uttiṣṭhottiṣṭha | na khalu punar aparātsyāmi | (ūrdhvam avalokya) hā daiva hataka
               | kim idānīṃ mayāpakṛtaṃ yenaitad avasthāṃ gatā me bhaginyādarśitā</span> |]
            (Priyadarśikāyā upari patati |)</p>
         
         
         <p>vidūṣakaḥ - bho vaassa kahaṃ tumaṃ mūḍho via ciṭṭhasi | ṇa eso visādassa kālo | visamā
            kkhu gaī visassa | tā daṃsehi appaṇo vijjā-pahāvaṃ | [<span class="it">bho vayasya kathaṃ tvaṃ mūḍha iva tiṣṭhasi | naiṣa viṣādasya kālaḥ | viṣamā khalu
               gatir viṣasya | tad darśaya ātmano vidyā-prabhāvam</span> |]</p>
         
         
         <p>rājā - satyam evaitat | (Priyadarśikām ālokya) mūḍha evāham etāvatīṃ velām | tad aham
            enāṃ jīvayāmi | salilaṃ salilam |</p>
         
         
         <p>vidūṣakaḥ - (niṣkramya punaḥ praviśya) bho | edaṃ salilaṃ | [<span class="it">bhoḥ etat salilam</span> |]
            (rājopasṛtya Priyadarśanāyā upari hastaṃ nidhāya mantra-smaraṇaṃ nāṭayati | Priyadarśikā
            śanair uttiṣṭhati |)</p>
         
         
         <p>Vāsavadattā - ajja-utta diṭṭhiā paccujjīvidā me bhaiṇī | [<span class="it">ārya-putra diṣṭyā pratyujjīvitā me bhaginī</span> |]</p>
         
         
         <p><span class="bold">[p. 57]</span>
            Vijayasenaḥ - aho devasya vidyā-prabhāvaḥ |</p>
         
         
         <p>kañcukī - aho sarvatrāpratihatā narendratā devasya |</p>
         
         
         <p>Priyadarśikā - (śanair utthāyopaviśya ca jṛmbhikāṃ nāṭayantī sa-viṣādam a-vispaṣṭam
            |) Maṇorame ciraṃ khu sutta mhi | [<span class="it">Manorame ciraṃ khalu suptāsmi</span> |]</p>
         
         
         <p>vidūṣakaḥ - bho vaassa ṇivvūḍhaṃ de vedittaṇaṃ | [<span class="it">bho vayasya nirvyūḍhaṃ te vaidyatvam</span> |]
            (Priyadarśikā sābhilāṣaṃ rājānaṃ nirūpya sa-lajjaṃ kiṃcid adho-mukhī tiṣṭhati |)</p>
         
         
         <p>Vāsavadattā - (sa-harṣam |) ajja-utta | kiṃ dāṇiṃ vi esā aṇṇah'; evva karedi | [<span class="it">ārya-putra kim idānīm apy eṣānyathaiva karoti</span> |]</p>
         
         
         <p>rājā - (sa-smitam |)
            
            <p>
               svabhāva-sthā dṛṣṭir na bhavati giro nāti viśadās<br />
               tanuḥ sīdaty eṣā prakaṭa-pulaka-sveda-kaṇikā /<br />
               yathā cāyaṃ kampaḥ stana-bhara-parikleśa-jananas<br />
               tathā nādyāpy asyā niyatam akhilaṃ śāmyati viṣam // HPri_4.10 //
               </p>
         </p>
         
         
         <p>kañcukī - (Priyadarśikāṃ nirdiśya |) rāja-putri eṣa te pitur ājñā-karaḥ | (iti pādayoḥ
            patati |)</p>
         
         
         <p>Priyadarśikā - (vilokya |) kahaṃ kañcuī ajja-Viṇaavasū | (sāsram |) hā tāda | hā ajjūe
            | [<span class="it">kathaṃ kañcukyārya Vinayavasuḥ | (sāsram |) hā tāta | hā mātaḥ</span> |]</p>
         
         
         <p>kañcukī - rāja-putri alaṃ ruditena | kuśalinau te pitarau | Vatsa-rāja-prabhāvāt punas
            tad avastham eva rājyam |</p>
         
         
         <p>Vāsavadattā - (sāsram |) ehi alia-sīle | dāṇiṃ vi dāva bhaiṇiā siṇehaṃ daṃsehi | (kaṇṭhe
            gṛhītvā |) dāṇiṃ samassattha mhi | [<span class="it">ehy alīka-śīle | idānīm api tāvad bhaginī snehaṃ darśaya | (kaṇṭhe gṛhītvā |) idānīṃ
               samāśvasitāsmi</span> |]</p>
         
         
         <p><span class="bold">[p. 58]</span>
            vidūṣakaḥ - hodi tumaṃ bhaiṇiṃ geṇhia kaṇṭhe evvaṃ parituṭṭhā si | vodiassa pāridosiaṃ
            visumaridaṃ | [<span class="it">bhavati tvaṃ bhaginīṃ gṛhītvā kaṇṭha evaṃ parituṣṭāsi | vaidyasya pāritoṣikaṃ vismṛtam</span> |]</p>
         
         
         <p>Vāsavadattā - Vasantaa ṇa visumaridaṃ | [<span class="it">Vasantaka na vismṛtam</span> |]</p>
         
         
         <p>vidūṣakaḥ - (rājānaṃ nirdiśya sa-smitam |) vodia pasārehi hatthaṃ | bhaiṇīe agga-hatthaṃ
            de pāridosiaṃ dāvissaṃ | [<span class="it">vaidya prasāraya hastam | bhaginyā agra-hastaṃ te pāritoṣikaṃ dāpayiṣyāmi</span> |]
            (rājā hastaṃ prasārayati |)
            (Vāsavadattā Priyadarśikā-hastam arpayati |)</p>
         
         
         <p>rājā - (hastam upasaṃhṛtya |) kim anayā | sampraty eva katham api prasāditāsi |</p>
         
         
         <p>Vāsavadattā - ko tumaṃ a-gaṇhiduṃ | puḍhamaṃ evva tādeṇa iaṃ diṇṇā | [<span class="it">kas tvam a-grahītum | prathamam eva tāteneyaṃ dattā</span> |]</p>
         
         
         <p>vidūṣakaḥ - bho māṇaṇīā kkhu devī | mā se paḍiūlaṃ karehi | [<span class="it">bho mānanīyā khalu devī | māsyāḥ pratikūlaṃ kuru</span> |]
            (Vāsavadattā rājño hastaṃ balād ākṛṣya Priyadarśikām arpayati |)</p>
         
         
         <p>rājā - (sa-smitam |) devī prabhavati | kuto 'smākam anyathā kartuṃ vibhavaḥ |</p>
         
         
         <p>Vāsavadattā - ajja-utta ado vi paraṃ kiṃ de piaṃ karīadu | [<span class="it">ārya-putra ato 'pi paraṃ kiṃ te priyaṃ kriyatām |</span>]</p>
         
         
         <p>rājā - kim ataḥ paraṃ priyam | paśya |</p>
         
         
         <p>
            niḥśeṣaṃ Dṛḍhavarmaṇā punar api svaṃ rājyam adhyāsitaṃ<br />
            tvaṃ kopena su-dūram apy apahṛtā sadyaḥ prasannā mama /<br />
            jīvantī Priyadarśanā ca bhaginī bhūyas tvayā saṅgatā<br />
            kiṃ tat syād aparaṃ priyaṃ priyatame yat sāmprataṃ prārthyate // HPri_4.11 //
            </p>
         
         
         <p><span class="bold">[p. 59]</span>
            tathāpīdam astu |
            (bharata-vākyam |)</p>
         
         
         <p>
            urvīm uddāma-sasyāṃ janayatu visṛjan Vāsavo vṛṣṭim iṣṭām<br />
            iṣṭais traiviṣṭapānām vidadhatu vidhivat prīṇanaṃ vipra-mukhyāḥ /<br />
            ākalpāntaṃ ca bhūyāt sthira-samupacitā saṃgatiḥ saj-janānāṃ<br />
            niḥśeṣaṃ yāntu śāntiṃ piśuna-jana-giro duḥsahā vajra-lepāḥ // HPri_4.12 //
            </p>
         
         
         <p>(iti niṣkrāntāḥ sarve |)</p>
         
         
         <p>iti caturtho 'ṅkaḥ</p>
         
         
         <p>samāpteyaṃ Priyadarśikā nāma nāṭikā |</p>
         
         
         </div>
   </body>
</html>