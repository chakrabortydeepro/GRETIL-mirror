<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Jalhaṇa: Mugdhopadeśa (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Jalhaṇa: Mugdhopadeśa</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_jalhaNa-mugdhopadeza.xml">sa_jalhaNa-mugdhopadeza.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Somadeva Vasudeva</p>
      <p class="noindent"><b>Contribution: </b>Somadeva Vasudeva</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Kavyamala (short series), vol. viii (1891), pp.125-135.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="note">remarks</span></li>
         <li><span class="analysis">analysis</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/5_poetry/2_kavya/jalmugau.htm">jalmugau.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Jalhana: Mugdhopadesa
            <br />Based on the ed. Kavyamala (short series), vol. viii (1891), pp.125ḥ135.
            <br />
            <br />Input by Somadeva Vasudeva
            <br />(sarasvatam.blogspot.com)
            <br />
            <br />Mugdhopadeśa of Jalhaṇa (c. first half of 12th century, Kashmir)
            <br />
            <br />ANALYTIC TEXT (BHELA CONVENTIONS)
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <div class="row">
            <div class="column">
               <p id="JMu_1">
                  pīyūṣābhiniveśa eṣa rabhasād asmākam adyānayā bandhūkadyutibāndhavādhararasasyandena mandīkṛtaḥ <br />
                  itthaṃ daityacayaḥ samudramathane yena kṣaṇād vañcitas tasmai sādaram oṃnamo 'stu kapaṭastrīrūpiṇe viṣṇave //
                   <span class="ref">JMu_1</span></p>
            </div>
            <div class="column">
               <p class="analysis">
                  
                  pīyūṣa-abhiniveśa eṣa rabhasād asmākam adya anayā bandhūka-dyuti-bāndhava-adhara-rasa-syandena
                  mandīkṛtaḥ 
                  itthaṃ daitya-cayaḥ samudra-mathane yena kṣaṇād vañcitas tasmai sādaram oṃ-namo 'stu
                  kapaṭa-strī-rūpiṇe viṣṇave //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_2">
                  hāridradravasodarāya rasanāmaṃḍo(mātro)paristhāyine satyād anyatamāya vittaharaṇapratyakṣacaurāya ca <br />
                  citraṃ durbhagarūpavarṇanamahāpāṇḍityavidyāya te vyājānāṃ prathamāya garbhagaṇikārāgāya tubhyaṃ namaḥ //
                   <span class="ref">JMu_2</span></p>
            </div>
            <div class="column">
               <p class="analysis">
                  
                  hāridra-drava-sodarāya rasanā-maṃḍo(mātro)paristhāyine satyād anyatamāya vitta-haraṇa-pratyakṣa-caurāya
                  ca 
                  citraṃ durbhaga-rūpa-varṇana-mahā-pāṇḍitya-vidyāya te vyājānāṃ prathamāya garbha-gaṇikā-rāgāya
                  tubhyaṃ namaḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_3">
                  dhyānaṃ yat parameśvaraṃ prati sadā yad vītarāgaṃ mano yat karmātikaṭhoraghoragahanaṃ bhūtyai yad atyādaraḥ <br />
                  āścaryaṃ ca śarīradānam api yat kāryaṃ vikāraṃ vinā tad veśyaiva tapasvinī kaliyuge loko 'pi tadbhāvitaḥ //
                   <span class="ref">JMu_3</span></p>
            </div>
            <div class="column">
               <p class="analysis">
                  
                  dhyānaṃ yat parameśvaraṃ prati sadā yad vīta-rāgaṃ mano yat karma-atikaṭhora-ghora-gahanaṃ
                  bhūtyai yad atyādaraḥ 
                  āścaryaṃ ca śarīra-dānam api yat kāryaṃ vikāraṃ vinā tad veśya aiva tapasvinī kali-yuge
                  loko 'pi tad-bhāvitaḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_4">
                  śrīmantaṃ śirasā bibharti kurute viśvabhramaṃ helayā dhatte pāṭakapakṣapātam aniśaṃ naivāmiśais tṛpyati <br />
                  raktaṃ pātum apīhate ca sakalaṃ tārkṣyasya mūrtir yathā veśyā kiṃ tu bhujaṅgabhakṣaṇavidhau nādyāpi viśrāmyati //
                   <span class="ref">JMu_4</span></p>
            </div>
            <div class="column">
               <p class="analysis">
                  
                  śrīmantaṃ śirasā bibharti kurute viśva-bhramaṃ helayā dhatte pāṭaka-pakṣa-pātam aniśaṃ
                  na evā amiśais tṛpyati 
                  raktaṃ pātum apī ihate ca sakalaṃ tārkṣyasya mūrtir yathā veśyā kiṃ tu bhujaṅga-bhakṣaṇa-vidhau
                  na adya api viśrāmyati //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_5">
                  te gandharvapure vasantu vibhavaṃ svapnārjitaṃ bhuñjatāṃ kurvantu kṣaṇam antarikṣakusumaiḥ sragdāmaśobhām api <br />
                  veśyānāṃ śaśaśṛṅgabhaṅgisadṛśaṃ vāllabhyam āsādya ye sarvasvakṣapaṇāya kevalam aho mūrkhāḥ sukhenāsate //
                   <span class="ref">JMu_5</span></p>
            </div>
            <div class="column">
               <p class="analysis">
                  
                  te gandharva-pure vasantu vibhavaṃ svapna-arjitaṃ bhuñjatāṃ kurvantu kṣaṇam antarikṣakusumaiḥ
                  srag-dāma-śobhām api 
                  veśyānāṃ śaśa-śṛṅga-bhaṅgi-sadṛśaṃ vāllabhyam āsādya ye sarvasva-kṣapaṇāya kevalam
                  aho mūrkhāḥ sukhena-āsate //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_6">
                  śvaityaṃ kalpaya kajjale kapikuleṣv āropayācāpalaṃ kodaṇḍe janayārjavaṃ viracaya grāvṇāṃ gaṇe mārdavam <br />
                  nimbe sādhaya mādhurīṃ surabhitām ādau rasone kuru premāṇaṃ gaṇikājane 'pi caturaḥ paścāt sakhe drakṣyasi //
                   <span class="ref">JMu_6</span></p>
            </div>
            <div class="column">
               <p class="analysis">
                  
                  śvaityaṃ kalpaya kajjale kapi-kuleṣv āropaya acāpalaṃ kodaṇḍe janaya arjavaṃ viracaya
                  grāvṇāṃ gaṇe mārdavam 
                  nimbe sādhaya mādhurīṃ surabhitām ādau rasa-ūne kuru premāṇaṃ gaṇikā-jane 'pi caturaḥ
                  paścāt sakhe drakṣyasi //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_7">
                  kālaś cet karuṇāparaḥ kaliyugaṃ yady adya dharmapriyaṃ nistriṃśo yadi peśalo viṣadharaḥ saṃtoṣadāyī yadi <br />
                  agniś ced atiśītalaḥ khalajanaḥ sarvopakārī sa ced āyuṣyaṃ yadi vā bhaviṣyati viṣaṃ veśyāpi tadrāgiṇī //
                   <span class="ref">JMu_7</span></p>
            </div>
            <div class="column">
               <p class="analysis">
                  
                  kālaś cet karuṇā-paraḥ kali-yugaṃ yady adya dharma-priyaṃ nistriṃśo yadi peśalo viṣadharaḥ
                  saṃtoṣadāyī yadi 
                  agniś ced atiśītalaḥ khala-janaḥ sarva-upakārī sa ced āyuṣyaṃ yadi vā bhaviṣyati viṣaṃ
                  veśyāpi tad-rāgiṇī //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_8">
                  mūḍho nirvyasano vaṇig vikapaṭo rājādhikārī śuciḥ svādhīno bhṛtako jaḍo guṇarataś cauro vyapetaspṛhaḥ <br />
                  bhītaḥ śāntamatir vitaḥ savinayaḥ karṇejapo dhārmikaḥ kiṃ kutrāpi kadāpi ko 'pi bhavitā veśyājano rāgavān //
                   <span class="ref">JMu_8</span></p>
            </div>
            <div class="column">
               <p class="analysis">
                  
                  mūḍho nirvyasano vaṇig vikapaṭo rāja-adhikārī śuciḥ svādhīno bhṛtako jaḍo guṇa-rataś
                  cauro vyapeta-spṛhaḥ 
                  bhītaḥ śānta-matir vitaḥ sa-vinayaḥ karṇejapo dhārmikaḥ kiṃ kutra api kada āpi ko
                  'pi bhavitā veśyā-jano rāgavān //
                  
                  </p>
            </div>
         </div>
         
         <span class="note">8c: for bhītaḥ var. nītaḥ</span>
         
         
         <div class="row">
            <div class="column">
               <p id="JMu_9">
                  kāmo nāsti napuṃsakasya kulaṭāvargasya nāsti trapā toyaṃ nāsti marīcikāsu satataṃ nāsti sthiratvaṃ śriyaḥ <br />
                  dharmo nāsti ca nāstikasya vibhavo nāsti pramattātmanaḥ snehānāṃ kaṇikāpi nāsti gaṇikālokasya ca prāyaśaḥ //
                   <span class="ref">JMu_9</span></p>
            </div>
            <div class="column">
               <p class="analysis">
                  
                  kāmo na asti napuṃsakasya kulaṭā-vargasya na asti trapā toyaṃ na asti marīcikāsu satataṃ
                  na asti sthiratvaṃ śriyaḥ 
                  dharmo na asti ca nāstikasya vibhavo na asti pramatta-ātmanaḥ snehānāṃ kaṇika āpi
                  na asti gaṇikā-lokasya ca prāyaśaḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_10">
                  aśvīye yamavāhanasya nakulasyāśīviṣāṇāṃ kule mārjārasya ca mūṣakeṣu ghaṭate yā prītir ātyantikī <br />
                  kṣīṇe 'rthe vidhureṣu bandhuṣu dṛḍhe lokāpavāde śanair jñeyā kāmijaneṣu saiva gaṇikāvargasya naisargikī //
                   <span class="ref">JMu_10</span></p>
            </div>
            <div class="column">
               <p class="analysis">
                  
                  aśvīye yama-vāhanasya nakulasyā aśīviṣāṇāṃ kule mārjārasya ca mūṣakeṣu ghaṭate yā
                  prītir ātyantikī 
                  kṣīṇe 'rthe vidhureṣu bandhuṣu dṛḍhe loka-apavāde śanair jñeyā kāmi-janeṣu sa aiva
                  gaṇikā-vargasya naisargikī //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_11">
                  yad yūtena yudhiṣṭhirasya vihitaṃ yad viṣṇunā vā baler yac chukreṇa dhanādhipasya kalinā rājño nalasyāpi yat <br />
                  saṃbhūyāpi ca yat surāsurabalair unmathya pāthonidher veśyā paśyata līlayaiva kurute tat tad gṛhe kāminām //
                   <span class="ref">JMu_11</span></p>
            </div>
            <div class="column">
               <p class="analysis">
                  
                  yad yūtena yudhiṣṭhirasya vihitaṃ yad viṣṇunā vā baler yac chukreṇa dhanādhipasya
                  kalinā rājño nalasya api yat 
                  saṃbhūya api ca yat sura-asura-balair unmathya pāthonidher veśyā paśyata līlaya aiva
                  kurute tat tad gṛhe kāminām //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_12">
                  vākśurasya raṇo 'vadhiḥ kutanayotpattiḥ kulasyāvadhir bāndhavyasya vivādabhūmir avadhiḥ saukhyaṃ śrutasy avadhiḥ <br />
                  vācāṭasya vidagdhaparṣad avadhir laulyaṃ vratasyāvadhir bandho viddhi dhanāvasānam avadhir veśyānurāgasya ca //
                   <span class="ref">JMu_12</span></p>
            </div>
            <div class="column">
               <p class="analysis">
                  
                  vāk-śurasya raṇo 'vadhiḥ kutanaya-utpattiḥ kulasya avadhir bāndhavyasya vivāda-bhūmir
                  avadhiḥ saukhyaṃ śrutasy avadhiḥ 
                  vācāṭasya vidagdha-parṣad avadhir laulyaṃ vratasya avadhir bandho viddhi dhana-avasānam
                  avadhir veśyā-anurāgasya ca //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_13">
                  svāmī krūram ivāśritaṃ pariṇato yogīva saṃsāriṇaṃ śuddho vipra ivāntyajaṃ janapadaḥ śrīmān iva śvitriṇam <br />
                  dāsīputram ivoddhataḥ kuladharo nīco dhanīvārthinaṃ paryante tṛṇatulyam eva gaṇikā niḥsvaṃ janaṃ paśyanti //
                   <span class="ref">JMu_13</span></p>
            </div>
            <div class="column">
               <p class="analysis">
                  
                  svāmī krūram ivā aśritaṃ pariṇato yogi īva saṃsāriṇaṃ śuddho vipra iva antyajaṃ jana-padaḥ
                  śrīmān iva śvitriṇam 
                  dāsī-putram iva uddhataḥ kula-dharo nīco dhani īva arthinaṃ paryante tṛṇa-tulyam eva
                  gaṇikā niḥsvaṃ janaṃ paśyanti //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_14">
                  vipro dakṣiṇayā mahaiḥ parijano meghodayaiḥ kārṣiko durmantrī vyasanena sāhasaśataiḥ śūro mṛgair lubdhakaḥ <br />
                  bandī tyāgibhir akṣarair janayitā lābhātirekair vaṇig rogārtair bhiṣag arbhakaiś ca gaṇikā garbheśvarais tuṣyati //
                   <span class="ref">JMu_14</span></p>
            </div>
            <div class="column">
               <p class="analysis">
                  
                  vipro dakṣiṇayā mahaiḥ parijano megha-udayaiḥ kārṣiko durmantrī vyasanena sāhasa-śataiḥ
                  śūro mṛgair lubdhakaḥ 
                  bandī tyāgibhir akṣarair janayitā lābha-atirekair vaṇig roga-artair bhiṣag arbhakaiś
                  ca gaṇikā garbha-īśvarais tuṣyati //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_15">
                  ajñānaḥ kalahaiḥ subhāṣitapadaiḥ sabhyo 'dhamaṛṇair dhanī jīvaiḥ śākuniko durodarakaraḥ śārair yamaḥ prāṇibhiḥ <br />
                  grāmīṇair viṭapeṭakaḥ parijanaiḥ svāmī śiśuḥ kandukaiḥ śrīputrais taruṇais tathā navanavair vārāṅganā krīḍati //
                   <span class="ref">JMu_15</span></p>
            </div>
            <div class="column">
               <p class="analysis">
                  
                  ajñānaḥ kalahaiḥ subhāṣita-padaiḥ sabhyo 'dhama-ṛṇair dhanī jīvaiḥ śākuniko durodarakaraḥ
                  śārair yamaḥ prāṇibhiḥ 
                  grāmīṇair viṭa-peṭakaḥ parijanaiḥ svāmī śiśuḥ kandukaiḥ śrīputrais taruṇais tathā
                  nava-navair vārāṅganā krīḍati //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_16">
                  bhṛtyaḥ kuprabhusevayā narapatiḥ svacchandatādurnayair hevākena kavir madena kulajaḥ krodhāgninā tāpasaḥ <br />
                  yogī bhogaviśeṣalampaṭatayā rogī kupathyāśanaī rāgī catvarakāminīparicayaiḥ kṣiprād adhaḥ kṣipyate //
                   <span class="ref">JMu_16</span></p>
            </div>
            <div class="column">
               <p class="analysis">
                  
                  bhṛtyaḥ kuprabhu-sevayā narapatiḥ svacchandatā-durnayair hevākena kavir madena kulajaḥ
                  krodha-agninā tāpasaḥ 
                  yogī bhoga-viśeṣa-lampaṭatayā rogī kupathya-aśanaī rāgī catvara-kāminī-paricayaiḥ
                  kṣiprād adhaḥ kṣipyate //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_17">
                  śālīnāṃ śalabhavrajo dhuṇagaṇo vaṃśapratānonnater mattebhaḥ kamalākarasya kusumodyānasya durmārutaḥ <br />
                  svasbhānur vidhumaṇḍalasya vaḍavāvakro nidher ambhasā māsāṃ kāmukasaṃpadāṃ ca gaṇikākṣudraḥ kīlopadravaḥ //
                   <span class="ref">JMu_17</span></p>
            </div>
            <div class="column">
               <p class="analysis">
                  
                  śālīnāṃ śalabha-vrajo dhuṇa-gaṇo vaṃśa-pratāna-unnater matta-ibhaḥ kamala-ākarasya
                  kusuma-udyānasya durmārutaḥ 
                  svas-bhānur vidhu-maṇḍalasya vaḍavā-vakro nidher ambhasā māsāṃ kāmuka-saṃpadāṃ ca
                  gaṇikā-kṣudraḥ kīla-upadravaḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_18">
                  śauryasyātivikatthanaṃ ripunatir mānasya duḥśīlatā saundaryasya samunnates taralatā jñānasya garvagrahaḥ <br />
                  aiśvaryasya vikāratā mukharatā vidyāprakarṣasya ca bhrātarvibhramanarmaṇaś ca gaṇikā sarvātmanā dūṣaṇam //
                   <span class="ref">JMu_18</span></p>
            </div>
            <div class="column">
               <p class="analysis">
                  
                  śauryasya ativikatthanaṃ ripu-natir mānasya duḥśīlatā saundaryasya samunnates taralatā
                  jñānasya garva-grahaḥ 
                  aiśvaryasya vikāratā mukharatā vidyā-prakarṣasya ca bhrātar-vibhrama-narmaṇaś ca gaṇikā
                  sarva-ātmanā dūṣaṇam //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_19">
                  cchāyām abhradalaiḥ khalaiḥ sujanatāṃ mānonnatiṃ yācñayā kārpaṇyena yaśāṃsi dhūrtakalayā maitrīṃ sukhaṃ sevayā <br />
                  dharmaṃ prāṇivadhena vāñchati dhanaṃ dyūtaprasādeba yo veśyābhiś ca vilāsam ātmani narākāro 'sti gaur eva saḥ //
                   <span class="ref">JMu_19</span></p>
            </div>
            <div class="column">
               <p class="analysis">
                  
                  cchāyām abhra-dalaiḥ khalaiḥ sujanatāṃ māna-unnatiṃ yācñayā kārpaṇyena yaśāṃsi dhūrta-kalayā
                  maitrīṃ sukhaṃ sevayā 
                  dharmaṃ prāṇivadhena vāñchati dhanaṃ dyūta-prasādeba yo veśyābhiś ca vilāsam ātmani
                  nara-ākāro 'sti gaur eva saḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_20">
                  nāndho mūrkhasamo na sevakasamo duḥkhī na yakṣmopamo vyādhir nādhir asatsutapratinidhis trāso na bhṛtyoḥ samaḥ <br />
                  kaṣṭaṃ nādhvasamānam indriyasamo nāriḥ parastrīsamaṃ nānāyuṣyam avaśyanindyam atha no veśyāsamaṃ dṛśyate //
                   <span class="ref">JMu_20</span></p>
            </div>
            <div class="column">
               <p class="analysis">
                  
                  na andho mūrkha-samo na sevaka-samo duḥkhī na yakṣma-upamo vyādhir nādhir asat-suta-pratinidhis
                  trāso na bhṛtyoḥ samaḥ 
                  kaṣṭaṃ na adhva-samānam indriya-samo nāriḥ para-strī-samaṃ na anāyuṣyam avaśya-nindyam
                  atha no veśyā-samaṃ dṛśyate //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_21">
                  kiṃ kāko 'pi vihaṃgamo marur api sthānaṃ karīro 'pi kiṃ śākhī rāhur api grahaḥ sa ca bhaved uṣṭro 'pi kiṃ vā[ha]tam <br />
                  kiṃ kāco 'pi maṇir mṛgo 'pi karaṭiḥ preṣyo 'pi vā mānuṣaḥ kiṃ veśyāpi vilāsinī sa ca tadāsakto 'pi kiṃ kāmukaḥ //
                   <span class="ref">JMu_21</span></p>
            </div>
            <div class="column">
               <p class="analysis">
                  
                  kiṃ kāko 'pi vihaṃgamo marur api sthānaṃ karīro 'pi kiṃ śākhī rāhur api grahaḥ sa
                  ca bhaved uṣṭro 'pi kiṃ vā[ha]tam 
                  kiṃ kāco 'pi maṇir mṛgo 'pi karaṭiḥ preṣyo 'pi vā mānuṣaḥ kiṃ veśyā āpi vilāsinī sa
                  ca tad-āsakto 'pi kiṃ kāmukaḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_22">
                  kiṃ tat karma yad astaśarma rasanā kiṃ sā na (ca) yāruṃtudā kiṃ tat prema yad asthiraṃ sa ca pumān kiṃ nāma yo nirguṇaḥ <br />
                  sā kiṃ śrīr upabhogam arhati na yā sevyaḥ sa kiṃ yo 'ntaraṃ no jānāti tad asti kiṃ vilasitaṃ veśyāsu yat kṛtrimam //
                   <span class="ref">JMu_22</span></p>
            </div>
            <div class="column">
               <p class="analysis">
                  
                  kiṃ tat karma yad asta-śarma rasanā kiṃ sā na (ca) yāruṃtudā kiṃ tat prema yad asthiraṃ
                  sa ca pumān kiṃ nāma yo nirguṇaḥ 
                  sā kiṃ śrīr upabhogam arhati na yā sevyaḥ sa kiṃ yo 'ntaraṃ no jānāti tad asti kiṃ
                  vilasitaṃ veśyāsu yat kṛtrimam //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_23">
                  dūre tāni dhanāni yeṣu malanaṃ mānasya saṃjāyate bandhuḥ sa astu sukhī mukhe madhumayo yo 'ntaś ca māyāmayaḥ <br />
                  bhogāḥ pralayaṃ prayāntu katham apy aucityabhaṅgena ye yāyātur nidhanaṃ varaṃ nidhuvanaṃ veśyāsu mūlyena yat //
                   <span class="ref">JMu_23</span></p>
            </div>
            <div class="column">
               <p class="analysis">
                  
                  dūre tāni dhanāni yeṣu malanaṃ mānasya saṃjāyate bandhuḥ sa astu sukhī mukhe madhumayo
                  yo 'ntaś ca māyāmayaḥ 
                  bhogāḥ pralayaṃ prayāntu katham apy aucitya-bhaṅgena ye yāyātur nidhanaṃ varaṃ nidhuvanaṃ
                  veśyāsu mūlyena yat //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_24">
                  asthānābhiniveśitā ratipater aucityabhaṅgo rater vaiyarthyaṃ navayauvanasya kim api premṇaḥ kalaṅkāṅkuraḥ <br />
                  saubhāgyasya vimānanā viguṇatā saundaryasāraśriyaḥ śṛṅgārasya viḍambanā kim aparaṃ veśyārataḍambaraḥ //
                   <span class="ref">JMu_24</span></p>
            </div>
            <div class="column">
               <p class="analysis">
                  
                  asthāna-abhiniveśitā rati-pater aucitya-bhaṅgo rater vaiyarthyaṃ nava-yauvanasya kim
                  api premṇaḥ kalaṅka-aṅkuraḥ 
                  saubhāgyasya vimānanā viguṇatā saundarya-sāra-śriyaḥ śṛṅgārasya viḍambanā kim aparaṃ
                  veśyā-rata-ḍambaraḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_25">
                  kruddho yasya manobhavas taruṇimā yenātmano vañcitas tais tair yaś ca kaṭākṣitaḥ paribhavaiḥ sākṣād alakṣmīmukhaiḥ <br />
                  yuktāyuktavicāraṇāparihṛtaḥ kāmaṃ sa kāmī krimiḥ paṇyastrīṣu nitambanāmani mahānimbe ratiṃ vindati //
                   <span class="ref">JMu_25</span></p>
            </div>
            <div class="column">
               <p class="analysis">
                  
                  kruddho yasya manobhavas taruṇimā yenā atmano vañcitas tais tair yaś ca kaṭākṣitaḥ
                  paribhavaiḥ sākṣād alakṣmī-mukhaiḥ 
                  yukta-ayukta-vicāraṇā-parihṛtaḥ kāmaṃ sa kāmī krimiḥ paṇya-strīṣu nitamba-nāmani mahā-nimbe
                  ratiṃ vindati //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_26">
                  śāpaḥ ko 'pi mahānayaṃ pariṇatir duṣkarmaṇām īdṛśī daurjanyaṃ paramaṃ vidher idam iyaṃ sākṣād alakṣmī sthirā <br />
                  sauhārdasya ca vibhramasya ca rater bhartuś ca yūnāṃ tathā yat saṃtyajya kulāṅganāṃ bahumukho dāsījanaḥ sevyate //
                   <span class="ref">JMu_26</span></p>
            </div>
            <div class="column">
               <p class="analysis">
                  
                  śāpaḥ ko 'pi mahānayaṃ pariṇatir duṣkarmaṇām īdṛśī daurjanyaṃ paramaṃ vidher idam
                  iyaṃ sākṣād alakṣmī sthirā 
                  sauhārdasya ca vibhramasya ca rater bhartuś ca yūnāṃ tathā yat saṃtyajya kula-aṅganāṃ
                  bahu-mukho dāsī-janaḥ sevyate //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_27">
                  saṃparko 'py atikarkaśaḥ paricayābhāso 'py asaṃpatkaro dṛkpāto 'py avasādasūr api sakṛt saṃbhāṣaṇaṃ dūṣaṇam <br />
                  chāyāpi cchalanātmikā parimalodgāro 'pi hālāhalaṃ veśyānāṃ viṣayeṣu kiṃ puno 'ho saktir mahāsāhasam //
                   <span class="ref">JMu_27</span></p>
            </div>
            <div class="column">
               <p class="analysis">
                  
                  saṃparko 'py atikarkaśaḥ paricaya-ābhāso 'py asaṃpat-karo dṛkpāto 'py avasādasūr api
                  sakṛt saṃbhāṣaṇaṃ dūṣaṇam 
                  chāya āpi cchalana-ātmikā parimala-udgāro 'pi hālāhalaṃ veśyānāṃ viṣayeṣu kiṃ puno
                  'ho saktir mahā-sāhasam //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_28">
                  droho yasya pitā kalāḥ kila catuḥṣaṣṭis tathā mātaraḥ prāṇāḥ sarvam alīkam arthaharaṇaṃ nāma pradhānavratam <br />
                  vikreyaṃ nijam aṅgam aṅgam api cānaṅgaḥ sahāyaḥ svayaṃ tasyānarthaśatātmakasya gaṇikāvyādheḥ kim asty auṣadham //
                   <span class="ref">JMu_28</span></p>
            </div>
            <div class="column">
               <p class="analysis">
                  
                  droho yasya pitā kalāḥ kila catuḥṣaṣṭis tathā mātaraḥ prāṇāḥ sarvam alīkam artha-haraṇaṃ
                  nāma pradhāna-vratam 
                  vikreyaṃ nijam aṅgam aṅgam api ca anaṅgaḥ sahāyaḥ svayaṃ tasya anartha-śata-ātmakasya
                  gaṇikā-vyādheḥ kim asty auṣadham //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_29">
                  gṛdhrī nirbharam āmiṣeṣu saraghā ghorā madhūnāṃ bhare tīkṣṇanakhakṣateṣu bhujagī daṃśaprakāreṣu ca <br />
                  uttāneṣu vivartaneṣu śaphari vittacchale mūṣikā veśyā kāmukavañcanāya bhuvane rūpair anekaiḥ sthitā //
                   <span class="ref">JMu_29</span></p>
            </div>
            <div class="column">
               <p class="analysis">
                  
                  gṛdhrī nirbharam āmiṣeṣu saraghā ghorā madhūnāṃ bhare tīkṣṇa-nakha-kṣateṣu bhujagī
                  daṃśa-prakāreṣu ca 
                  uttāneṣu vivartaneṣu śaphari vitta-cchale mūṣikā veśyā kāmuka-vañcanāya bhuvane rūpair
                  anekaiḥ sthitā //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_30">
                  sāmrājyaṃ madhumāṃsamatsyagilanaṃ mantrī jaratkuṭṭanī daṇḍyaḥ sārthakirāṭasūnuradhanāḥ śṛṅgāriṇaḥ kiṅkarāḥ <br />
                  ācāro bahugālidānam adhamo mitraṃ dhanaṃ jīvitaṃ veśyānāṃ puracāra ... tha bhagnaḥ priyaḥ //
                   <span class="ref">JMu_30</span></p>
            </div>
            <div class="column">
               <p class="analysis">
                  
                  sāmrājyaṃ madhu-māṃsa-matsya-gilanaṃ mantrī jarat-kuṭṭanī daṇḍyaḥ sārtha-kirāṭasūnuradhanāḥ
                  śṛṅgāriṇaḥ kiṅkarāḥ 
                  ācāro bahu-gāli-dānam adhamo mitraṃ dhanaṃ jīvitaṃ veśyānāṃ puracāra ... tha bhagnaḥ
                  priyaḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_31">
                  rāgīti pratipattibhūr vita iti prāpto 'tivandyaṃ padaṃ ślāghārho vyasanīti hīnakula ity agryaḥ kuṭumbaḥ svayam <br />
                  mānyaḥ prāhata ity aho kitava ity āptaś ca kiṃ vādhikaṃ sarvāvastha iti pramāṇapuruṣo veśyābhir abhyarcyate //
                   <span class="ref">JMu_31</span></p>
            </div>
            <div class="column">
               <p class="analysis">
                  
                  rāgi īti pratipatti-bhūr vita iti prāpto 'tivandyaṃ padaṃ ślāgha-arho vyasani īti
                  hīna-kula ity agryaḥ kuṭumbaḥ svayam 
                  mānyaḥ prāhata ity aho kitava ity āptaś ca kiṃ va ādhikaṃ sarva-avastha iti pramāṇa-puruṣo
                  veśyābhir abhyarcyate //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_32">
                  māṃspākotkaṭamadyagandhi viharacceṭīnaṭīsaṃkulaṃ yad veśyāyatanaṃ bhujaṃga parayā bhaktyā puraḥ paśyasi <br />
                  atrāste gṛhadevatā vidadhatī digghaṭṭanaṃ kuṭṭanī yasyāḥ pratyaham āḍhyakāmukapaśuvrātopahārair baliḥ //
                   <span class="ref">JMu_32</span></p>
            </div>
            <div class="column">
               <p class="analysis">
                  
                  māṃspāka-utkaṭa-madya-gandhi viharac-ceṭī-naṭī-saṃkulaṃ yad veśyā-āyatanaṃ bhujaṃga
                  parayā bhaktyā puraḥ paśyasi 
                  atrā aste gṛha-devatā vidadhatī dig-ghaṭṭanaṃ kuṭṭanī yasyāḥ pratyaham āḍhya-kāmuka-paśu-vrāta-upahārair
                  baliḥ //
                  
                  </p>
            </div>
         </div>
         
         <span class="note">32a: on māṃspākā see Pāṇini 6.1.144: aparasaparāḥ kriyāsātatye</span>
         
         
         <div class="row">
            <div class="column">
               <p id="JMu_33">
                  pratyaṅgārpaṇacārucāṭukaraṇapremocitaprārthanā śrīvātāyanadarśanādigaṇikālokasya dharmaḥ paraḥ <br />
                  kuṭṭanyāḥ puna utkaṭotkaṭam idaṃ tatrāsty agastyavrataṃ yat prāṇāhutir ekakaiva sakalaī ratnākaraiḥ kāmibhiḥ //
                   <span class="ref">JMu_33</span></p>
            </div>
            <div class="column">
               <p class="analysis">
                  
                  pratyaṅga-arpaṇa-cāru-cāṭu-karaṇa-prema-ucita-prārthanā śrī-vātāyana-darśana-ādi-gaṇikā-lokasya
                  dharmaḥ paraḥ 
                  kuṭṭanyāḥ puna utkaṭa-utkaṭam idaṃ tatra asty agastya-vrataṃ yat prāṇa-āhutir ekaka
                  aiva sakalaī ratna-ākaraiḥ kāmibhiḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_34">
                  kandarpapratibhūniveśitavalīrekhāvalīśobhite līlodañcitabāhupāśayugalāpātaiś ca bhoḥ kāmukāḥ <br />
                  veśyānāṃ vipule nitambaphalake śāraiḥ kaṭākṣair ito yad vaḥ krīḍitam atra dāsyati puro dāridram evottaram //
                   <span class="ref">JMu_34</span></p>
            </div>
            <div class="column">
               <p class="analysis">
                  
                  kandarpa-pratibhū-niveśita-valī-rekhā-āvalī-śobhite līlā-udañcita-bāhu-pāśa-yugala-āpātaiś
                  ca bhoḥ kāmukāḥ 
                  veśyānāṃ vipule nitamba-phalake śāraiḥ kaṭākṣair ito yad vaḥ krīḍitam atra dāsyati
                  puro dāridram eva uttaram //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_35">
                  śūlenādya mṛtāham adya sarajāḥ kartavyam adya vrataṃ tyāgī nāsti tato 'dhiko 'para iti ślāghā vipakṣasya ca <br />
                  kaṃ cin notsahate sa rājatanayo jānāti mātā mamety evaṃ mugdhabhujaṃga rūkṣagaṇikāvāco 'cirāc chroṣyasi //
                   <span class="ref">JMu_35</span></p>
            </div>
            <div class="column">
               <p class="analysis">
                  
                  śūlena adya mṛta āham adya sa-rajāḥ kartavyam adya vrataṃ tyāgī na asti tato 'dhiko
                  'para iti ślāghā vipakṣasya ca 
                  kaṃ cin na utsahate sa rāja-tanayo jānāti mātā mama ity evaṃ mugdha-bhujaṃga rūkṣa-gaṇikā-vāco
                  'cirāc chroṣyasi //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_36">
                  mālinyaṃ prakaṭikaroti nibiḍaṃ nairguṇyam ātanvate(sī) jīrṇasnehaparamparā vidadhate pātre 'py aho dūṣaṇam <br />
                  veśyā dīpaśikheva bhāti rajanau rūpabhramāndhīkṛto yatrāyaṃ kurute pataṅgapatanaṃ hā hā bhujaṃgavrajaḥ //
                   <span class="ref">JMu_36</span></p>
            </div>
            <div class="column">
               <p class="analysis">
                  
                  mālinyaṃ prakaṭi-karoti nibiḍaṃ nairguṇyam ātanvate(sī) jīrṇa-sneha-paramparā vidadhate
                  pātre 'py aho dūṣaṇam 
                  veśyā dīpa-śikha īva bhāti rajanau rūpa-bhrama-andhīkṛto yatra ayaṃ kurute pataṅga-patanaṃ
                  hā hā bhujaṃga-vrajaḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_37">
                  keśākarṣaṇakarmaṇi vyavasitā vīryaṃ harantī paraṃ mlāniṃ kām api tanvatī smitamukhī lagnā ca karṇāntike <br />
                  utkampaṃ mativibhramaṃ vidadhatī yūnāṃ śanair ninditā tāruṇyasya janāpavāda ... veśyā ca saṃdṛśyate //
                   <span class="ref">JMu_37</span></p>
            </div>
            <div class="column">
               <p class="analysis">
                  
                  keśa-ākarṣaṇa-karmaṇi vyavasitā vīryaṃ harantī paraṃ mlāniṃ kām api tanvatī smita-mukhī
                  lagnā ca karṇa-antike 
                  utkampaṃ mati-vibhramaṃ vidadhatī yūnāṃ śanair ninditā tāruṇyasya jana-apavāda ...
                  veśyā ca saṃdṛśyate //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_38">
                  yo 'yaṃ nirdayadantakhaṇḍanakaro buddhiprayogair haṭhān nīrandhro bhujayantrapīḍanavidhiḥ sollāsam utpāditaḥ <br />
                  tenekṣor iva kāmukasya sarasasyādāya sāraṃ paraṃ veśyābhiḥ kriyate bahir yadi paraṃ niṣkāsanaṃ śalkavat //
                   <span class="ref">JMu_38</span></p>
            </div>
            <div class="column">
               <p class="analysis">
                  
                  yo 'yaṃ nirdaya-danta-khaṇḍana-karo buddhi-prayogair haṭhān nīrandhro bhuja-yantra-pīḍana-vidhiḥ
                  sa-ullāsam utpāditaḥ 
                  tena ikṣor iva kāmukasya sa-rasasyā adāya sāraṃ paraṃ veśyābhiḥ kriyate bahir yadi
                  paraṃ niṣkāsanaṃ śalkavat //
                  
                  </p>
            </div>
         </div>
         
         <span class="note">38d: śalka=śakala</span>
         
         
         <div class="row">
            <div class="column">
               <p id="JMu_39">
                  vāgbhir bhartsanam aṃśukādiharaṇaṃ saṃtāḍanaṃ muṣṭibhiḥ kiṃ cānyad viparītadarśnam adhaskāro 'tha pādāhatiḥ <br />
                  ityādi prathamaṃ yadeva surataprauḍhopacārakrame veśyā paśyata tat tad eva kurute nirvāsane kāminām //
                   <span class="ref">JMu_39</span></p>
            </div>
            <div class="column">
               <p class="analysis">
                  
                  vāgbhir bhartsanam aṃśuka-ādi-haraṇaṃ saṃtāḍanaṃ muṣṭibhiḥ kiṃ ca anyad viparīta-darśnam
                  adhas-kāro 'tha pāda-āhatiḥ 
                  ity-ādi prathamaṃ yada īva surata-prauḍha-upacāra-krame veśyā paśyata tat tad eva
                  kurute nirvāsane kāminām //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_40">
                  yad bhūyaḥ paricumbanaṃ yad asakṛtsarvāṅgam āliṅganaṃ yat paryutsukam īkṣitaṃ sarabhasaṃ yac cāṭukotkaṭṭanam(utkīrtanam?) <br />
                  yat sadbhāvakathānakaṃ rahasi yat kiṃ cid abhyarthanaṃ veśyānāṃ viṣavat tad eva nipuṇaṃ cintyaṃ sadā kāmukaiḥ //
                   <span class="ref">JMu_40</span></p>
            </div>
            <div class="column">
               <p class="analysis">
                  
                  yad bhūyaḥ paricumbanaṃ yad asakṛt-sarva-aṅgam āliṅganaṃ yat paryutsukam īkṣitaṃ sa-rabhasaṃ
                  yac cāṭuka-utkaṭṭanam(utkīrtanam?) 
                  yat sadbhāva-kathānakaṃ rahasi yat kiṃ cid abhyarthanaṃ veśyānāṃ viṣa-vat tad eva
                  nipuṇaṃ cintyaṃ sadā kāmukaiḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_41">
                  bibboke bakaceṣṭitaṃ bahuvidhabhrūvibhrameṣu bhramaṃ kauṭilyaṃ nakharakṣateṣu suratopāyeṣu māyāṃ svayam <br />
                  sītkārāntarasatyam arthaharaṇaṃ sarvatra ye jānate veśyānāṃ paramaṃ rahasyam avanau te ke 'pi medhāvinaḥ //
                   <span class="ref">JMu_41</span></p>
            </div>
            <div class="column">
               <p class="analysis">
                  
                  bibboke baka-ceṣṭitaṃ bahu-vidha-bhrū-vibhrameṣu bhramaṃ kauṭilyaṃ nakhara-kṣateṣu
                  surata-upāyeṣu māyāṃ svayam 
                  sītkāra-antara-satyam artha-haraṇaṃ sarvatra ye jānate veśyānāṃ paramaṃ rahasyam avanau
                  te ke 'pi medhāvinaḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_42">
                  kiṃ cit prāhuṇakāgamena kim api prastāravistāravatyātrācaitratithikramaiḥ kim api ca krodhaprasādodayaiḥ <br />
                  kiṃ cit kāñcanaratnavastraviṣayair nānāvidhair dohadair dvārāṇy arthavinirgamasya gaṇikāḥ kurvanti śṛṅgāriṇām //
                   <span class="ref">JMu_42</span></p>
            </div>
            <div class="column">
               <p class="analysis">
                  
                  kiṃ cit prāhuṇaka-āgamena kim api prastāra-vistāra-vatyātrā-caitra-tithi-kramaiḥ kim
                  api ca krodha-prasāda-udayaiḥ 
                  kiṃ cit kāñcana-ratna-vastra-viṣayair nānā-vidhair dohadair dvārāṇy artha-vinirgamasya
                  gaṇikāḥ kurvanti śṛṅgāriṇām //
                  
                  </p>
            </div>
         </div>
         
         <span class="note">42a: prāhuṇaka= a guest</span>
         
         
         <div class="row">
            <div class="column">
               <p id="JMu_43">
                  arthuṣmā pitṛlālanaṃ viṭaghaṭāmelaḥ priyammanyatā tāruṇyaṃ nagare sthitis taralatā dhiḥ kāmaśāstraṃ prati <br />
                  saṅgītaṃ rajanī vidhur madhumadaḥ spardhā sapatnais tathā veśyānām anuraktavittaharaṇe kurvanti sāhāyakam //
                   <span class="ref">JMu_43</span></p>
            </div>
            <div class="column">
               <p class="analysis">
                  
                  arth-uṣmā pitṛ-lālanaṃ viṭa-ghaṭā-melaḥ priyam-manyatā tāruṇyaṃ nagare sthitis taralatā
                  dhiḥ kāma-śāstraṃ prati 
                  saṅgītaṃ rajanī vidhur madhu-madaḥ spardhā sa-patnais tathā veśyānām anurakta-vitta-haraṇe
                  kurvanti sāhāyakam //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_44">
                  vaidagdhīm avadhīraya vyavahitaṃ kāryaṃ kalākauśalaṃ saujanyena gataṃ kim anyad aphalo rāśir guṇānām api <br />
                  yasmān na praṇayena na praṇatibhiḥ premṇā na na prīṇanair na prāṇair api te bhujaṃga gaṇikā vittaṃ vinā tuṣyati //
                   <span class="ref">JMu_44</span></p>
            </div>
            <div class="column">
               <p class="analysis">
                  
                  vaidagdhīm avadhīraya vyavahitaṃ kāryaṃ kalā-kauśalaṃ saujanyena gataṃ kim anyad aphalo
                  rāśir guṇānām api 
                  yasmān na praṇayena na praṇatibhiḥ premṇā na na prīṇanair na prāṇair api te bhujaṃga
                  gaṇikā vittaṃ vinā tuṣyati //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_45">
                  dāsī nātha tavāham eva vibhavaḥ sarvas tvadīyaḥ sthito mā māṃ nirdaya muñca śūnyam akhilaṃ manye jagat tvāṃ vinā <br />
                  ity uktvā sahasā bhujaṅgapurato yad veśyayā rudyate bhuktocchiṣṭadaridrakāmivibhavās te kevalaṃ tad viduḥ //
                   <span class="ref">JMu_45</span></p>
            </div>
            <div class="column">
               <p class="analysis">
                  
                  dāsī nātha tava aham eva vibhavaḥ sarvas tvadīyaḥ sthito mā māṃ nirdaya muñca śūnyam
                  akhilaṃ manye jagat tvāṃ vinā 
                  ity uktvā sahasā bhujaṅga-purato yad veśyayā rudyate bhukta-ucchiṣṭa-daridra-kāmi-vibhavās
                  te kevalaṃ tad viduḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_46">
                  svapne kām api saṃsmaran priya mayā dṛṣṭo 'si tat te balād evaṃ māṃ prati sāṃprataṃ kim ucitā niṣkāraṇaṃ vañcanā <br />
                  taj jāgarmi varaṃ niśāsu yad asau nidrāpi me drohiṇīty ālāpair gaṇikāgaṇena na ca ko viśvāsyate kāmukaḥ //
                   <span class="ref">JMu_46</span></p>
            </div>
            <div class="column">
               <p class="analysis">
                  
                  svapne kām api saṃsmaran priya mayā dṛṣṭo 'si tat te balād evaṃ māṃ prati sāṃprataṃ
                  kim ucitā niṣkāraṇaṃ vañcanā 
                  taj jāgarmi varaṃ niśāsu yad asau nidrā āpi me drohiṇi īty ālāpair gaṇikā-gaṇena na
                  ca ko viśvāsyate kāmukaḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_47">
                  bhrūbhaṅgair atibhaṅguraiḥ kuṭilitaprāntas tathā kuntalaiḥ sopekṣair iva cakṣuṣoḥ saralitāpāṅgaiś ca bhaṅgyantaraiḥ <br />
                  ātmīyāṃ calacittavṛttiracanāṃ veśyā varākī sadā yūnāṃ darśayatīva te yadi paraṃ mūḍhā na taj jānate //
                   <span class="ref">JMu_47</span></p>
            </div>
            <div class="column">
               <p class="analysis">
                  
                  bhrū-bhaṅgair atibhaṅguraiḥ kuṭilita-prāntas tathā kuntalaiḥ sa-upekṣair iva cakṣuṣoḥ
                  saralita-apāṅgaiś ca bhaṅgy-antaraiḥ 
                  ātmīyāṃ cala-citta-vṛtti-racanāṃ veśyā varākī sadā yūnāṃ darśayati iva te yadi paraṃ
                  mūḍhā na taj jānate //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_48">
                  vakroktyā prathamaṃ nirādaratayā paścāt tataḥ kena cid dātavyaṃ bahu tatra yāmi bhavatām(tād) bhūyo 'pi nau saṃgamaḥ <br />
                  ity ukto 'pi na budhyate khalu yadā rāgī daridro jaḍaś ceṭībhir bahubhāṣitair api tadā hastārgalair vāryate //
                   <span class="ref">JMu_48</span></p>
            </div>
            <div class="column">
               <p class="analysis">
                  
                  vakra-uktyā prathamaṃ nirādaratayā paścāt tataḥ kena cid dātavyaṃ bahu tatra yāmi
                  bhavatām(tād) bhūyo 'pi nau saṃgamaḥ 
                  ity ukto 'pi na budhyate khalu yadā rāgī daridro jaḍaś ceṭībhir bahu-bhāṣitair api
                  tadā hasta-argalair vāryate //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_49">
                  bhūyaḥ kālavaśāt tam arjitadhanaṃ dṛṣṭvātha madvallabhaḥ saḥ kruddho gamitas tvayeti kalaho mātrā samaṃ jāyate <br />
                  kṛtvā taṃ prati ca vratādi virahaṃ svaṃ nāṭayitvā tatas tasmin mitramukhena saṃdhir aparo veśyābhir utpādyate //
                   <span class="ref">JMu_49</span></p>
            </div>
            <div class="column">
               <p class="analysis">
                  
                  bhūyaḥ kāla-vaśāt tam arjita-dhanaṃ dṛṣṭva ātha mad-vallabhaḥ saḥ kruddho gamitas
                  tvaya īti kalaho mātrā samaṃ jāyate 
                  kṛtvā taṃ prati ca vrata-ādi virahaṃ svaṃ nāṭayitvā tatas tasmin mitra-mukhena saṃdhir
                  aparo veśyābhir utpādyate //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_50">
                  prauḍha prāṇada kānta nātha subhagodāra priya tvāṃ vinā kiṃ vittena gṛheṇa kiṃ kim asubhir hyo 'pīti yo bhāṣitaḥ <br />
                  tasyaivādya nirāśa durbhaga paśo nirlajja gacchādhunā dhik tvāṃ nirdhanacaṅgam ity apavadan hrīto na veśyājanaḥ //
                   <span class="ref">JMu_50</span></p>
            </div>
            <div class="column">
               <p class="analysis">
                  
                  prauḍha prāṇa-da kānta nātha subhaga udāra priya tvāṃ vinā kiṃ vittena gṛheṇa kiṃ
                  kim asubhir hyo 'pi iti yo bhāṣitaḥ 
                  tasya eva adya nirāśa durbhaga paśo nirlajja gaccha adhunā dhik tvāṃ nirdhana-caṅgam
                  ity apavadan hrīto na veśyā-janaḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_51">
                  ke cid dyūtakarā bhavanti katicid bhikṣācarāḥ kiṅkarāḥ ke cit karmakarāḥ pare dhanavatāṃ ślāghākarāḥ ke cana <br />
                  skandhāsaktapaṭaccarā dya(a)nucarā śokād akiṃcitkarās te 'mī kāmivarāḥ purā samabhavan veśyāsu ye gocarāḥ //
                   <span class="ref">JMu_51</span></p>
            </div>
            <div class="column">
               <p class="analysis">
                  
                  ke cid dyūta-karā bhavanti kati-cid bhikṣā-carāḥ kiṅkarāḥ ke cit karma-karāḥ pare
                  dhanavatāṃ ślāghā-karāḥ ke cana 
                  skandha-āsakta-paṭac-carā dya(a)nucarā śokād a-kiṃ-cit-karās te 'mī kāmi-varāḥ purā
                  samabhavan veśyāsu ye gocarāḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_52">
                  veśyābhir vivaśīkṛtaḥ kupuruṣaḥ saṃjāyate durgato daurgatyena durodare nipatitaḥ svaṃ hārayaty eva sa <br />
                  ruddho dyūtakaraiḥ karoti vidhuraś cauryaṃ tatas taskaro vadhyaḥ syān nṛpater aho nu viṣayāsakter durantā gatiḥ //
                   <span class="ref">JMu_52</span></p>
            </div>
            <div class="column">
               <p class="analysis">
                  
                  veśyābhir vivaśī-kṛtaḥ kupuruṣaḥ saṃjāyate durgato daurgatyena durodare nipatitaḥ
                  svaṃ hārayaty eva sa 
                  ruddho dyūta-karaiḥ karoti vidhuraś cauryaṃ tatas taskaro vadhyaḥ syān nṛpater aho
                  nu viṣaya-āsakter durantā gatiḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_53">
                  ājīvaḥ kapaṭānurāgakalayā doṣo na duḥśīlatā vaidhavyaṃ na ca bādhate sadasatoḥ saṃbḥāvanā vyatyayāt <br />
                  yatkimcitkaraṇe parasvaharaṇe vrīḍā na pīḍākarī no vā rājabhayaṃ ca hī bata sukhaṃ jīvanti vārastriyas= //
                   <span class="ref">JMu_53</span></p>
            </div>
            <div class="column">
               <p class="analysis">
                  
                  ājīvaḥ kapaṭa-anurāga-kalayā doṣo na duḥśīlatā vaidhavyaṃ na ca bādhate sad-asatoḥ
                  saṃbḥāvanā vyatyayāt 
                  yat-kim-cit-karaṇe para-sva-haraṇe vrīḍā na pīḍā-karī na u vā rāja-bhayaṃ ca hī bata
                  sukhaṃ jīvanti vāra-striyas= //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_54">
                  strīti prītikaraṃ puraḥ pariṇatau hālāhalaṃ kevalaṃ sarvasya vyasanaṃ kilaitad adhikaṃ tatrāpi veśyeti ca <br />
                  prādhānyena tatas tad eva kathitaṃ yat tatprasaṅgena ca vyākhyātaṃ guṇadoṣajātam ucitaṃ cintyaṃ tad apy ādarāt //
                   <span class="ref">JMu_54</span></p>
            </div>
            <div class="column">
               <p class="analysis">
                  
                  stri īti prīti-karaṃ puraḥ pariṇatau hālāhalaṃ kevalaṃ sarvasya vyasanaṃ kila etad
                  adhikaṃ tatra api veśya īti ca 
                  prādhānyena tatas tad eva kathitaṃ yat tat-prasaṅgena ca vyākhyātaṃ guṇa-doṣa-jātam
                  ucitaṃ cintyaṃ tad apy ādarāt //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_55">
                  cetaḥśvāpadavāgurā daśaguṇasphārasmaroḍḍāmarāḥ kartavyāvadhayaḥ(?) samudralaharīpūrair ivotpāditāḥ <br />
                  nāpi svāmyasamarpaṇena na sakhe sakhyā (?) virodhena vā gūḍhāntarmukhasāhasavyatikarārakṣyāḥ paraṃ yoṣitaḥ //
                   <span class="ref">JMu_55</span></p>
            </div>
            <div class="column">
               <p class="analysis">
                  
                  cetaḥ-śvāpada-vāgurā daśa-guṇa-sphāra-smara-uḍḍāmarāḥ kartavyāvadhayaḥ(?) samudra-laharī-pūrair
                  iva utpāditāḥ 
                  na api svāmy-asamarpaṇena na sakhe sakhyā (?) virodhena vā gūḍha-antarmukha-sāhasa-vyatikarā-rakṣyāḥ
                  paraṃ yoṣitaḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_56">
                  bhasmasnānamahāvrataṃ katipayaśrībhraṣṭasaṃbhāvitaṃ sarvāpahnavahastalāghavakalākūṭākṣaśikṣātmakam <br />
                  pratyāśāpunaruktahāraṇajagaddrohaṃ vivādāspadaṃ dāridryasya nimantraṇaṃ kim aparaṃ dhig dyūtalīlāyitam //
                   <span class="ref">JMu_56</span></p>
            </div>
            <div class="column">
               <p class="analysis">
                  
                  bhasma-snāna-mahā-vrataṃ katipaya-śrī-bhraṣṭa-saṃbhāvitaṃ sarva-apahnava-hasta-lāghava-kalā-kūṭa-akṣa-śikṣā-ātmakam
                  
                  pratyāśā-punarukta-hāraṇa-jagad-drohaṃ vivāda-āspadaṃ dāridryasya nimantraṇaṃ kim
                  aparaṃ dhig dyūta-līlāyitam //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_57">
                  hiṃsānirghṛṇakarmabhūḥ pratipadānekapramādaprasūsavyāpāradhurandharā pratikṛtā grāmyair jaghanyaiḥ śvabhiḥ <br />
                  śūnyāraṇyasadāpravāsavirasavyāyāmamithyāguṇāḥ kāyakleśaphalāvadhir matimatāṃ sevyā mṛgavyāpi kim //
                   <span class="ref">JMu_57</span></p>
            </div>
            <div class="column">
               <p class="analysis">
                  
                  hiṃsā-nirghṛṇa-karma-bhūḥ pratipada āneka-pramāda-prasūsavyāpāra-dhurandharā pratikṛtā
                  grāmyair jaghanyaiḥ śvabhiḥ 
                  śūnya-āraṇya-sadā-pravāsa-virasa-vyāyāma-mithyā-guṇāḥ kāya-kleśa-phala-avadhir matimatāṃ
                  sevyā mṛgavya āpi kim //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_58">
                  śaucācāravicāravāhyam akhilākāryāhitācāryakaṃ tattadgopyarahasyamantrabhiduraṃ nirnaiśam akṣṇos tamaḥ <br />
                  yattadvāddakalipramādavividhonmādaiḥ piśācāyitaṃ madyaṃ mūrtam amedhyam etad itarād anyasya kasya priyam //
                   <span class="ref">JMu_58</span></p>
            </div>
            <div class="column">
               <p class="analysis">
                  
                  śauca-ācāra-vicāra-vāhyam akhila-akārya-ahita-acāryakaṃ tat-tad-gopya-rahasya-mantra-bhiduraṃ
                  nirnaiśam akṣṇos tamaḥ 
                  yat-tad-vādda-kali-pramāda-vividha-unmādaiḥ piśācāyitaṃ madyaṃ mūrtam amedhyam etad
                  itarād anyasya kasya priyam //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_59">
                  ulkāpātasahodaraṃ sahacaraṃ naidāghajhañjhāmarutjhampānāṃ harakaṇṭhalālitagaradroṇīkuṭumbīkṛtam <br />
                  jihvāgre karapattramitram aniśaṃ tat karkaśaṃ durvaco yasyāste vada kadvadaḥ katham aho sa api svayaṃ jīvati //
                   <span class="ref">JMu_59</span></p>
            </div>
            <div class="column">
               <p class="analysis">
                  
                  ulkā-pāta-sahodaraṃ sahacaraṃ naidāgha-jhañjhā-marutjhampānāṃ hara-kaṇṭha-lālita-gara-droṇī-kuṭumbī-kṛtam
                  
                  jihvā-agre kara-pattra-mitram aniśaṃ tat karkaśaṃ durvaco yasyā aste vada kad-vadaḥ
                  katham aho sa api svayaṃ jīvati //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_60">
                  caṇḍaṃ daṇḍam akāṇḍa eva kalayan rājā prajānāṃ yamaḥ kurvan durvyayam arthadūṣaṇaruciḥ svasyaiva sa drohakṛt <br />
                  saumyaḥ saumyakaro 'tiviśvanayanānando 'bhinandyaḥ satāṃ saśrīkaḥ kamalākaraś ca suṣamāṃ kāṃ kām aho nārhati //
                   <span class="ref">JMu_60</span></p>
            </div>
            <div class="column">
               <p class="analysis">
                  
                  caṇḍaṃ daṇḍam akāṇḍa eva kalayan rājā prajānāṃ yamaḥ kurvan durvyayam artha-dūṣaṇa-ruciḥ
                  svasya eva sa droha-kṛt 
                  saumyaḥ saumya-karo 'tiviśva-nayana-ānando 'bhinandyaḥ satāṃ sa-śrīkaḥ kamala-ākaraś
                  ca suṣamāṃ kāṃ kām aho na arhati //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_61">
                  saṃsārasya maheśvaro dinapatir dhvāntasya vaidyo rujāṃ prāyaścittam aghasya śāstram aparijñānasya toyaṃ tṛṣaḥ <br />
                  siddhājñā garalasya tīrthasaraṇaṃ vṛddhatvavaiklavyayoḥ saptāṅgavyasanāvaleḥ praśamanopāyaś ca śikṣā satām //
                   <span class="ref">JMu_61</span></p>
            </div>
            <div class="column">
               <p class="analysis">
                  
                  saṃsārasya maheśvaro dina-patir dhvāntasya vaidyo rujāṃ prāyaścittam aghasya śāstram
                  aparijñānasya toyaṃ tṛṣaḥ 
                  siddha-ājñā garalasya tīrtha-saraṇaṃ vṛddhatva-vaiklavyayoḥ saptāṅga-vyasana-āvaleḥ
                  praśamana-upāyaś ca śikṣā satām //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_62">
                  oṃkāraḥ sāhasānāṃ nijaguṇanipuṇapratyavekṣā sukhānāṃ kādācitkaḥ prayogaḥ sakalaparicayopādhivaidagdhyabandhuḥ <br />
                  kaṣṭānām antyakāṣṭhā dhanarasikavaṇiglokayātrāprasaṅgo jīvajjanmāntaraṃ cety alam atibahunā svasti deśāntarāya //
                   <span class="ref">JMu_62</span></p>
            </div>
            <div class="column">
               <p class="analysis">
                  
                  oṃkāraḥ sāhasānāṃ nija-guṇa-nipuṇa-pratyavekṣā sukhānāṃ kādācitkaḥ prayogaḥ sakala-paricaya-upādhi-vaidagdhya-bandhuḥ
                  
                  kaṣṭānām antya-kāṣṭhā dhana-rasika-vaṇig-lokayātrā-prasaṅgo jīvaj-janma-antaraṃ ca
                  ity alam atibahunā svasti deśa-antarāya //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_63">
                  yady apy asti savistarādbhutakathābhūyiṣṭhanānāvidhavyākhyāyāṃ niravadyahṛdyacaritodāraṃ ca deśāntaram <br />
                  tatrāpi svagṛheṣu guṇavadgoṣṭhīgariṣṭhīkṛtasphāro 'nāratabhāratīrasapariṣyandaḥ sakhe sundaraḥ //
                   <span class="ref">JMu_63</span></p>
            </div>
            <div class="column">
               <p class="analysis">
                  
                  yady apy asti sa-vistara-adbhuta-kathā-bhūyiṣṭha-nānā-vidhavyākhyāyāṃ niravadya-hṛdya-carita-udāraṃ
                  ca deśa-antaram 
                  tatra api sva-gṛheṣu guṇavad-goṣṭhī-gariṣṭhī-kṛtasphāro 'nārata-bhāratī-rasa-pariṣyandaḥ
                  sakhe sundaraḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_64">
                  te vandyā makarandabindumadhurair abhyutthitād akṣarair yeṣā vānti sarasvatīparimalodgārā mukhāmbhoruhāt <br />
                  vandyās te 'pi tadantarālapatitā ye bhṛṅgabhaṅgījuṣaḥ sāndrānandakarambitaṃ jagad idaṃ vindanti nindanti ca //
                   <span class="ref">JMu_64</span></p>
            </div>
            <div class="column">
               <p class="analysis">
                  
                  te vandyā makaranda-bindu-madhurair abhyutthitād akṣarair yeṣā vānti sarasvatī-parimala-udgārā
                  mukha-ambho-ruhāt 
                  vandyās te 'pi tad-antarāla-patitā ye bhṛṅga-bhaṅgī-juṣaḥ sāndra-ānanda-karambitaṃ
                  jagad idaṃ vindanti nindanti ca //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_65">
                  dṛṣṭvā deśam aśeṣam ā jalanidher ālokya kautūhalād āsthānīr avanībhṛtāṃ ca punar apy āgatya deśaṃ nijam <br />
                  kāruṇyāt taruṇaṃ janaṃ prati satām abhyarthanābhis tathā so 'yaṃ saṃprati Jalhaṇena kavinā Mudghopadeśaḥ kṛtaḥ //
                   <span class="ref">JMu_65</span></p>
            </div>
            <div class="column">
               <p class="analysis">
                  
                  dṛṣṭvā deśam aśeṣam ā jalanidher ālokya kautūhalād āsthānīr avanībhṛtāṃ ca punar apy
                  āgatya deśaṃ nijam 
                  kāruṇyāt taruṇaṃ janaṃ prati satām abhyarthanābhis tathā so 'yaṃ saṃprati Jalhaṇena
                  kavinā Mudghopadeśaḥ kṛtaḥ //
                  
                  </p>
            </div>
         </div>
         
         
         
         <div class="row">
            <div class="column">
               <p id="JMu_66">
                  vidyābhyāsaparamparāparicayair bālyaṃ kṛtārthīkṛtaṃ tāruṇyaṃ taruṇīnirantaraparīrambhaiś ca saṃbhāvitam <br />
                  asmākaṃ surasindhurodhasi punaḥ śaṃbhāvadaṃbhārcanair vṛddhatvasya viśuddhatāṃ janayituṃ kartavyaśeṣaḥ sthitaḥ //
                   <span class="ref">JMu_66</span></p>
            </div>
            <div class="column">
               <p class="analysis">
                  
                  vidyā-abhyāsa-paramparā-paricayair bālyaṃ kṛta-arthī-kṛtaṃ tāruṇyaṃ taruṇī-nirantara-parīrambhaiś
                  ca saṃbhāvitam 
                  asmākaṃ sura-sindhu-rodhasi punaḥ śaṃbhāva-daṃbha-arcanair vṛddhatvasya viśuddhatāṃ
                  janayituṃ kartavya-śeṣaḥ sthitaḥ //
                  
                  </p>
            </div>
         </div>
         
         
         </div>
   </body>
</html>