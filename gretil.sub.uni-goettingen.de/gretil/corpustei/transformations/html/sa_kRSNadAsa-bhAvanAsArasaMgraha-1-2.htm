<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Kṛṣṇadāsa: Bhāvanāsārasaṃgraha 1-2 (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Kṛṣṇadāsa: Bhāvanāsārasaṃgraha 1-2</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_kRSNadAsa-bhAvanAsArasaMgraha-1-2.xml">sa_kRSNadAsa-bhAvanAsArasaMgraha-1-2.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Hari Charan Das</p>
      <p class="noindent"><b>Contribution: </b>Hari Charan Das</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="note">remarks</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/4_rellit/vaisn/kbss_1-u.htm">kbss_1-u.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Krsnadasa:
            <br />Bhavanasarasamgraha, Lila's 1 &amp; 2
            <br />
            <br />Input by Hari Charan Das
            <br />
            <br />Śrī Śrī Bhāvanā-sāra-saṅgrahaḥ
            <br />Niśānta-līlā and Prātar-līlā
            <br />
            <br />Compiled by Śrī Śrī Siddha Kṛṣṇadāsa Tātapāda
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         <p id="Bhss_1.1">
            
            ajñāna-timirāndhasya<br />
            jñānāñjana-śalākayā<br />
            cakṣur unmīlitaṃ yena<br />
            tasmai śrī-gurave namaḥ
             <span class="ref">Bhss_1.1</span></p>
         
         
         
         <p id="Bhss_1.2">
            
            siṃha-skandhaṃ madhura-madhura-smera-gaṇḍa-sthalāntaṃ<br />
            durvijñeyojjvala-rasa-mayāścarya-nānā-vikāram<br />
            vibhrat kāntiṃ vikaca-kanakāmbhoja-garbhābhirāmām<br />
            ekībhūtam vapur avatu vo rādhayā mādhavasya
            <span class="note">Caitanya-candrāmṛtam 13</span>
             <span class="ref">Bhss_1.2</span></p>
         
         
         
         <p id="Bhss_1.3">
            
            śoṇa-snigdhāṅguli-dala-kulaṃ jāta-rāgaṃ parāgaiḥ<br />
            śrī-rādhāyāḥ stana-mukulayoḥ kuṅkuma-kṣoda-rūpaiḥ<br />
            bhakta-śraddhā-madhu-nakha-mahaḥ-puñja-kiñjalka-jālaṃ<br />
            jaṅghānālaṃ caraṇa-kamalaṃ pātu naḥ pūtanāreḥ
            <span class="note">Ānanda-vṛndāvana-campūḥ 1.2</span>
             <span class="ref">Bhss_1.3</span></p>
         
         
         
         <p id="Bhss_1.4">
            
            bhakti-rasāmṛta-sindhau<br />
            carataḥ paribhūta-kāla-jāla-bhiyaḥ<br />
            bhakta-makarān aśīlita-<br />
            mukti-nadīkān namasyāmi
            <span class="note">Bhakti-rasāmṛta-sindhu 1.1.4</span>
             <span class="ref">Bhss_1.4</span></p>
         
         
         <p>śrī Gauracandra</p>
         
         
         
         
         <p id="Bhss_1.5">
            
            prage śrīvāsasya dvija-kula-ravair niṣku avare<br />
            śruti-dhvāna-prakhyaiḥ sapadi gata-nidraṃ pulakitam<br />
            hareḥ pārśve rādhā-sthitim anubhavantaṃ nayana-jair<br />
            jalaiḥ saṃsiktāṅgaṃ vara-kanaka-gauram bhaja manaḥ
             <span class="ref">Bhss_1.5</span></p>
         
         
         
         <p>mūla-sūtra</p>
         
         
         <p id="Bhss_1.6">
            rātryante trasta-vṛnderita-bahu-viravair bodhitau kīra-śārī-<br />
            padyair hṛdyair ahṛdyair api sukha-śayanād utthitau tau sakhībhiḥ<br />
            dṛṣṭau hṛṣṭau tadātvodita-rati-lalitau kakkha ī-gīḥ saśaṅkau<br />
            rādhā-kṛṣṇau satṛṣṇāv api nija-nija-dhāmny āpta-talpau smarāmi
            <span class="note">Govinda-līlāmṛtam 1.10</span>
             <span class="ref">Bhss_1.6</span></p>
         
         
         
         <p id="Bhss_1.7">
            
            pratisva-sevāvasara-prabodhitā-<br />
            sadātanābhyāsa-juṣo 'tha kiṅkarīḥ<br />
            nidraiva rātry antam avetya tā jahau<br />
            saiva svayaṃ jāgarayāñ cakāra kim?
            <span class="note">Kṛṣṇa-bhāvanāmṛtam 1.4</span>
             <span class="ref">Bhss_1.7</span></p>
         
         
         
         <p id="Bhss_1.8">
            
            utthāya talpāc cakitekṣaṇāḥ kṣaṇān<br />
            duhānayor nāgara-cakravartinoḥ<br />
            svāpaṃ rahaḥ-svāpam abhaṅgam aṅganā<br />
            ālakṣya tūṣṇīm adhiśayam āsata
            <span class="note">Kṛṣṇa-bhāvanāmṛtam 1.5</span>
             <span class="ref">Bhss_1.8</span></p>
         
         
         
         <p id="Bhss_1.9">
            
            papracchur anyonyam imā mimānayā<br />
            rasaṃ parīhāsa-bhṛtaṃ sajṛmbhayā<br />
            girā cirāj jāgara-mūḍha-ghūrṇana-<br />
            sva-svākṣi-bhṛṅgī-tati-līḍha-vakṣasaḥ
            <span class="note">Kṛṣṇa-bhāvanāmṛtam 1.6</span>
             <span class="ref">Bhss_1.9</span></p>
         
         
         
         <p id="Bhss_1.10">
            
            niśānta-sevocita-mālya-vīṭikā-<br />
            kṛtyātta-cittā atha kācid āha tāḥ<br />
            anaṅga-baddhāṅga-yuva-dvayocchalat-<br />
            saurabhya-saulabhyavatī rasoccalā
            <span class="note">Kṛṣṇa-bhāvanāmṛtam 1.7</span>
             <span class="ref">Bhss_1.10</span></p>
         
         
         
         <p id="Bhss_1.11">
            
            jānīta jālādhva-gatāsya-padmāḥ<br />
            sadmāntarālyaḥ sva-dṛśaḥ prahitya<br />
            kāntau nitāntātanu-lāsya-cuñcu<br />
            dhinoti suptiḥ parirabhya kīdṛk?
            <span class="note">Kṛṣṇa-bhāvanāmṛtam 1.8</span>
             <span class="ref">Bhss_1.11</span></p>
         
         
         
         <p id="Bhss_1.12">
            
            itas tato nyasta-maṇi-pradīpān-<br />
            aphulla-nīlotpala-campakābhān<br />
            vidhatta etau sva-mayūkha-vṛndair<br />
            anāvṛtair maṇḍana-mālya-celaiḥ
            <span class="note">Kṛṣṇa-bhāvanāmṛtam 1.9</span>
             <span class="ref">Bhss_1.12</span></p>
         
         
         
         <p id="Bhss_1.13">
            
            sa kṛṣṇa-meghaḥ sthira-cañcalālī-<br />
            vṛto 'timādhurya-rasair amūḥ kim?<br />
            āsnāpayat svārhaṇa-kṛtya-vṛttāḥ<br />
            pratyarhaṇenādita eva dhinvan
            <span class="note">Kṛṣṇa-bhāvanāmṛtam 1.15</span>
             <span class="ref">Bhss_1.13</span></p>
         
         
         
         <p id="Bhss_1.14">
            
            tāmbūla-mālā-vividhānulepair<br />
            aṅgāra-dhānyāguruvaiś ca dhūpaiḥ<br />
            kālocitais taiḥ pratipādyamānaiḥ<br />
            kati-kṣaṇāṃs tā gamayāṃ babhūvuḥ
            <span class="note">Kṛṣṇa-bhāvanāmṛtam 1.16</span>
             <span class="ref">Bhss_1.14</span></p>
         
         
         
         <p id="Bhss_1.15">
            
            prabhañjano rañjayituṃ nikuñja-<br />
            rājau vyarājiṣṭa mudā tadānīm<br />
            manye prabudhya ślatha-durbalāṅgo<br />
            drutaṃ prayātuṃ na-tarāṃ śaśāka
            <span class="note">Kṛṣṇa-bhāvanāmṛtam 1.17</span>
             <span class="ref">Bhss_1.15</span></p>
         
         
         
         <p id="Bhss_1.16">
            
            yā vṛkṣa-vallyo vyakasaṃs tadaiva tāś<br />
            cumbaṃs tadāmoda-bharair diśo daśa<br />
            prasāritaiḥ śvāsapatha-praveśitair<br />
            bhṛṅgāvalīr jāgarayāñ cakāra saḥ
            <span class="note">Kṛṣṇa-bhāvanāmṛtam 1.18</span>
             <span class="ref">Bhss_1.16</span></p>
         
         
         
         <p id="Bhss_1.17">
            
            tad-guñjitai rañjita-susvarair bhṛśaṃ<br />
            prabudhya vṛndā'tha vilokya sarvataḥ<br />
            svanāthayor jāgaraṇe patatriṇo<br />
            nyayuṅkta kāla-jñatayā rayād iyam
             <span class="ref">Bhss_1.17</span></p>
         
         
         
         
         <p id="Bhss_1.18">
            
            āsan yad-arthaṃ prathamaṃ dvijendrāḥ<br />
            sevā-samutkaṇṭha-dhiyo 'pi mūkāḥ<br />
            vṛndā-nideśaṃ tam avāpya harṣāt<br />
            krīḍā-nikuñjaṃ paritaś cukūjuḥ
            <span class="note">Govinda-līlāmṛtam 1.12</span>
             <span class="ref">Bhss_1.18</span></p>
         
         
         
         <p id="Bhss_1.19">
            
            athāli-vṛndaṃ makaranda-lubdhaṃ<br />
            ratīśitur maṅgala-kambu-tulyam<br />
            praphulla-vallī-caya-mañju-kuñje<br />
            juguñja talpī-kṛta-kañja-puñje
            <span class="note">Govinda-līlāmṛtam 1.14</span>
             <span class="ref">Bhss_1.19</span></p>
         
         
         
         <p id="Bhss_1.20">
            
            jhaṅkṛtim aṅgī-kurute<br />
            rati-maṅgala-jhallarīva govindam<br />
            bodhayituṃ madhu-mattā<br />
            madhupī-tatir udbha ānandā
            <span class="note">Govinda-līlāmṛtam 1.15</span>
             <span class="ref">Bhss_1.20</span></p>
         
         
         
         <p id="Bhss_1.21">
            
            pika-śreṇī manojasya<br />
            vīṇeva vyakta-pañcamam<br />
            ālalāpa svaraṃ tāraṃ<br />
            kuhūr iti muhur muhuḥ
            <span class="note">Govinda-līlāmṛtam 1.16</span>
             <span class="ref">Bhss_1.21</span></p>
         
         
         
         <p id="Bhss_1.22">
            
            rati-madhura-vipañcī-nāda-bhaṅgīṃ dadhānā<br />
            madana-mada-vikūjat-kānta-pārśve niṣaṇṇā<br />
            mṛdula-mukula-jālāsvāda-vispaṣṭa-kaṇṭhī<br />
            kalayati sahakāre kākalīṃ kokilālī
            <span class="note">Govinda-līlāmṛtam 1.17</span>
             <span class="ref">Bhss_1.22</span></p>
         
         
         
         <p id="Bhss_1.23">
            
            vidrāvya gopī-dhṛti-dharmacaryā-<br />
            lajjā-mṛgīr māna-vṛkeṣv amarṣī<br />
            kapota-ghūtkāra-miṣeṇa śaṅke<br />
            garjaty ayaṃ kāma-tarakṣu-rājaḥ
            <span class="note">Govinda-līlāmṛtam 1.18</span>
             <span class="ref">Bhss_1.23</span></p>
         
         
         
         <p id="Bhss_1.24">
            
            rādhā-dhairya-dharādharoddhṛti-vidhau ke'nye samarthā vinā<br />
            kṛṣṇaṃ kṛṣṇa-sumatta-kuñjara-vaśīkāre'py alaṃ śṛṅkhalāḥ<br />
            anyāḥ kā vṛṣabhānu-jām iha vinā dhanyām atīvādṛtāḥ<br />
            kekāḥ kiṃ samudīrayanti śikhinas tau bodhayantaḥ prage
            <span class="note">Govinda-līlāmṛtam 1.19</span>
             <span class="ref">Bhss_1.24</span></p>
         
         
         
         <p id="Bhss_1.25">
            
            hrasva-dīrgha-plutair yuktaṃ<br />
            ku-kūkū-kū iti svaram<br />
            kukkuṭo 'py apa hat prātar<br />
            vedābhyāsī baṭur yathā
            <span class="note">Govinda-līlāmṛtam 1.20</span>
             <span class="ref">Bhss_1.25</span></p>
         
         
         
         <p id="Bhss_1.26">
            
            atha pakṣiṇāṃ kalakalaiḥ prabodhitāv<br />
            api tau mitho 'vidita-jāgarau tadā<br />
            nibiḍopagūhaṇa-vibhaṅga-kātarau<br />
            kapa ena mīlita-dṛśāvatiṣṭhatām
            <span class="note">Govinda-līlāmṛtam 1.21</span>
             <span class="ref">Bhss_1.26</span></p>
         
         
         
         <p id="Bhss_1.27">
            
            vṛndeṅgita-jñaḥ sa vicakṣaṇaḥ śukaḥ<br />
            śuko yathā bhāgavatārtha-kovidaḥ<br />
            dakṣaḥ prabodhe jagatāṃ prabhor ati-<br />
            premāspadatvānupamaḥ samabhyadhāt
            <span class="note">Kṛṣṇa-bhāvanāmṛtam 1.28</span>
             <span class="ref">Bhss_1.27</span></p>
         
         
         
         <p id="Bhss_1.28">
            
            jaya smarāśeṣa-vilāsa-vaiduṣī-<br />
            niṣṇāta-gopījana-locanāmṛta!<br />
            prāṇa-priyā-prema-dhunī-mataṅgaja!<br />
            sva-mādhurī-plāvita-loka-saṃhate
            <span class="note">Kṛṣṇa-bhāvanāmṛtam 1.29</span>
             <span class="ref">Bhss_1.28</span></p>
         
         
         
         <p id="Bhss_1.29">
            
            priyādharāsvāda-sukhe nimajjasi<br />
            prabudhyase nety ucitaṃ rasāmbudhe!<br />
            riraṃsutāyāṃ viriraṃsur eva te<br />
            kiñcādhuneyaṃ kṣaṇadā kṣaṇaṃ dyati
            <span class="note">Kṛṣṇa-bhāvanāmṛtam 1.30</span>
             <span class="ref">Bhss_1.29</span></p>
         
         
         
         <p id="Bhss_1.30">
            
            jahīhi nidrāṃ ślathayopagūhanaṃ<br />
            vrajaṃ pratiṣṭhāsuraraṃ prabho! bhava<br />
            prātar babhūvānusara sva-cāturīṃ<br />
            pracchanna-kāmatvam athorarī-kuru
            <span class="note">Kṛṣṇa-bhāvanāmṛtam 1.31</span>
             <span class="ref">Bhss_1.30</span></p>
         
         
         
         <p id="Bhss_1.31">
            
            jaya vrajānandana! nanda-cetaḥ-<br />
            payodhi-pīyūṣa-mayūkha! deva!<br />
            goṣṭheśvarī-puṇya-latā-prasūna!<br />
            prayāhi gehāya dhinu sva-bandhūn
            <span class="note">Kṛṣṇa-bhāvanāmṛtam 1.32</span>
             <span class="ref">Bhss_1.31</span></p>
         
         
         
         <p id="Bhss_1.32">
            
            gokula-bandho! jaya rasa-sindho!<br />
            jāgṛhi talpaṃ tyaja śaśi-kalpam<br />
            prīty-anukūlāṃ śrita-bhuja-mūlāṃ<br />
            bodhaya kāntāṃ rati-bhara-tāntām
            <span class="note">Govinda-līlāmṛtam 1.23</span>
             <span class="ref">Bhss_1.32</span></p>
         
         
         
         <p id="Bhss_1.33">
            
            udayaṃ prajavādayam ety aruṇas<br />
            taruṇī-nicaye sahajākaruṇaḥ<br />
            nibhṛtaṃ nilayaṃ vrajanātha! tatas<br />
            tvarito ' a kalinda-sutā-ta ataḥ
            <span class="note">Govinda-līlāmṛtam 1.24</span>
             <span class="ref">Bhss_1.33</span></p>
         
         
         
         <p id="Bhss_1.34">
            
            śārī śubhā sā'tha jagāda sūkṣma-dhīḥ<br />
            śārī yathā devana-sammata-sthitiḥ<br />
            jayeśvari! svīya-vilāsa-saubhaga-<br />
            śrī-tarṣita-śrī-mukha-mukhya-yauvate
            <span class="note">Kṛṣṇa-bhāvanāmṛtam 1.33</span>
             <span class="ref">Bhss_1.34</span></p>
         
         
         
         <p id="Bhss_1.35">
            
            kamala-mukhi! vilāsāyāsa-gāḍhālasāṅgī<br />
            svapiṣi sakhi! niśānte yat tavāyaṃ na doṣaḥ<br />
            dig iyam aruṇitaindrī kintu paśyāvir āsīt<br />
            tava sukham asahiṣṇuḥ sādhvi! candrā-sakhīva
            <span class="note">Govinda-līlāmṛtam 1.25</span>
             <span class="ref">Bhss_1.35</span></p>
         
         
         
         <p id="Bhss_1.36">
            
            śeṣe'dhunā yad-rati-vallabhāsya-<br />
            rājīva-rājan madhu-pāna-mattā<br />
            asāmprataṃ tat khalu sāmprataṃ te<br />
            prātas tato jāgarayāmy ahaṃ tvām
            <span class="note">Kṛṣṇa-bhāvanāmṛtam 1.34</span>
             <span class="ref">Bhss_1.36</span></p>
         
         
         
         <p id="Bhss_1.37">
            
            kṛṣṇo 'py anidraḥ priyayopagūḍhaḥ<br />
            kāntā'py anidrā'py amunopagūḍhā<br />
            talpāt prabhātākulam apy analpān<br />
            notthātum etan mithunaṃ śaśāka
            <span class="note">Govinda-līlāmṛtam 1.38</span>
             <span class="ref">Bhss_1.37</span></p>
         
         
         
         <p id="Bhss_1.38">
            
            kṛṣṇasya jānūpari-yantrita-san-nitambā<br />
            vakṣaḥ-sthale dhṛta-kucā vadane'rpitāsyā<br />
            kaṇṭhe niveśita-bhujā'sya bhujopadhānā<br />
            kāntā na hīṅgati manāg api labdha-bodhā
             <span class="ref">Bhss_1.38</span></p>
         
         
         
         
         <p id="Bhss_1.39">
            
            śrī-kṛṣṇa-līlā-racanāsu dakṣas<br />
            tat-prema-jānanda-viphulla-pakṣaḥ<br />
            dakṣākhya āha śrita-kuñja-kakṣaḥ<br />
            śukaḥ samadhyāpita-kīra-lakṣaḥ
            <span class="note">Govinda-līlāmṛtam 1.41</span>
             <span class="ref">Bhss_1.39</span></p>
         
         
         
         <p id="Bhss_1.40">
            
            ekaṃ prācyām aruṇa-kiraṇāpā alāyāṃ vidhatte<br />
            cakṣuḥ kānte tvaritam aparaṃ dūrage cakravākī<br />
            śaṅkākrāntās taru-kuhara-gā mūkatāṃ yānti ghūkāḥ<br />
            śaṅke bhāsvān udayam udagāt kṛṣṇa! nidrāṃ jahīhi
            <span class="note">Govinda-līlāmṛtam 1.32</span>
             <span class="ref">Bhss_1.40</span></p>
         
         
         
         <p id="Bhss_1.41">
            
            jaya jaya guṇa-sindho! preyasī-prāṇa-bandho!<br />
            vraja-sarasi-ja-bhāno! sat-kalā-ratna-sāno!<br />
            iha hi rajanī-śeṣe kiṃ manā nātha! śeṣe<br />
            samayam avakalayāpīṣyate kuñja-sayyā?
            <span class="note">Kṛṣṇāhnika-kaumudī 1.19</span>
             <span class="ref">Bhss_1.41</span></p>
         
         
         
         <p id="Bhss_1.42">
            
            ayam api ca śikhaṇḍī jāgaritvaiva khaṇḍī<br />
            kṛta-sulalita-kekaḥ kāla-niṣṭhā-vivekaḥ<br />
            pramilati tava nidrā-hānaye'dhī-daridrāḥ<br />
            śiva śiva nija-sevā-kālam ujjhanti ke vā?
            <span class="note">Kṛṣṇāhnika-kaumudī 1.24</span>
             <span class="ref">Bhss_1.42</span></p>
         
         
         
         <p id="Bhss_1.43">
            
            vṛndā-vaktrād adhigata-vidyā<br />
            sārī hārī-kṛta-bahu-padyā<br />
            rādhā-snehoccaya-madhu-mattā<br />
            tasyā nidrāpanayana-yattā
            <span class="note">Govinda-līlāmṛtam 1.33</span>
             <span class="ref">Bhss_1.43</span></p>
         
         
         
         <p id="Bhss_1.44">
            
            nidrāṃ jahīhi vijahīhi nikuñja-śayyāṃ<br />
            vāsaṃ prayāhi sakhi! nālasatāṃ prayāhi<br />
            kāntaṃ ca bodhaya na bodhaya loka-lajjāṃ<br />
            kālocitāṃ hi kṛtinaḥ kṛtim unnayanti
            <span class="note">Govinda-līlāmṛtam 1.37</span>
             <span class="ref">Bhss_1.44</span></p>
         
         
         
         <p id="Bhss_1.45">
            
            vraja-pati-tanayāṅkāsaṅgato vīta-śaṅkā<br />
            vidhu-mukhi! kim-u śeṣe nirbharaṃ rātri-śeṣe?<br />
            pramada-madhupa-puñje mā paraṃ tiṣṭha kuñje<br />
            na gaṇayasi vigarhāṃ kiṃ guruṇām anarhām?
            <span class="note">Kṛṣṇāhnika-kaumudī 1.3</span>
             <span class="ref">Bhss_1.45</span></p>
         
         
         
         <p id="Bhss_1.46">
            
            sudati! kumudinīnām aṅkam āsādya līnā<br />
            mada-madhukara-mālā kālam āsādya lolā<br />
            sarati kamalinīnāṃ rājim etām adīnāṃ<br />
            bhavati samaya eva glāni-harṣādidevaḥ
            <span class="note">Kṛṣṇāhnika-kaumudī 1.7</span>
             <span class="ref">Bhss_1.46</span></p>
         
         
         
         <p id="Bhss_1.47">
            
            viyad-atilaghu-tāraṃ tvad-vapuḥ kṣuṇṇa-hāraṃ<br />
            vigalita-kusumānāṃ varṣma śephālikānām<br />
            tritayam idam idānīm eka-rūpaṃ tadānīm<br />
            api yad api tathāpi tvad-vapuḥ śrībhir āpi
            <span class="note">Kṛṣṇāhnika-kaumudī 1.10</span>
             <span class="ref">Bhss_1.47</span></p>
         
         
         
         <p id="Bhss_1.48">
            
            tru ita-patita-muktā-hāravat te viyuktā<br />
            bhavad uḍu-tatir eṣā svalpa-mātrāvaśeṣā<br />
            cira-śayanam avekṣyārundhatī te vilakṣyā<br />
            bhavad iva parivakre paśya saptarṣi-cakre
            <span class="note">Kṛṣṇāhnika-kaumudī 1.11</span>
             <span class="ref">Bhss_1.48</span></p>
         
         
         
         <p id="Bhss_1.49">
            
            iti kala-vacanānāṃ śārikāṇāṃ śukānāṃ<br />
            rutam atiśaya-ramyaṃ śrotra-peyaṃ niśamya<br />
            vihita-śayana-bādhā sā jajāgāra rādhā<br />
            prathamam atha sa kṛṣṇaḥ svāpa-līlā-vitṛṣṇaḥ
            <span class="note">Kṛṣṇāhnika-kaumudī 1.28</span>
             <span class="ref">Bhss_1.49</span></p>
         
         
         
         <p id="Bhss_1.50">
            
            yugapad ubhaya-nidrā-bhaṅga-vidhvasta-mudrā<br />
            yugapad ubhaya-netrāpāṅga-bhaṅgī vicitrā<br />
            yugapad ubhaya-ghūrṇā-jāta-saṃkleśa-pūrṇā<br />
            bhavad ubhaya-vilokābhāvataḥ prāpta-śokā
            <span class="note">Kṛṣṇāhnika-kaumudī 1.29</span>
             <span class="ref">Bhss_1.50</span></p>
         
         
         
         <p id="Bhss_1.51">
            
            kala-kvaṇat-kaṅkaṅa-nūpuraṃ jabād<br />
            atyucchalad-gātra-yuga-cchavi-cchaṭām<br />
            vyastālakāgrāvali-veṣṭanonnamat-<br />
            tā aṅka-hāra-dyuti-dīpitānanam
            <span class="note">Kṛṣṇa-bhāvanāmṛtam 1.36</span>
             <span class="ref">Bhss_1.51</span></p>
         
         
         
         <p id="Bhss_1.52">
            
            srastāṃśukānveṣaṇa-saṃbhramodayād<br />
            itas-tato nyasta-karābja-mañjulam<br />
            śayyotthitaṃ keli-vilāsinos tayos<br />
            trailokya-lakṣmīm iva sañcikāya tam
            <span class="note">Kṛṣṇa-bhāvanāmṛtam 1.37</span>
             <span class="ref">Bhss_1.52</span></p>
         
         
         
         <p id="Bhss_1.53">
            ghūrṇālasākṣaṃ ślatha-sarva-gātraṃ<br />
            viśrasta-keśaṃ rasika-dvayaṃ tat<br />
            bhugnopaveśaṃ skhalane kathaṃ cid<br />
            anyonyam ālambanatāṃ prapede
            <span class="note">Kṛṣṇa-bhāvanāmṛtam 1.38</span>
             <span class="ref">Bhss_1.53</span></p>
         
         
         
         <p id="Bhss_1.54">
            
            
            anyonya-grathitāṅgulī-kisalayām unnīya bāhu-dvayīṃ<br />
            jṛmbhārambha-puraḥsaraṃ vidadhatī gātrasya saṃmo anam<br />
            mīlan-netram urojayor nakha-pada-vyādāna-dīnānanā<br />
            nā-nā-neti punar nakha-kṣata-dhiyā sā kṛṣṇa-pāṇī dadhe
            <span class="note">Alaṅkāra-kaustubhaḥ 5.236</span>
             <span class="ref">Bhss_1.54</span></p>
         
         
         
         <p id="Bhss_1.55">
            
            saṅgopāya pa āñcalena tanunā niḥsāri-dantāvalī-<br />
            jyotsnābhiḥ snapitena dakṣiṇa-karākṛṣṭena vaktrāmbujam<br />
            līlollāsita-kandharaṃ mṛdu-kalair vāmāṅguli-ccho ikā-<br />
            niḥsvānaiś cala-kaṅkaṇa-svana-sakhaiḥ śrī-rādhikā'jṛmbhata
            <span class="note">Alaṅkāra-kaustubhaḥ 5.237</span>
             <span class="ref">Bhss_1.55</span></p>
         
         
         
         <p id="Bhss_1.56">
            
            alasa-valitam ūrdhvī-kṛtya mūrdhopakaṇṭhe<br />
            valayitam idam anyonyena saṃsakta-pāṇi<br />
            trika-vicalana-bhaṅgi-saṅgi mo āyitāyāḥ<br />
            paridhir iva mukhendor bhāti dordvandvam asyāḥ
            <span class="note">Alaṅkāra-kaustubhaḥ 5.238</span>
             <span class="ref">Bhss_1.56</span></p>
         
         
         
         <p id="Bhss_1.57">
            
            utthāyeśaḥ sanniviṣṭo 'tha talpe<br />
            vyājān nidrā-śālinīṃ mīlitākṣīm<br />
            dorbhyāṃ kāntāṃ svāṅkam ānīya tāntāṃ<br />
            paśyaty asyā mādhurīṃ sādhurīti
            <span class="note">Govinda-līlāmṛtam 1.51</span>
             <span class="ref">Bhss_1.57</span></p>
         
         
         
         <p id="Bhss_1.58">
            
            ghūrṇāyamānekṣaṇa-khañjarī aṃ<br />
            lalā a-lolālaka-bhṛṅga-jālam<br />
            mukhaṃ prabhātābja-nibhaṃ priyāyāḥ<br />
            papau dṛśeṣat-smitam acyuto 'sau
            <span class="note">Govinda-līlāmṛtam 1.52</span>
             <span class="ref">Bhss_1.58</span></p>
         
         
         
         <p id="Bhss_1.59">
            
            saṃśliṣṭa-sarvāṅguli-bāhu-yugmam<br />
            unmathya dehaṃ parimo ayantīm<br />
            udbuddha-jṛmbhā-sphuṭa-danta-kāntim<br />
            ālokya kāntāṃ mumude mukundaḥ
            <span class="note">Govinda-līlāmṛtam 1.53</span>
             <span class="ref">Bhss_1.59</span></p>
         
         
         
         <p id="Bhss_1.60">
            
            tadaiva jṛmbhottha-radāṃśu-jāla-<br />
            māṇikya-dīpair nirarājayat kim<br />
            sa-nidram unmudra-dṛganta-lakṣmī-<br />
            rasa-jñayānyonya-vilihyamānam
            <span class="note">Kṛṣṇa-bhāvanāmṛtam 1.40</span>
             <span class="ref">Bhss_1.60</span></p>
         
         
         
         <p id="Bhss_1.61">
            
            svīyāṅkottāna-suptām uṣasi mṛdu mṛṣā rodaneṣat-smitāsyām<br />
            ardhonmuktāgra-keśāṃ vimṛdita-kusuma-srag-dharāṃ chinna-hārām<br />
            unmīlyonmīlya ghūrṇālasa-nayana-yugaṃ svānanālokanotkāṃ<br />
            kāntāṃ tāṃ keli-tāntāṃ mudam atulatamām āpa paśyan vrajenduḥ
            <span class="note">Govinda-līlāmṛtam 1.54</span>
             <span class="ref">Bhss_1.61</span></p>
         
         
         
         <p id="Bhss_1.62">
            
            hemābjāṅgyāḥ prabala-suratāyāsa-jātālasāyāḥ<br />
            kāntasyāṅke nihata-vapuṣaḥ snigdha-tāpiñcha-kānteḥ<br />
            śampākampā nava-jala-dhare sthāsnutāṃ ced adhāsyat<br />
            śrī-rādhāyāḥ sphuṭam iha tadā sāmya-kakṣām avāpsyat
            <span class="note">Govinda-līlāmṛtam 1.55</span>
             <span class="ref">Bhss_1.62</span></p>
         
         
         
         <p id="Bhss_1.63">
            
            sphuran makara-kuṇḍalaṃ madhura-manda-hāsodayaṃ<br />
            madālasa-vilocanaṃ kamala-gandhi lolālakam<br />
            mukhaṃ sva-daśana-kṣatāñjana-malīmasauṣṭhaṃ hareḥ<br />
            samīkṣya kamalekṣaṇā punar abhūd vilāsotsukā
            <span class="note">Govinda-līlāmṛtam 1.56</span>
             <span class="ref">Bhss_1.63</span></p>
         
         
         
         <p id="Bhss_1.64">
            
            parasparālokana-jāta-lajjā-<br />
            nivṛtta-cañcad-dara-kuñcitākṣam<br />
            īṣat-smitaṃ vīkṣya mukhaṃ priyāyā<br />
            uddīpta-tṛṣṇaḥ punar āsa kṛṣṇaḥ
            <span class="note">Govinda-līlāmṛtam 1.57</span>
             <span class="ref">Bhss_1.64</span></p>
         
         
         
         <p id="Bhss_1.65">
            
            vāmena cādhaḥ śira unnamayya<br />
            kareṇa tasyāś cibukaṃ pareṇa<br />
            vibhugna-kaṇṭhaḥ smita-śobhi-gaṇḍaṃ<br />
            mukhaṃ priyāyāḥ sa muhuś cucumba
            <span class="note">Govinda-līlāmṛtam 1.58</span>
             <span class="ref">Bhss_1.65</span></p>
         
         
         
         <p id="Bhss_1.66">
            
            kāntādhara-sparśa-sukhābdhi-magnā<br />
            karaṃ dhunānā dara-kuñcitākṣī<br />
            mā meti mandākṣara-sanna-kaṇṭhī<br />
            sakhī-dṛśāṃ sā mudam ātatāna
            <span class="note">Govinda-līlāmṛtam 1.59</span>
             <span class="ref">Bhss_1.66</span></p>
         
         
         
         <p id="Bhss_1.67">
            
            rūpāmṛtaṃ me tri-jagad-vilakṣaṇaṃ<br />
            niḥsīma-mādhuryam idaṃ ca yauvanam<br />
            adyaiva sāphalyam avāpa sarvathā<br />
            preyānupābhuṅktatamāṃ mudā yataḥ
            <span class="note">Kṛṣṇa-bhāvanāmṛtam 2.20</span>
             <span class="ref">Bhss_1.67</span></p>
         
         
         
         <p id="Bhss_1.68">
            
            saivaṃ vicintya kṣaṇam āha kāntaṃ<br />
            tad-akṣi-pītākhila-mādhurīkā<br />
            svāntar mudātyartha-lasad-dṛganta-<br />
            lakṣmī-vihārāyatanāsya-padmam
            <span class="note">Kṛṣṇa-bhāvanāmṛtam 2.21</span>
             <span class="ref">Bhss_1.68</span></p>
         
         
         
         <p id="Bhss_1.69">
            
            bho bho vilāsinn avadhehi yat tvayā<br />
            visrasta-veśābharaṇāsmy ahaṃ kṛtā<br />
            yāvan mad-ālyo 'nusaranti noṣasi<br />
            drutaṃ samādhitsasi tan na kiṃ punaḥ
            <span class="note">Kṛṣṇa-bhāvanāmṛtam 2.22</span>
             <span class="ref">Bhss_1.69</span></p>
         
         
         
         <p id="Bhss_1.70">
            
            sva-cāturīṃ sādhaya māṃ prasādhaya<br />
            prasādayānaṅgam abhīṣṭa-daivatam<br />
            yo 'sman mano-mandira-varty ayaṃ tvayā<br />
            bahiṣ-kṛto lakṣmabhir ebhir eva yat
            <span class="note">Kṛṣṇa-bhāvanāmṛtam 2.23</span>
             <span class="ref">Bhss_1.70</span></p>
         
         
         
         <p id="Bhss_1.71">
            
            satyaṃ bravīṣy aṅga-jam iṣṭa-devaṃ<br />
            tvad-aṅga-pīṭhe prakaṭī-bhavantam<br />
            yajāmi bhūṣāmbara-gandha-puṣpaṃ<br />
            srak-candanādyair iti tāṃ sa ūce
            <span class="note">Kṛṣṇa-bhāvanāmṛtam 2.24</span>
             <span class="ref">Bhss_1.71</span></p>
         
         
         
         <p id="Bhss_1.72">
            ittham īśvaryā vākyaṃ hi<br />
            śrutvā sevana-peśalā<br />
            tad-upayogi-vastūni<br />
            samarpayitum utsukā
             <span class="ref">Bhss_1.72</span></p>
         
         
         
         
         <p id="Bhss_1.73">
            
            dvāraṃ samunmucya manāg anāravaṃ<br />
            śanaiḥ pada-nyāsa-viśeṣa-mañjulā<br />
            nirṇīta taj-jāgaraṇātha kiṅkarī-<br />
            tatir viśaṅkā praviveśa veśma sā
            <span class="note">Kṛṣṇa-bhāvanāmṛtam 1.26</span>
             <span class="ref">Bhss_1.73</span></p>
         
         
         
         <p id="Bhss_1.74">
            
            itas tato nyasta-maṇi-pradīpān<br />
            aphulla-nīlotpala-campakābhān<br />
            vidhatta etau sva-mayūkha-vṛndair<br />
            anāvṛtair maṇḍana-mālya-celaiḥ
            <span class="note">Kṛṣṇa-bhāvanāmṛtam 1.9</span>
             <span class="ref">Bhss_1.74</span></p>
         
         
         
         <p id="Bhss_1.75">
            
            mitho daśana-vikṣatādhara-pu au vilāsālasau<br />
            nakhāṅkita-kalevarau galita-patra-lekhāśriyau<br />
            ślathāmbara-sukuntalau tru ita-hāra-puṣpa-srajau<br />
            muhur mumudire puraḥ samabhilakṣya tāḥ sva-priyau
            <span class="note">Govinda-līlāmṛtam 1.63</span>
             <span class="ref">Bhss_1.75</span></p>
         
         
         
         <p id="Bhss_1.76">
            
            athāmunā kaṅkatikāṃ śanaiḥ śanair<br />
            vikarṣatā bhānumatī-karārpitām<br />
            kacāvalī saṃstriyate sma mālatī-<br />
            mālota-veṇī-racanā-paṭīyasā
            <span class="note">Kṛṣṇa-bhāvanāmṛtam 2.25</span>
             <span class="ref">Bhss_1.76</span></p>
         
         
         
         <p id="Bhss_1.77">
            
            kastūrikā-candana-kuṅkuma-dravaiḥ<br />
            sambhāvitais tām anurāgalekhayā<br />
            cakāra mālāñcita-cāru-citrakāṃ<br />
            sa citra-cuñcur dhṛta-navya-vartikaḥ
            <span class="note">Kṛṣṇa-bhāvanāmṛtam 2.26</span>
             <span class="ref">Bhss_1.77</span></p>
         
         
         
         <p id="Bhss_1.78">
            
            tā aṅka-yugmena lavaṅga-mañjarī-<br />
            sampāditāpūrva-rucā sa cāruṇī<br />
            ānarca tasyāḥ śravaṇe navāñjane-<br />
            nānañja-kañja-pratim etad akṣinī
            <span class="note">Kṛṣṇa-bhāvanāmṛtam 2.27</span>
             <span class="ref">Bhss_1.78</span></p>
         
         
         
         <p id="Bhss_1.79">
            
            dadhāra hāraṃ ruci-mañjarīlitaṃ<br />
            yadā tadoce priyayā madoddhuram<br />
            yā khaṇḍitā candana-kañculī tvayā<br />
            vakṣojayos tāṃ na kutaś cikīrṣasi?
            <span class="note">Kṛṣṇa-bhāvanāmṛtam 2.28</span>
             <span class="ref">Bhss_1.79</span></p>
         
         
         
         <p id="Bhss_1.80">
            
            ālekhya-karmaṇy atigarva-dhāriṇīs<br />
            tās tā viśākhā-prabhṛtīr bhavat sakhīḥ<br />
            vismāpayāmy adya kuca-dvaye kṛtaiś<br />
            citrair vicitrair iti tāṃ jagāda saḥ
            <span class="note">Kṛṣṇa-bhāvanāmṛtam 2.29</span>
             <span class="ref">Bhss_1.80</span></p>
         
         
         
         <p id="Bhss_1.81">
            
            prasādhanārtha-pratipādanonmukha-<br />
            śrī-rūpa-līlā-rati-mañjarī-mukhaḥ<br />
            stana-dvayaṃ tulikayāṅkayan hari<br />
            pañceṣu-pañceṣu-śaravyatām agāt
            <span class="note">Kṛṣṇa-bhāvanāmṛtam 2.30</span>
             <span class="ref">Bhss_1.81</span></p>
         
         
         
         <p id="Bhss_1.82">
            
            pāṇiś ca kampe yadi vakra-rekhaṃ<br />
            citraṃ vilumpann urasā muhuḥ saḥ<br />
            manye smarāgniṃ dhamati sma tasyā<br />
            dhṛtīndhanaṃ dagdhu-manā vidagdhaḥ
            <span class="note">Kṛṣṇa-bhāvanāmṛtam 2.31</span>
             <span class="ref">Bhss_1.82</span></p>
         
         
         
         <p id="Bhss_1.83">
            
            kāmas tam avakalpam analpa-vaibhavaiḥ<br />
            sadyo vidhāyāniyata-sthala-sthitam<br />
            vimṛjya saṃsṛjya vikhaṇḍya khaṇḍaśas<br />
            tenaiva sollāsam ubhāv abhūṣayat
            <span class="note">Kṛṣṇa-bhāvanāmṛtam 2.32</span>
             <span class="ref">Bhss_1.83</span></p>
         
         
         
         <p id="Bhss_1.84">
            
            dāsyaś ca tāḥ phulla-dṛśāṃ kṛtārthatāṃ<br />
            mūrtāṃ cirāyābhilaṣantya eva tām<br />
            punā riraṃsū samavetya tau tato<br />
            miṣeṇa sarvā niragūhi kenacit
            <span class="note">Kṛṣṇa-bhāvanāmṛtam 2.33</span>
             <span class="ref">Bhss_1.84</span></p>
         
         
         
         <p id="Bhss_1.85">
            
            punar api ghana-ghūrṇa śrī-mukha-dvandva-yogād<br />
            acaṭula-bhujavallī-veṣṭaneneṣṭabhāsau<br />
            kṣaṇam api dara-suptyā śaṃ bhajāvetya tas tāv<br />
            anṛju-kusuma-talpe srasta-gātrāv abhūtām
            <span class="note">Kṛṣṇa-bhāvanāmṛtam 1.41</span>
             <span class="ref">Bhss_1.85</span></p>
         
         
         
         <p id="Bhss_1.86">
            
            viraha-vikalayā tac chayyayā dūnayā kiṃ<br />
            katham api dara-labdhāśleṣayā nidrayā vā<br />
            uṣasi na ca vihātuṃ hanta śaktau khagās tau<br />
            tad api vidadhurābhyāṃ vipra-yuktau svanantaḥ
            <span class="note">Kṛṣṇa-bhāvanāmṛtam 1.42</span>
             <span class="ref">Bhss_1.86</span></p>
         
         
         
         <p id="Bhss_1.87">
            
            agaṇita-kula-niṣṭhā mā nikuñje śayiṣṭhāḥ<br />
            parihara surata-ghnaṃ svāpam udgaccha śīghram<br />
            samajani saviśeṣaḥ paśya doṣāvaśeṣaḥ<br />
            kuru na gata-samādhāṃ bandhu-vargasya bādhām
            <span class="note">Kṛṣṇāhnika-kaumudī 1.4</span>
             <span class="ref">Bhss_1.87</span></p>
         
         
         
         <p id="Bhss_1.88">
            
            iyam ajani digaindrī dṛśyatāṃ devi! sāndrī-<br />
            bhavad aruṇima-dhārā tvat-pādābjānukārā<br />
            iyam api ca varākī satvarā cakravākī<br />
            parimilita rathāṅge jāta-viccheda-bhaṅge
            <span class="note">Kṛṣṇāhnika-kaumudī 1.5</span>
             <span class="ref">Bhss_1.88</span></p>
         
         
         
         <p id="Bhss_1.89">
            
            api tava mukha-śobhām āptu-kāmo 'tilobhād<br />
            aparikalita-kāmaḥ svaṃ vapus tyaktu-kāmaḥ<br />
            carama-śikhari-śṛṅgaṃ prāpya paśyaiva tuṅgaṃ<br />
            vrajati śaśadharo 'staṃ vārayed adya kas tam
            <span class="note">Kṛṣṇāhnika-kaumudī 1.6</span>
             <span class="ref">Bhss_1.89</span></p>
         
         
         
         <p id="Bhss_1.90">
            
            sumukhi! nayana-mudrāṃ muñca nirdhūya nidrāṃ<br />
            kalaya vadana-māsāṃ vidyud uddyota-bhāsām<br />
            rati-vigalita-bhūṣāṃ vyasta-paryasta-veṣāṃ<br />
            vilulita-tanum etās tvāṃ bhajantāṃ sametāḥ
            <span class="note">Kṛṣṇāhnika-kaumudī 1.9</span>
             <span class="ref">Bhss_1.90</span></p>
         
         
         
         <p id="Bhss_1.91">
            
            nija-kara-paripuṣṭā paśya seyaṃ praviṣṭā<br />
            śaśi-mukhi! lalitāṅgī sannidhau te kuraṅgī<br />
            kuru sa-kṛpam apāṅge kiñcid añcat-taraṅge<br />
            bhavatu bata kṛtārthā prītaye te samarthā
            <span class="note">Kṛṣṇāhnika-kaumudī 1.12</span>
             <span class="ref">Bhss_1.91</span></p>
         
         
         
         <p id="Bhss_1.92">
            
            nava-kiśalaya-buddhyā jātito 'ntar viśuddhyā-<br />
            ruṇa-pada-kamalaṃ te svādituṃ kṛṣṇa-kānte!<br />
            tvaritam upasarantī tvat-sakhīnāṃ vahantī<br />
            kara-sarasija-ghātaṃ yā vidhatte prayātam
            <span class="note">Kṛṣṇāhnika-kaumudī 1.13</span>
             <span class="ref">Bhss_1.92</span></p>
         
         
         
         <p id="Bhss_1.93">
            
            śaśi-mukhi! tava phelā-mātra-bhoge sakhelā<br />
            tava pada-jala-pānāmoda-mātrāvadhānā<br />
            api bhavad avalokābhāva-sañjāta-śokā<br />
            tava mukha-śaśi-bimbāloka-mātrāvalambā
            <span class="note">Kṛṣṇāhnika-kaumudī 1.14</span>
             <span class="ref">Bhss_1.93</span></p>
         
         
         
         <p id="Bhss_1.94">
            
            harir atikutukī te netra-yugmaṃ mimīte<br />
            nayana-yugam amāya-prema yasyāḥ pramāya<br />
            kim api vimala-muktā-mālayā cāru-vaktā<br />
            niyatam upamimānaḥ saṃśayaṃ nirdhunānaḥ
            <span class="note">Kṛṣṇāhnika-kaumudī 1.15</span>
             <span class="ref">Bhss_1.94</span></p>
         
         
         
         <p id="Bhss_1.95">
            
            iti nigaditavatyaḥ śārikāḥ premavatyaḥ<br />
            sukhada-pada-padārthāṃ vācam utthāpanārthām<br />
            yadi kim api viremuḥ patriṇas taṃ praṇemuḥ<br />
            samupasṛta-nikuñjāḥ prāpta-sammoda-puñjāḥ
            <span class="note">Kṛṣṇāhnika-kaumudī 1.16</span>
             <span class="ref">Bhss_1.95</span></p>
         
         
         
         <p id="Bhss_1.96">
            
            atha śayana-satṛṣṇaṃ bodhayāmāsa kṛṣṇaṃ<br />
            vitatir api śukānāṃ kṛṣṇa-harṣotsukānām<br />
            śravaṇa-sukhada-saumyaiḥ snigdha-śabdārtha-ramyaiḥ<br />
            sarasataram analpaiḥ kūjitaiḥ sīdhu-kalpaiḥ
            <span class="note">Kṛṣṇāhnika-kaumudī 1.17</span>
             <span class="ref">Bhss_1.96</span></p>
         
         
         
         <p id="Bhss_1.97">
            
            praṇaya-rasa-gabhīrāś cāru-śabdārtha-dhīrāḥ<br />
            kala-sumadhura-kaṇṭhāḥ prema-jalpeṣv akuṇṭhāḥ<br />
            sati samaya-viveke bodhayāṃ cakrur eke<br />
            na khalu bata vidagdhāḥ kārya-kāle vimugdhāḥ
            <span class="note">Kṛṣṇāhnika-kaumudī 1.18</span>
             <span class="ref">Bhss_1.97</span></p>
         
         
         
         <p id="Bhss_1.98">
            
            subhaga! rajani-śeṣe svāpa-gehe suśeṣe<br />
            tvam iti hi jananī te saṃśayaṃ svaṃ dhunīte<br />
            samayam atha viditvā jāgarārthaṃ tvaritvā<br />
            svayam iyam upagantrī sneha evātra mantrī
            <span class="note">Kṛṣṇāhnika-kaumudī 1.23</span>
             <span class="ref">Bhss_1.98</span></p>
         
         
         
         <p id="Bhss_1.99">
            
            tvam asi samaya-vettā sarva-duḥkhaika-bhettā<br />
            bhavasi bhuvana-bandhuḥ sad-guṇa-grāma-sindhuḥ<br />
            vratati-bhavana-talpaṃ mūrtiman-moda-kalpaṃ<br />
            yad api tad api muñca svasti te'smād udañca
            <span class="note">Kṛṣṇāhnika-kaumudī 1.22</span>
             <span class="ref">Bhss_1.99</span></p>
         
         
         
         
         <p id="Bhss_1.100">
            
            mada-madhupa-yuvānaḥ prāpta-doṣāvasānaḥ<br />
            cyuta-kusuma-vanāntaḥ svāpam udyātavantaḥ<br />
            dadhati katipayathyāṃ kelim ambhoja-vīthyāṃ<br />
            sati samaya-viveke ke vimuhyanti loke?
            <span class="note">Kṛṣṇāhnika-kaumudī 1.20</span>
             <span class="ref">Bhss_1.100</span></p>
         
         
         
         <p id="Bhss_1.101">
            
            kvacana mukha-viṣādaḥ kvāpi hāsa-prasādaḥ<br />
            kva ca dayita-viyogaḥ kvāpi kāntasya yogaḥ<br />
            kumuda-kamala-vīthyor vaisadṛśye'titathye<br />
            bhavati kim-u na kālaḥ kṣobha-śobhā-viśālaḥ
            <span class="note">Kṛṣṇāhnika-kaumudī 1.21</span>
             <span class="ref">Bhss_1.101</span></p>
         
         
         
         <p id="Bhss_1.102">
            
            jaya subhaga! namas te śrūyatāṃ satvaras te<br />
            cira-śayana-sapīḍaḥ kauty ayaṃ tāmra-cūḍaḥ<br />
            upanata-nija-sevā-kāla-sammoda-pīvā<br />
            nahi samaya-vidagdhaḥ kārya-kāle vimugdhaḥ
            <span class="note">Kṛṣṇāhnika-kaumudī 1.27</span>
             <span class="ref">Bhss_1.102</span></p>
         
         
         
         <p id="Bhss_1.103">
            
            atha prabudhyaiva vidhūya pakṣān<br />
            grīvāḥ samunnīya cukūjur uccaiḥ<br />
            yat kukkuṭāḥ pañca-ṣa-vāram ādau<br />
            rādhā jajāgāra tadāpta-bādhā
            <span class="note">Kṛṣṇa-bhāvanāmṛtam 1.20</span>
             <span class="ref">Bhss_1.103</span></p>
         
         
         
         <p id="Bhss_1.104">
            
            kṛṣṇāṇga-saṃśleṣa-viśeṣa-vādhinas<br />
            tān eva matveti śaśāpa sā ruṣā<br />
            are! paretāśu pareta-rā puraṃ<br />
            tatraiva kiṃ kūjata no padāyudhāḥ?
            <span class="note">Kṛṣṇa-bhāvanāmṛtam 1.21</span>
             <span class="ref">Bhss_1.104</span></p>
         
         
         
         <p id="Bhss_1.105">
            
            viśliṣya kiñcit priya-vakṣasaḥ sā<br />
            tūṣṇīṃ sthitāṃs tān upalabhya sadyaḥ<br />
            saṃśliṣya kāntaṃ dara-nidrayaiva<br />
            niṣevyamāṇā punar apy arājīt
            <span class="note">Kṛṣṇa-bhāvanāmṛtam 1.22</span>
             <span class="ref">Bhss_1.105</span></p>
         
         
         
         <p id="Bhss_1.106">
            
            jālād atho dṛk-sapharī tad-ālayo<br />
            lāvaṇya-vanyā bhṛśam anvaśīlayan<br />
            krīṇanti yāḥ prāṇa-parārddha-koṭibhis<br />
            tayoḥ pramodottha-ruci-cchaṭā-kaṇam
            <span class="note">Kṛṣṇa-bhāvanāmṛtam 2.1</span>
             <span class="ref">Bhss_1.106</span></p>
         
         
         
         <p id="Bhss_1.107">
            
            ūce viśākhā kalayāli! kāntau<br />
            niraṃśukāv aṃśuka-puñja-mañjū<br />
            vihāriṇāv apy atihāriṇau svair<br />
            aṅgair anaṅgair alasau lasantau
            <span class="note">Kṛṣṇa-bhāvanāmṛtam 2.2</span>
             <span class="ref">Bhss_1.107</span></p>
         
         
         
         <p id="Bhss_1.108">
            
            anaṅgadau keli-vaśād anaṅgadau<br />
            nirañjanau hanta mitho nirañjanau<br />
            visrasta-rāgādharatābhilakṣitau<br />
            viprastarāgādharatābhilakṣitau
            <span class="note">Kṛṣṇa-bhāvanāmṛtam 2.3</span>
             <span class="ref">Bhss_1.108</span></p>
         
         
         
         <p id="Bhss_1.109">
            
            athāvabhāṣe lalitā'vadhāryatāṃ<br />
            jayaḥ smarājau katarāśrito dvayoḥ<br />
            babhūva daṣṭādharayoḥ kaca-graha-<br />
            vyākṣipta-mūrdhnor nakhara-kṣatorasoḥ
            <span class="note">Kṛṣṇa-bhāvanāmṛtam 2.4</span>
             <span class="ref">Bhss_1.109</span></p>
         
         
         
         <p id="Bhss_1.110">
            
            hṛdo 'nurāgaṃ kuca-kuṅkuma-cchalān-<br />
            nyadhatta rādhācyuta-pāda-padmayoḥ<br />
            yāvad ravārakta-tarālako dadhau<br />
            mūrdhnaiva so 'syāḥ padayos tam ujjvalam
            <span class="note">Kṛṣṇa-bhāvanāmṛtam 2.5</span>
             <span class="ref">Bhss_1.110</span></p>
         
         
         
         <p id="Bhss_1.111">
            
            itthaṃ kṣaṇaṃ tāvad alakṣitāṅgyo<br />
            nīcaiḥ svaraṃ tāv anuvarṇayantyaḥ<br />
            bhāgyaṃ svam evātisabhājayantyo<br />
            mamajjur ānanda-mahodadhau tāḥ
            <span class="note">Kṛṣṇa-bhāvanāmṛtam 2.6</span>
             <span class="ref">Bhss_1.111</span></p>
         
         
         
         <p id="Bhss_1.112">
            
            tataḥ punas tān atha i ibhādī-<br />
            nūtkūjataḥ prāha vidhūta-tandrā<br />
            haṃho! kṣamadhvaṃ śayituṃ kṣaṇaṃ me<br />
            datteti sā mo ayad aṅgam īṣat
            <span class="note">Kṛṣṇa-bhāvanāmṛtam 1.23</span>
             <span class="ref">Bhss_1.112</span></p>
         
         
         
         <p id="Bhss_1.113">
            
            kādamba-kāraṇḍava-haṃsa-sārasāḥ<br />
            kapota-śārī-śuka-keki-kokilāḥ<br />
            jaguḥ kalaṃ kelivanī-jala-sthala-<br />
            pracāriṇaḥ kṛṣṇa-kathāmṛtopamam
            <span class="note">Kṛṣṇa-bhāvanāmṛtam 1.24</span>
             <span class="ref">Bhss_1.113</span></p>
         
         
         
         <p id="Bhss_1.114">
            
            prabuddhya kāntau yugapad yathā rujaṃ<br />
            viśleṣajām ūhatur aṅga-mo anāt<br />
            cāmpeya-nīlābja-dhanus tviṣau tathā<br />
            sāndropagūhena mudaṃ ca vakṣasoḥ
            <span class="note">Kṛṣṇa-bhāvanāmṛtam 1.25</span>
             <span class="ref">Bhss_1.114</span></p>
         
         
         
         <p id="Bhss_1.115">
            
            athāsyā vayasyāḥ pramodāt smitāsyāḥ<br />
            sakhīṃ tāṃ hasantyo mithaḥ prerayantyaḥ<br />
            saśaṅkāḥ samantāt prabhātād durantāt<br />
            praviṣṭā nikuñjaṃ saśabdāli-puñjam
            <span class="note">Govinda-līlāmṛtam 1.60</span>
             <span class="ref">Bhss_1.115</span></p>
         
         
         
         <p id="Bhss_1.116">
            
            abhilakṣya sakhīr vihasad- vadanāḥ<br />
            savidhopagatā vicalan-nayanāḥ<br />
            dayitāya mudaṃ dviguṇaṃ dadatī<br />
            dayitoruyugād udatiṣṭha-diyam
            <span class="note">Govinda-līlāmṛtam 1.61</span>
             <span class="ref">Bhss_1.116</span></p>
         
         
         
         <p id="Bhss_1.117">
            
            tvarotthitā sambhrama-saṃgṛhīta-<br />
            pītottarīyeṇa vapuḥ pidhāya<br />
            pārśve priyasyopaviveśa rādhā<br />
            salajjam āsāṃ mukham īkṣamāṇā
            <span class="note">Govinda-līlāmṛtam 1.62</span>
             <span class="ref">Bhss_1.117</span></p>
         
         
         
         <p id="Bhss_1.118">
            
            athānuraktāly anumodanāñcitā<br />
            mudā tayor aidhata rūpa-mañjarī<br />
            saiva svayaṃ keli-vilāsinor dvayos<br />
            tadātva-ramyāpacitau paṭīyasī
            <span class="note">Kṛṣṇa-bhāvanāmṛtam 2.7</span>
             <span class="ref">Bhss_1.118</span></p>
         
         
         
         <p id="Bhss_1.119">
            
            pṛṣṭhopadhānaṃ nidadhe kayācana<br />
            pyadhād athānyā mṛdulāṃśukena tau<br />
            pīyūṣa-va y-ārpitayāsyayoḥ parā<br />
            nirasya ghūrṇāṃ vikasad dṛśau vyadhāt
            <span class="note">Kṛṣṇa-bhāvanāmṛtam 2.9</span>
             <span class="ref">Bhss_1.119</span></p>
         
         
         
         <p id="Bhss_1.120">
            
            kācit prasūnāmbu-darārdra-vāsasā<br />
            vyatyasta-rāgāñjana-yāvakādikam<br />
            mṛṣṭvā pratisvekṣaṇa-siddhaye tayor<br />
            mukha-dvayaṃ darpaṇatāṃ nināya kim
            <span class="note">Kṛṣṇa-bhāvanāmṛtam 2.16</span>
             <span class="ref">Bhss_1.120</span></p>
         
         
         
         <p id="Bhss_1.121">
            
            tāmbūla-vī īr nidadhe parāsminn<br />
            ekā pa imnā maṇi-dīpa-pālyā<br />
            tan-maṅgalārātrikam āśu cakre<br />
            nīrājayanty eva nijāsu-lakṣaiḥ
            <span class="note">Kṛṣṇa-bhāvanāmṛtam 2.17</span>
             <span class="ref">Bhss_1.121</span></p>
         
         
         
         <p id="Bhss_1.122">
            
            madhye'cyutāṅga-ghana-kuṅkuma-paṅka-digdhaṃ<br />
            rādhāṅghri-yāvaka-vicitrita-pārśva-yugmam<br />
            sindūra-candana-kaṇāñjana-bindu-citraṃ<br />
            talpaṃ tayor diśati keli-viśeṣam ābhyaḥ
            <span class="note">Govinda-līlāmṛtam 1.64</span>
             <span class="ref">Bhss_1.122</span></p>
         
         
         
         <p id="Bhss_1.123">
            
            pramliṣṭa-puṣpoccaya-sanniveśāṃ<br />
            tāmbūla-rāgāñjana-citritāṅgīm<br />
            vyaktībhavat-kānta-vilāsa-cihnāṃ<br />
            śayyām apaśyan svasakhīm ivālyaḥ
            <span class="note">Govinda-līlāmṛtam 1.65</span>
             <span class="ref">Bhss_1.123</span></p>
         
         
         
         <p id="Bhss_1.124">
            
            kvacana ghusṛṇa-paṅkaḥ kvāpi sindūrajo 'ṅkaḥ<br />
            kṣata-viraha-vipakṣa-prasnutāsṛk-sapakṣaḥ<br />
            kvacana kusuma-dāma-cchinna-kodaṇḍa-dhāma<br />
            kva ca vilulita-hāraś chinna-maurvī-prakāraḥ
            <span class="note">Kṛṣṇāhnika-kaumudī 1.38</span>
             <span class="ref">Bhss_1.124</span></p>
         
         
         
         <p id="Bhss_1.125">
            
            kvacana mṛgamadāṅkāḥ kutracit kajjalāṅkāḥ<br />
            smara-narapati-danti-ccheda-kalpāḥ sphuranti<br />
            sa hi ratiraṇa-raṅgaḥ kautukodyat-taraṅgaḥ<br />
            samajani sumukhīnām āgatānāṃ sakhīnām
            <span class="note">Kṛṣṇāhnika-kaumudī 1.39</span>
             <span class="ref">Bhss_1.125</span></p>
         
         
         
         <p id="Bhss_1.126-127">
            
            vakṣaḥ svaṃ darśayaṃs tābhyo<br />
            dṛg bhaṅgyovāca tā hariḥ<br />
            didṛkṣuḥ svapriyā-vaktra-<br />
            bhāva-śābalya-mādhurīm<br />
            vidhuṃ prayāsyantam avekṣya kāntaṃ<br />
            viśleṣa-bhītoṣasi paśyatālyaḥ<br />
            didṛkṣayevāmbara-citra-pa yāṃ<br />
            rādhendulekhā-śatam ālilekha
            <span class="note">Govinda-līlāmṛtam 1.67-68</span>
             <span class="ref">Bhss_1.126-127</span></p>
         
         
         
         <p id="Bhss_1.128">
            iti nigadati kṛṣṇe vīkṣya sāgre vayasyāḥ<br />
            prahasita-vadanās tāḥ saṅkucal lola-netrā<br />
            vikasad amala-gaṇḍaṃ dolitārecita-bhrūḥ<br />
            priyam anṛju-kaṭākṣaiḥ paśyati sma ghnatīva
            <span class="note">Govinda-līlāmṛtam 1.69</span>
             <span class="ref">Bhss_1.128</span></p>
         
         
         
         <p id="Bhss_1.129">
            
            helollāsādara-mukulitā vāspa-sāndrāruṇāntā<br />
            lajjā-śaṅkā-capala-cakitā bhaṅgurerṣyābhareṇa<br />
            smera-smerā dayita-vadanālokanotphulla-tārā<br />
            rādhā-dṛṣṭir dayita-nayanānandam uccair vyatānīt
            <span class="note">Govinda-līlāmṛtam 1.70</span>
             <span class="ref">Bhss_1.129</span></p>
         
         
         
         <p id="Bhss_1.130">
            
            itthaṃ mithaḥ prema-sukhābdhi-magnayoḥ<br />
            pragetanīṃ vibhrama-mādhurīṃ tayoḥ<br />
            nipīya sakhyaḥ pramadonmadās tadā<br />
            tadātva-yogyācaraṇaṃ visasmaruḥ
            <span class="note">Govinda-līlāmṛtam 1.71</span>
             <span class="ref">Bhss_1.130</span></p>
         
         
         
         <p id="Bhss_1.131">
            
            vilokya līlāmṛta-sindhu-magnau<br />
            tau tāḥ sakhīś ca praṇayonmadāndhāḥ<br />
            vṛndā prabhātodaya-jāta-śaṅkā<br />
            nijeṅgita-jñāṃ nidideśa sārīm
            <span class="note">Govinda-līlāmṛtam 1.72</span>
             <span class="ref">Bhss_1.131</span></p>
         
         
         
         <p id="Bhss_1.132">
            
            guru-lajjā-bhartṛ-bhīti-<br />
            loka-hāsa-nivārikā<br />
            śubhākhyā sārikā prāha<br />
            rādhikā-bodha-sādhikā
            <span class="note">Govinda-līlāmṛtam 1.73</span>
             <span class="ref">Bhss_1.132</span></p>
         
         
         
         <p id="Bhss_1.133">
            
            āgantā grāhayitvā tava patir adhunā goṣṭhataḥ kṣīra-bhārān<br />
            uttiṣṭhottiṣṭha rādhe tad iha kuru gṛhe maṅgalāṃ vāstu-pūjāma<br />
            itthaṃ yāvad dhavāmbā tava nahi śayanād utthitā vāvadīti<br />
            tāvac chayyā-niketaṃ vraja sakhi nibhṛtaṃ kuñjataḥ kañja-netre!!
            <span class="note">Govinda-līlāmṛtam 1.74</span>
             <span class="ref">Bhss_1.133</span></p>
         
         
         
         <p id="Bhss_1.134">
            
            śaṅkā-paṅkā-kalita-hṛdayā śaṅkate'syā dhavāmbā<br />
            chidrānveṣī patir atika uḥ sārthanāmābhimanyuḥ<br />
            ruṣṭābhīkṣṇaṃ parivadati sā hā nanandāpi mandā<br />
            prātar-jātaṃ tad api saralāṃ kṛṣṇa naināṃ jahāsi
            <span class="note">Govinda-līlāmṛtam 1.77</span>
             <span class="ref">Bhss_1.134</span></p>
         
         
         
         <p id="Bhss_1.135">
            
            sārī-vaco-mandara-śaila-pāta-<br />
            saṃkṣubdha-hṛd-dugdha-payodhir eṣā<br />
            athodbhraman netra-navīna-mīnā<br />
            viyoga-dīnā śayanād udasthāt
            <span class="note">Govinda-līlāmṛtam 1.78</span>
             <span class="ref">Bhss_1.135</span></p>
         
         
         
         <p id="Bhss_1.136">
            
            kṛṣṇo 'pi kāntaṃ vṛṣabhānu-jāyāḥ<br />
            paśyan mukhaṃ bhīti-vilola-netram<br />
            nīlaṃ sucīnaṃ dayitā-nicolaṃ<br />
            gṛhṇan svatalpāt tvarayodatiṣṭhat
            <span class="note">Govinda-līlāmṛtam 1.79</span>
             <span class="ref">Bhss_1.136</span></p>
         
         
         
         <p id="Bhss_1.137">
            
            parivartita-saṃvyānau<br />
            mithas tāv atha śaṅkitau<br />
            paraspara-karālambau<br />
            niragātāṃ nikuñjataḥ
            <span class="note">Govinda-līlāmṛtam 1.80</span>
             <span class="ref">Bhss_1.137</span></p>
         
         
         
         <p id="Bhss_1.138">
            
            rādhā-pāṇiṃ savye'savye<br />
            pāṇau bibhrad veṇuṃ kṛṣṇaḥ<br />
            reje kuñjān niryan yadvad<br />
            vidyun-mālāśliṣṭāmbhodaḥ
            <span class="note">Govinda-līlāmṛtam 1.81</span>
             <span class="ref">Bhss_1.138</span></p>
         
         
         
         <p id="Bhss_1.139">
            
            haimaṃ bhṛṅgāram ekā vyajanam atha parā svarṇa-daṇḍaṃ dadhānā<br />
            kāpy ādarśaṃ sudarśaṃ ghusṛṇa-malayajā'matram anyā vicitram<br />
            kācit tāmbūla-pātraṃ maṇi-citam aparā sārikāṃ pañjarasthām<br />
            itthaṃ sakhyaḥ kiyat yāḥ pramudita-hṛdayā niryayuḥ kuñja-gehāt
            <span class="note">Govinda-līlāmṛtam 1.82</span>
             <span class="ref">Bhss_1.139</span></p>
         
         
         
         <p id="Bhss_1.140">
            
            māhendra-kānta-cchadanaṃ sakāñcanaṃ<br />
            dāntaṃ sasindūra-samudgakaṃ parā<br />
            āpanna-satvā-kuca-ku malopamaṃ<br />
            kuñjād gṛhītvā niragān mṛdu-smitā
            <span class="note">Govinda-līlāmṛtam 1.83</span>
             <span class="ref">Bhss_1.140</span></p>
         
         
         
         <p id="Bhss_1.141">
            
            āśleṣa-sañchinna-guṇāt paricyutaṃ<br />
            hārāl lasan-mauktika-sañcayaṃ mudā<br />
            vicitya kācit svapa āñcale dṛḍhaṃ<br />
            nibadhnatī kuñja-gṛhād viniryayau
            <span class="note">Govinda-līlāmṛtam 1.84</span>
             <span class="ref">Bhss_1.141</span></p>
         
         
         
         <p id="Bhss_1.142">
            
            tā aṅkaṃ keli-vibhraṣṭaṃ<br />
            talpād ādāya satvarā<br />
            nirgatya sveśvarī-karṇe<br />
            yuyoja rati-mañjarī
            <span class="note">Govinda-līlāmṛtam 1.85</span>
             <span class="ref">Bhss_1.142</span></p>
         
         
         
         <p id="Bhss_1.143">
            
            talpa-prāntād upādāya<br />
            kañculīṃ rūpa-mañjarī<br />
            priyanarma-sakhī sakhyai<br />
            nirgatya nibhṛtaṃ dadau
            <span class="note">Govinda-līlāmṛtam 1.86</span>
             <span class="ref">Bhss_1.143</span></p>
         
         
         
         <p id="Bhss_1.144">
            
            patadgrāham upādāya<br />
            dāsikā guṇa-mañjarī<br />
            tāmbūlaṃ carvitaṃ tābhyo<br />
            vibhajantī bahir yayau
            <span class="note">Govinda-līlāmṛtam 1.87</span>
             <span class="ref">Bhss_1.144</span></p>
         
         
         
         <p id="Bhss_1.145">
            
            mañjulālī tayor aṅgāc<br />
            cyuta-mālyānulepanam<br />
            talpād ādāya sarvābhyaḥ<br />
            prayacchantī vinirgatā
            <span class="note">Govinda-līlāmṛtam 1.88</span>
             <span class="ref">Bhss_1.145</span></p>
         
         
         
         <p id="Bhss_1.146">
            
            vilokyāgre meghāmbara-vṛta-śarīraṃ priyatamaṃ<br />
            vayasyāṃ tāṃ pītāmbara-parivṛtāṅgīṃ pramuditām<br />
            hasantyas tāḥ sakhyaḥ kara-pihita-mukhyaḥ pratidiśaṃ<br />
            diśantyaś cānyonyaṃ ku ila-cala-dṛgbhir mumudire
            <span class="note">Govinda-līlāmṛtam 1.89</span>
             <span class="ref">Bhss_1.146</span></p>
         
         
         
         <p id="Bhss_1.147">
            
            samīkṣya tāsāṃ parihāsa-bhaṅgīm<br />
            anyonya-vaktrārpita-phulla-netrau<br />
            samucchalat-prema-sukhābdhi-magnau<br />
            citrārpitāṅgāv iva tāv abhūtām
            <span class="note">Govinda-līlāmṛtam 1.90</span>
             <span class="ref">Bhss_1.147</span></p>
         
         
         
         <p id="Bhss_1.148">
            
            ghanaśyāmaṃ cīnaṃ vasanam abhilīnaṃ priya-tanau<br />
            kṣamā nāsīt kāntā svam api paricetuṃ ghana-rucau<br />
            svam ajñāsīt sphītaṃ harir api na pītaṃ priyatamā-<br />
            tanau līnaṃ cīnaṃ kanaka-ruci kambāv iva payaḥ
            <span class="note">Govinda-līlāmṛtam 1.91</span>
             <span class="ref">Bhss_1.148</span></p>
         
         
         
         <p id="Bhss_1.149">
            
            tayor līlā-sudhā-pāna-<br />
            pratyūhāmarṣa-saṅkulā<br />
            nindanty aruṇam udyantam<br />
            athāha lalitā sakhīm
            <span class="note">Govinda-līlāmṛtam 1.92</span>
             <span class="ref">Bhss_1.149</span></p>
         
         
         
         <p id="Bhss_1.150">
            
            ūṣasi vara-vadhūnāṃ paśya rādhe'ruṇo 'yaṃ<br />
            ramaṇa-sahita-līlā-bhaṅgataḥ pāpa-rugbhiḥ<br />
            galita-pada-yugo 'py adyāpi tan no jahāti<br />
            dhruvam iti vacanaṃ yad-dustyajaḥ sva-svabhāvaḥ
            <span class="note">Govinda-līlāmṛtam 1.93</span>
             <span class="ref">Bhss_1.150</span></p>
         
         
         
         <p id="Bhss_1.151-152">
            aruṇāruṇe nidadhatī tato 'mbare<br />
            rati-keli-bhaṅgaja-ruṣā'ruṇāṃ dṛśam<br />
            lalitopahāsa-janita-smitānanā<br />
            vṛṣabhānujāha mṛdu-mañjubhāṣiṇī<br />
            anūrur apy astamayan kṣaṇārddhān<br />
            nabho vilaṅghyodayam eti so 'yam<br />
            cet sorum enaṃ sa vidhir vyadhāsyad<br />
            vārttāpi rātrer na tadābhaviṣyat
            <span class="note">Govinda-līlāmṛtam 1.94-95</span>
             <span class="ref">Bhss_1.151-152</span></p>
         
         
         
         <p id="Bhss_1.153-154">
            
            manoramāṃ vīkṣya vibhāta-lakṣmīṃ<br />
            nipīya tasyā vacanāsavaṃ ca<br />
            mudonmanā vismṛta-goṣṭha-yānaḥ<br />
            prāṇeśvarīṃ tām avadan mukundaḥ<br />
            inaṃ prabhātopagataṃ samīkṣya<br />
            kānteva kāntāntara-bhukta-kāntam<br />
            paśyānya-dik-saṅga-kaṣāyitāṅgaṃ<br />
            prācīyam īrṣyāruṇiteva jātā
            <span class="note">Govinda-līlāmṛtam 1.96-97</span>
             <span class="ref">Bhss_1.153-154</span></p>
         
         
         
         <p id="Bhss_1.155">
            
            paśyonmatte dvijeśo 'py akhila-jana-tama-stoma-hantāpi śāntaḥ<br />
            kānto 'yaṃ te samantāt sapadi nipatito vāruṇīṃ saṃniṣevya<br />
            itthaṃ svīyena-saṅga-pramudita-nalinī-hāsa-sañjāta-lajjā<br />
            śaṅke vaktraṃ pidhatte hy uṣasi kumudinī saṅkucadbhir dalaiḥ svaiḥ
            <span class="note">Govinda-līlāmṛtam 1.98</span>
             <span class="ref">Bhss_1.155</span></p>
         
         
         
         <p id="Bhss_1.156">
            
            dṛṣṭvā tamaḥ-kṣayam amī vidhunānyapuṣṭā<br />
            naktaṃ tamaś-caya-nibhāś cakitāḥ prabhāte<br />
            mitraṃ tad-āśrayatayā tamasā carantīṃ<br />
            grastaṃ kuhūr iti kuhūṃ svagirāhvayanti
            <span class="note">Govinda-līlāmṛtam 1.99</span>
             <span class="ref">Bhss_1.156</span></p>
         
         
         
         <p id="Bhss_1.157">
            
            vasanta-kānta-saṃsarga-<br />
            jātānanda-bharā avī<br />
            kapotī-ghūtkṛti-miṣāt<br />
            śītkarotīva sonmadā
            <span class="note">Govinda-līlāmṛtam 1.100</span>
             <span class="ref">Bhss_1.157</span></p>
         
         
         
         <p id="Bhss_1.158">
            
            paśyānusarati cañcala-bhṛṅgaḥ<br />
            kairaviṇī-kula-keli-piśaṅgaḥ<br />
            nalinī-koṣe niśi kṛta-saṅgāṃ<br />
            bhṛṅgīṃ śaśimukhi! kṛta-natibhaṅgām
            <span class="note">Govinda-līlāmṛtam 1.101</span>
             <span class="ref">Bhss_1.158</span></p>
         
         
         
         <p id="Bhss_1.159">
            
            kāntam āyāntam āśaṅkyā-<br />
            ruṇāṃśu-dviguṇāruṇam<br />
            kokī koka-nadaṃ cañcvā<br />
            cumbaty ānanda-vihvalā
            <span class="note">Govinda-līlāmṛtam 1.102</span>
             <span class="ref">Bhss_1.159</span></p>
         
         
         
         <p id="Bhss_1.160">
            
            kalasvanākhyaḥ kalakaṇṭhi! haṃsaḥ<br />
            samīkṣya nau sammada-phulla-pakṣaḥ<br />
            riraṃsum apy eṣa visṛjya haṃsīṃ<br />
            ta aṃ ta inyāḥ purataḥ sameti
            <span class="note">Govinda-līlāmṛtam 1.103</span>
             <span class="ref">Bhss_1.160</span></p>
         
         
         
         <p id="Bhss_1.161">
            
            svasahacara-visṛṣṭaṃ svāmibhuktaṃ mṛṇālaṃ<br />
            madakala-kalakaṇṭhī vibhratī paśya cañcvā<br />
            ramaṇam anu sameti tvan mukhābjārpitākṣī<br />
            sarasija-mukhi nāmnā tuṇḍiketī marālī
            <span class="note">Govinda-līlāmṛtam 1.104</span>
             <span class="ref">Bhss_1.161</span></p>
         
         
         
         <p id="Bhss_1.162">
            
            malaya-śikhara-cārī paṅkajāmoda-dhārī<br />
            vratati-na a-kumārī-lāsya-śikṣādhikārī<br />
            vahati jala-vihārī vāyur āyāsa-dārī<br />
            sa ramaṇa-vara-nārī-sveda-jālāpahārī
            <span class="note">Govinda-līlāmṛtam 1.105</span>
             <span class="ref">Bhss_1.162</span></p>
         
         
         
         <p id="Bhss_1.163">
            
            itīśayoḥ sumadhura-vāg vilāsayoḥ<br />
            samīkṣya tāṃ svabhavana-yāna-vismṛtam<br />
            sakhīś ca tāḥ smita-rucirā mudonmadā<br />
            vaneśvarī divasa-bhiyāsa sonmanāḥ
            <span class="note">Govinda-līlāmṛtam 1.106</span>
             <span class="ref">Bhss_1.163</span></p>
         
         
         
         <p id="Bhss_1.164">
            
            kāntā udīyur vikasan mukhendavo<br />
            rātrir gatā cāstam apāsta-candrikā<br />
            vilāsa-bhaṅgaḥ katham astu nāstu vā<br />
            kṣaṇaṃ hṛdaiveti parāmamarśa sā
            <span class="note">Kṛṣṇa-bhāvanāmṛtam 2.56</span>
             <span class="ref">Bhss_1.164</span></p>
         
         
         
         <p id="Bhss_1.165">
            
            tamāṃsya naśyann abhito yathā yathā<br />
            tadā prakāśaś ca yathā yathaidhata<br />
            tathā tathā hṛd-rujam eva sānvabhūd<br />
            vrajasya rītiṃ śrutayo 'pi no viduḥ
            <span class="note">Kṛṣṇa-bhāvanāmṛtam 2.57</span>
             <span class="ref">Bhss_1.165</span></p>
         
         
         
         <p id="Bhss_1.166">
            
            atha vṛndeṅgitābhijñā<br />
            samaya-jñā taru-sthitā<br />
            padyam udyotayāmāsa<br />
            kakkha ī vṛddha-marka ī
            <span class="note">Govinda-līlāmṛtam 1.107</span>
             <span class="ref">Bhss_1.166</span></p>
         
         
         
         <p id="Bhss_1.167">
            
            raktāmbarā satāṃ vandyā<br />
            prātaḥ-sandhyā tapasvinī<br />
            ūrdhva-prasarpad arkāṃśur<br />
            jaṭileyam upasthitā
            <span class="note">Govinda-līlāmṛtam 1.108</span>
             <span class="ref">Bhss_1.167</span></p>
         
         
         
         <p id="Bhss_1.168">
            
            ākarṇya tābhir jaṭileti varṇa-<br />
            trayīṃ vivarṇatvam adhāri sadyaḥ<br />
            vilāsa-ratnākaram udbhavantī<br />
            śaṅkaiva tāsāṃ culukī-cakāra
            <span class="note">Kṛṣṇa-bhāvanāmṛtam 2.60</span>
             <span class="ref">Bhss_1.168</span></p>
         
         
         
         <p id="Bhss_1.169">
            
            pathi piśuna-matibhyaḥ śaṅkamānau gurubhyaḥ<br />
            cala-cakita-taraṅgau nikṣipantāv apāṅgau<br />
            parama-guṇa-gabhīrau kāma-saṃgrāma-dhīrau<br />
            yayatū rati-vitandrau rādhikā-kṛṣṇacandrau
            <span class="note">Kṛṣṇāhnika-kaumudī 1.42</span>
             <span class="ref">Bhss_1.169</span></p>
         
         
         
         <p id="Bhss_1.170">
            
            na pathi na bhavane vā lakṣitau tau vane vā<br />
            sahaja-sad-anuraktyā svīyayānanda-śaktyā<br />
            parijana-nayanānām utsavānādadhānāv<br />
            atha pathi viharantau rejatur loka-kāntau
            <span class="note">Kṛṣṇāhnika-kaumudī 1.43</span>
             <span class="ref">Bhss_1.170</span></p>
         
         
         
         <p id="Bhss_1.171">
            
            bhraśyad dukūla-cikura-srajam unnayantau<br />
            bhītau pṛthag gahana-vartmani cāpayāntau<br />
            tau vīkṣya bhīti-taralau jaṭileti nāmnā<br />
            sakhyas tatas tata itaś cakitā nirīyuḥ
            <span class="note">Govinda-līlāmṛtam 1.110</span>
             <span class="ref">Bhss_1.171</span></p>
         
         
         
         <p id="Bhss_1.172">
            
            vāme candrāvali-parijanān ghoṣa-vṛddhān purastāt<br />
            kṛṣṇaḥ paścāt ku ila-jaṭilām āgatāṃ manyamānaḥ<br />
            yāntīṃ kāntāṃ sabhaya-caṭulāṃ dakṣiṇe draṣṭum utkaś<br />
            cañcad-grīvaṃ diśi diśi dṛśau prerayan goṣṭham āyāt
            <span class="note">Govinda-līlāmṛtam 1.111</span>
             <span class="ref">Bhss_1.172</span></p>
         
         
         
         <p id="Bhss_1.173">
            
            mlānām utkṣipya mālāṃ tru ita-maṇisaraḥ kajjalaṃ vibhrad oṣṭhe<br />
            saṃkīrṇāṅgo nakhāṅkair diśi diśi vikiran ghūrṇite netra-padme<br />
            paśya mlānāṅga-yaṣṭiḥ sphuṭam aparicito gopa-goṣṭhībhir agre<br />
            goṣṭhe goṣṭhendra-sūnuḥ praviśati rajanau dhvaṃsam āsādayantyām
            <span class="note">Stava-mālā, Kuñja-bhaṅga 2</span>
             <span class="ref">Bhss_1.173</span></p>
         
         
         
         <p id="Bhss_1.174">
            
            anugatā jaṭilety abhiśaṅkinī<br />
            guru-nitamba-kucodvahanākulā<br />
            druta-vilambita-valgu yayau vrajaṃ<br />
            kara-dhṛtāmbara-keśacayeśvarī
            <span class="note">Govinda-līlāmṛtam 1.112</span>
             <span class="ref">Bhss_1.174</span></p>
         
         
         
         <p id="Bhss_1.175">
            
            na vyālād api sambibheti purataḥ sthāṇor yathā dūrato<br />
            nodvignā kari-garjitād api yathā kākāvalī-nisvanāt<br />
            naiveyaṃ timire'pi muhyati-tarāṃ kāmaṃ prakāśe yathā<br />
            tan manye virahe'pi naiva vidhurā kāntasya yoge yathā
            <span class="note">Jagannātha-vallabha-nāṭakam 5.34</span>
             <span class="ref">Bhss_1.175</span></p>
         
         
         
         <p id="Bhss_1.176">
            
            bhayānurāgoccaya-dhūmra-lola-dṛk-<br />
            tiras-kariṇyā pihite manorathe<br />
            nije niveśyaiva hi rūpa-mañjarī<br />
            gṛhaṃ ninīṣuḥ pathi tāṃ tad anvayāt
            <span class="note">Govinda-līlāmṛtam 1.113</span>
             <span class="ref">Bhss_1.176</span></p>
         
         
         
         <p id="Bhss_1.177">
            
            itas-tataḥ kṣipta-calekṣaṇāśugair<br />
            bhī-dustha-hṛd-vṛtti-cayair bha air iva<br />
            agresarais tāṃ rati-mañjarī ca sā<br />
            nivārayanty anya-janāṃs tadānvayāt
            <span class="note">Govinda-līlāmṛtam 1.114</span>
             <span class="ref">Bhss_1.177</span></p>
         
         
         
         <p id="Bhss_1.178">
            
            tābhir vṛtā vraja-janair avilokitaiva<br />
            veśma praviśya nija-talpam athādhyatiṣṭhat<br />
            preyo-viyoga-vidhurā hi sakhīm athāsau<br />
            hṛd-vedanāṃ prakaṭam āha sagadgadāśru
            <span class="note">Kṛṣṇa-bhāvanāmṛtam 2.80</span>
             <span class="ref">Bhss_1.178</span></p>
         
         
         
         <p id="Bhss_1.179">
            
            niḥsārya gehāl lalite'dhunaiva māṃ<br />
            praveśayasy apy adhunaiva tat punaḥ<br />
            kṛṣṇāṅga-saṅgāmṛta-sindhu-majjana-<br />
            pralobhanaivādya vṛthā kṛtā tvayā
            <span class="note">Kṛṣṇa-bhāvanāmṛtam 2.76</span>
             <span class="ref">Bhss_1.179</span></p>
         
         
         
         <p id="Bhss_1.180">
            
            astācalaṃ yann adhunā vyaloki yaḥ<br />
            sa tigma-raśmiḥ sakhi! pūrva-parvatam<br />
            āroḍhum ākāṅkṣati kiṃ vibhāvarī<br />
            kha-puṣpatām adyatanī jagāma kim?
            <span class="note">Kṛṣṇa-bhāvanāmṛtam 2.77</span>
             <span class="ref">Bhss_1.180</span></p>
         
         
         
         <p id="Bhss_1.181">
            
            dhiṅ me śrutiṃ dhig rasanāṃ dṛśaṃ ca dhik<br />
            sadātanautkaṇṭhya-bhara-jvarāturam<br />
            prāpur na pātuṃ lavam apy amuṣya yāḥ<br />
            sausvarya-saurasya-surūpatāmṛtam
            <span class="note">Kṛṣṇa-bhāvanāmṛtam 2.78</span>
             <span class="ref">Bhss_1.181</span></p>
         
         
         
         <p id="Bhss_1.182">
            
            nirveda-paddhatim apīpa had eva pūrvaṃ<br />
            yogo 'dhunā tu sarale bhavatīṃ viyogaḥ<br />
            ādyo 'cyutāmṛtam adarśayad artham asyā<br />
            anyo 'nubhāvayati hā ka u-kālakū am
            <span class="note">Kṛṣṇa-bhāvanāmṛtam 2.79</span>
             <span class="ref">Bhss_1.182</span></p>
         
         
         
         <p id="Bhss_1.183">
            
            itthaṃ sakhī-giram api pratiboddhum eṣā<br />
            naivānurāga-para-bhāgavatī śaśāka<br />
            svapne punaḥ kalayituṃ hṛdayādhināthaṃ<br />
            suṣvāpa sā'tha śayane vṛṣabhānu-putrī
            <span class="note">Kṛṣṇa-bhāvanāmṛtam 2.80 ślokārdhaḥ</span>
             <span class="ref">Bhss_1.183</span></p>
         
         
         
         <p id="Bhss_1.184">
            
            anabhisārikāṃ kāñcit pṛcchantīṃ prati kācid āha-<br />
            
            srastaṃ srastam udañcayaty adhiśiraḥ śyāmaṃ nicolāñcalaṃ<br />
            hastena ślatha-durbalena lulitākalpāṃ vahantī tanum<br />
            muktārdhām avarudhya veṇim alasa-syande kṣipantī dṛśau<br />
            kuñjāt paśya gṛhaṃ praviśya nibhṛtaṃ śete sakhī rādhikā
            <span class="note">Stava-mālā, Kuñja-bhaṅga 1</span>
             <span class="ref">Bhss_1.184</span></p>
         
         
         
         <p id="Bhss_1.185">
            
            nirvartya vibhrama-bharaṃ samaye svadhāmni<br />
            supte'cyute pratilayaṃ śrutayo yatheśam<br />
            līlā-vitāna-nipuṇāḥ saguṇāḥ samīyuḥ<br />
            sakhyo 'palakṣya-gatayaḥ sadanaṃ yathā-svam
            <span class="note">Govinda-līlāmṛtam 1.116</span>
             <span class="ref">Bhss_1.185</span></p>
         
         
         <p>iti śrī-bhāvanā-sāra-saṅgrahe niśānta-līlā-saṅgraho nāma prathama-saṅgrahaḥ</p>
         
         
         <p>śrī śrī Bhāvanā-sāra-saṅgrahaḥ</p>
         
         
         <p>Prātar-līlā</p>
         
         
         
         <p id="Bhss_2.1">
            paśyantīṃ svasutaṃ śaci bhagavatī saṅkīrtane vikṣataṃ<br />
            prātar hā katham eva te vapur idaṃ sūno babhūva kṣatam<br />
            itthaṃ lālanataḥ svaputra-vanuṣi vyagrā spṛśantī muhus<br />
            talpāj jāgarayāñ cakāra yam ahaṃ taṃ gauracandraṃ bhaje
             <span class="ref">Bhss_2.1</span></p>
         
         
         
         <p id="Bhss_2.2">
            bhaktaiḥ sārddham upāgatair bhuvi nataiḥ śrīvāsa-guptādibhiḥ<br />
            pṛcchadbhiḥ kuśalaṃ prage parimilan prakṣālya vaktraṃ jalaiḥ<br />
            puṣpādi-prativāsitaiḥ sukathayan svapnānubhūtaṃ kathāṃ<br />
            snātvādyād dhari-śeṣam odana-varaṃ yas taṃ ḥhi gauraṃ bhaje
             <span class="ref">Bhss_2.2</span></p>
         
         
         
         <p>mūla-sūtra</p>
         
         
         <p id="Bhss_2.3">
            rādhāṃ snāta-vibhūṣitāṃ vraja-payāhūtāṃ sakhībhiḥ prage<br />
            tad-gehe vihitānnapāka-racanāṃ kṛṣṇāvaśeṣāśanām<br />
            kṛṣṇaṃ buddham avāpta-dhenu-sadanaṃ nirvyūḍha-godohanaṃ<br />
            susnātaṃ kṛta-bhojanaṃ sahacarais tāṃ cātha taṃ cāśraye
            <span class="note">Govinda-līlāmṛta 2.1</span>
             <span class="ref">Bhss_2.3</span></p>
         
         
         
         <p id="Bhss_2.4">
            
            snātānulipta-vapuṣaḥ pupuṣuḥ svabhās tan<br />
            nirmālya-mālya-vasanābharaṇena dāsyaḥ<br />
            prāsya svakāmam anuvṛtti-ratās tayor yāḥ<br />
            śrī-rūpa-mañjari-samāna-guṇābhidhānāḥ
            <span class="note">Kṛṣṇa-bhāvanāmṛtam 3.1</span>
             <span class="ref">Bhss_2.4</span></p>
         
         
         
         <p id="Bhss_2.5">
            
            tā vidyud-uddyuti--jayi-prapadaika-rekhā<br />
            vaidagdhya eva kila mūrti-bhṛtas tathāpi<br />
            yūtheśvarītvam api samyag arocayitvā<br />
            dāsyāmṛtābdhim anu sasnur ajasram asyāḥ
            <span class="note">Kṛṣṇa-bhāvanāmṛtam 3.2</span>
             <span class="ref">Bhss_2.5</span></p>
         
         
         
         <p id="Bhss_2.6">
            
            śvaśrū-purāntara-gatottara pārśva-varti<br />
            bhrājiṣṇu dhāma vara-śilpa-kalaika-dhāma<br />
            tātena vatsalatayā vṛṣabhānunaiva<br />
            nirmāpitaṃ tad upamāpi tad eva nānyat
            <span class="note">Kṛṣṇa-bhāvanāmṛtam 3.3</span>
             <span class="ref">Bhss_2.6</span></p>
         
         
         
         <p id="Bhss_2.7">
            
            sthūṇā-praghāṇa pa alāṅgaṇa-toraṇālī-<br />
            gopānasī-vividha-koṣṭha-kapā a-vedyaḥ<br />
            rājanti yatra maṇi-dīpa-tati-pradīpta-<br />
            vaicitrya-nirmita-janekṣaṇa-citra-bhāvāḥ
            <span class="note">Kṛṣṇa-bhāvanāmṛtam 3.4</span>
             <span class="ref">Bhss_2.7</span></p>
         
         
         
         <p id="Bhss_2.8">
            
            yatrendranīla-maṇi-bhūr-valabhī ghanābhā<br />
            haṃsālir apy upari rājati rājatī sā<br />
            ye vīkṣya bandhu-ripu-bhāna-bhṛto vitatya<br />
            saṅkocayanti śikhinaḥ svaśikhaṇḍa-paṅktīḥ
            <span class="note">Kṛṣṇa-bhāvanāmṛtam 3.5</span>
             <span class="ref">Bhss_2.8</span></p>
         
         
         <p id="Bhss_2.9">
            
            tatropaveśa-śayanāśana-bhūṣaṇādi-<br />
            vedīr vimṛjya parilipya viśodhya tās tāḥ<br />
            āstīrya rāṅkavam upary upayukta-muktam<br />
            ullocam unnata-mudo militā babandhuḥ
            <span class="note">Kṛṣṇa-bhāvanāmṛtam 3.6</span>
             <span class="ref">Bhss_2.9</span></p>
         
         
         
         <p id="Bhss_2.10">
            
            ekā mamārja maṇi-kāñcana-bhājanāni<br />
            kācit payaḥ samaya-yogyam upānināya<br />
            citrāṃśukāpihita-ratna-catuṣkikāyām<br />
            ālambanīyam adadhād aparopabarham
            <span class="note">Kṛṣṇa-bhāvanāmṛtam 3.7</span>
             <span class="ref">Bhss_2.10</span></p>
         
         
         
         <p id="Bhss_2.11">
            
            pūrvedyur aṃśuka-maṇimaya-bhūṣaṇāni<br />
            mṛṣṭāni yatra nihitāny atha sampu aṃ tat<br />
            uccair jhanad-valaya-rāji samudghaṭayya<br />
            kācij jagharṣa vidhu-kuṅkuma-candanāni
            <span class="note">Kṛṣṇa-bhāvanāmṛtam 3.8</span>
             <span class="ref">Bhss_2.11</span></p>
         
         
         
         <p id="Bhss_2.12">
            
            anyā vyadhatta sumanāḥ sumanobhir eva<br />
            citraiḥ kirī a-ka akāṅgada-hāra-kāñcīḥ<br />
            jātī-lavaṅga-khadirādibhi rajyamānāḥ<br />
            kācid babandha surasāḥ phaṇivallī-vī īḥ
            <span class="note">Kṛṣṇa-bhāvanāmṛtam 3.9</span>
             <span class="ref">Bhss_2.12</span></p>
         
         
         
         
         <p id="Bhss_2.13">
            
            atrāntare pratidiśaṃ dadhi-manthanottha-<br />
            rāvair avārita-mahīsura-veda-ghoṣaiḥ<br />
            hambā-dhvani-vyatividhāna-mitho 'vadhāyi-<br />
            dhenvāli-tarṇaka-ghaṭā valad antarāyaiḥ
            <span class="note">Kṛṣṇa-bhāvanāmṛtam 3.10</span>
             <span class="ref">Bhss_2.13</span></p>
         
         
         
         <p id="Bhss_2.14">
            
            vṛndiṣṭha-vandi-jana-vṛnda-vitāyamāna-<br />
            śrī-kṛṣṇa-kīrti-virudāli-sudhā-taraṅgaiḥ<br />
            śārī-śuka-vraja-kalaiḥ kalaviṅka-keki-<br />
            kolāhalaiḥ kramata eva samedhamānaiḥ
            <span class="note">Kṛṣṇa-bhāvanāmṛtam 3.11</span>
             <span class="ref">Bhss_2.14</span></p>
         
         
         
         <p id="Bhss_2.15">
            
            jāgratsu loka-nicayeṣv atha vāsareti<br />
            kartavya-bhāvana-pareṣv adhiśayam eva<br />
            kṛṣṇekṣaṇa-kṣaṇa satṛṣṇatayā purandhrī-<br />
            vṛndeṣu nanda-gṛha-sandita-mānaseṣu
            <span class="note">Kṛṣṇa-bhāvanāmṛtam 3.12</span>
             <span class="ref">Bhss_2.15</span></p>
         
         
         
         <p id="Bhss_2.16">
            
            naptrī-mukhāmbuja-vilokana-jīvitāyāṃ<br />
            tatropasṛtya sahasā mukharābhidhāyām<br />
            vātsalya-ratna-paṭalī-bhṛta-peṭikāyāṃ<br />
            rādhe! kva putri! bhavasīti samāhvayantyām
            <span class="note">Kṛṣṇa-bhāvanāmṛtam 3.13</span>
             <span class="ref">Bhss_2.16</span></p>
         
         
         
         <p id="Bhss_2.17-20">
            
            svabhāva-ku ilāpy ātma-<br />
            suta-sampatti-kāṅkṣayā<br />
            vyākulā jaṭilā gatvā<br />
            nikaṭaṃ tām athābravīt<br />
            
            sūnoḥ prajāyur dhana-vṛddhaye'sau<br />
            tvayā snuṣā jñe! niyataṃ niyojyā<br />
            sumaṅgala-snāna-vibhūṣaṇādau<br />
            go-koṭi-hetos tapanārcanāya<br />
            
            ājñānavajñā nija-goṣṭha-rājñyāḥ<br />
            kāryānabhijñoktiṣu te'py avajñā<br />
            ity ādiśaty anvaham artha-vijñā<br />
            vijñāpitā me kila paurṇamāsī<br />
            
            asmāt tvam ārye svāṃ naptrīṃ<br />
            sarva-maṅgala-maṇḍitām<br />
            vidhehi sarva-sampattir<br />
            yathā sūnor bhaven mama
            <span class="note">Govinda-līlāmṛtam 2.43-46</span>
             <span class="ref">Bhss_2.17-20</span></p>
         
         
         
         <p id="Bhss_2.21">
            
            vadhūm athābhāṣasata putri! talpād<br />
            uttiṣṭha tūrṇaṃ kuru vāstu-pūjām<br />
            tvaṃ maṅgala-snāna-vidhiṃ vidhāya<br />
            pūjopahāraṃ savitur vidhehi
            <span class="note">Govinda-līlāmṛtam 2.47</span>
             <span class="ref">Bhss_2.21</span></p>
         
         
         
         <p id="Bhss_2.22-23">
            
            prabhātam āyātam aho tathāpi<br />
            nidrāti naptrīti muhur vadantī<br />
            sneha-drutāṅgī mukharā praviśya<br />
            śayyālayaṃ tām avadat tadedam<br />
            
            uttiṣṭha vatse śayanāt pramugdhe<br />
            vyasmāri vāro 'dya raves tvayā kim?<br />
            snātvā prabhātārghya-vidhānam asmai<br />
            pūjopahāraṃ racayāsya cāśu
            <span class="note">Govinda-līlāmṛtam 2.48-49</span>
             <span class="ref">Bhss_2.22-23</span></p>
         
         
         
         <p id="Bhss_2.24">
            
            tad-vacaḥ pratibuddhātha<br />
            viśākhotthāya sālasā<br />
            sakhi! tūrṇaṃ samuttiṣṭhot-<br />
            tiṣṭheti prāha satvarā
            <span class="note">Govinda-līlāmṛtam 2.50</span>
             <span class="ref">Bhss_2.24</span></p>
         
         
         
         <p id="Bhss_2.25">
            
            tāsāṃ vacobhiḥ śayane'tha mugdhā<br />
            muhuḥ prajāgaryya punar nidadrau<br />
            vicālitā vīcicayais taḍāge<br />
            sā rājahaṃsīva ratālasāṅgī
            <span class="note">Govinda-līlāmṛtam 2.51</span>
             <span class="ref">Bhss_2.25</span></p>
         
         
         
         <p id="Bhss_2.26">
            
            tadaivāvasarābhijñā<br />
            jagrāha rati-mañjarī<br />
            sakhī vṛndāvaneśvaryāḥ<br />
            śrīmac-caraṇa-paṅkajam
            <span class="note">Govinda-līlāmṛtam 2.52</span>
             <span class="ref">Bhss_2.26</span></p>
         
         
         
         <p id="Bhss_2.27-28">
            
            ittham iyaṃ bahubhiḥ kṛta-bodhā<br />
            svāc-chayanād udatiṣṭhad analpāt<br />
            tām atha vīkṣya supīta-paṭāṅgīṃ<br />
            śaṅkita-hṛn-mukharedam uvāca<br />
            druta-kanaka-savarṇaṃ sāyam etan murārer<br />
            vasanam urasi dṛṣṭaṃ yat sakhī te bibharti<br />
            kim idam ayi viśākhe! hā pramādaḥ pramādo<br />
            vyavasitam idam asyāḥ paśya śuddhānvayāyāḥ
            <span class="note">Govinda-līlāmṛtam 2.53-54</span>
             <span class="ref">Bhss_2.27-28</span></p>
         
         
         
         <p id="Bhss_2.29-30">
            
            tad-vacaś cakita-dhīr hṛdi sakhyā<br />
            vīkṣya pīta-vasanaṃ cala-dṛṣṭyā<br />
            hā kim etad iti tāṃ ca diśantī<br />
            drāg uvāca jaratīṃ ca viśākhā<br />
            
            svabhāvāndhe! jālāntara-gata-vibhātodita-ravi-<br />
            cchaṭā-jāla-sparśocchalita-kanakāṅga-dyuti-bharaiḥ<br />
            vayasyāyāḥ śyāmaṃ vasanam api pīti-kṛtam idaṃ<br />
            kuto mugdhe śaṅkāṃ jarati kuruṣe śuddha-matiṣu
            <span class="note">Govinda-līlāmṛtam 2.55-56</span>
             <span class="ref">Bhss_2.29-30</span></p>
         
         
         
         <p id="Bhss_2.31">
            
            lalitā-pramukhās tāvat<br />
            sakhyas tāḥ sva-sva-gehataḥ<br />
            ājagmus tvaritāḥ sakhyāḥ<br />
            praskhalad gatayo 'ntikam
            <span class="note">Govinda-līlāmṛtam 2.57</span>
             <span class="ref">Bhss_2.31</span></p>
         
         
         
         <p id="Bhss_2.32-33">
            
            tāsāṃ vākyair gatāyāntu<br />
            kṛta-vañcana-sañcayaiḥ<br />
            mukharāyāṃ tato 'nyāsu<br />
            draṣṭu-kāmāsu tatra tām<br />
            
            ekaikaśo 'tha militāsu sakhīṣu sarvā-<br />
            sv anyonya-hāsa-parihāsa-parāsu tāsu<br />
            suśliṣṭa-maṇḍalatayaiva kṛtopaveśā-<br />
            sv ārūḍha-ratna-maṇi-hema-catuṣkikāsu
            <span class="note">Kṛṣṇa-bhāvanāmṛtam 3.17 yugmakam</span>
             <span class="ref">Bhss_2.32-33</span></p>
         
         
         
         <p id="Bhss_2.34">
            
            śrī-rādhikā-milanam eva samasta-harṣa-<br />
            śasyaika-varṣam iti yad-dhṛdi niścikāya<br />
            śyāmalaitya samayā samayābhivijñā<br />
            śliṣṭā tayā suṣamayeva tadāsa tatra
            <span class="note">Kṛṣṇa-bhāvanāmṛtam 3.18</span>
             <span class="ref">Bhss_2.34</span></p>
         
         
         
         <p id="Bhss_2.35">
            
            śyāme! tvam evam adhunaiva vicintyamānā<br />
            man-netra-vartma-gamitā vidhinā yathaiva<br />
            tadvat sa tarṣa-vi apī phalayiṣyate ced<br />
            adyaiva tarhi gaṇayāny api suprabhātam
            <span class="note">Kṛṣṇa-bhāvanāmṛtam 3.19</span>
             <span class="ref">Bhss_2.35</span></p>
         
         
         
         <p id="Bhss_2.36">
            
            hantaiṣa santatam atīva samedhamānaḥ<br />
            śaśvat sakhībhir api sundari! sicyamānaḥ<br />
            nādyāpi yat phalam adhād ayi! ko 'tra hetur<br />
            hā tat kadātirabhasād avalokayiṣye
            <span class="note">Kṛṣṇa-bhāvanāmṛtam 3.20</span>
             <span class="ref">Bhss_2.36</span></p>
         
         
         
         <p id="Bhss_2.37">
            
            rādhe! sa te na phalito yadi tat phaliṣyaty<br />
            āścaryam asya phalam apy alasāṅgi! buddhye<br />
            āsvādyamānam api saurabha-māditāli<br />
            pratyāyayaty ananubhūtam iva svam uccaiḥ
            <span class="note">Kṛṣṇa-bhāvanāmṛtam 3.21</span>
             <span class="ref">Bhss_2.37</span></p>
         
         
         
         <p id="Bhss_2.38">
            
            pakṣmāvalī bata yadīya-rasena śoṇe-<br />
            nārañji kañja-mukhi! tan na tad apy apaśyaḥ<br />
            yat-svādana-vyatikarād adharo vraṇitvam<br />
            āgāt tathāpi tad aho! na kadāpy abhuṅkthāḥ
            <span class="note">Kṛṣṇa-bhāvanāmṛtam 3.22</span>
             <span class="ref">Bhss_2.38</span></p>
         
         
         
         <p id="Bhss_2.39">
            
            śyāme! tvam apy alam alakṣita-man-nitānta-<br />
            svānta-vraṇā hasasi māṃ yad ato bravīmi<br />
            vidyud vihanti timiraṃ niśi yad dṛśos tat<br />
            sadyaḥ punar dviguṇayed iti bhoḥ pratīhi
            <span class="note">Kṛṣṇa-bhāvanāmṛtam 3.23</span>
             <span class="ref">Bhss_2.39</span></p>
         
         
         
         <p id="Bhss_2.40">
            
            rādhe! kalā-nidhir ayaṃ vidhinopanītas<br />
            tvāṃ santatāmṛtamayair adhinot karāgraiḥ<br />
            yat tat-kalāḥ svayam aho kucayor bibharṣi<br />
            vidyun-nibhatva-parivādam athāpi datse
            <span class="note">Kṛṣṇa-bhāvanāmṛtam 3.24</span>
             <span class="ref">Bhss_2.40</span></p>
         
         
         
         <p id="Bhss_2.41">
            
            śyāme! sa me sakhi! dadau na kalaṅkam eva<br />
            satyaṃ kalānidhir asāv iti vaḥ pratītaḥ<br />
            datte kadāpi mama dṛṣṭi-cakorikā yair<br />
            jyotsnā-kaṇaṃ yad api tan na punar nikāmam
            <span class="note">Kṛṣṇa-bhāvanāmṛtam 3.25</span>
             <span class="ref">Bhss_2.41</span></p>
         
         
         
         <p id="Bhss_2.42">
            
            rādhe! sphuṭaṃ vada bhavan-mukha-paṅkajottha-<br />
            naktan-tanehita-sudhā-dyudhunī vidhūya<br />
            tāpaṃ nimajjayatu māṃ svam anu prabhāte<br />
            kṛtyāntaraṃ mama kathaṃ tad-ṛte susidhyet
            <span class="note">Kṛṣṇa-bhāvanāmṛtam 3.26</span>
             <span class="ref">Bhss_2.42</span></p>
         
         
         
         <p id="Bhss_2.43">
            
            śyāme'dhikuñja-nilayaṃ nava-nīla-kānti-<br />
            dhārā yadā snapayituṃ niśi māṃ pravṛttā<br />
            tarhy eva pañcaśara-sañcaya-nā ya-raṅga-<br />
            bhūmiṃ ca kena ca kāñcana yāpitā'sam
            <span class="note">Kṛṣṇa-bhāvanāmṛtam 3.27</span>
             <span class="ref">Bhss_2.43</span></p>
         
         
         <p id="Bhss_2.44">
            
            vadantītthaṃ mūrchāṃ parama-paramānanda-janikāṃ<br />
            gatā seyaṃ sadyaḥ smṛti-vidhuratā-paddhatim agāt<br />
            kadāyātā śyāme punar iti hi pṛṣṭāham adhunā-<br />
            gatety uktvāpṛcchat parikalita-bodhāṃ sapadi tām
             <span class="ref">Bhss_2.44</span></p>
         
         
         
         <p id="Bhss_2.45">
            
            alasa-valitam aṅgaṃ svāvasādaṃ vyanakti<br />
            glapitam iva mṛṇālī-kandalaṃ dordvayaṃ te<br />
            daśana-vasanam etan nīrasaṃ gaṇḍa-pālī<br />
            lulita-lalita-patrā prakramaḥ kas tavaiṣaḥ
            <span class="note">Ānanda-vṛndāvana-campūḥ 11.217</span>
             <span class="ref">Bhss_2.45</span></p>
         
         
         
         <p id="Bhss_2.46">
            
            abhinava-latikeva vāta-rugnā<br />
            nava-nalinīva mataṅgajena bhugnā<br />
            mṛdutara-nava-mālikeva dhūtā<br />
            mada-madhupena vilakṣyase tvam adya
            <span class="note">Ānanda-vṛndāvana-campūḥ 11.218</span>
             <span class="ref">Bhss_2.46</span></p>
         
         
         
         <p id="Bhss_2.47">
            
            api ciram abhilaṣyamāṇa evaṃ<br />
            praṇayini ko 'pi sudurlabho hi labdhaḥ<br />
            atha katham iyam anyathā'smad ādeḥ<br />
            phalita-vatī sakhi! bhāgya-kalpa-vallī
            <span class="note">Ānanda-vṛndāvana-campūḥ 11.219</span>
             <span class="ref">Bhss_2.47</span></p>
         
         
         
         <p id="Bhss_2.48">
            
            iti sapraṇaya-vācā sādaraṃ pṛcchyamānā<br />
            pa a-vṛta-mukhacandrā svaccha-cittā batāsau<br />
            mudam atha janayantī pārśvagānāṃ sakhīnām<br />
            avani-nihita-dṛṣṭiṃ sasmitaḥ praty uvāca
             <span class="ref">Bhss_2.48</span></p>
         
         
         
         
         <p id="Bhss_2.49">
            
            kvāhaṃ sthitā kva calitā kva ca vā sa panthā<br />
            nītāsmi kena nalinākṣi tadīya pārśvam<br />
            kiṃvā babhūva mayi tatra sametavatyāṃ<br />
            jānāmy ahaṃ yadi tadā bhavatī na vetti
            <span class="note">Ānanda-vṛndāvana-campūḥ 11.221</span>
             <span class="ref">Bhss_2.49</span></p>
         
         
         
         <p id="Bhss_2.50">
            
            vyāpāro manasaś ca yatra na gataḥ sambhāvanābhāvato<br />
            yat svapnaḥ kim athendra-jālam athavā bhrāntiḥ sudīrghaiva me<br />
            tat kiṃ hlādi kim ārtidaṃ kim ubhayaṃ kiṃvā na tan nāpi tac-<br />
            ceto-vidruti-kārakaṃ ca manaso mūrchākaraṃ cābhavat
            <span class="note">Ānanda-vṛndāvana-campūḥ 11.222</span>
             <span class="ref">Bhss_2.50</span></p>
         
         
         
         <p id="Bhss_2.51">
            
            atha śyāmāha-<br />
            kelī-kalādhyayana-kauśalam ekadaiva<br />
            na syād ataḥ kim api no bhavatī viveda<br />
            bhūyas tataḥ sakhi! vilāsa-guroḥ sakāśād<br />
            yatnād adhīṣva yadi vijñatamāsi bhūṣṇuḥ
            <span class="note">Ānanda-vṛndāvana-campūḥ 11.224</span>
             <span class="ref">Bhss_2.51</span></p>
         
         
         
         <p id="Bhss_2.52">
            
            tataḥ śrī-rādhikā prāha-<br />
            mātaḥ paraṃ sumukhi! yāmi tadīya-pārśvaṃ<br />
            dūrād asau nayana-vartma-nivartanīyaḥ<br />
            adhyetu nāma bhavatī tata eva tat te<br />
            pāṇḍityam eva manaso rasadaṃ mama syāt
            <span class="note">Ānanda-vṛndāvana-campūḥ 11.226</span>
             <span class="ref">Bhss_2.52</span></p>
         
         
         
         <p id="Bhss_2.53">
            
            bhrājante vara-danti! mauktika-gaṇā yasyollikhadbhir nakhaiḥ<br />
            kṣiptāḥ puṣkara-mālayāvṛta-rucaḥ kuñjeṣu kuñjeṣv amī<br />
            śau īryābdhir uroja-pañjara-taṭe saṃveśayantyā kathaṃ<br />
            sa śrīmān hariṇekṣaṇe! harir abhūn netreṇa baddhas tvayā?
            <span class="note">Ujjvala-nīlamaṇi, Uddīpana-vibhāva-prakaraṇam 20</span>
             <span class="ref">Bhss_2.53</span></p>
         
         
         
         <p id="Bhss_2.54">
            
            ko 'yaṃ kṛṣṇa iti vyudasyati dhṛtiṃ yas tanvi karṇaṃ viśan<br />
            rāgāndhe! kim idaṃ sadaiva bhavatī tasyor asi krīḍati<br />
            hāsyaṃ mā kuru mohite! tvam adhunā nyastāsya haste mayā<br />
            satyaṃ satyam asau dṛgaṅganam agād adyaiva vidyun-nibhaḥ
            <span class="note">Ujjvala-nīlamaṇi, Sthāyībhāva-prakaraṇam 148</span>
             <span class="ref">Bhss_2.54</span></p>
         
         
         
         <p id="Bhss_2.55">
            
            lajjābhara-krāntatayātitūṣṇīṃ<br />
            sthitā vayasyā priya-keli-vārttām<br />
            śrotuṃ gṛhītvā cibukaṃ tadā sā<br />
            hy aty āgrahīd ālīm atha pravaktum
             <span class="ref">Bhss_2.55</span></p>
         
         
         
         
         <p id="Bhss_2.56">
            
            priya-sakhi! mama vṛttaṃ pṛccha mā bhāgyam īdṛk<br />
            kva nu mama kathayeyaṃ tvayy ahaṃ tān vilāsān<br />
            dhṛtavati karam eva śyāmale kvāsa kāhaṃ<br />
            kim iva ca karako 'sau kiṃ vyadhān na smarāmi
            <span class="note">Vṛndāvana-mahimāmṛtam 5.98</span>
             <span class="ref">Bhss_2.56</span></p>
         
         
         
         <p id="Bhss_2.57">
            
            veṇīṃ gumphati divya-puṣpa-nicayaiḥ sīmanta-sīmany aho<br />
            sindūraṃ nidadhāti kajjala-mayīṃ nirmāti rekhāṃ dṛśoḥ<br />
            divyaṃ vāsayate dukūlam asakṛt tāmbūlam apy āśayed<br />
            itthambhūta-ratiḥ sakhā tava na māṃ talpe nidhatte'ṅkataḥ
            <span class="note">Vṛndāvana-mahimāmṛtam 5.99</span>
             <span class="ref">Bhss_2.57</span></p>
         
         
         
         <p id="Bhss_2.58">
            
            nityaṃ manmukha-sammukhaṃ mukha-vidhuṃ dhatte'nimiṣekṣaṇo<br />
            nityaṃ manmukham eva paśyati mayaivājasra-goṣṭhī-paraḥ<br />
            ādhāyaiva śayīta māṃ hṛdi mayaivāvartayet pārśvakaṃ<br />
            sakhyus te sakhi! sarva-nāgara-maṇeḥ prītiḥ kathaṃ varṇyatām?
            <span class="note">Vṛndāvana-mahimāmṛtam 5.97</span>
             <span class="ref">Bhss_2.58</span></p>
         
         
         
         <p id="Bhss_2.59">
            
            vilāsa-ceṣṭā sakhi! keśi-nāśino<br />
            halāhalābhā pradahanti me manaḥ<br />
            kṛntanti marmāṇi guṇā ghuṇā iva<br />
            premā vikārī hṛdi hṛd-vraṇo yathā
            <span class="note">Alaṅkāra-kaustubha 3.56</span>
             <span class="ref">Bhss_2.59</span></p>
         
         
         
         <p id="Bhss_2.60">
            
            no vidmaḥ kim u gauravaṃ gurukule kaulīnya-rakṣā-vidhau<br />
            na śraddhā kim u durjanokti-garala-jvālāsu kiṃ no bhayam<br />
            udvegādan avasthitaṃ mama manaḥ kasyāpi megha-tviṣo<br />
            yūnaḥ śrotra-gatair ghuṇair iva guṇair antaḥ kṛtaṃ jarjaram
            <span class="note">Alaṅkāra-kaustubha 5.71</span>
             <span class="ref">Bhss_2.60</span></p>
         
         
         
         <p id="Bhss_2.61">
            rādhe! yad-āsya-sarasī-ruha-gandha evam<br />
            andhīkaroti kulajā-kulam āli! dūrāt<br />
            tan-madhv atīva surasaṃ sarasaṃ pibantyāś<br />
            citta-bhramas tava madād iti naiva citram
            <span class="note">Kṛṣṇa-bhāvanāmṛtam 3.31</span>
             <span class="ref">Bhss_2.61</span></p>
         
         
         
         <p id="Bhss_2.62">
            
            atrāntare madhurikā militātha pṛṣṭā<br />
            tābhir jagāda madhuraṃ śṛṇutaitad ālyaḥ<br />
            kasyaicid eva kṛtaye vrajarāja-veśma<br />
            prāptādya kautukam aho yad uṣasy apaśyam
            <span class="note">Kṛṣṇa-bhāvanāmṛtam 3.32</span>
             <span class="ref">Bhss_2.62</span></p>
         
         
         
         <p id="Bhss_2.63">
            
            paurṇamāsī bhagavatī sarva-siddhi-vidhāyinī<br />
            kāṣāya-vasanā gaurī kāśa-keśī darāyatā<br />
            kṛṣṇaṃ draṣṭu-manās talpād udatiṣṭhad dvija-dhvanaiḥ
            <span class="note">Rādhā-kṛṣṇa-gaṇoddeśa-dīpikā 69</span>
             <span class="ref">Bhss_2.63</span></p>
         
         
         
         <p id="Bhss_2.64">
            
            atha prabhāte kṛta-nitya-kṛtyā<br />
            prītyācyutasyātivihasta-cittā<br />
            premendu-pūrṇā kila paurṇamāsī<br />
            tūrṇaṃ vrajendrālayam āsasāda
            <span class="note">Govinda-līlāmṛtam 2.2</span>
             <span class="ref">Bhss_2.64</span></p>
         
         
         
         <p id="Bhss_2.65">
            
            kṣaumaṃ vāsaḥ pṛthu-kaṭi-taṭe bibhratī sūtra-naddhaṃ<br />
            putra-sneha-snuta-kuca-yugaṃ jāta-kampaṃ ca subhrūḥ<br />
            rajjv-ākarṣa-śrama-bhuja-calat-kaṅkaṇau kuṇḍale ca<br />
            svinnaṃ vaktraṃ kavara-vigalan-mālatī nirmamantha
            <span class="note">ūrīmad-Bhāgavatam, 10.9.3</span>
             <span class="ref">Bhss_2.65</span></p>
         
         
         
         <p id="Bhss_2.66">
            
            rajani-vipariṇāme gargarīṇāṃ garīyān<br />
            dadhi-mathana-vinodād udbhavann eṣa nādaḥ<br />
            amara-nagara-kakṣā-cakram ākramya sadyaḥ<br />
            smarayati sura-vṛndāny abdhi-manthotsavasya
            <span class="note">Lalita-mādhava-nāṭakam 2.2</span>
             <span class="ref">Bhss_2.66</span></p>
         
         
         
         <p id="Bhss_2.67">
            
            manthānoddhṛta-gavya-vindu-nikara-vyākīrṇa-ramyāṅganaṃ<br />
            prema-snigdha-janānvitaṃ bahu-vidhai ratnair vicitrāntaram<br />
            kṣīrormy ucchalitaṃ mudāhi-vilasac-chayyā-prasuptācyutaṃ<br />
            śveta-dvīpam ivālayaṃ vraja-pater vīkṣyāsa sānanditā
            <span class="note">Govinda-līlāmṛtam 2.3</span>
             <span class="ref">Bhss_2.67</span></p>
         
         
         
         <p id="Bhss_2.68">
            
            tām āgatām abhiprekṣya<br />
            sākṣād iva tapaḥ-śriyam<br />
            vraja-rajñī parābhijñā<br />
            sthiti-jñābhyudyayau mudā
            <span class="note">Govinda-līlāmṛtam 2.4</span>
             <span class="ref">Bhss_2.68</span></p>
         
         
         
         <p id="Bhss_2.69">
            
            ehi bho bhagavatīti vraja-vandye<br />
            svāgatāsi bhavatīṃ praṇamāmi<br />
            ity udīrya savidhe praṇamantīṃ<br />
            sā mukunda-jananīṃ parirebhe
            <span class="note">Govinda-līlāmṛtam 2.5</span>
             <span class="ref">Bhss_2.69</span></p>
         
         
         
         <p id="Bhss_2.70">
            
            āśīrbhir abhinandyāmūṃ<br />
            govinda-darśanosukā<br />
            papraccha kuśalaṃ cāsyāḥ<br />
            sadhavātmaja-go-tateḥ
            <span class="note">Govinda-līlāmṛtam 2.6</span>
             <span class="ref">Bhss_2.70</span></p>
         
         
         
         <p id="Bhss_2.71">
            
            nivedya kuśalaṃ cāsyai<br />
            tayotkaṇṭhitayā saha<br />
            utkā śayyā-gṛhaṃ sūnoḥ<br />
            praviveśa vrajeśvarī
            <span class="note">Govinda-līlāmṛtam 2.7</span>
             <span class="ref">Bhss_2.71</span></p>
         
         
         
         <p id="Bhss_2.72">
            
            ḍorī-jūṭita-vakra-keśa-pa alā sindūra-bindūllasat-<br />
            sīmanta-dyuti-raṅga-bhūṣaṇa-vidhiṃ nātiprabhūtaṃ śritā<br />
            govindāsya-nisṛṣṭa-sāśru-nayana-dvandvā navendīvara-<br />
            śyāma-śyāma-rucir vicitra-sicayā goṣṭheśvarī pātu vaḥ
            <span class="note">Bhakti-rasāmṛta-sindhuḥ 3.4.13</span>
             <span class="ref">Bhss_2.72</span></p>
         
         
         
         <p id="Bhss_2.73">
            
            paryaṅke nyasya savyaṃ tad-upari nihita-svāṅgabhārātha pāṇiṃ<br />
            kṛṣṇasyāṅgaṃ spṛśantītara-kara-kamaleneṣad-ābhugna-madhyā<br />
            siñcanty ānanda-bāṣpaiḥ snuta-kuca-payasāṃ dhārayā cāsya talpaṃ<br />
            vatsottiṣṭhāśu nidrāṃ tyaja mukha-kamalaṃ darśayety āha mātā
            <span class="note">Govinda-līlāmṛtam 2.13</span>
             <span class="ref">Bhss_2.73</span></p>
         
         
         
         <p id="Bhss_2.74">
            
            madhurikovāca-<br />
            gāndharvike! śṛṇu yad anyad abhūd vicitraṃ<br />
            nīlāṃśukaṃ svatanayor asi vīkṣyamāṇām<br />
            tām āha saiva bhagavaty ayi goṣṭha-rājñi!<br />
            rāmāmbareṇa parivartitam asya vāsa
            <span class="note">Kṛṣṇa-bhāvanāmṛtam 3.38</span>
             <span class="ref">Bhss_2.74</span></p>
         
         
         
         <p id="Bhss_2.75">
            
            tā aṅkagāruṇa-maṇi-pratibimba eva<br />
            gaṇḍe vibhāti tava mādhava! śoṇa-śociḥ<br />
            ity ukta eva sa tayā nija-pāṇinā taṃ<br />
            sadyo jagharṣa bhavad-ādhara-rāga-bhāgam
            <span class="note">Kṛṣṇa-bhāvanāmṛtam 3.39</span>
             <span class="ref">Bhss_2.75</span></p>
         
         
         
         <p id="Bhss_2.76">
            
            uttiṣṭha tāta rajanīyam agād virāmaṃ<br />
            paśyāṃśumantam udayodyamanābhirāmam<br />
            pratyūṣa-sevana-vidhau vilasad-vilāsāḥ<br />
            śayyālayaṃ tava viśanti kumāra-dāsāḥ
            <span class="note">Kṛṣṇāhnika-kaumudī 2.2</span>
             <span class="ref">Bhss_2.76</span></p>
         
         
         
         <p id="Bhss_2.77">
            
            saṅkīrtayan jaya jayeti girā suvṛttas<br />
            tvāṃ tāta jāgarayituṃ praṇayāt pravṛttaḥ<br />
            kīras tavaiṣa nija-pāṇi-talena puṣṭaḥ<br />
            sanmañju-vāk kanaka-pañjara-vāsa-hṛṣṭaḥ
            <span class="note">Kṛṣṇāhnika-kaumudī 2.3</span>
             <span class="ref">Bhss_2.77</span></p>
         
         
         
         <p id="Bhss_2.78">
            
            khedas tavaiṣa śayanālasa-bhāra-mūlaḥ<br />
            svāpaṃ jahīhi bhava jāgaraṇānukūlaḥ<br />
            itthaṃ kareṇa mṛdunā muhur aṅgam aṅgam<br />
            āspṛśya bāhu-yugalena tam āliliṅga
            <span class="note">Kṛṣṇāhnika-kaumudī 2.4</span>
             <span class="ref">Bhss_2.78</span></p>
         
         
         
         <p id="Bhss_2.79">
            
            mātuḥ kalāṃ giram atipraṇayopagūhaṃ<br />
            śrutvānubhūya ca tadaiva sa samyag ūham<br />
            gātrāvamo ana-puraḥsara-jṛmbhaṇena<br />
            jāgrad-daśām abhinināya kutūhalena
            <span class="note">Kṛṣṇāhnika-kaumudī 2.5</span>
             <span class="ref">Bhss_2.79</span></p>
         
         
         
         <p id="Bhss_2.80">
            
            kālociteṣu paricāraṇa-kauśaleṣu<br />
            gāḍhānurāga-parabhāga-nirākuleṣu<br />
            dakṣaṃ samakṣam anuśāsya kumāra-dāsī-<br />
            dāsaṃ vrajendra-gṛhiṇī sva-gṛhānayāsīt
            <span class="note">Kṛṣṇāhnika-kaumudī 2.6</span>
             <span class="ref">Bhss_2.80</span></p>
         
         
         
         <p id="Bhss_2.81">
            
            tāvad gobha a-bhadrasena-subala-śrī-stokakṛṣṇārjuna-<br />
            śrīdāmojjvala-dāma-kiṅkiṇi-sudāmādyāḥ sakhāyo gṛhāt<br />
            āgatya tvaritā mudābhimilitāḥ śrī-sīriṇā prāṅgaṇe<br />
            kṛṣṇottiṣṭha nijeṣṭa-goṣṭham aya bho ity āhvayantaḥ sthitāḥ
            <span class="note">Govinda-līlāmṛtam 2.8</span>
             <span class="ref">Bhss_2.81</span></p>
         
         
         
         <p id="Bhss_2.82">
            
            hī hī prabhātaṃ kim u bho vayasyā<br />
            adyāpi nidrāti kathaṃ sakhā naḥ<br />
            tad bodhayāmy enam itīrayan sva-<br />
            talpād udasthān madhumaṅgalo 'pi
            <span class="note">Govinda-līlāmṛtam 2.9</span>
             <span class="ref">Bhss_2.82</span></p>
         
         
         
         <p id="Bhss_2.83">
            
            samuttiṣṭha vayasyeti<br />
            jalpaṃs talpālayaṃ hareḥ<br />
            nidrālasa-skhalad-yānaḥ<br />
            prāviśan madhumaṅgalaḥ
            <span class="note">Govinda-līlāmṛtam 2.10</span>
             <span class="ref">Bhss_2.83</span></p>
         
         
         
         <p id="Bhss_2.84">
            
            tad-vāg-vigata-nidro 'yam<br />
            uttiṣṭhāsur apīśvaraḥ<br />
            utthātum īśvaro nāsīd<br />
            ghūrṇā-pūrṇekṣaṇaḥ kṣaṇam
            <span class="note">Govinda-līlāmṛtam 2.11</span>
             <span class="ref">Bhss_2.84</span></p>
         
         
         
         <p id="Bhss_2.85">
            
            uttiṣṭha kuryāṃ mukha-mārjanaṃ te<br />
            balasya vāsaḥ kim iha tvad-aṅge<br />
            iti bruvāṇāpanināya nīlaṃ<br />
            vāsas tad-aṅgād avadac ca sāryām
            <span class="note">Govinda-līlāmṛtam 2.15</span>
             <span class="ref">Bhss_2.85</span></p>
         
         
         
         <p id="Bhss_2.86">
            
            ayi bhagavati! paśyāco itaṃ me'sya sūnoḥ<br />
            kamala-mṛdulam aṅgaṃ malla-līlāsu lolaiḥ<br />
            khara-nakhara-śikhābhir dhātu-rāgāticitraṃ<br />
            capala-śiśu-samūhair hā hatā kiṃ karomi?
            <span class="note">Govinda-līlāmṛtam 2.15</span>
             <span class="ref">Bhss_2.86</span></p>
         
         
         
         <p id="Bhss_2.87">
            
            sneha-bharaiḥ svajananyāś<br />
            citra-padām api vāṇīm<br />
            tām avadhārya murārir<br />
            hrī-cakitekṣaṇa āsīt
            <span class="note">Govinda-līlāmṛtam 2.17</span>
             <span class="ref">Bhss_2.87</span></p>
         
         
         
         <p id="Bhss_2.88-89">
            
            kṛṣṇaṃ saśaṅkam āśaṅkya<br />
            parihāsa-paṭur baṭuḥ<br />
            sneha-klinnāntarām ambām<br />
            avadan madhumaṅgalaḥ<br />
            
            satyam amba! vayasyālī<br />
            vāritāpi mayāniśam<br />
            reme'nenātilubdhena<br />
            kuñjeṣu keli-cañcalā
            <span class="note">Govinda-līlāmṛtam 2.18-19</span>
             <span class="ref">Bhss_2.88-89</span></p>
         
         
         
         <p id="Bhss_2.90">
            atha prakāśī-kṛta-bālya-vibhramo<br />
            yatnāt samunmīlya vilocanaṃ muhuḥ<br />
            paśyan puraḥ svāṃ jananīṃ hariḥ punar<br />
            nyamīlayat sa smita-vaktra-paṅkajaḥ
            <span class="note">Govinda-līlāmṛtam 2.20</span>
             <span class="ref">Bhss_2.90</span></p>
         
         
         
         <p id="Bhss_2.91">
            
            ākarṇya vācaṃ vraja-rāja-patnyāḥ<br />
            samīkṣya kṛṣṇasya ca bālya-ceṣṭām<br />
            bhāvāntarācchādakarīṃ jananyās<br />
            taṃ paurṇamāsī smita-pūrvam āha
            <span class="note">Govinda-līlāmṛtam 2.21</span>
             <span class="ref">Bhss_2.91</span></p>
         
         
         
         <p id="Bhss_2.92">
            
            sakhīnāṃ sandohair niravadhi mahākeli-tatibhiḥ<br />
            pariśrāntas tvaṃ yat svapiṣi sumate yogyam iha tat<br />
            anālokya tvāṃ bhos tṛṣitam api no tarṇaka-kulaṃ<br />
            dhayaty ūdhaḥ kintu vraja-kula-pate jāgṛhi tataḥ
            <span class="note">Govinda-līlāmṛtam 2.22</span>
             <span class="ref">Bhss_2.92</span></p>
         
         
         
         <p id="Bhss_2.93">
            
            uttiṣṭha goṣṭheśvara-nandanārāt<br />
            paśyāgrajo 'yaṃ saha te vayasyaiḥ<br />
            goṣṭhaṃ pratiṣṭhāsur api pratīkṣya<br />
            tvām aṅgane tiṣṭhati tarṇakaiś ca
            <span class="note">Govinda-līlāmṛtam 2.23</span>
             <span class="ref">Bhss_2.93</span></p>
         
         
         
         <p id="Bhss_2.94">
            
            sa-muṣṭi-pāṇi-dvayam unnamayya<br />
            vimo ayan so 'tha rasālasāṅgam<br />
            jṛmbhā-visarpad-daśanāṃśu-jālas<br />
            tamāla-nīlaḥ śayanād udasthāt
            <span class="note">Govinda-līlāmṛtam 2.24</span>
             <span class="ref">Bhss_2.94</span></p>
         
         
         
         <p id="Bhss_2.95">
            
            unmīlana-pratinimīlanayor bahutve<br />
            jāgrac-chayāna-daśayor iva miśritatve<br />
            sā nidrayā viraha-kātarayā dhṛteva<br />
            tasyotthitasya nayana-dvitayī dideva
            <span class="note">Kṛṣṇāhnika-kaumudī 2.7</span>
             <span class="ref">Bhss_2.95</span></p>
         
         
         
         <p id="Bhss_2.96">
            
            kha vaika-deśe tv atha sanniviṣṭo<br />
            vinyasta-pādābja-yugaḥ pṛthivyām<br />
            namāmy ahaṃ tvāṃ bhagavaty ayīti<br />
            jagāda jṛmbhodgama-gadgadaṃ saḥ
            <span class="note">Govinda-līlāmṛtam 2.25</span>
             <span class="ref">Bhss_2.96</span></p>
         
         
         
         <p id="Bhss_2.97">
            
            ā-pāda-śīrṣam atha pāṇi-talābhimarśe-<br />
            nāvyādajo 'ṅghrim iti mantram udāharantī<br />
            saṃrakṣya tūrṇam akhilāṅgam athordhva-dṛṣṭyā<br />
            kiñcit sa-kāku-bharam arthayate sma rājñī
            <span class="note">Kṛṣṇa-bhāvanāmṛtam 3.35</span>
             <span class="ref">Bhss_2.97</span></p>
         
         
         
         <p id="Bhss_2.98">
            
            devādhideva! bhavataiva cirāt suto 'yaṃ<br />
            dattaḥ sva-bandhu-jana-jīvanatām upetaḥ<br />
            pālyo 'pi nātha! bhavataiva kṛpā-bhareṇa<br />
            svenaiva kām apacitiṃ tava vedmi kartum
            <span class="note">Kṛṣṇa-bhāvanāmṛtam 3.36</span>
             <span class="ref">Bhss_2.98</span></p>
         
         
         
         <p id="Bhss_2.99">
            
            ārātrikeṇa maṇi-maṅgala-dīpa-bhājā<br />
            vibhrājitena jita-saubhagavat samājāḥ<br />
            ādhāya paṇi-sarasī-ruhayor mudāsya-<br />
            nīrājanaṃ vidadhire'sya kumāra-dāsyaḥ
            <span class="note">Kṛṣṇāhnika-kaumudī 2.8</span>
             <span class="ref">Bhss_2.99</span></p>
         
         
         
         <p id="Bhss_2.100-101">
            
            uṣṇīṣa-bandha-sumanojñatamottamāṅgāḥ<br />
            pāthoja-keśara-susaurabha-sundarāṅgāḥ<br />
            śyāmāḥ sitāś ca haritā aruṇāś ca pītā<br />
            ye ke'pi ke'pi mahanīya-guṇaiḥ parītāḥ<br />
            
            tair eva kevala-sukhānubhava-svarūpair<br />
            naisargikānudina-divya-kumāra-rūpaiḥ<br />
            dāsī-gaṇair api ca dāsa-gaṇair udāraiḥ<br />
            sevā vyadhāyi vividhāsya vilola-hāraiḥ
            <span class="note">Kṛṣṇāhnika-kaumudī 2.9-10</span>
             <span class="ref">Bhss_2.100-101</span></p>
         
         
         
         <p id="Bhss_2.102">
            
            paryaṅkataḥ samadhiruhya maṇī-catuṣkaṃ<br />
            śrī-pāda-pīṭha-mahasā vilasad-vapuṣkam<br />
            cārūpaviṣṭam atihṛṣṭa-hṛdo gṛhītvā<br />
            cārūpacāram atha bhejur amī militvā
            <span class="note">Kṛṣṇāhnika-kaumudī 2.11</span>
             <span class="ref">Bhss_2.102</span></p>
         
         
         
         <p id="Bhss_2.103">
            
            tair āhitāṃ karatale vinidhāya dhārāṃ<br />
            karpūra-saurabhavatām aticāru-vārām<br />
            gaṇḍūṣa-puram upakptas utthopajoṣaṃ<br />
            kṛṣṇaḥ śanair abhiṣiṣeca mukhābja-koṣam
            <span class="note">Kṛṣṇāhnika-kaumudī 2.12</span>
             <span class="ref">Bhss_2.103</span></p>
         
         
         
         <p id="Bhss_2.104">
            
            āmṛjya cāru-mṛdu-sūkṣma-balakṣa-vāsaḥ-<br />
            khaṇḍena pāṇi-vadanaṃ nirupādhi-hāsaḥ<br />
            tair āhitaṃ karatale mṛdu danta-kāṣṭhaṃ<br />
            pratyagrahīn mradimaniṣṭham atho laghiṣṭham
            <span class="note">Kṛṣṇāhnika-kaumudī 2.13</span>
             <span class="ref">Bhss_2.104</span></p>
         
         
         
         <p id="Bhss_2.105">
            
            kalpa-drumasya mṛdunā vi apena tena<br />
            ratnāṅgulīyaka-mahobhir alaṅkṛtena<br />
            dantāvaliṃ vihita-vīkṣaka-netra-harṣam<br />
            ālola-kuṇḍala-yugaṃ śanakair jagharṣa
            <span class="note">Kṛṣṇāhnika-kaumudī 2.14</span>
             <span class="ref">Bhss_2.105</span></p>
         
         
         
         <p id="Bhss_2.106">
            
            aṅguṣṭha-tarjanikayor dhṛtayā vitastyā<br />
            jihvā-vilekhanikayā maṇi-hemamayyā<br />
            rājan maṇīndra-valayaṃ vyalikhan manojñāṃ<br />
            tāmbūla-rāga-parabhāgavatīṃ rasa-jñām
            <span class="note">Kṛṣṇāhnika-kaumudī 2.15</span>
             <span class="ref">Bhss_2.106</span></p>
         
         
         
         <p id="Bhss_2.107">
            
            bhūyaḥ payobhir amalair vadanaṃ nineja<br />
            bhūyo mamārja ca kadāpi na codviveja<br />
            śrī-darpaṇaṃ kṛta-samarpaṇa-cañcalākṣi-<br />
            lakṣmyā cakāra mukha-dhāvana-śuddhi-sākṣi
            <span class="note">Kṛṣṇāhnika-kaumudī 2.16</span>
             <span class="ref">Bhss_2.107</span></p>
         
         
         
         <p id="Bhss_2.108">
            
            māṇikya-kaṅkatikayā kara-padma-koṣaṃ<br />
            samprāptayā valaya-kaṅkati-cāru-ghoṣam<br />
            keśa-prasādhanam athānabhisandhi-hāsī-<br />
            bhūtānanā vyadhita kāpi kumāra-dāsī
            <span class="note">Kṛṣṇāhnika-kaumudī 2.17</span>
             <span class="ref">Bhss_2.108</span></p>
         
         
         
         <p id="Bhss_2.109">
            
            naktantanaṃ vasanam asya nirāsya kaścid-<br />
            vāso 'ntaraṃ suparidhāpya kalā-vipaścit<br />
            uṣṇīṣa-bandham atha mūrdhni babandha pādau<br />
            prakṣālya vārbhir abhimṛjya ca vāsarādau
            <span class="note">Kṛṣṇāhnika-kaumudī 2.18</span>
             <span class="ref">Bhss_2.109</span></p>
         
         
         
         <p id="Bhss_2.110">
            
            gā dogdhum uddhura-dhiyo 'pi vṛthodyamās te<br />
            gopā babhūvur atha tarṇaka-maṇḍalāś ca<br />
            cūṣanta eva na payaḥ kaṇa-mātram āsām<br />
            āpīnato 'dya yad avāpurato viṣeduḥ
            <span class="note">Kṛṣṇa-bhāvanāmṛtam 3.44</span>
             <span class="ref">Bhss_2.110</span></p>
         
         
         <p id="Bhss_2.111">
            
            gāvas tavādhvani dhṛtāśru-bhṛtākṣi-yugmā<br />
            na prasravanty apagatān na lihanti vatsān<br />
            hambādhvani-dhvanita-dig-valayā vilambaṃ<br />
            soḍhuṃ darāpi na hi samprati śaknuvanti
            <span class="note">Kṛṣṇa-bhāvanāmṛtam 3.45</span>
             <span class="ref">Bhss_2.111</span></p>
         
         
         
         <p id="Bhss_2.112">
            
            ity eva kenacid upetya sa goduhokto<br />
            mātṛr nijāsya-dara-hāsya-sudhābhiṣekaiḥ<br />
            svānanda-śaṃsibhir asau sukhayan mukhābjaṃ<br />
            tāmbūla-rañjitam alaṃ kalayann udasthāt
            <span class="note">Kṛṣṇa-bhāvanāmṛtam 3.46</span>
             <span class="ref">Bhss_2.112</span></p>
         
         
         
         <p id="Bhss_2.113">
            
            dohaṃ samāpya balabhadra! sahānujas tvaṃ<br />
            mallājiraṃ vrajasi cet kuru mā vilambam<br />
            nirmañcanaṃ tava bhaje kṣaṇa-mātreva<br />
            sārdhaṃ vihṛtya sakhibhir drutam ehi bhoktum
            <span class="note">Kṛṣṇa-bhāvanāmṛtam 3.47</span>
             <span class="ref">Bhss_2.113</span></p>
         
         
         
         <p id="Bhss_2.114">
            
            śrutveti mātṛ-giram āha harir na mātaḥ<br />
            pratyeṣi māṃ yad amum eva vadasy athaivam<br />
            śiṣṭo 'graṇīḥ punar amīṣv aham eka eva<br />
            no ced amuṣya vaśatāṃ kim uri kariṣye?
            <span class="note">Kṛṣṇa-bhāvanāmṛtam 3.48</span>
             <span class="ref">Bhss_2.114</span></p>
         
         
         
         <p id="Bhss_2.115">
            
            śiṣṭo yathā tvam asi vatsa! nijātibālyam<br />
            ārabhya tat khalu vidanty akhilāḥ purandhryaḥ<br />
            
            yāḥ svālayāpacaya-vedanayā purāsāṃ<br />
            phut-kartum āpur iha no katidheti soce
            <span class="note">Kṛṣṇa-bhāvanāmṛtam 3.49</span>
             <span class="ref">Bhss_2.115</span></p>
         
         
         
         <p id="Bhss_2.116">
            
            saudāminī-tati-vibhā-jayi-dāmanī-dyud<br />
            vibhrāji-savya-kara-korakitāravindaḥ<br />
            sa grāhita-pramita-kānaka-dohanīko<br />
            mātrā tayā sakhi! rayād adhikaṃ vireje
            <span class="note">Kṛṣṇa-bhāvanāmṛtam 3.50</span>
             <span class="ref">Bhss_2.116</span></p>
         
         
         
         <p id="Bhss_2.117">
            
            stambe-rama-vraja-viḍambi-vilambi-pāda-<br />
            vinyāsa-jhañjhana-jhaṇat-kṛta-kiṅkiṇīkaḥ<br />
            lolālakāli-maṇi-kuṇḍala-kānti-veṇī-<br />
            vīcī-bhara-snapita-vaktra-sudhāṃśu-bimbaḥ
            <span class="note">Kṛṣṇa-bhāvanāmṛtam 3.51</span>
             <span class="ref">Bhss_2.117</span></p>
         
         
         
         <p id="Bhss_2.118">
            
            pītottarīya-capalelita-keli-nṛtya-<br />
            rājad-ghanāṅga-kiraṇocchalanocchrita-śrīḥ<br />
            preṅkhola-hāra-paridhi-śrita-kaustubhodyad-<br />
            bhānuḥ svanac-caraṇa-bhūṣaṇa-cumbi-dāmā
            <span class="note">Kṛṣṇa-bhāvanāmṛtam 3.52</span>
             <span class="ref">Bhss_2.118</span></p>
         
         
         
         <p id="Bhss_2.119">
            
            niṣkramya ramya-purataḥ purato 'bhigacchan<br />
            yacchan mudaṃ svajananī-jana-locanebhyaḥ<br />
            dāsaiḥ pradhāritam avārita-rocir aśnaṃ<br />
            tāmbūla-pulakam avāpa sa gopurāgram
            <span class="note">Kṛṣṇa-bhāvanāmṛtam 3.53</span>
             <span class="ref">Bhss_2.119</span></p>
         
         
         
         <p id="Bhss_2.120">
            
            tad-bāhya-kuṭṭima-ta īm avalambamānaḥ<br />
            kā kutra kiṃ kuruta ity anusandadhānaḥ<br />
            vyāpārayan nayanam a a-ghaṭāsu narma-<br />
            preṣṭhair miladbhir abhitaḥ sa rarāja mitraiḥ
            <span class="note">Kṛṣṇa-bhāvanāmṛtam 3.54</span>
             <span class="ref">Bhss_2.120</span></p>
         
         
         
         <p id="Bhss_2.121">
            
            tan nirmitānupada-karṇa-kathā-rasajña-<br />
            syāsyāmbuje kim api yat-smitam udbabhūva<br />
            tasyārtha-jātam api kiṃ vivarītum īśe<br />
            ceto 'lir eva tava sakhy anusandadhātu
            <span class="note">Kṛṣṇa-bhāvanāmṛtam 3.55</span>
             <span class="ref">Bhss_2.121</span></p>
         
         
         
         <p id="Bhss_2.122">
            
            uṣṇīṣa-vakrima-mahāmadhurimṇi tasya<br />
            tātkālike kila na kasya mano nyamāṅkṣīt<br />
            tatraiva śekharita-kānaka-sūtra-jāla-<br />
            rājan-maṇi-dyuti-bharāḥ kim u varṇanīyāḥ
            <span class="note">Kṛṣṇa-bhāvanāmṛtam 3.56</span>
             <span class="ref">Bhss_2.122</span></p>
         
         
         
         <p id="Bhss_2.123">
            
            taiḥ saurabhaiḥ prasṛmarair anu nūpurādi-<br />
            dhvānair balena valabhīm adhirohitābhiḥ<br />
            gośāla-vartmani calal lalanāvalībhir<br />
            netrāmbujaiḥ sa katidhā nahi pūjyate sma
            <span class="note">Kṛṣṇa-bhāvanāmṛtam 3.57</span>
             <span class="ref">Bhss_2.123</span></p>
         
         
         
         <p id="Bhss_2.124">
            
            tat-tad-vilāsa-balitā suṣamā-rasālā<br />
            preṣṭhasya sā madhurikā pariveśyamānā<br />
            vaiśleṣika-jvaram aśīśamad apy athāsyās<br />
            tene ca taṃ śata-guṇaṃ tṛṣam edhayantī
            <span class="note">Kṛṣṇa-bhāvanāmṛtam 3.58</span>
             <span class="ref">Bhss_2.124</span></p>
         
         
         
         <p id="Bhss_2.125">
            
            harṣonnatiḥ stimitatāṃ śravasor vyatānīt<br />
            tarṣottha-saṃjvarabharas tu dṛśor viveśa<br />
            ākasmikī nirupamā prativeśi-sampat<br />
            tāpaṃ tanoti sahavāsa-bhṛtāṃ sadaiva
            <span class="note">Kṛṣṇa-bhāvanāmṛtam 3.59</span>
             <span class="ref">Bhss_2.125</span></p>
         
         
         
         <p id="Bhss_2.126">
            
            prāhānurāga-parabhāgavatī tataḥ sā<br />
            tā eva cāru-mukhi! dhanyatamā ramaṇyaḥ<br />
            yāḥ khelayanti satataṃ sudṛśas tadīya-<br />
            lāvaṇya-keli-jaladhau kala-dhauta-gātryaḥ
            <span class="note">Kṛṣṇa-bhāvanāmṛtam 3.60</span>
             <span class="ref">Bhss_2.126</span></p>
         
         
         
         <p id="Bhss_2.127">
            
            janmaiva hanta kim abhūn mama gokule'smiṃs<br />
            tan mādhurīṃ na yad urī-kurute kadāpi<br />
            tat śyāmale'ticapale hṛdi leśa-mātrī<br />
            no sambhaved iha bhave dhṛtir ity avehi
            <span class="note">Kṛṣṇa-bhāvanāmṛtam 3.61</span>
             <span class="ref">Bhss_2.127</span></p>
         
         
         
         <p id="Bhss_2.128">
            
            śyāmāha yāmi! lalite! śṛṇu yāmi gehaṃ<br />
            sampraty amūṃ prati mamāstu girāṃ virāmaḥ<br />
            tvaṃ padminīṃ vraja-purandara-sadmanīmāṃ<br />
            kṛṣṇekṣaṇālini samarpaya baddha-tṛṣṇe
            <span class="note">Kṛṣṇa-bhāvanāmṛtam 3.62</span>
             <span class="ref">Bhss_2.128</span></p>
         
         
         
         <p id="Bhss_2.129">
            
            priya-viraha-vihastā srasta-dhīḥ sā tadānīṃ<br />
            kṣaṇam api yuga-kalpaṃ kalpayantī babhūva<br />
            yad akhilam api kṛtyaṃ kāritā kiṅkarībhiḥ<br />
            samaya-vihitam eko 'bhyāsa evātra hetuḥ
             <span class="ref">Bhss_2.129</span></p>
         
         
         
         
         <p id="Bhss_2.130">
            
            atha nikhila-sakhīnāṃ svālibhiḥ snāpitānāṃ<br />
            dhṛta-samucita-vastrālaṅkṛtīnāṃ tatiḥ sā<br />
            mathita-śarad-udañcac-candrikā-sindhu-jātāṃ<br />
            śriyam api nija-pādāmbhoja-bhāsā vijigye
            <span class="note">Kṛṣṇa-bhāvanāmṛtam 3.64</span>
             <span class="ref">Bhss_2.130</span></p>
         
         
         
         <p id="Bhss_2.131">
            
            kācin maṇīndramayam āsanam ājahāra<br />
            śrī-pāda-pīṭham aparā tad adho dadhāra<br />
            kāpy ānayad vadana-dhāvana-bhājanāni<br />
            kāpy ādadhe daśana-śodhana-sādhanāni
            <span class="note">Kṛṣṇāhnika-kaumudī 2.48</span>
             <span class="ref">Bhss_2.131</span></p>
         
         
         
         <p id="Bhss_2.132">
            
            utthāya talpa-talataḥ kanakāsana-sthā<br />
            nidrāvasāna-vigalan-niyata-vyavasthā<br />
            sā pāda-pīṭham adhi datta-padāravindā<br />
            babhrāja sat-parijanair vihitābhinandā
            <span class="note">Kṛṣṇāhnika-kaumudī 2.49</span>
             <span class="ref">Bhss_2.132</span></p>
         
         
         
         <p id="Bhss_2.133-134">
            
            bhṛṅgāra-nāla-śikhareṇa samarpitābhiḥ<br />
            sandhāya vaktra-vivare culukī-kṛtābhiḥ<br />
            tat-saurabhasya rabhasādhika-saurabhābhiḥ<br />
            śrī-pāṇi-padma-tala-saṅgama-lohitābhiḥ<br />
            
            nikṣepaṇe priya-sakhī-karayoḥ kṛtābhiḥ<br />
            karpūra-pūra-rajasā'bhisuvāsitābhiḥ!<br />
            vyāptālibhiḥ sakala-keli-kalā-suhṛdbhiḥ<br />
            sā sādhu śodhitavatī mukha-padmamadbhiḥ
            <span class="note">Kṛṣṇāhnika-kaumudī 2.50-51</span>
             <span class="ref">Bhss_2.133-134</span></p>
         
         
         
         <p id="Bhss_2.135">
            
            kara-talād asakṛc-culukī-kṛtaṃ<br />
            salilam ā-rada-tālv anu cālitam<br />
            cala-kapola-yugonnati-mañjula-<br />
            dhvani-bhṛtaṃ nibhṛtaṃ kṣipati sma sā
            <span class="note">Kṛṣṇa-bhāvanāmṛtam 4.2</span>
             <span class="ref">Bhss_2.135</span></p>
         
         
         
         <p id="Bhss_2.136">
            
            visṛmarān alakān kiratī śirasy<br />
            upari savya-karāṅguli-ghaṭ anaiḥ<br />
            alika-gaṇḍa-dṛg-ādy atha sāmita-<br />
            dyutim itaṃ timitaṃ trir adīdhavat
            <span class="note">Kṛṣṇa-bhāvanāmṛtam 4.3</span>
             <span class="ref">Bhss_2.136</span></p>
         
         
         
         <p id="Bhss_2.137">
            
            vi apikāṃ dyutaros tata-rociṣaṃ<br />
            rada-hitāṃ nihitāṃ sva-vayasyayā<br />
            mukulitāmbujatāṃ bhajatāñjasā<br />
            mṛdutareṇa kareṇa sudṛg dadhe
            <span class="note">Kṛṣṇa-bhāvanāmṛtam 4.4</span>
             <span class="ref">Bhss_2.137</span></p>
         
         
         <p id="Bhss_2.138">
            pratisarodita-dolanam asvanad-<br />
            valayam uccala-kuṇḍalam etayā<br />
            vyadhita sā mṛjatī radanāṃś chaviṃ<br />
            kaṇavad ucchalitāṃ lalitāṃ śritān
            <span class="note">Kṛṣṇa-bhāvanāmṛtam 4.5</span>
             <span class="ref">Bhss_2.138</span></p>
         
         
         
         <p id="Bhss_2.139">
            
            atha dadhe sudatī dhanur-ākṛtiṃ<br />
            maṇimayīṃ rasanā-pariṇejinīm<br />
            mṛdula-pāṇi-yugāṅguli-yugmakāṃ<br />
            sahacarī-karato 'dara-toṣataḥ
            <span class="note">Kṛṣṇa-bhāvanāmṛtam 4.6</span>
             <span class="ref">Bhss_2.139</span></p>
         
         
         
         <p id="Bhss_2.140">
            
            navadalopamitāṃ rasanāṃ mṛjaty<br />
            atha tayā nata-kampita-mastakam<br />
            mukham iyaṃ skhalitair alakair vṛtaṃ<br />
            vidadhatī dadhatī smitam ābabhau
            <span class="note">Kṛṣṇa-bhāvanāmṛtam 4.7</span>
             <span class="ref">Bhss_2.140</span></p>
         
         
         
         <p id="Bhss_2.141">
            
            niraṇijad bahir-antaram apy araṃ<br />
            mukha-vidhor atha dhauta-kara-dvayā<br />
            parijanārpita-mañjula-vāsasā<br />
            jala-kaṇāpanayaṃ sanayaṃ vyadhāt
            <span class="note">Kṛṣṇa-bhāvanāmṛtam 4.8</span>
             <span class="ref">Bhss_2.141</span></p>
         
         
         
         <p id="Bhss_2.142">
            
            sahacarī-vidhṛte maṇi-darpaṇe<br />
            tad-abhinandana-sākṣiṇi vīkṣya sā<br />
            smita-sudhābhir adhāvayad ānanaṃ<br />
            priyatama-kṣaṇa-lakṣaṇa-lakṣakam
            <span class="note">Kṛṣṇa-bhāvanāmṛtam 4.9</span>
             <span class="ref">Bhss_2.142</span></p>
         
         
         
         <p id="Bhss_2.143">
            
            tasya dohādikāṃ kriyāṃ<br />
            dṛṣṭāgatā kalāvatī<br />
            jagādātha tad-abhyarṇe<br />
            paramollāsa-saṃyutā
             <span class="ref">Bhss_2.143</span></p>
         
         
         
         
         <p id="Bhss_2.144">
            
            gopālo 'pi sva-gośālaṃ<br />
            sarāma-madhumaṅgalaḥ<br />
            sakāvya-gīṣpatiḥ sāyaṃ<br />
            śaśī-vāmbaram āviśat
            <span class="note">Govinda-līlāmṛtam 2.37</span>
             <span class="ref">Bhss_2.144</span></p>
         
         
         
         <p id="Bhss_2.145">
            
            dadhāra dyuṣadāṃ rāmo<br />
            dhavalāvali-veṣṭitaḥ<br />
            kailāsa-gaṇḍa-śailālī-<br />
            madhyasthairāvata-bhramam
            <span class="note">Govinda-līlāmṛtam 2.38</span>
             <span class="ref">Bhss_2.145</span></p>
         
         
         
         <p id="Bhss_2.146">
            
            madhye'cyuto 'ñcan dhavalāvalīnām<br />
            udānanānāṃ paritaḥ sthitānām<br />
            dadhau janānāṃ sphū a-puṇḍarīka-<br />
            śreṇy-antar-añcad-bhramara-bhramaṃ saḥ
            <span class="note">Govinda-līlāmṛtam 2.39</span>
             <span class="ref">Bhss_2.146</span></p>
         
         
         
         <p id="Bhss_2.147">
            
            hihī gaṅge! godāvari! śabali! kālindi! dhavale!<br />
            hihī dhūmre! tūṅgi! bhramari! yamune! haṃsi! kamale!<br />
            hihī rambhe! campe! kariṇi! hariṇīti vraja-vidhur<br />
            muhur nāma-grāhaṃ nikhila-surabhīr āhvayad asau
            <span class="note">Govinda-līlāmṛtam 2.40</span>
             <span class="ref">Bhss_2.147</span></p>
         
         
         
         <p id="Bhss_2.148">
            
            nyastāṅgaḥ prapadopari praghaṭayan jānu-dvaye dohanīṃ<br />
            kāścid dogdhi payaḥ svayaṃ tv atha parāḥ svair dohayaty unmukhīḥ<br />
            anyāḥ pāyayati svatarṇaka-gaṇān kaṇḍūyanaiḥ prīṇayann<br />
            itthaṃ nanda-sutaḥ prage svasurabhīr ānandayan nandati
            <span class="note">Govinda-līlāmṛtam 2.41</span>
             <span class="ref">Bhss_2.148</span></p>
         
         
         
         <p id="Bhss_2.149">
            
            pādāgre kṛta-pādukaṃ trika-samullāsollasat-pārṣṇikaṃ<br />
            madhye nyasya ghaṭīṃ pa onnam anataḥ prodyat tviṣor jānunoḥ<br />
            gotunda-vyatiṣaṅga-sundara-dara-kṣobha-ślathoṣṇīṣakaṃ<br />
            pāṇibhyāṃ krama-kuḍmalāṅguli-pu aṃ gāṃ dogdhi dugdhaṃ hariḥ
            <span class="note">Ānanda-vṛndāvana-campuḥ 11.88</span>
             <span class="ref">Bhss_2.149</span></p>
         
         
         
         <p id="Bhss_2.150">
            
            vatsād apy adhika-priyo bhagavataḥ pāṇy-ambuja-sparśana-<br />
            sneha-srāvi-payaḥ-payodhara-pu ā gaur duhyamānā svayam<br />
            dhārābhiḥ sugabhīra-ghoṣa-gahanam āpūrya sā dohanīṃ<br />
            dohany antaram eti yāvad avanīṃ tāvat samāpupluvat
            <span class="note">Ānanda-vṛndāvana-campuḥ 11.90</span>
             <span class="ref">Bhss_2.150</span></p>
         
         
         
         <p id="Bhss_2.151">
            
            aṅguṣṭhāgrima-yantritāṅgulir asau pādārddha-nīruddha-bhūr<br />
            āpīnāñcala-mardayann iha puro dvitraiḥ payo-bindhubhiḥ<br />
            nyag-jānu-dvaya-madhya-yantrita-ghaṭī-vaktrāntare praskhalad-<br />
            dhārā-dhvāna-manoharaṃ sakhi! payo gāṃ dogdhi dāmodaraḥ
            <span class="note">Padyāvalī 2.62</span>
             <span class="ref">Bhss_2.151</span></p>
         
         
         
         <p id="Bhss_2.152">
            
            śṛṇvantīṃ bhāva-vaivaśyād<br />
            vismṛta-snāpana-kriyām<br />
            lavaṅga-mañjarī sadyo<br />
            juhāva vyagra-mānasā
             <span class="ref">Bhss_2.152</span></p>
         
         
         
         
         <p id="Bhss_2.153">
            
            tatra kāñcanamaye mṛdu-pīṭhe<br />
            cīna-cela-pihite viniviṣṭām<br />
            sevane parijanā nipuṇā drāk<br />
            tām upāyana-karāḥ parivavruḥ
            <span class="note">Govinda-līlāmṛtam 2.65</span>
             <span class="ref">Bhss_2.153</span></p>
         
         
         
         <p id="Bhss_2.154">
            
            sāvātārayad-ābharaṇa-nicayaṃ<br />
            lalitā svasakhī-tanutaḥ sadayam<br />
            kanaka-vratater iva sapraṇayaṃ<br />
            pallava-kusuma-stavaka-pracayam
            <span class="note">Govinda-līlāmṛtam 2.60</span>
             <span class="ref">Bhss_2.154</span></p>
         
         
         
         <p id="Bhss_2.155">
            
            āmṛjya cela-śakalena tanūttamena<br />
            sarvāṅgam aṅkitam anaṅga-raṇāṅkakena<br />
            abhyaṅga-saṅgi-vasanaṃ paridhāpya naktaṃ<br />
            vāso 'bhyamūmucad anuttama-gandha-yuktam
            <span class="note">Kṛṣṇāhnika-kaumudī 2.55</span>
             <span class="ref">Bhss_2.155</span></p>
         
         
         
         <p id="Bhss_2.156">
            
            ākṛṣya mugdham avaguṇṭhanam uttamāṅgād<br />
            unmocya kuntala-tatīḥ sughanottamāṅgāḥ<br />
            ratna-prasādhanikayā cala-kaṅkaṇāliḥ<br />
            saprema sādaram aśūśudhad uttamāliḥ
            <span class="note">Kṛṣṇāhnika-kaumudī 2.54</span>
             <span class="ref">Bhss_2.156</span></p>
         
         
         
         <p id="Bhss_2.157">
            
            prakṣālya pāda-yugalaṃ mukuraṃ purastād<br />
            ādarśya kācana kalā-kuśalatva-śastā<br />
            tailena satsurabhiṇā lasatāruṇimnā-<br />
            bhyānañja kañja-vadanāṃ praṇayena bhūmnā
            <span class="note">Kṛṣṇāhnika-kaumudī 2.56</span>
             <span class="ref">Bhss_2.157</span></p>
         
         
         
         <p id="Bhss_2.158">
            
            aṅgād yato yata udasyati cāru-celaṃ<br />
            tat-tan-nirīkṣya hriyam ṛcchati sānuvelam<br />
            tenāktam aktam avadhāya sakhīyam aṅgaṃ<br />
            tasyāḥ pyadhāt tad-akhilaṃ kṛta-hrī-vibhaṅgam
            <span class="note">Kṛṣṇāhnika-kaumudī 2.57</span>
             <span class="ref">Bhss_2.158</span></p>
         
         
         
         <p id="Bhss_2.159">
            
            abhyajya rajyad-atiśuddha-hṛdo vayasyā<br />
            āpāda-mūrdha-kṛta-mardanam aṅgam asyāḥ<br />
            udvartanaṃ vidadhire ghanasāra-pūrṇaiḥ<br />
            kastūrikā-ghusṛṇa-candana-cāru-cūrṇaiḥ
            <span class="note">Kṛṣṇāhnika-kaumudī 2.58</span>
             <span class="ref">Bhss_2.159</span></p>
         
         
         
         <p id="Bhss_2.160">
            gandhānubandhi-vimalāmalakī-kaṣāyaiḥ<br />
            keśān vighṛṣya katamā vividhair upāyaiḥ<br />
            bhṛṅgāra-nāla-galitair lalitaiḥ kabandhair<br />
            ukṣāṃ cakāra sahaja-praṇayānubandhaiḥ
            <span class="note">Kṛṣṇāhnika-kaumudī 2.59</span>
             <span class="ref">Bhss_2.160</span></p>
         
         
         
         <p id="Bhss_2.161">
            
            kālocitena ghanasāra-suvāsitena<br />
            nānā-maṇīśvara-ghaṭī-ghaṭayā bhṛtena<br />
            dvābhyāṃ śanair ubhayataḥ pratipāditena<br />
            dve pārśvayoḥ siṣicatuḥ sumukhīṃ jalena
            <span class="note">Kṛṣṇāhnika-kaumudī 2.60</span>
             <span class="ref">Bhss_2.161</span></p>
         
         
         
         <p id="Bhss_2.162">
            
            saṃveṣṭya cāru-cikurān sicayena bāḍhaṃ<br />
            niṣpīḍya bhūri galad-ambu nigālya gāḍham<br />
            bhūyaḥ prasārya calad-aṅgulibhir vikīrya<br />
            bhūyo babandha katamā sicayaṃ vitīrya
            <span class="note">Kṛṣṇāhnika-kaumudī 2.61</span>
             <span class="ref">Bhss_2.162</span></p>
         
         
         
         <p id="Bhss_2.163">
            
            kācin mukhendum aparā gala-mūlam anyā<br />
            karṇau mamārja mṛdunā vasanena dhanyā<br />
            vakṣo visāri katamā katamā ca pṛṣṭhaṃ<br />
            bāhu-dvayaṃ ca katamā suṣamā-variṣṭham
            <span class="note">Kṛṣṇāhnika-kaumudī 2.62</span>
             <span class="ref">Bhss_2.163</span></p>
         
         
         
         <p id="Bhss_2.164">
            
            saṃveṣṭya śuṣka-vasanena nirāsanīyaṃ<br />
            śroṇyā jahāra vigalaj-jalam antarīyam<br />
            āmṛjya pāṇi-yugalena śanair udāram<br />
            arddhorukaṃ kaṭi-taṭe ghaṭayāṃ cakāra
            <span class="note">Kṛṣṇāhnika-kaumudī 2.63</span>
             <span class="ref">Bhss_2.164</span></p>
         
         
         
         <p id="Bhss_2.165">
            
            āmṛṣṭayor vara-payodharayor alolaṃ<br />
            kācit kalāsu kuśalātha babandha colam<br />
            pa āṃśukena racitaṃ sva-sakhī-janena<br />
            nānā-vidhātiśaya-śilpa-viśāradena
            <span class="note">Kṛṣṇāhnika-kaumudī 2.64</span>
             <span class="ref">Bhss_2.165</span></p>
         
         
         
         <p id="Bhss_2.166">
            
            tasyopari pratanu śoṇataraṃ suvīci-<br />
            caṇḍātakād udayad uccala-sanmarīci<br />
            śrī-pāda-padma-nakha-candra-cayāgra-cumbi<br />
            celaṃ babandha tapanīya-guṇānubandhi
            <span class="note">Kṛṣṇāhnika-kaumudī 2.65</span>
             <span class="ref">Bhss_2.166</span></p>
         
         
         
         <p id="Bhss_2.167">
            
            lamba-pralamba-yugalena supaṭṭa-dāmnā<br />
            muktā-maṇīndra-mahasā vilasad-garimṇā<br />
            ākuñcana-krama-vaśāt kamalānukārāṃ<br />
            jagrantha nīvim abhinābhi suśilpa-sārām
            <span class="note">Kṛṣṇāhnika-kaumudī 2.66</span>
             <span class="ref">Bhss_2.167</span></p>
         
         
         
         <p id="Bhss_2.168">
            
            kanaka-bindumatī nava-śā ikā<br />
            ghana-rucis tad-upary atididyute<br />
            yad-abhiveṣṭanam eva mukunda-dṛṅ<br />
            niranurodhana-rodhanam ucyate
            <span class="note">Kṛṣṇa-bhāvanāmṛtam 4.35</span>
             <span class="ref">Bhss_2.168</span></p>
         
         
         
         <p id="Bhss_2.169">
            
            ārohya tām atha mahāmaṇi-pīṭha-pṛṣṭhe<br />
            vistāritātimṛdu-cela-kṛta-pratiṣṭhe<br />
            prakṣālya pāda-kamala-dvitayaṃ satoṣāḥ<br />
            sakhyo vyadhur vividha-maṅgala-veṣa-bhūṣāḥ
            <span class="note">Kṛṣṇāhnika-kaumudī 2.67</span>
             <span class="ref">Bhss_2.169</span></p>
         
         
         
         <p id="Bhss_2.170">
            
            bhūyaḥ prasārya bahuśo bahuśaḥ prasādhya<br />
            ratna-prasādha-nikayāṅgulibhir viśodhya<br />
            kālāguru-prabhava-dhūpa-dhurā-pracāram<br />
            ālī-janaḥ kaca-bharaṃ surabhī-cakāra
            <span class="note">Kṛṣṇāhnika-kaumudī 2.68</span>
             <span class="ref">Bhss_2.170</span></p>
         
         
         
         <p id="Bhss_2.171">
            
            snānād ṛjuṃ sad-alakālim arālayitvā<br />
            kastūrikābhir alike tilakaṃ likhitvā<br />
            sindūra-bindu-rucire'kṛta bālapāśyāṃ<br />
            sīmanta-sīmani maṇīndra-mayūkha-rasyām
            <span class="note">Kṛṣṇāhnika-kaumudī 2.69</span>
             <span class="ref">Bhss_2.171</span></p>
         
         
         
         <p id="Bhss_2.172">
            
            kastūrī-patravallī-samudaya-khacitaṃ pārśvayor ākapolaṃ<br />
            bhāle śrīkhaṇḍa-bindūtkara-vṛtam abhitaḥ kāma-yantrābhidhānam<br />
            antaḥ kastūrikodyan-malayaja-śaśabhṛl-lekhayādhaścitaṃ sā<br />
            cakre sīmanta-rekhānvitam atha tilakaṃ sāndra-sindūra-paṅkaiḥ
            <span class="note">Govinda-līlāmṛtam 2.77</span>
             <span class="ref">Bhss_2.172</span></p>
         
         
         
         <p id="Bhss_2.173">
            
            maulau babandha katamā sumaṇi-pravekaṃ<br />
            sanmālatī-kusuma-garbhaka-kānti-sekam<br />
            dhammillam ullasita-lohita-paṭṭa-dāmnā<br />
            lamba-pralamba-yugalena maṇīndra-dhāmnā
            <span class="note">Kṛṣṇāhnika-kaumudī 2.70</span>
             <span class="ref">Bhss_2.173</span></p>
         
         
         
         <p id="Bhss_2.174">
            
            sūkṣmordhva-randhra-gata-hema-śalākikāyā<br />
            mūlāgra-saṅga-lalite vidadhe sukāyā<br />
            śrī-cakrikā-bakulike śruti-madhya-deśe<br />
            ratna-prabhā-bhara-dhurā vihitopadeśe
            <span class="note">Kṛṣṇāhnika-kaumudī 2.71</span>
             <span class="ref">Bhss_2.174</span></p>
         
         
         
         <p id="Bhss_2.175">
            
            muktākalāpa-kalayā lalita-prakāśyāṃ<br />
            kācid vyadhād alaka-sīmani patrapāśyām<br />
            kācin maṇīndramaya-kuṇḍalam atyudāram<br />
            ekaikaśaḥ śruti-yuge ghaṭayāṃ cakāra
            <span class="note">Kṛṣṇāhnika-kaumudī 2.72</span>
             <span class="ref">Bhss_2.175</span></p>
         
         
         
         <p id="Bhss_2.176">
            
            kācid vibhūṣya nayane dalitāñjanena<br />
            smārau śarāv iva nighṛṣṭa-rasāñjanena<br />
            nāsāpasavya-pu ake vitatāra muktāṃ<br />
            netrāñjanādhara-vibhā-bhara-nīla-raktām
            <span class="note">Kṛṣṇāhnika-kaumudī 2.73</span>
             <span class="ref">Bhss_2.176</span></p>
         
         
         
         <p id="Bhss_2.177">
            
            makarike likhatī mṛdu-gaṇḍayor<br />
            makara-ketanam āhvayad eva sā<br />
            yam adharāruṇa-pallavam arpayan<br />
            rasamaye samaye harir arcayet
            <span class="note">Kṛṣṇa-bhāvanāmṛtam 4.68</span>
             <span class="ref">Bhss_2.177</span></p>
         
         
         <p id="Bhss_2.178">
            
            rucira-cibuka-madhye ratna-rājac-chalākā-<br />
            kalita-kara-viśākhā-nirmito 'syāś cakāsti<br />
            nava-mṛga-mada-binduḥ śobhayan śrī-mukhenduṃ<br />
            bhramara iva dalāgre sanniviṣṭaḥ sarojam
            <span class="note">Govinda-līlāmṛtam 2.83</span>
             <span class="ref">Bhss_2.178</span></p>
         
         
         
         <p id="Bhss_2.179">
            
            karpūrāguru-kāśmīra-<br />
            paṅka-miśrita-candanaiḥ<br />
            samālipya viśākhā'syāḥ<br />
            pṛṣṭhaṃ bāhu-kucāv uraḥ
            <span class="note">Govinda-līlāmṛtam 2.76</span>
             <span class="ref">Bhss_2.179</span></p>
         
         
         
         <p id="Bhss_2.180">
            
            puṣpa-gucchendulekhābja-<br />
            makarī-cūta-pallavam<br />
            lilekha citraṃ kastūryā<br />
            citrā tat-kucayos taṭe
            <span class="note">Govinda-līlāmṛtam 2.78</span>
             <span class="ref">Bhss_2.180</span></p>
         
         
         
         <p id="Bhss_2.181">
            
            mīnī-prasūna-nava-pallava-candralekhā-<br />
            vyājāt svacihna-śara-kunta-dhanūṃṣi kāmaḥ<br />
            tad-bhrū-dhanur-dhuvana-mātra-nirasta-karmā<br />
            manye nyadhatta nija-tat-kuca-koṣa-gehe
            <span class="note">Govinda-līlāmṛtam 2.79</span>
             <span class="ref">Bhss_2.181</span></p>
         
         
         
         <p id="Bhss_2.182">
            citrārpitāneka-vicitra-ratna-<br />
            muktācitā rakta-dukūla-colī<br />
            kucau bha-jālendra-dhanur-vicitrā<br />
            tastāra śailāv iva sāndhya-kāntiḥ
            <span class="note">Govinda-līlāmṛtam 2.80</span>
             <span class="ref">Bhss_2.182</span></p>
         
         
         
         <p id="Bhss_2.183-184">
            
            upari khacita-nānā-ratna-jālaiḥ sphuranta<br />
            vimala-pura a-patryā kaṇṭham asyā viśākhā<br />
            hari-kara-dara-cihna-śrī-haraṃ puṣkarākṣyāḥ<br />
            sapadi hari-bhiyeva chādayāmāsa madhye<br />
            
            vajrācitākhaṇḍala-ratna-citra-<br />
            susthūla-madhyo guṇa-baddha-cañcuḥ<br />
            lalāsa tasyā upakaṇṭha-kūpaṃ<br />
            dattas tayā hā aka-citra-haṃsaḥ
            <span class="note">Govinda-līlāmṛtam 2.86-87</span>
             <span class="ref">Bhss_2.183-184</span></p>
         
         
         
         <p id="Bhss_2.185">
            
            suvarṇa-golī-yuga-madhyagollasan<br />
            masāra-golī-gilito 'ntarāntarā<br />
            susūkṣma-muktāvali-gumphitas tayā<br />
            nyayoji hāro hṛdi gostanābhidhaḥ
            <span class="note">Govinda-līlāmṛtam 2.88</span>
             <span class="ref">Bhss_2.185</span></p>
         
         
         
         <p id="Bhss_2.186">
            
            masāra-candropala-padmarāga-<br />
            suvarṇa-golī-grathitāntarālaiḥ<br />
            muktā-pravālaiḥ parigumphitāṃ sā<br />
            ratna-srajaṃ tad-dhṛdaye yuyoja
            <span class="note">Govinda-līlāmṛtam 2.89</span>
             <span class="ref">Bhss_2.186</span></p>
         
         
         
         <p id="Bhss_2.187">
            
            vaidūrya-yugmācita-hema-dhātrikā-<br />
            bījā-bha-golī-gilito 'ntarāntarā<br />
            vicitra-muktāvali-citra-gucchako<br />
            rarāja tasyā hṛdaye'rpitas tayā
            <span class="note">Govinda-līlāmṛtam 2.90</span>
             <span class="ref">Bhss_2.187</span></p>
         
         
         
         <p id="Bhss_2.188">
            
            rāse niśīthe saha-nṛtya-gāna-<br />
            tuṣṭena dattāṃ hariṇā svakaṇṭhāt<br />
            tasyaiva sākṣād iva rāja-lakṣmīṃ<br />
            guñjāvalīṃ tad-dhṛdi sā yuyoja
            <span class="note">Govinda-līlāmṛtam 2.91</span>
             <span class="ref">Bhss_2.188</span></p>
         
         
         
         <p id="Bhss_2.189">
            
            sthūla-tārāvalī-ramyā<br />
            san-nāyaka-vibhūṣitā<br />
            tasyā ekāvalī-jyotsnī<br />
            hṛd-ambaram amaṇḍayat
            <span class="note">Govinda-līlāmṛtam 2.92</span>
             <span class="ref">Bhss_2.189</span></p>
         
         
         
         <p id="Bhss_2.190">
            
            kanaka-khacita-vajrair veṣṭitaiḥ padmarāgaiś<br />
            cita-harimaṇi-pūrṇābhyantarā śātakaumbhī<br />
            pratanu-pura a-rājac-chṛṅkhalālambamānā<br />
            lasati hṛdi viśākhā-yojitāsyāś catuṣkī
            <span class="note">Govinda-līlāmṛtam 2.93</span>
             <span class="ref">Bhss_2.190</span></p>
         
         
         
         <p id="Bhss_2.191">
            
            ālī-janair maṇḍana-keli-kāle<br />
            vibhūṣyamāṇā vṛṣabhānu-putrī<br />
            urogate nīlamaṇīndra-hāre<br />
            svinnā sakampā pulakākulāsīt
            <span class="note">Alaṅkāra-kaustubha 5.73</span>
             <span class="ref">Bhss_2.191</span></p>
         
         
         
         <p id="Bhss_2.192">
            
            pṛṣṭhāntaḥ krama-lambamānam amalaṃ grīvānta-hārāvalī-<br />
            vī ī-bandhana-paṭṭa-sūtra-camarī-jālaṃ tadāsyā babhau<br />
            manye cāru-nitamba-śailaka akān mūrdhnādhirohārthakaṃ<br />
            sopānaṃ vidhinā kṛtaṃ karuṇayā veṇī-bhujaṅgyāḥ sphuṭam
            <span class="note">Govinda-līlāmṛtam 2.94</span>
             <span class="ref">Bhss_2.192</span></p>
         
         
         
         <p id="Bhss_2.193">
            
            madhye-pragaṇḍam atulāṅgadam-unmaṇīni<br />
            madhye-prakoṣṭham atulāni ca kaṅkaṇāni<br />
            tat-sīmni kāpya-kṛta maṅgala-paṭṭa-sūtraṃ<br />
            ratna-prakāśi maṇi-bandha-rucāticitram
            <span class="note">Kṛṣṇāhnika-kaumudī 2.75</span>
             <span class="ref">Bhss_2.193</span></p>
         
         
         
         <p id="Bhss_2.194">
            
            muktāvalī-khacita-hā aka-kaṅkaṇābhyāṃ<br />
            saṃveṣṭitaḥ sa valayāvali-sanniveśaḥ<br />
            bimbair-vidhor-milita-bhāskara-maṇḍalābhyāṃ<br />
            tasyāś cakāsti nitarām iva saiṃhikeyaḥ
            <span class="note">Govinda-līlāmṛtam 2.97</span>
             <span class="ref">Bhss_2.194</span></p>
         
         
         
         <p id="Bhss_2.195">
            
            nija-nāmāṅkitā nānā-<br />
            ratna-dyuti-karambitā<br />
            
            babhāv aṅguli-mudrāsyā<br />
            vipakṣa-mada-mardanī
            <span class="note">Govinda-līlāmṛtam 2.99</span>
             <span class="ref">Bhss_2.195</span></p>
         
         
         
         <p id="Bhss_2.196">
            
            tundāntike maṇi-vinirmita-tunda-bandhaṃ<br />
            kāñcī-guṇaṃ ca tad adho maṇi-vṛnda-bandham<br />
            pādāṅgulīṣu vara-ratnamayormikālīm<br />
            ā-gulpham ādhṛta suhaṃsaka-yugmam ālī
            <span class="note">Kṛṣṇāhnika-kaumudī 2.77</span>
             <span class="ref">Bhss_2.196</span></p>
         
         
         
         <p id="Bhss_2.197">
            
            nakha-śikhāṅghritalādy uru-śoṇimāpy<br />
            ahaha yāvaka-rañjitatām agāt<br />
            bhavati kiṃ dara-dīpaja-rociṣā<br />
            dina-kṛto na kṛto manujair mahaḥ
            <span class="note">Kṛṣṇa-bhāvanāmṛtam 4.96</span>
             <span class="ref">Bhss_2.197</span></p>
         
         
         
         <p id="Bhss_2.198">
            
            anyā kācid āha-<br />
            vṛthā'kṛthā yāvakam aṅghri-paṅkaje<br />
            sva eva rāgo 'sya dṛśāṃ rasāyanaḥ |<br />
            kintv eka evāsti guṇo 'sya rādhike<br />
            yaḥ keśavasyāpi ca keśa-rañjanaḥ ||
            <span class="note">Alaṅkāra-kaustubha 5.63</span>
             <span class="ref">Bhss_2.198</span></p>
         
         
         
         <p id="Bhss_2.199">
            
            mañjīra-yugmam atimañjula-ratna-siddhaṃ<br />
            pādāmbujopari cakāra ca kāpi baddham<br />
            tat-tat-svaśilpa-kuśalatva-nidarśanāya<br />
            kācin maṇīndra-mukuraṃ purato nināya
            <span class="note">Kṛṣṇāhnika-kaumudī 2.78</span>
             <span class="ref">Bhss_2.199</span></p>
         
         
         
         <p id="Bhss_2.200">
            
            asyā nyadhād uṣasi narmadayā svasakhyā<br />
            mālākṛtas tanujayopahṛtaṃ viśākhā<br />
            smerāravinda-vadanātha karāravinde<br />
            līlāravindam aravinda-vilocanāyāḥ
            <span class="note">Govinda-līlāmṛtam 2.103</span>
             <span class="ref">Bhss_2.200</span></p>
         
         
         
         <p id="Bhss_2.201">
            
            sā kṛṣṇa-netra-kutukocita-rūpa-veśaṃ<br />
            varṣmāvalokya mukure pratibimbitaṃ svam<br />
            kṛṣṇopasatti-taralāsa varāṅganānāṃ<br />
            kāntāvalokana-phalo hi viśeṣa-veṣaḥ
            <span class="note">Govinda-līlāmṛtam 2.105</span>
             <span class="ref">Bhss_2.201</span></p>
         
         
         
         <p id="Bhss_2.202">
            
            malla-līlādikaṃ tasya<br />
            tan-madhye sakhibhiḥ saha<br />
            vilokyaiva hiraṇyāṅgī<br />
            tām āyātāvadad drutam
             <span class="ref">Bhss_2.202</span></p>
         
         
         
         
         <p id="Bhss_2.203">
            
            godohanād atha viramya sa ramya-līlaiḥ<br />
            sārdhaṃ nija-priya-sakhaiḥ svasamāna-śīlaiḥ<br />
            abhyāyayau kutuka-malla-vilāsa-nityā-<br />
            bhyāsālayaṃ maṇimayaṃ sakalaikamatyā
            <span class="note">Kṛṣṇāhnika-kaumudī 2.20</span>
             <span class="ref">Bhss_2.203</span></p>
         
         
         
         <p id="Bhss_2.204">
            
            pratyekam eva sakhibhiḥ savayobhir etair<br />
            malla-kriyām atha bhujābhuji vīta-bhītaiḥ<br />
            svasvaujasaḥ prakaṭanena saroṣa-darpaiś<br />
            cakre'pasarpa-parisarpa-visarpa-sarpaiḥ
            <span class="note">Kṛṣṇāhnika-kaumudī 2.21</span>
             <span class="ref">Bhss_2.204</span></p>
         
         
         
         <p id="Bhss_2.205">
            
            viśramya kiñcid atha sañcita-puṇya-vṛndais<br />
            tair eva kaiścana mahāguṇa-vṛkṣa-kandaiḥ<br />
            abhyañjanārtham anurañjana-mañju-hāsair<br />
            abhyaṅga-maṅgala-gṛhaṃ praviveśa dāsaiḥ
            <span class="note">Kṛṣṇāhnika-kaumudī 2.22</span>
             <span class="ref">Bhss_2.205</span></p>
         
         
         
         <p id="Bhss_2.206">
            
            nānā-prabandha-bahubandha-vidhau vidagdhair<br />
            abhyaṅga-maṅgala-viśeṣa-kalāsu mugdhaiḥ<br />
            tailena sādhu śubha-gandha-subāndhavena<br />
            prārambhi yat tad urarīkṛtam apy anena
            <span class="note">Kṛṣṇāhnika-kaumudī 2.23</span>
             <span class="ref">Bhss_2.206</span></p>
         
         
         
         <p id="Bhss_2.207">
            
            āpāda-mastakam anasta-samasta-bhāgyais<br />
            tailena taiḥ priya-samāja-sabhāja-yogyaiḥ<br />
            nātiślathaṃ ca na dṛḍhaṃ ca sumaṅgalāni<br />
            prītyā ciraṃ mamṛdire'tha tad aṅgakāni
            <span class="note">Kṛṣṇāhnika-kaumudī 2.24</span>
             <span class="ref">Bhss_2.207</span></p>
         
         
         
         <p id="Bhss_2.208">
            
            te kauṅkumena rajasā ghanasāra-cūrṇaiḥ<br />
            pūrṇena cāru-mṛdunā paripeṣa-śīrṇaiḥ<br />
            vimlāna-bhāvam atha taila-kṛtaṃ harantaḥ<br />
            kṛṣṇasya tān avayavān udavartayanta
            <span class="note">Kṛṣṇāhnika-kaumudī 2.25</span>
             <span class="ref">Bhss_2.208</span></p>
         
         
         
         <p id="Bhss_2.209">
            
            kenocitena ghanasāra-suvāsitena<br />
            nānāvidha-sphaṭika-hema-ghaṭī-bhṛtena!<br />
            keśān kaṣāya-kaṣitān kalayan kumāra-<br />
            dāsī-gaṇo 'mbuja-dṛśaṃ snāpayāṃ cakāra
            <span class="note">Kṛṣṇāhnika-kaumudī 2.26</span>
             <span class="ref">Bhss_2.209</span></p>
         
         
         
         <p id="Bhss_2.210">
            
            kācit kaṣāyita-kacān bahuśaḥ kaṣantī<br />
            kācin mṛdūn avayavān mṛdu mārjayantī<br />
            bhṛṅgārakeṇa katamā salilaṃ kirantī<br />
            lebhetarām atitarām anurāga-kāntī
            <span class="note">Kṛṣṇāhnika-kaumudī 2.27</span>
             <span class="ref">Bhss_2.210</span></p>
         
         
         
         <p id="Bhss_2.211">
            
            jyotsnābhir nava-nīradaḥ kim athavā śuklena nīlo guṇaḥ<br />
            śuddha-sphaṭika-ratna-kānti-salilaiḥ kiṃ vendranīlāṅkuraḥ<br />
            muktābhiḥ kim u vā tamāla-taruṇaḥ snātaḥ samudbhrājate<br />
            kiṃ vā śyāma-sarojam ujjvala-vidhukṣodair murārer vapuḥ
             <span class="ref">Bhss_2.211</span></p>
         
         
         
         
         <p id="Bhss_2.212">
            
            evaṃ samāpya katame snapanaṃ śubhena<br />
            śaṅkhodakena śirasi pratipāditena<br />
            aṅgoñchanāṃśukam anekam athopanīya<br />
            saṃmārjanaṃ vidadhur asya bhṛśaṃ vinīya
            <span class="note">Kṛṣṇāhnika-kaumudī 2.28</span>
             <span class="ref">Bhss_2.212</span></p>
         
         
         
         <p id="Bhss_2.213">
            
            ādau sucela-śakalair mṛdulair aśuṣkaiḥ<br />
            paścāt krameṇa mamṛjuḥ sita-sūkṣma-śuṣkaiḥ<br />
            āpāda-kuntala-bharam pratisandhi-sandhi<br />
            te mārjanaṃ vidadhire praṇayānubandhi
            <span class="note">Kṛṣṇāhnika-kaumudī 2.29</span>
             <span class="ref">Bhss_2.213</span></p>
         
         
         
         <p id="Bhss_2.214">
            
            kaścit kacān gata-jalān dvividhena vāsaḥ-<br />
            khaṇḍena sādhu vidadhe mṛdu-manda-hāsaḥ<br />
            kaścit paṭuḥ kaṭita ād galad ambu-celaṃ<br />
            celāntareṇa vinināya kṛtāvahelam
            <span class="note">Kṛṣṇāhnika-kaumudī 2.30</span>
             <span class="ref">Bhss_2.214</span></p>
         
         
         
         <p id="Bhss_2.215">
            kenāpi nūtanam atitvarayopanītaṃ<br />
            kauṣeya-cela-yugalaṃ druta-hema-pītam<br />
            kenāpi pāṇi-kamale kramataḥ pradattam<br />
            utsārya pūrva-paṭam āśu sa paryadhatta
            <span class="note">Kṛṣṇāhnika-kaumudī 2.31</span>
             <span class="ref">Bhss_2.215</span></p>
         
         
         
         <p id="Bhss_2.216">
            
            tasyāsthitasya ramaṇīya-maṇī-catuṣkaṃ<br />
            prakṣālitāṅghri-kamalasya lasad-vapuṣkam<br />
            paścād-gatena katamena kumāra-bhṛtye-<br />
            nāsevi kuntala-bharaḥ kuśalena kṛtye
            <span class="note">Kṛṣṇāhnika-kaumudī 2.32</span>
             <span class="ref">Bhss_2.216</span></p>
         
         
         
         <p id="Bhss_2.217">
            
            bhūyaḥ prasārya parimṛjya muhuḥ prasādhya<br />
            ratna-prasādhanikayā bahuśo viśodhya<br />
            āvṛtya cela-śakalena satā dviphāla-<br />
            baddhaḥ sa kuntala-bharaḥ prabhayā paphāla
            <span class="note">Kṛṣṇāhnika-kaumudī 2.33</span>
             <span class="ref">Bhss_2.217</span></p>
         
         
         
         <p id="Bhss_2.218">
            
            anyonya-pālana-kṛtā kaca-mecakimnā<br />
            sūkṣmātisūkṣma-vasanasya ca pāṇḍarimṇā<br />
            nirmoka-moka-parabhogi-nibho 'sya keśa-<br />
            vinyāsa eṣa na hi kasya dṛśor viveśa
            <span class="note">Kṛṣṇāhnika-kaumudī 2.34</span>
             <span class="ref">Bhss_2.218</span></p>
         
         
         
         <p id="Bhss_2.219">
            
            snānād-ṛjūn sad-alakān atha kuñcayitvā<br />
            cāru-svabhāva-ku ilān api rañjayitvā<br />
            bhāle lilekha tilakaṃ śaśi-maṇḍalābhaṃ<br />
            śrīkhaṇḍa-kuṅkuma-rasena sujāta-śobham
            <span class="note">Kṛṣṇāhnika-kaumudī 2.35</span>
             <span class="ref">Bhss_2.219</span></p>
         
         
         
         <p id="Bhss_2.220">
            
            gārutmatendramaṇi-hīraka-padmarāga-<br />
            pradyotanaṃ vidhurayantyam ivāpy anāgaḥ<br />
            anya-prabhāva-raṇakāri-mayūkha-sāndraṃ<br />
            śrī-kaustubhābhidham adhatta mahā-maṇīndram
            <span class="note">Kṛṣṇāhnika-kaumudī 2.36</span>
             <span class="ref">Bhss_2.220</span></p>
         
         
         
         <p id="Bhss_2.221">
            
            sthūlena mauktika-phala-prakareṇa kptān<br />
            hārān dadhāra gir-agocaratām avāptān<br />
            kañcid viśālatara-vakṣasi nābhikūle<br />
            kañcit pralambam atha kañcana jānu-mūle
            <span class="note">Kṛṣṇāhnika-kaumudī 2.37</span>
             <span class="ref">Bhss_2.221</span></p>
         
         
         
         <p id="Bhss_2.222">
            
            śrī-kuṇḍale maṇimaye makarānukāre<br />
            kānti-prabhākṛta-kapola-mahaḥ-pracāre<br />
            śrī-karṇayor upanināya jaloparuddhe<br />
            snānotsavena virahayya sa pūrva-siddhe
            <span class="note">Kṛṣṇāhnika-kaumudī 2.38</span>
             <span class="ref">Bhss_2.222</span></p>
         
         
         
         <p id="Bhss_2.223">
            
            sat-paṭṭa-sūtra-kṛta-mañjutara-pralambau<br />
            
            sad-ratna-paṭṭamaya-maṅgala-sūtra-cumbau<br />
            gārutmatādi-nava-ratnaja-bāhu-bandhau<br />
            kaścid babandha valayau maṇi-bandha-sandhau
            <span class="note">Kṛṣṇāhnika-kaumudī 2.39</span>
             <span class="ref">Bhss_2.223</span></p>
         
         
         
         <p id="Bhss_2.224">
            
            divyāṅgulīyakam udāram anāmikāyāṃ<br />
            tat-padmarāga-mahasāṃ pariṇāmikāyām<br />
            pṛṣṭhopasanna-maṇimudram avarjanīyaṃ<br />
            datte sma kaścid adhi-tarjani rañjanīyam
            <span class="note">Kṛṣṇāhnika-kaumudī 2.40</span>
             <span class="ref">Bhss_2.224</span></p>
         
         
         
         <p id="Bhss_2.225">
            
            nānā-maṇīndra-ghaṭayā ghaṭitānubandhaṃ<br />
            pītāṃśukodara-ta īm anu tunda-bandham<br />
            māṇikya-kiṅkiṇi-guṇaṃ ca ka īra-mūle<br />
            kaścid babandha paridhatta-lasad-dukūle
            <span class="note">Kṛṣṇāhnika-kaumudī 2.41</span>
             <span class="ref">Bhss_2.225</span></p>
         
         
         
         <p id="Bhss_2.226">
            
            pādāmbujopari maṇīndra-ghaṭānukptaṃ<br />
            mañjīra-yugmakam atho nakha-candra-dīptam<br />
            ādhāya ko 'pi maṇi-darpaṇam atyudāram<br />
            āsyendu-bimbam adhi saspṛham ādadhāra
            <span class="note">Kṛṣṇāhnika-kaumudī 2.42</span>
             <span class="ref">Bhss_2.226</span></p>
         
         
         
         <p id="Bhss_2.227">
            
            atrāntare vraja-purandara-sannideśam<br />
            ādāya kaścana tad asya gṛhaṃ viveśa<br />
            ūce ca kṛṣṇa! janakasya girā bahubhyas<br />
            tvaṃ dātum arhasi gavām ayutaṃ dvijebhyaḥ
            <span class="note">Kṛṣṇāhnika-kaumudī 2.43</span>
             <span class="ref">Bhss_2.227</span></p>
         
         
         
         <p id="Bhss_2.228">
            
            śrutvā pitur giram asau cikuraṃ nibadhya<br />
            pītottarīyam api samyag atho viśodhya<br />
            ācamya ramya-vadano guṇa-ratna-sānū<br />
            rāmānujaḥ sīvamanasā vitatāra dhenūḥ
            <span class="note">Kṛṣṇāhnika-kaumudī 2.44</span>
             <span class="ref">Bhss_2.228</span></p>
         
         
         
         <p id="Bhss_2.229">
            
            goṣṭheśvarīpsitatamo rasavat-prapākaḥ<br />
            sampādito bhavati yāvad aneka-pākaḥ<br />
            tāvan na soḍhum abhiśaktavatī vilambaṃ<br />
            sā prāhiṇot kim api bhoktum athāvilambam
            <span class="note">Kṛṣṇāhnika-kaumudī 2.45</span>
             <span class="ref">Bhss_2.229</span></p>
         
         
         
         <p id="Bhss_2.230">
            
            haiyaṅgavīna-dadhi-dugdha-sarādi-bhakṣyam<br />
            etat sameta-ghanasāra-rajo 'bhibhakṣya<br />
            ācamya ca priya-sakhāṃsa-kṛtāvalambas<br />
            tāmbūlamāda madhurānana-candra-bimbaḥ
            <span class="note">Kṛṣṇāhnika-kaumudī 2.46</span>
             <span class="ref">Bhss_2.230</span></p>
         
         
         
         <p id="Bhss_2.231">
            
            niśamyemāṃ vārttāṃ pramuditavatī sīdhu-sadṛśīṃ<br />
            svayaṃ paktvā yan no tad-aśanam asau kāritavatī<br />
            viṣaṇṇā bāṣpāṇāṃ hima-mihikā-bindu-nikaraṃ<br />
            mumocevākṣibhyāṃ jalaja-yugataḥ śīkara-kaṇam
             <span class="ref">Bhss_2.231</span></p>
         
         
         
         
         <p id="Bhss_2.232">
            
            atrāntare vrajapurādhipayā'napāya-<br />
            vātsalya-kalpa-latayā'tirayān nirdiṣṭā<br />
            āgatya kundalatikāntim etad akṣi-<br />
            bhṛṅga-pramoda-kṛtaye kṛtinī vyarājīt
            <span class="note">Kṛṣṇa-bhāvanāmṛtam 4.109</span>
             <span class="ref">Bhss_2.232</span></p>
         
         
         
         <p id="Bhss_2.233">
            
            anyonya-darśana-samudgamana-smitāḍhya-<br />
            śastānuyoga-rabhasonnati-sīdhu-vṛṣṭiḥ<br />
            sadyo babhūva yata eva tadā tad-āli-<br />
            vṛndaṃ nananda sama-sauhṛda-hṛdya-rociḥ
            <span class="note">Kṛṣṇa-bhāvanāmṛtam 4.110</span>
             <span class="ref">Bhss_2.233</span></p>
         
         
         
         <p id="Bhss_2.234">
            vrajapura-parameśvarī-prasādaṃ<br />
            mayi sakhi! vyakti tavodayo hy akasmāt<br />
            na śiśira-rucinā vinaiva pūrvāṃ<br />
            diśam adhi rātri sameti kāpi lakṣmīḥ
            <span class="note">Kṛṣṇa-bhāvanāmṛtam 5.1</span>
             <span class="ref">Bhss_2.234</span></p>
         
         
         
         <p id="Bhss_2.235">
            
            tad aham anumime nideśa-dambhāt<br />
            kim api kṛpāmṛtam eva sā vyatārīt<br />
            yad idam anupalabhya yan mamātmā<br />
            svam api sakhedam avaity anātmanīnam
            <span class="note">Kṛṣṇa-bhāvanāmṛtam 5.2</span>
             <span class="ref">Bhss_2.235</span></p>
         
         
         
         <p id="Bhss_2.236">
            
            ajani rasavatī-vidhāpanārthā<br />
            rasavati! te gatir ity avaimi nūnam<br />
            atha kim itarathā javād ayāsīḥ<br />
            prathamato 'nunayanty amūṃ mad-āryām
            <span class="note">Kṛṣṇa-bhāvanāmṛtam 5.3</span>
             <span class="ref">Bhss_2.236</span></p>
         
         
         
         <p id="Bhss_2.237">
            
            iti sudṛg-uditāmṛtaṃ pibantī<br />
            smita-subhagaṃ nijagāda kundavallī<br />
            tad ayi sakhi! vidhehi tatra yātrām<br />
            akṛta-vilambam itaḥ sahāli-vṛndā
            <span class="note">Kṛṣṇa-bhāvanāmṛtam 5.4</span>
             <span class="ref">Bhss_2.237</span></p>
         
         
         
         <p id="Bhss_2.238">
            
            kim iha gurujanāvaler anujñā-<br />
            grahaṇa-vidhāv aṇumātram asti kaṣṭam<br />
            yad atula-dhana-dhenu-dhānya-varṣair<br />
            akṛta vaśāṃ svayam eva tāṃ vrajeśā
            <span class="note">Kṛṣṇa-bhāvanāmṛtam 5.5</span>
             <span class="ref">Bhss_2.238</span></p>
         
         
         
         <p id="Bhss_2.239">
            
            nirupadhi-parama-priyo 'su-koṭer<br />
            api nikhilasya janasya goṣṭha-bhājaḥ<br />
            vrajapati-tanayaḥ samīhate yat<br />
            param iha vipratipattir asti kasya
            <span class="note">Kṛṣṇa-bhāvanāmṛtam 5.6</span>
             <span class="ref">Bhss_2.239</span></p>
         
         
         
         <p id="Bhss_2.240">
            
            sakhi! kim api na veda tat savitrī<br />
            tad atula-rocaka-vastu saṃjighṛkṣuḥ<br />
            ucitam anucitaṃ sva-lābha-hānī-<br />
            nija-para-bhāva-bhidā yaśo 'yaśo vā
            <span class="note">Kṛṣṇa-bhāvanāmṛtam 5.7</span>
             <span class="ref">Bhss_2.240</span></p>
         
         
         
         <p id="Bhss_2.241">
            
            pacasi yad api yaś ca tasya bhoktā<br />
            sa ca tirayaty amṛtaṃ sadaiva divyam<br />
            iti nikhila-pureṣv atiprasiddhis<br />
            tava sakhi! kaṃ na camatkaroti bāḍham
            <span class="note">Kṛṣṇa-bhāvanāmṛtam 5.8</span>
             <span class="ref">Bhss_2.241</span></p>
         
         
         
         <p id="Bhss_2.242">
            
            yad avadhi kalayāṃ babhūva sā tvāṃ<br />
            munivara-datta-varāṃ varāmbujākṣi!<br />
            tad avadhi tava pāṇi-saṃskṛtānnā-<br />
            śana-viratiṃ kvacanāhni nāsya cakre
            <span class="note">Kṛṣṇa-bhāvanāmṛtam 5.9</span>
             <span class="ref">Bhss_2.242</span></p>
         
         
         <p id="Bhss_2.243">
            jayati yad atighora-daitya-yūthaṃ<br />
            mṛdula-tanuḥ svaparābubhūṣum eṣaḥ<br />
            tvad amala-kara-pakva-bhakta-bhukter<br />
            aparam iyaṃ manute na hetum atra
            <span class="note">Kṛṣṇa-bhāvanāmṛtam 5.10</span>
             <span class="ref">Bhss_2.243</span></p>
         
         
         
         <p id="Bhss_2.244">
            
            śṛṇu paramayi tattvam atra rādhe<br />
            yad avagataṃ sahasāntaraṃ mayāsyāḥ<br />
            pratidinam avalokanaṃ vinā te<br />
            śaśi-mukhi! khidyati sā yathā svasūnoḥ
            <span class="note">Kṛṣṇa-bhāvanāmṛtam 5.11</span>
             <span class="ref">Bhss_2.244</span></p>
         
         
         
         <p id="Bhss_2.245">
            
            sutanur abhidadhe'vadhehi vijñe<br />
            sakhi! tad idaṃ na vadasy ayuktam ittham<br />
            api tu kulavatīti vāda-bhājāṃ<br />
            sphuṭam aparāṅgana-gāmitety ayuktam
            <span class="note">Kṛṣṇa-bhāvanāmṛtam 5.12</span>
             <span class="ref">Bhss_2.245</span></p>
         
         
         
         <p id="Bhss_2.246">
            
            yad api bata sakhīyaṃ rītir eveha loke<br />
            tad api tava vaco no laṅghanīyaṃ kadāpi<br />
            anunaya prathamaṃ tāṃ kintu yuktyā hi vṛddhāṃ<br />
            parivadati tu yā mām āśu labdhvāpi rāyam
             <span class="ref">Bhss_2.246</span></p>
         
         
         
         
         <p id="Bhss_2.247">
            
            tataḥ sāsādya jaṭilāṃ<br />
            snuṣāyāṃ ku ilām api<br />
            śrāvayāmāsa sandeśaṃ<br />
            vrajeśvaryā vicakṣaṇā
            <span class="note">Govinda-līlāmṛtam 3.18</span>
             <span class="ref">Bhss_2.247</span></p>
         
         
         <p id="Bhss_2.248-249">
            ākarṇya sājñāṃ vrajarāja-rājñyāḥ<br />
            kṛṣṇāt snuṣāyām api śaṅkamānā<br />
            vicintya śikṣām atha paurṇamāsyās<br />
            tāṃ kundavallīṃ praṇayād avādīt<br />
            
            snuṣeyaṃ me sādhvī guṇa-garima-mādhvīka-madhurā<br />
            janaś chidrānveṣī sa khalu capalo nanda-tanayaḥ<br />
            na cājñāvajñeyā vrajapati-gṛhiṇyā bhagavatī-<br />
            vacaḥ pālyaṃ vatse! na ati hṛdayaṃ kiṃ nu karavai!
            <span class="note">Govinda-līlāmṛtam 3.19-20</span>
             <span class="ref">Bhss_2.248-249</span></p>
         
         
         
         <p id="Bhss_2.250">
            
            mātaḥ! satyaṃ vadati bhavatī kiṃca gopendra-sūnur<br />
            nāyaṃ jñeyaḥ khala-samudayair yādṛśaḥ śrāvito 'sti<br />
            kintu prodyad-dyumaṇir iva sad-dharma-padme khalālī-<br />
            ghūke cāyaṃ vṛjina-timire ghoṣa-santoṣa-koke
            <span class="note">Govinda-līlāmṛtam 3.21</span>
             <span class="ref">Bhss_2.250</span></p>
         
         
         
         <p id="Bhss_2.251">
            
            mādhuryaṃ tūnmadayati jagad-yauvataṃ tasya tasmād-<br />
            bhītir nītis tava nava-vadhū-pālanaṃ cāpi yuktam<br />
            māśaṅkiṣṭhās tad ayati yathā dṛk-pathaṃ nāsya sādhvyāś<br />
            chāyāpy asyāḥ svayam aham imāṃ drāk tathā te'rpayāmi
            <span class="note">Govinda-līlāmṛtam 3.22</span>
             <span class="ref">Bhss_2.251</span></p>
         
         
         
         <p id="Bhss_2.252">
            
            tvaṃ putri! sādhvī prathitāsi goṣṭhe<br />
            tvayy arpiteyaṃ saralā vadhūs tat<br />
            sa lola-dṛṣṭiḥ kila nanda-sūnur<br />
            naināṃ yathā paśyati tad vidheyam
            <span class="note">Govinda-līlāmṛtam 3.23</span>
             <span class="ref">Bhss_2.252</span></p>
         
         
         
         <p id="Bhss_2.253">
            
            vadhūm athāhūya jagāda vatse<br />
            vrajālayān nanda-vadhū-samīpam<br />
            niṣpādya tasyāḥ priyam ehi tūrṇaṃ<br />
            sahānayaivādya ravis tvayārcyaḥ
            <span class="note">Govinda-līlāmṛtam 3.24</span>
             <span class="ref">Bhss_2.253</span></p>
         
         
         
         <p id="Bhss_2.254">
            
            rādheti diṣṭā hṛdi sābhinanditā-<br />
            py anicchuvad gantum uvāca tāṃ sakhīm<br />
            astīha kṛtyaṃ na ca me yiyāsutā<br />
            gṛhaṃ gṛhaṃ neṅgati yat kulāṅganā
            <span class="note">Govinda-līlāmṛtam 3.25</span>
             <span class="ref">Bhss_2.254</span></p>
         
         
         
         <p id="Bhss_2.255">
            
            vrajapati-gṛhiṇī-giraṃ cirābhyar-<br />
            thana-vinayānunayānubaddha-mūlām<br />
            kati nirasitum atra śaknumas tat<br />
            tava bhagavān harir eva rakṣitāstu!
            <span class="note">Kṛṣṇa-bhāvanāmṛtam 5.21</span>
             <span class="ref">Bhss_2.255</span></p>
         
         
         
         <p id="Bhss_2.256">
            
            avati jagad idaṃ svadharma-pālīḥ<br />
            kim iha satīḥ sa jahāti lokanāthaḥ?<br />
            iti kila bhavatīṃ tadīya-pāṇau<br />
            sumukhi! samarpya nirākulā bhaveyam
            <span class="note">Kṛṣṇa-bhāvanāmṛtam 5.22</span>
             <span class="ref">Bhss_2.256</span></p>
         
         
         
         <p id="Bhss_2.257">
            
            iti guru-jaratī-girā samudyat-<br />
            smita-lava-saṃvṛti-peśalāḥ sakhīḥ svāḥ<br />
            vikasad asita-netra-koṇa-bhaṅgyā<br />
            kim api nigadya babhūva sāpi tūṣṇīm
            <span class="note">Kṛṣṇa-bhāvanāmṛtam 5.23</span>
             <span class="ref">Bhss_2.257</span></p>
         
         
         
         <p id="Bhss_2.258">
            
            kṛtāgrahoccaiḥ punar āryayāsau<br />
            kaundyā babhāṣe kṛta-hasta-karṣam<br />
            bhītāsi kiṃ sādhvy aham asmy avitrī-<br />
            ty uccālitā phulla-tanuḥ pratasthe
            <span class="note">Govinda-līlāmṛtam 3.26</span>
             <span class="ref">Bhss_2.258</span></p>
         
         
         <p id="Bhss_2.259">
            
            kṛṣṇasya prātar-āśāya<br />
            saṃskṛtaṃ laḍḍukādikam<br />
            ādāya lalitā-mukhyāḥ<br />
            sakhyo 'py anuyayuḥ sakhīm
            <span class="note">Govinda-līlāmṛtam 3.27</span>
             <span class="ref">Bhss_2.259</span></p>
         
         
         
         <p id="Bhss_2.260">
            
            atha nija-bhavanād-viniryatī sā<br />
            tanu-vasanābharaṇa-cchavi-cchaṭābhiḥ<br />
            vyadhita maṇi-vicitra-śātakaumbhīṃ<br />
            pura-viśikhāṃ surabhī-kṛtākhilāśā
            <span class="note">Kṛṣṇa-bhāvanāmṛtam 5.25</span>
             <span class="ref">Bhss_2.260</span></p>
         
         
         
         <p id="Bhss_2.261">
            
            jana-nivaha-gatāgati-pravṛttau<br />
            daravimukhī saraṇeḥ śritaika-pārśvā<br />
            avanata-dṛg-avācakāsya-padmo-<br />
            pari pariguṇṭhana-mādhurī prapede
            <span class="note">Kṛṣṇa-bhāvanāmṛtam 5.26</span>
             <span class="ref">Bhss_2.261</span></p>
         
         
         
         <p id="Bhss_2.262">
            
            vīkṣyādhvani parānanda-<br />
            calad-vakṣaḥ-pa āñcalām<br />
            savayasyāṃ kundavallī<br />
            premṇā parijahāsa tām
            <span class="note">Govinda-līlāmṛtam 3.28</span>
             <span class="ref">Bhss_2.262</span></p>
         
         
         
         <p id="Bhss_2.263">
            
            mūlyānītopasaryās tri-catura-divasān proṣya sandhyāgatas te<br />
            bhartā gobhiḥ svagoṣṭhe ghaṭayitum akhilāṃ rātrim eva nyavātsīt<br />
            vakṣaḥ prodyan nakhāṅkāvali-citam adharaḥ spaṣṭa-danta-kṣato yat<br />
            tat sādhvyās te satītvaṃ samucitam adhunā vyaktam ullālasīti
            <span class="note">Govinda-līlāmṛtam 3.29</span>
             <span class="ref">Bhss_2.263</span></p>
         
         
         
         <p id="Bhss_2.264-265">
            
            antar-gūḍha-smitotphulla-<br />
            kiñcit-kuñcita-locanām<br />
            svasakhīṃ lalitālokya<br />
            kundavallīm athābravīt<br />
            
            karaka-phala-dhiyāsyāḥ kānane dhṛṣṭa-kīraḥ<br />
            stanam anuviniviṣṭaḥ pakva-bimba-bhrameṇa<br />
            adaśad adharam uccais tan-nakhāco itaṃ tad-<br />
            dhṛdayam idam amuṣyāḥ kiṃ vṛthā śaṅkase tvam
            <span class="note">Govinda-līlāmṛtam 3.30-31</span>
             <span class="ref">Bhss_2.264-265</span></p>
         
         
         
         <p id="Bhss_2.266-267">
            
            sakhī-vacaḥ-smārita-kṛṣṇa-saṅga-<br />
            līlocchalat-kampa-taraṅgitāṅgīm<br />
            tāṃ vīkṣya padmākaram īkṣamāṇā<br />
            jagau punaḥ kundalatā sahāsam<br />
            
            ānanda-kampottaralāsi mugdhe!<br />
            kiṃ bho vṛthā padmini! kundavallyāḥ<br />
            na devaras tvāṃ madhusūdano 'sau<br />
            bhrāmyan punaḥ pāsyati bhukta-muktām
            <span class="note">Govinda-līlāmṛtam 3.32-33</span>
             <span class="ref">Bhss_2.266-267</span></p>
         
         
         
         <p id="Bhss_2.268-269">
            
            karṇa-śarmada-san-narma-<br />
            bharma-kuṇḍala-nirmitau<br />
            karma hāṃ kundavallīṃ tāṃ<br />
            viśākhāha vicakṣaṇā<br />
            
            svene'nurāgaṃ param udvahantī<br />
            phullāpi mṛdvī bhramarāt sulolāt<br />
            sat-padminīyaṃ sakhi kundavallī-<br />
            bhṛṅgānujād bhī-taralā cakampe
            <span class="note">Govinda-līlāmṛtam 3.34-35</span>
             <span class="ref">Bhss_2.268-269</span></p>
         
         
         
         <p id="Bhss_2.270">
            
            athānantaram-<br />
            kvacana ca pathi nirjane kadācit<br />
            sphuṭam itaretara-vāg-vilāsa-raṅgaiḥ<br />
            yadi calati tadā kutaḥ kva yāmī-<br />
            ty api na hi vedana-gocarī-karoti
            <span class="note">Kṛṣṇa-bhāvanāmṛtam 5.27</span>
             <span class="ref">Bhss_2.270</span></p>
         
         
         
         <p id="Bhss_2.271">
            
            kṛṣṇānurāgeṇa vihasta-cittām<br />
            ānanda-rāśiṃ janayantam eva<br />
            sandarśayāmāsa pathi vrajantīṃ<br />
            nandīśvaraṃ tāṃ kila tuṅgavidyā
            <span class="note">Saṅgraha-kartuḥ</span>
             <span class="ref">Bhss_2.271</span></p>
         
         
         
         <p id="Bhss_2.272-273">
            
            rasāla-panasārjuna-kramuka-nārikelāsanaiḥ<br />
            palāśa-va a-parka ī-khadira-bilva-jambvādibhiḥ<br />
            madhūka-girimallikā-bakula-nāga-punnāgakair<br />
            aśoka-baka-pā alī-kanaka-campakaiś campakaiḥ<br />
            
            tamāla-navamālikā-kanakayūthikā-yūthikā-<br />
            kuraṇ aka-lavaṅgikā-damanakātimuktādibhiḥ<br />
            api sthalasarojinī-vicakilādibhiḥ kandalī-<br />
            priyaṅgu-tulasī-mukhair api vicitra-vīrudgaṇaiḥ
            <span class="note">Ānanda-vṛndāvana-campūḥ 1.111, 113</span>
             <span class="ref">Bhss_2.272-273</span></p>
         
         
         
         <p id="Bhss_2.274">
            
            sitāsita-vilohitotpala-saroja-kahlārakai<br />
            rathāṅga-baka-sārasaiḥ kurara-haṃsa-kāraṇḍavaiḥ<br />
            virājita-taraṅgakair vimala-vāribhir vāpikā-<br />
            taḍāga-sarasī-mukhaiḥ parivṛtāni toyāśayaiḥ
            <span class="note">Ānanda-vṛndāvana-campūḥ 1.114</span>
             <span class="ref">Bhss_2.274</span></p>
         
         
         
         <p id="Bhss_2.275">
            
            hambāravair iha gavām api ballavānāṃ<br />
            kolāhalair vividha-vandi-kalāvatāṃ taiḥ<br />
            sambhrājate priyatayā vrajarāja-sūnor<br />
            govardhanād api gurur vraja-vanditād yaḥ
            <span class="note">Vilāpa-kusumāñjaliḥ 60</span>
             <span class="ref">Bhss_2.275</span></p>
         
         
         
         <p id="Bhss_2.276">
            
            sakhi! nija-purato vidūram āgā<br />
            vrajapati-sadma samīpa-varti vṛttam<br />
            tad ayi nayana-cātakābhilāṣaḥ<br />
            phalati tavāśv iti samprati pratīhi
            <span class="note">Kṛṣṇa-bhāvanāmṛtam 5.28</span>
             <span class="ref">Bhss_2.276</span></p>
         
         
         
         <p id="Bhss_2.277-278">
            
            iti nigadita-mātrataḥ svasakhyā<br />
            sapadi savepathu-jāḍya-viplutāṅgīm<br />
            prasabham abhidadhāra cetayantī<br />
            kim api jagāda ca tāṃ tadaiva kaundī<br />
            
            sumukhi! kim adhunaiva viklavābhūr<br />
            nayana-pathāmilite'pi kṛṣṇacandre<br />
            avagamam akhilaṃ satītvam āptaṃ<br />
            tava savayaḥ sada eva yat pramāṇam
            <span class="note">Kṛṣṇa-bhāvanāmṛtam 5.29-30</span>
             <span class="ref">Bhss_2.277-278</span></p>
         
         
         
         <p id="Bhss_2.279">
            
            dhṛtim iha hṛdi dhartum īśiṣe no<br />
            yad api tad apy abale! kṣaṇaṃ dadhīthāḥ<br />
            giri-yuga-bhara-dhāraṇāya yat te<br />
            giridhara eva mayādya yojanīyaḥ
            <span class="note">Kṛṣṇa-bhāvanāmṛtam 5.31</span>
             <span class="ref">Bhss_2.279</span></p>
         
         
         
         <p id="Bhss_2.280">
            
            giridhara-diśa eva śaṅkayā yā-<br />
            jani vidhurādya sakhī mahāsatīyam<br />
            parivadasi balād imām avijñe!<br />
            tad api niyokṣyasi hā punas tam asyām
            <span class="note">Kṛṣṇa-bhāvanāmṛtam 5.32</span>
             <span class="ref">Bhss_2.280</span></p>
         
         
         
         <p id="Bhss_2.281">
            
            tvayi muhur iyam arpitāryayā yat<br />
            tad ucitam eva vidhitsase'dya bhadram<br />
            svam iva sakhi! paraṃ janaṃ na viddhī-<br />
            ty uditavatī lalitā punas tayoce
            <span class="note">Kṛṣṇa-bhāvanāmṛtam 5.33</span>
             <span class="ref">Bhss_2.281</span></p>
         
         
         
         <p id="Bhss_2.282">
            
            alam alam anayā girāvidūre<br />
            kalaya puraḥ puratoraṇopakaṇṭhe<br />
            sphaṭika-ghaṭita-ratna-citritāsthā-<br />
            ny-abhinava-kuṭṭima-gaṃ hṛd-eka-kāmyam
            <span class="note">Kṛṣṇa-bhāvanāmṛtam 5.34</span>
             <span class="ref">Bhss_2.282</span></p>
         
         
         
         <p id="Bhss_2.283">
            
            sarasam uṣasi dugdha-naicikīkaḥ<br />
            saha-savayāḥ kṛta-malla-raṅga-keliḥ<br />
            avagata-bhavad-āli-yāna-vārttā-<br />
            kṣubhita-hṛdāgata eṣa bhāti paśya
            <span class="note">Kṛṣṇa-bhāvanāmṛtam 5.35</span>
             <span class="ref">Bhss_2.283</span></p>
         
         
         
         <p id="Bhss_2.284">
            
            vrajapura-lalanā-kulonmadiṣṇu-<br />
            karaṇa-paṭu-cchavi-maṇḍalopagūḍhaḥ<br />
            madhurima-dhurayaiva kiṃ tribhaṅgī-<br />
            kṛta-tanur uccala-dāma-māditālīḥ
            <span class="note">Kṛṣṇa-bhāvanāmṛtam 5.36</span>
             <span class="ref">Bhss_2.284</span></p>
         
         
         
         <p id="Bhss_2.285">
            
            śrita-mṛdutara-gaṇḍa-kuṇḍalādhyā-<br />
            pana-para-tāṇḍava-paṇḍitākṣi-yugmaḥ<br />
            pavana-dhuta-paṭāṅga-gaura-nīla-<br />
            dyuti-laharī-stimitī-kṛtākhilāśaḥ
            <span class="note">Kṛṣṇa-bhāvanāmṛtam 5.37</span>
             <span class="ref">Bhss_2.285</span></p>
         
         
         
         <p id="Bhss_2.286">
            
            priya-sakha-bhuja-śīrṣṇi rājad udyat-<br />
            karikara-nindaka-dhāma-vāma-bāhuḥ<br />
            nija-ruci-vijitābja-ghūrṇanaika-<br />
            vyasana-vaśetara-pāṇir eṣa īṣṭe
            <span class="note">Kṛṣṇa-bhāvanāmṛtam 5.38</span>
             <span class="ref">Bhss_2.286</span></p>
         
         
         
         <p id="Bhss_2.287">
            
            iti giram atha rūpa-mādhurīṃ tāṃ<br />
            yadi caṣakī-kṛta-karṇa-netra-yugmā!<br />
            apivad adara-mohatas tadā tat<br />
            prasṛmara-saurabham āśv abodhayat tām
            <span class="note">Kṛṣṇa-bhāvanāmṛtam 5.39</span>
             <span class="ref">Bhss_2.287</span></p>
         
         
         
         <p id="Bhss_2.288">
            
            pulaka-nivaha-kampa-sampad-aśru-<br />
            sruti-kalilāpi dhṛtiṃ dadhaty avādīt<br />
            sakhi! kim aparam asti vartma pādau<br />
            na mama puraś calato 'sya kiṃ karomi
            <span class="note">Kṛṣṇa-bhāvanāmṛtam 5.40</span>
             <span class="ref">Bhss_2.288</span></p>
         
         
         
         <p id="Bhss_2.289">
            
            guru-paravaśataiva doṣa-dūrī-<br />
            karaṇa-paṭus tava kiṃ bhiyā hriyā vā<br />
            sapadi savayaseti bodhyamānā<br />
            laghu laghu gantum iyeṣa sā tad agre
            <span class="note">Kṛṣṇa-bhāvanāmṛtam 5.41</span>
             <span class="ref">Bhss_2.289</span></p>
         
         
         
         <p id="Bhss_2.290">
            
            kim idam iti parasparāvaloko-<br />
            cchalita-mahāmadhurimṇi yat tayos tāḥ<br />
            svam atula-tarasi nyamajjayann ā-<br />
            laya iti varṇayituṃ na gīr apīṣṭe
            <span class="note">Kṛṣṇa-bhāvanāmṛtam 5.42</span>
             <span class="ref">Bhss_2.290</span></p>
         
         
         
         <p id="Bhss_2.291">
            
            agha-damana-cakora-candrikās tāḥ<br />
            śaśi-vadanāpi papau muhuḥ pipāsuḥ<br />
            giridhara-mudiroparīha cāta-<br />
            ky atanu-rasaṃ pravavarṣa seti citram
            <span class="note">Kṛṣṇa-bhāvanāmṛtam 5.43</span>
             <span class="ref">Bhss_2.291</span></p>
         
         
         
         <p id="Bhss_2.292">
            
            atha nija-nija mūrdhni savya-haston-<br />
            namana-kalā-kalitāvaguṇṭhanās tāḥ<br />
            avanata-nayanāñcalī-vilīḍha-<br />
            priya-caraṇābja-sudhā yayus tad agrāt
            <span class="note">Kṛṣṇa-bhāvanāmṛtam 5.44</span>
             <span class="ref">Bhss_2.292</span></p>
         
         
         
         <p id="Bhss_2.293">
            
            harir api parivṛtya tan-nitamba-<br />
            dyuti-nihitekṣaṇa-paṅkajo 'vatasthe<br />
            varatanu-tatir apy atītya tad-go-<br />
            puram avaguṇṭhanam īṣad asyati sma
            <span class="note">Kṛṣṇa-bhāvanāmṛtam 5.45</span>
             <span class="ref">Bhss_2.293</span></p>
         
         
         
         <p id="Bhss_2.294-295">
            
            sakhi! bhavad avaloka-jāta-harṣaṃ<br />
            sapadi sa campaka-mālayā baṭus tam<br />
            sukhinam akṛta yat tad iṅgita-jñā<br />
            bhavasi na vety uditāha sā svasakhyā<br />
            
            tvam asi khalu yathā tathānvamāsīr<br />
            nija-dṛśīr yatase parā vidhitsuḥ<br />
            iti dara-vikasat-smitā bhramad-bhrūs<br />
            tvaritam avāpa mahāpurāntaraṃ sā
            <span class="note">Kṛṣṇa-bhāvanāmṛtam 5.46-47</span>
             <span class="ref">Bhss_2.294-295</span></p>
         
         
         
         <p id="Bhss_2.296">
            
            sphaṭika-ghaṭita-kuḍyam īḍya-bharmoj-<br />
            jvala-pa alaṃ pavi-kīlakaṃ kavā am<br />
            maṇimaya-lalanā-dhṛta-pradīpa-<br />
            vratati-naga-dvija-rāji-rājita-dvāḥ
            <span class="note">Kṛṣṇa-bhāvanāmṛtam 5.48</span>
             <span class="ref">Bhss_2.296</span></p>
         
         
         
         <p id="Bhss_2.297">
            
            dyumaṇi-kiraṇa-dīpta-ratna-kumbha-<br />
            dhvaja-na a-keki-vṛtāgra-paura ā am<br />
            suravara-pura-nindi yatra śaṃ-daṃ<br />
            vilasati mandira-vṛndam indirāḍhyam
            <span class="note">Kṛṣṇa-bhāvanāmṛtam 5.49</span>
             <span class="ref">Bhss_2.297</span></p>
         
         
         <p id="Bhss_2.299">
            
            masāra-prācīraṃ marakata-gṛhaṃ hema-pa alaṃ<br />
            pravāla-stambhāli-sphaṭika-vṛti-vaidūrya-vaḍabhiḥ<br />
            mahānīlendrā aṃ vimala-kuruvindopala-mahā-<br />
            pratīhāraṃ nānākṛti jita-vimānāvali-puram
            <span class="note">Ānanda-vṛndāvana-campūḥ 1.152</span>
             <span class="ref">Bhss_2.299</span></p>
         
         
         
         <p id="Bhss_2.299">
            
            kuḍye yasya maṇi-praveka-racite śilpa-kriyā-kalpitaiḥ<br />
            pratyāsajya śukaiḥ samaṃ gṛha-śukeṣv āsādita-sthemasu<br />
            saprāṇāḥ kim amī ime kim atha vety unmīlataḥ saṃśayād-<br />
            dātuṃ dāḍima-bījakāni suciraṃ muhyanti mugdhāṅganāḥ
            <span class="note">Ānanda-vṛndāvana-campūḥ 1.153</span>
             <span class="ref">Bhss_2.299</span></p>
         
         
         
         <p id="Bhss_2.300">
            
            mukhya-prakoṣṭhe catur ālaye'syā<br />
            bhāṇḍāra-gehaṃ varuṇasya diśyam<br />
            śrī-kṛṣṇa-vāsaḥ śubha-dakṣiṇa-sthaḥ<br />
            śrī-rāma-dhāmottara-diśy udeti
            <span class="note">Vraja-rīti-cintāmaṇiḥ 2.19</span>
             <span class="ref">Bhss_2.300</span></p>
         
         
         
         <p id="Bhss_2.301">
            
            prācyāṃ gṛhaṃ tādṛśam eva yatra<br />
            prācyāṃ sa yasyānyatara-prakoṣṭhe<br />
            svaputra-bhadrāya nijeṣṭadevaṃ<br />
            nārāyaṇaṃ sevate eva nandaḥ
            <span class="note">Vraja-rīti-cintāmaṇiḥ 2.20</span>
             <span class="ref">Bhss_2.301</span></p>
         
         
         
         <p id="Bhss_2.302">
            
            koṣālayasyānvita-dakṣiṇāṃśe<br />
            kṛṣṇasya dhāmnaḥ śubha-paścime'sti<br />
            yā pākaśālā-dvaya-madhya eva<br />
            viśrāma-dhāmānuru rādhikāyāḥ
            <span class="note">Vraja-rīti-cintāmaṇiḥ 2.21</span>
             <span class="ref">Bhss_2.302</span></p>
         
         
         
         <p id="Bhss_2.303">
            
            kṛṣṇasya dhāmno 'nvita dakṣiṇāṃśe<br />
            pākālayasyāpi virājamānaḥ<br />
            ārāma āste sarasī ca yatra<br />
            raho manojñaṃ bahu-geha-vedi
            <span class="note">Vraja-rīti-cintāmaṇiḥ 2.22</span>
             <span class="ref">Bhss_2.303</span></p>
         
         
         
         <p id="Bhss_2.304">
            
            atha samupaseduṣīṃ sakhībhir hari-<br />
            jananī nija-veśma bhāsayantīm<br />
            amanuta bhuvana-trayaika-lakṣmīm<br />
            uditavatīṃ muditā'rka-mitra-putrīm
            <span class="note">Kṛṣṇa-bhāvanāmṛtam 5.52</span>
             <span class="ref">Bhss_2.304</span></p>
         
         
         
         <p id="Bhss_2.305">
            
            tatrāgatāṃ caraṇayoḥ praṇatāṃ svadorbhyām<br />
            utthāpya tāṃ hṛdi nidhāya mukunda-mātā<br />
            āghrāya mūrdhni muditā jananī parārdhā<br />
            snigdhā cucumba mukham aśru-mukhī tato 'syāḥ
            <span class="note">Govinda-līlāmṛtam 3.37</span>
             <span class="ref">Bhss_2.305</span></p>
         
         
         
         <p id="Bhss_2.306">
            
            pratyekam āliṅgya ca tad-vayasyāḥ<br />
            papraccha sā'vyāhata-bhavyam asyāḥ<br />
            vyagrā sutasyāśana-sādhane drāk<br />
            sasneham etāḥ punar āvabhāṣe
            <span class="note">Govinda-līlāmṛtam 3.38</span>
             <span class="ref">Bhss_2.306</span></p>
         
         
         
         <p id="Bhss_2.307">
            
            na sutāsi kīrtidāyāḥ<br />
            kintu mamaiveti tathyam ākhyāmi<br />
            prāṇimi vīkṣya mukhaṃ te<br />
            kṛṣṇasyeveti kiṃ trapase?
            <span class="note">Ujjvala-nīlamaṇiḥ 4.45</span>
             <span class="ref">Bhss_2.307</span></p>
         
         
         
         <p id="Bhss_2.308">
            
            madhura-mṛdula-modakādi kiñcit<br />
            samam upaveśya sakhī-janair balāt tām<br />
            druta-hṛdayā dhaniṣṭhayāśayitvā<br />
            bhṛśam upalālya nināya pākaśālām
            <span class="note">Kṛṣṇa-bhāvanāmṛtam 5.55</span>
             <span class="ref">Bhss_2.308</span></p>
         
         
         
         <p id="Bhss_2.309">
            
            vividha-madhura-bhakṣyotpādane labdha-varṇā<br />
            vraja-bhuvi kila yūyaṃ viśrutā miṣṭa-hastāḥ<br />
            tad iha kuruta putryaḥ! sādhu bhakṣyāṇi yatnād<br />
            dara-rucir api vatsaḥ saspṛhaṃ me yathātti
            <span class="note">Govinda-līlāmṛtam 3.39</span>
             <span class="ref">Bhss_2.309</span></p>
         
         
         
         <p id="Bhss_2.310">
            
            upalāvaṇikaṃ tv ekāḥ<br />
            kāścit kuruta dādhikam<br />
            sārpiṣkam aparā yūyaṃ<br />
            vatsāḥ śārkarikaṃ parāḥ
            <span class="note">Govinda-līlāmṛtam 3.40</span>
             <span class="ref">Bhss_2.310</span></p>
         
         
         
         <p id="Bhss_2.311">
            
            sarasa-rasavatī-satprakriyā-paṇḍitāsi<br />
            tvam iha rasavatīṃ me yāhi rādhe! prayatnāt<br />
            janani! bala-jananyādhiṣṭhitāṃ miṣṭam annaṃ<br />
            racaya saha tayaiva vyañjanāny uttamāni
            <span class="note">Govinda-līlāmṛtam 3.41</span>
             <span class="ref">Bhss_2.311</span></p>
         
         
         
         <p id="Bhss_2.312">
            
            va akam amṛta-keliṃ sādhayātiprayatnāt<br />
            sarasa-masṛṇam anyaṃ putri! karpūra-kelim<br />
            madhuram amṛta-koṭer yatra kṛṣṇaḥ satṛṣṇas<br />
            trijagati na hi kaścit tvām ṛte yasya vettā
            <span class="note">Govinda-līlāmṛtam 3.42</span>
             <span class="ref">Bhss_2.312</span></p>
         
         
         
         <p id="Bhss_2.313">
            
            yasyām uccair lālasāḍhyaḥ suto me<br />
            tāṃ pīyūṣa-granthi-pālīṃ ca kṛtvā<br />
            karpūrailādy-anvita-pānake tvaṃ<br />
            yatnād vatse! dhehi pañcāmṛtākhye
            <span class="note">Govinda-līlāmṛtam 3.43</span>
             <span class="ref">Bhss_2.313</span></p>
         
         
         
         <p id="Bhss_2.314">
            
            tvaṃ vidhehi lalite'mba! rasālāṃ<br />
            tvaṃ ca ṣāḍavam ihāśu viśākhe!<br />
            tvaṃ ca bhoḥ śikhariṇīṃ śaśilekhe<br />
            putri campakalate! mathitaṃ tvam
            <span class="note">Govinda-līlāmṛtam 3.44</span>
             <span class="ref">Bhss_2.314</span></p>
         
         
         
         <p id="Bhss_2.315">
            
            āmikṣāṃ tvaṃ putri! saṃsādhya tasyās<br />
            
            tat-tad-dravyair yoga-pāka-prabhedaiḥ<br />
            tat-tad-bhedān tuṅgavidye! vidhehi<br />
            tvaṃ matsyaṇḍī-pānakāny amba! citre!
            <span class="note">Govinda-līlāmṛtam 3.45</span>
             <span class="ref">Bhss_2.315</span></p>
         
         
         
         <p id="Bhss_2.316">
            
            tvaṃ khaṇḍa-maṇḍāni ca raṅgadevi!<br />
            tvaṃ kṣīra-sārān vividhān sudevi!<br />
            vāsanti! śubhrā mṛdu-phenikās tvaṃ<br />
            tvaṃ maṅgale! kuṇḍalikāṃ vidhehi
            <span class="note">Govinda-līlāmṛtam 3.46</span>
             <span class="ref">Bhss_2.316</span></p>
         
         
         
         <p id="Bhss_2.317">
            
            kādambari! tvaṃ kuru candra-kāntīs<br />
            tvaṃ lāsike! taṇḍula-cūrṇa-piṇḍīḥ<br />
            tvaṃ śaṣkulīḥ kaumudi! bhūri-bhedās<br />
            tvam indu-piṇḍāni madālase'mba!
            <span class="note">Govinda-līlāmṛtam 3.47</span>
             <span class="ref">Bhss_2.317</span></p>
         
         
         
         <p id="Bhss_2.318">
            
            śaśimukhi! va akāni tvaṃ vidhehi prayatnād<br />
            dadhi-va aka-mukhāni prājya-mādhurya-bhāñji<br />
            praṇaya sumukhi! ramyāḥ śarkarā-pa ikās tvaṃ<br />
            maṇimati! bahu-bhedāṃs tvaṃ ca piṣṭānna-pūpān
            <span class="note">Govinda-līlāmṛtam 3.48</span>
             <span class="ref">Bhss_2.318</span></p>
         
         
         
         <p id="Bhss_2.319">
            
            vidhatsva bhoḥ kāñcanavalli! vatse!<br />
            godhūma-cūrṇodbhava-laḍḍukāni<br />
            manoharākhyāni manorame! tvaṃ<br />
            tvaṃ mauktikākhyāni ca ratnamāle!
            <span class="note">Govinda-līlāmṛtam 3.49</span>
             <span class="ref">Bhss_2.319</span></p>
         
         
         
         <p id="Bhss_2.320">
            
            subhṛṣṭa-nistuṣa-tilair<br />
            modakān kuru mādhavi!<br />
            tathā tila-kadambākhyāḥ<br />
            satilāḥ khaṇḍa-pa ikāḥ
            <span class="note">Govinda-līlāmṛtam 3.50</span>
             <span class="ref">Bhss_2.320</span></p>
         
         
         
         <p id="Bhss_2.321">
            
            lājān dhānāṃś ca saṃbhṛṣṭān<br />
            pṛthukān ghṛta-bharjitān<br />
            kṛtvā vindhye! sitā-kvāthaiḥ<br />
            samudgān kuru modakān
            <span class="note">Govinda-līlāmṛtam 3.51</span>
             <span class="ref">Bhss_2.321</span></p>
         
         
         
         <p id="Bhss_2.322">
            
            rambhe! karambhaṃ kuru śātakumbha-<br />
            kuṇḍyāṃ surambhā-phala-śarkarādyaiḥ<br />
            niṣpīḍya pakvāmra-rasaṃ manojñe!<br />
            sitā-ghana-kṣīra-yutaṃ vidhehi
            <span class="note">Govinda-līlāmṛtam 3.52</span>
             <span class="ref">Bhss_2.322</span></p>
         
         
         
         <p id="Bhss_2.323">
            
            utthāpitaṃ yat tu mayā mathitvā<br />
            prātaḥ sugandhā-payaso dadhīni<br />
            tad iṣṭa-gandhaṃ navanīta-piṇḍaṃ<br />
            haiyaṅgavīnaṃ kuru bhoḥ kilimbe
            <span class="note">Govinda-līlāmṛtam 3.53</span>
             <span class="ref">Bhss_2.323</span></p>
         
         
         
         <p id="Bhss_2.324">
            
            svayaṃ dugdhvā vrajendreṇa<br />
            prahitaṃ dhavalā-payaḥ<br />
            pānārtham ambike mandaṃ<br />
            tvaṃ śṛtaṃ kuru vatsayoḥ
            <span class="note">Govinda-līlāmṛtam 3.54</span>
             <span class="ref">Bhss_2.324</span></p>
         
         
         
         <p id="Bhss_2.325">
            
            ṛjīṣa-darvī-nivahaiḥ parītāṃ<br />
            mṛd-dāru-kuṇḍy-ādika-bhājanaiś ca<br />
            cullī-cayāḍhyāṃ mama sikta-liptāṃ<br />
            tad-dugdha-śālāṃ vrajatāśu bālāḥ
            <span class="note">Govinda-līlāmṛtam 3.55</span>
             <span class="ref">Bhss_2.325</span></p>
         
         
         
         <p id="Bhss_2.326">
            
            nānopakaraṇāni tvaṃ<br />
            tāni tāni dhaniṣṭhike!<br />
            niṣkāsya tat-tad-bhāṇḍebhyaḥ<br />
            pātreṣv ādhāya dāpaya
            <span class="note">Govinda-līlāmṛtam 3.56</span>
             <span class="ref">Bhss_2.326</span></p>
         
         
         
         <p id="Bhss_2.327">
            
            tat-tat-padārthāṃs tvaritaṃ tulasyā<br />
            sahānayā raṅgaṇamālike tvam<br />
            ānīya koṣālayato 'smadīyād<br />
            dāsī-gaṇair dāpaya tatra tatra
            <span class="note">Govinda-līlāmṛtam 3.57</span>
             <span class="ref">Bhss_2.327</span></p>
         
         
         
         <p id="Bhss_2.328-329">
            
            āmrātakāmra-phalapūra-karīra-dhātrī-<br />
            limpāka-koli-rucakādi-phalāni kāmam<br />
            taile ciraṃ salavaṇe kila sandhitāni<br />
            mūlāny athārdraka-mukhāni ca rocakāni<br />
            
            matsyaṇḍikā-rasa-ciroṣita-pakva-ciñcā-<br />
            dhātrī-rasāla-badarī-śakalāni tadvat<br />
            niṣkāsya bhos tvam iha manthanikā-kulebhyaḥ<br />
            kṛtvānayendumukhi! kāñcana-bhājaneṣu
            <span class="note">Govinda-līlāmṛtam 3.58-59</span>
             <span class="ref">Bhss_2.328-329</span></p>
         
         
         
         <p id="Bhss_2.330">
            
            śande śubhe bharaṇi pīvari miṣṭa-haste<br />
            cullīcayopari-dhṛtātula-manthanīṣu<br />
            dugdhāni bhārika-gaṇopahṛtāni goṣṭhād<br />
            vatsāḥ! śanaiḥ śrapayatāśu nidhāya yūyam
            <span class="note">Govinda-līlāmṛtam 3.60</span>
             <span class="ref">Bhss_2.330</span></p>
         
         
         
         <p id="Bhss_2.331-332">
            
            kānta-bhuktāvaśiṣṭaṃ saṃ-<br />
            bhujya tu jāta-śarmikām<br />
            āyātāṃ sva-samīpe tāṃ<br />
            rādhām āha salālanam<br />
            
            sarasija-mukhi! kīrtidaikakīrte!<br />
            pacana-kalā-caturā kṛtāsi dhātrā<br />
            tad ayi rasavatīṃ praviśya pākaṃ<br />
            kuru lalitādi-sakhī-kṛteti kṛtyam
            <span class="note">Kṛṣṇa-bhāvanāmṛtam 5.56</span>
             <span class="ref">Bhss_2.331-332</span></p>
         
         
         
         <p id="Bhss_2.333">
            
            śaśi-mukhi! śaradāṃ śataṃ jayaivaṃ<br />
            sukhaya manonayane mamety uditvā<br />
            anayata sumanoharās tad-ālīḥ<br />
            śam atula-vatsalatā-latā natāḥ sā
             <span class="ref">Bhss_2.333</span></p>
         
         
         
         
         <p id="Bhss_2.334">
            
            goṣṭheśvarīṃ samabhivādya viśeṣa-namrā<br />
            tat-pāṇi-padma-dhṛta-pāṇir atīva kamrā<br />
            āsādya rāma-jananīṃ praṇanāma yātām<br />
            adhyakṣatāṃ pacana-karmaṇi sābhijātā
            <span class="note">Kṛṣṇāhnika-kaumudī 2.84</span>
             <span class="ref">Bhss_2.334</span></p>
         
         
         
         <p id="Bhss_2.335">
            
            kailāsa-śailaka-nibhaṃ dadhatī sva-kāntyā<br />
            nīlāṃśukā praṇayinī hi sadātra rādhā<br />
            ehīti doḥ-prasaraṇena muhur vadantī<br />
            śiśleṣa tāṃ samukha-cumbam asau hasantī
             <span class="ref">Bhss_2.335</span></p>
         
         
         
         
         <p id="Bhss_2.336">
            
            tābhyāṃ mahānasam upetya ca pāka-śālā-<br />
            pālīḥ smitena mṛdunā vacasā ca bālā<br />
            sammānya mānya-caritā mumude mitāni<br />
            pāka-kriyopakaraṇāni vilokya tāni
            <span class="note">Kṛṣṇāhnika-kaumudī 2.85</span>
             <span class="ref">Bhss_2.336</span></p>
         
         
         
         <p id="Bhss_2.337-338">
            kuṣmāṇḍakālu-kacu-mānaka-kanda-tumbī-<br />
            vārttāku-mūlaka-paṭola-phalāni śimbī<br />
            ḍiṇḍīśa-vāraṇa-buṣāma-phalāny anīcā-<br />
            rambhā-viśeṣa-nava-garbha-navīna-mocāḥ<br />
            
            vāstūka-māriṣa-paṭola-śikhāḥ kalāya-<br />
            vallī-śikhāś caṇakāgra-śikhāḥ pradhāya<br />
            tumbī-śikhāś ca mṛdulāḥ saha-podikāgrāṇy<br />
            ālokya saikṣata sakhīḥ sarasāḥ samagrāḥ
            <span class="note">Kṛṣṇāhnika-kaumudī 2.86-87</span>
             <span class="ref">Bhss_2.337-338</span></p>
         
         
         
         <p id="Bhss_2.339">
            
            yad yena yena vidhinā ruciratvam etya<br />
            yad vyañjane yad upayujyata ity avetya<br />
            tābhir mahānasa-carībhir amūni tāni<br />
            tat-tat-prakāram atha kuṭṭita-karttitāni
            <span class="note">Kṛṣṇāhnika-kaumudī 2.88</span>
             <span class="ref">Bhss_2.339</span></p>
         
         
         
         <p id="Bhss_2.340">
            
            elā-lavaṅga-maricārdraka-jāty-ajājī-<br />
            jātīphala-tvaca-sulāṅgali-sasya-rājīḥ<br />
            siddhārtha-taṇḍula-niśā dalitāṃś ca māṣān<br />
            kecij janāḥ pipiṣur abja-dṛśām aśeṣān
            <span class="note">Kṛṣṇāhnika-kaumudī 2.89</span>
             <span class="ref">Bhss_2.340</span></p>
         
         
         
         <p id="Bhss_2.341">
            
            piṣṭvā suvarṇa-puṭikāsu śubha-prabhāvair<br />
            ācchāditāsv anucarī-ghaṭayā śarāvaiḥ<br />
            susthāpitāni vasanopari pāka-līlā-<br />
            rambhe cakāra hṛdayaṃ niravadya-śīlā
            <span class="note">Kṛṣṇāhnika-kaumudī 2.90</span>
             <span class="ref">Bhss_2.341</span></p>
         
         
         
         <p id="Bhss_2.342">
            
            āvaśyakābharaṇa-veśa-lasat-pratīkā<br />
            dhautāṅghri-pāṇi-kamalā saha-rohiṇīkā<br />
            babhrāja sā vara-mahānasa-vedikāyāṃ<br />
            śraddhāya kautukavatī pacana-kriyāyām
            <span class="note">Kṛṣṇāhnika-kaumudī 2.91</span>
             <span class="ref">Bhss_2.342</span></p>
         
         
         
         <p id="Bhss_2.343">
            
            dīptāsu rāma-jananīṅgitato 'nalena<br />
            cullīṣu cārutara-dāru-samujjvalena<br />
            ārūruhann akhila-locana-citta-jaitrīs<br />
            tās tāmra-rīti-rajatācita-pāka-pātrīḥ
            <span class="note">Kṛṣṇāhnika-kaumudī 2.92</span>
             <span class="ref">Bhss_2.343</span></p>
         
         
         
         <p id="Bhss_2.344">
            
            jajjvāla sa svayam aphut-kṛti-vīta-dhūmam<br />
            agniḥ svayaṃ jalam abhūd anabhūma-bhūma<br />
            yad yatra yatra lavaṇaṃ ca tathā pramāṇaṃ<br />
            tat tatra tat kara-tale'kuruta pramāṇam
            <span class="note">Kṛṣṇāhnika-kaumudī 2.93</span>
             <span class="ref">Bhss_2.344</span></p>
         
         
         
         <p id="Bhss_2.345">
            
            aguru-sarala-devadāru-dāru-<br />
            jvalana-pariśrita-cullikā-cayāgre<br />
            nihita-vividha-pātra-rāji-rājad-<br />
            bahuvidha-temana-sādhu-sādhanārtham
            <span class="note">Kṛṣṇa-bhāvanāmṛtam 5.63</span>
             <span class="ref">Bhss_2.345</span></p>
         
         
         
         
         <p id="Bhss_2.346-347">
            
            jvalana-kalana-pātra-dhāraṇonna-<br />
            ty-avanati-mūrchana-darvi-cālanādyaiḥ<br />
            trivali-kuca-bhujāṃsa-kampa-celoc-<br />
            calana-vaśād udapādi yas tadā'syāḥ<br />
            
            madhurima-bharam acyutaḥ svasaudha-<br />
            sphurita-gavākṣa-dhṛtekṣaṇaḥ pibaṃs tam<br />
            madana-madam udañcitaṃ vivṛṇvan<br />
            kim api jagāda paṭur baṭuṃ miṣeṇa
            <span class="note">Kṛṣṇa-bhāvanāmṛtam 5.64-65</span>
             <span class="ref">Bhss_2.346-347</span></p>
         
         
         
         <p id="Bhss_2.348">
            
            prahitya taṃ sātha mahānasaṃ gatā<br />
            kiṃ kiṃ tvayā sādhitam etayā saha<br />
            sarvaṃ tad etan mama temanādikaṃ<br />
            saṃdarśayety āha balasya mātaram
            <span class="note">Govinda-līlāmṛtam 3.84</span>
             <span class="ref">Bhss_2.348</span></p>
         
         
         
         <p id="Bhss_2.349">
            
            tām āha sammārjita-vedikāntare<br />
            navīna-mṛd-bhājana-paṅkti sambhṛtam<br />
            sā darśayantī kṛta-temanādikaṃ<br />
            rādhāṃ praśaṃsanty atha tāṃ ca rohiṇī
            <span class="note">Govinda-līlāmṛtam 3.85</span>
             <span class="ref">Bhss_2.349</span></p>
         
         
         
         <p id="Bhss_2.350">
            
            sumadhuraṃ śaśito 'pi susaṃskṛtaṃ<br />
            nipuṇayā pacane mṛdu rādhayā<br />
            pravara-manthanikāsu susambhṛtaṃ<br />
            sumukhi! paśya puraḥ sakhi! pāyasam
            <span class="note">Govinda-līlāmṛtam 3.86</span>
             <span class="ref">Bhss_2.350</span></p>
         
         
         
         <p id="Bhss_2.351">
            
            bala-puṣṭi-karaṃ hṛdyaṃ<br />
            madhuraṃ mṛdulaṃ sati!<br />
            manthanī-sambhṛtaṃ paśya<br />
            saṃyāvam anayā kṛtam
            <span class="note">Govinda-līlāmṛtam 3.87</span>
             <span class="ref">Bhss_2.351</span></p>
         
         
         
         <p id="Bhss_2.352">
            
            rambhā-sīrī-kṣīrasāraiḥ<br />
            śaṣkulīr vividhāḥ sakhi!<br />
            paśya piṣṭa-vikāraṃś ca<br />
            nānā-bhedān susaṃskṛtān
            <span class="note">Govinda-līlāmṛtam 3.88</span>
             <span class="ref">Bhss_2.352</span></p>
         
         
         
         <p id="Bhss_2.353">
            
            pīyūṣagranthi-karpūra-<br />
            kelikāmṛtakelikāḥ<br />
            anayā saṃskṛtāḥ paśya<br />
            yad vidhir me na gocaraḥ
            <span class="note">Govinda-līlāmṛtam 3.89</span>
             <span class="ref">Bhss_2.353</span></p>
         
         
         
         <p id="Bhss_2.354">
            
            kevalo mathita-klinno<br />
            maudgo 'yaṃ vaṭako dvidhā<br />
            sitā-lavaṇa-saṃyogān<br />
            māṣasyāpi catur-vidhaḥ
            <span class="note">Govinda-līlāmṛtam 3.90</span>
             <span class="ref">Bhss_2.354</span></p>
         
         
         
         <p id="Bhss_2.355">
            
            ciñcāmrātaka-cukrāmrais<br />
            tat tad dravyādi-yogataḥ<br />
            īṣan-madhura-gāḍhādi-<br />
            bhedād amlo dviṣaḍ-vidhaḥ
            <span class="note">Govinda-līlāmṛtam 3.91</span>
             <span class="ref">Bhss_2.355</span></p>
         
         
         
         <p id="Bhss_2.356-357">
            
            baddha-rambhā-navya-garbha-<br />
            tan-navya-mukulāṃśayoḥ<br />
            māna-kandāmbu-kacvīnāṃ<br />
            mukhāṃśasyālukasya ca<br />
            
            kuṣmāṇḍa-ḍiṇḍiśāṇāṃ ca<br />
            cakrābha-khaṇḍa-jālakam<br />
            caṇaka-kṣoda-paṅkāktaṃ<br />
            ghṛta-bhṛṣṭaṃ pṛthak pṛthak
            <span class="note">Govinda-līlāmṛtam 3.92-93</span>
             <span class="ref">Bhss_2.356-357</span></p>
         
         
         
         <p id="Bhss_2.358">
            
            caṇaka-kṣoda-va akān-<br />
            yājya-bhṛṣṭāni kevalam<br />
            aparāny amla-sat-takra-<br />
            kvātha-klinnāni lokaya
            <span class="note">Govinda-līlāmṛtam 3.94</span>
             <span class="ref">Bhss_2.358</span></p>
         
         
         
         <p id="Bhss_2.359">
            
            caṇaka-kṣoda-piṇḍānāṃ<br />
            svinnānāṃ kvathitāmbhasi<br />
            khaṇḍāni dravya-pākādi-<br />
            bhedān nānā-vidhāni ca
            <span class="note">Govinda-līlāmṛtam 3.95</span>
             <span class="ref">Bhss_2.359</span></p>
         
         
         
         <p id="Bhss_2.360">
            
            vaṭikā phala-mūlānāṃ<br />
            pṛthak saṃyoga-bhedataḥ<br />
            trijāta-maricādyais tu<br />
            prakārān bahudhā-kṛtān
            <span class="note">Govinda-līlāmṛtam 3.96</span>
             <span class="ref">Bhss_2.360</span></p>
         
         
         
         <p id="Bhss_2.361">
            
            karkāru-jyotsnikālābu-<br />
            phalāny āli pṛthak pṛthak<br />
            rājikā-dadhi-yogena<br />
            saṃskṛtāny anayā śubhe
            <span class="note">Govinda-līlāmṛtam 3.97</span>
             <span class="ref">Bhss_2.361</span></p>
         
         
         
         <p id="Bhss_2.362">
            
            vatsepsita-prasūnāni<br />
            ghṛta-bhṛṣṭāni kevalam<br />
            ghṛta-bhṛṣṭā dadhi-klinnāḥ<br />
            kalikāḥ kovidārajāḥ
            <span class="note">Govinda-līlāmṛtam 3.98</span>
             <span class="ref">Bhss_2.362</span></p>
         
         
         
         <p id="Bhss_2.363">
            
            ghṛta-bhṛṣṭā dadhi-klinnāḥ<br />
            prasūna-vaṭikā dvidhā<br />
            paṭolasya phalāny ājya-<br />
            bhṛṣṭāni ruci-dāny alam
            <span class="note">Govinda-līlāmṛtam 3.99</span>
             <span class="ref">Bhss_2.363</span></p>
         
         
         
         <p id="Bhss_2.364">
            
            vṛddha-kuṣmāṇḍa-vaṭikāḥ<br />
            kacvī-mānālu-kandakaiḥ<br />
            tikta-lālita-cūrṇāḍhyāś<br />
            cavikāḍhyāḥ parāḥ kṛtāḥ
            <span class="note">Govinda-līlāmṛtam 3.100</span>
             <span class="ref">Bhss_2.364</span></p>
         
         
         
         <p id="Bhss_2.365">
            
            sitailā-maricair yogād<br />
            dugdha-tumbī-kṛtānayā<br />
            tad-yogād aparaṃ miṣṭaṃ<br />
            kṣīra-kuṣmāṇḍa-nāmakam
            <span class="note">Govinda-līlāmṛtam 3.101</span>
             <span class="ref">Bhss_2.365</span></p>
         
         
         
         <p id="Bhss_2.366">
            
            dadhi-śūraṇakaṃ miṣṭaṃ<br />
            dhātrī-śūraṇakaṃ param<br />
            dadhnaikaṃ bharjitaṃ cānyaṃ<br />
            kāravilva-phalaṃ dvidhā
            <span class="note">Govinda-līlāmṛtam 3.102</span>
             <span class="ref">Bhss_2.366</span></p>
         
         
         
         <p id="Bhss_2.367">
            
            mṛdu-rambhā-garbha-khaṇḍa-<br />
            vṛddha-kuṣmāṇḍa-khaṇḍayoḥ<br />
            sitā-dadhi-yutaḥ pāko<br />
            madhurāmlaḥ suśītalaḥ
            <span class="note">Govinda-līlāmṛtam 3.103</span>
             <span class="ref">Bhss_2.367</span></p>
         
         
         
         <p id="Bhss_2.368">
            
            nālīta-methī-śatapuṣpikā-miśī-<br />
            paṭola-vāstūka-vitunna-māriṣāḥ<br />
            prakāra-saṃyoga-vibhedato 'nayā<br />
            śākāḥ sudhā-garva-hṛtaḥ susaṃskṛtāḥ
            <span class="note">Govinda-līlāmṛtam 3.104</span>
             <span class="ref">Bhss_2.368</span></p>
         
         
         
         <p id="Bhss_2.369">
            
            kalambī pakva-ciñcāyā<br />
            rasa-pakvā ruci-pradā<br />
            kṛṣṇa-nālīta-śāko 'yam<br />
            āmāmra-phala-yuk śubhaḥ
            <span class="note">Govinda-līlāmṛtam 3.105</span>
             <span class="ref">Bhss_2.369</span></p>
         
         
         
         <p id="Bhss_2.370">
            
            mayuṣṭhakasya mudgasya<br />
            māṣasyāpy adhunā mayā<br />
            trividho 'yaṃ sudhākūpa-<br />
            nibhaḥ sūpo vipācyate
            <span class="note">Govinda-līlāmṛtam 3.106</span>
             <span class="ref">Bhss_2.370</span></p>
         
         
         
         <p id="Bhss_2.371">
            
            paṅkaiḥ sumana-cūrṇānāṃ<br />
            dāsībhir bhṛśa-marditaiḥ<br />
            pūrṇendu-maṇḍalākārāḥ<br />
            kriyante ro ikā mayā
            <span class="note">Govinda-līlāmṛtam 3.107</span>
             <span class="ref">Bhss_2.371</span></p>
         
         
         
         <p id="Bhss_2.372">
            
            kṛtāni kriyamāṇāni<br />
            kartavyāni tu kānicit<br />
            ity anna-vyañjanāni tvaṃ<br />
            saṃsiddhāni pratīhi nau
            <span class="note">Govinda-līlāmṛtam 3.109</span>
             <span class="ref">Bhss_2.372</span></p>
         
         
         
         <p id="Bhss_2.373-374">
            
            saurabhya-sadvarṇa-manoharaṃ tat<br />
            sā vīkṣya sarvaṃ muditā babhūva<br />
            jijñāsamānām atha tad-vidhānaṃ<br />
            tāṃ rohiṇī vismaya-pūrvam āha<br />
            
            sāmagrī saiva sāmānyā<br />
            pākasya prakriyāpy asau<br />
            kintv apūrva-guṇe hetur<br />
            gāndharvā-hasta-sauṣṭhavam
            <span class="note">Govinda-līlāmṛtam 3.110-111</span>
             <span class="ref">Bhss_2.373-374</span></p>
         
         
         
         <p id="Bhss_2.375">
            
            sā tāṃ rādhām anna-saṃskāra-saktāṃ<br />
            prasvidyantīṃ lajjayā namra-vaktrām<br />
            dṛṣṭvā rājñī sneha-viklinna-cittā<br />
            dāsīm asyā vījanāyādideśa
            <span class="note">Govinda-līlāmṛtam 3.112</span>
             <span class="ref">Bhss_2.375</span></p>
         
         
         
         <p id="Bhss_2.376-377">
            
            atha tasyāḥ pariveśana-kauśalam āha-<br />
            vyāptāyāṃ vasanena bhojana-bhuvi śrī-ratna-pīṭhāgratas<br />
            tat-tad-vyañjana-ratna-ratna-puṭikā-paṅktiḥ krameṇābhitaḥ<br />
            miṣṭābhīṣṭa-supiṣṭakaugha-puṭikā-paṅktis tu tāsāṃ bahiḥ<br />
            samyag bhavya-sugavya-hema-puṭikā-paṅktiś ca tāsāṃ bahiḥ<br />
            
            ity evaṃ kramato 'rdha-maṇḍalatayā paṅkti-krameṇādbhute<br />
            svālībhiḥ puru-cāru-citra-racanād vaividhya āpādite<br />
            anyonyāvyatiṣakta-sūkṣma-surabhi-ślakṣṇair ghṛtācyotanair<br />
            madhye hemamayī vyadhāyi rucirā pātrī śubhair odanaiḥ
            <span class="note">Kṛṣṇāhnika-kaumudī 3.1-2</span>
             <span class="ref">Bhss_2.376-377</span></p>
         
         
         
         <p id="Bhss_2.378">
            
            sauvarṇīṃ tala-pātrikāṃ ghṛta-pu ī-limpāka-khaṇḍādibhiḥ<br />
            sandhānārdra-rasāla-khaṇḍa-sahitaiḥ satkāsamardādibhiḥ<br />
            yuktāṃ dakṣiṇato nidhāya nika e tasyāś ca bhṛṅgārakān<br />
            karpūreṇa suvāsitena payasā pūrṇān vyadhāt kānakān
            <span class="note">Kṛṣṇāhnika-kaumudī 3.3</span>
             <span class="ref">Bhss_2.378</span></p>
         
         
         
         <p id="Bhss_2.379">
            
            tasyāḥ pāka-sukauśalaṃ bahu-vidhaṃ dṛṣṭvā vrajeśa-priyā<br />
            tāsāṃ tatpariveṣa-citra-racanāṃ cātisphurad-vismayā<br />
            ānetuṃ prajighāya vatsala-manāḥ kṛṣṇaṃ ca rāmaṃ ca sā<br />
            dhātreyīm atha tau samīyatur atiśraddhā-vaśād añjasā
            <span class="note">Kṛṣṇāhnika-kaumudī 3.4</span>
             <span class="ref">Bhss_2.379</span></p>
         
         
         
         <p id="Bhss_2.380">
            
            natvā mātaram ājñayā saha-balas tasyāḥ samullāsanaḥ<br />
            premṇā bālaka-dāsikā-kṛta-padāmbhoja-dvayī-dhāvanaḥ<br />
            ācamyopaviveśa sammukhatayā cārv-annapātrī-puraḥ<br />
            sarvaṃ tat-tad-avekṣya vismita-manā babhrāja pītāmbaraḥ
            <span class="note">Kṛṣṇāhnika-kaumudī 3.5</span>
             <span class="ref">Bhss_2.380</span></p>
         
         
         
         <p id="Bhss_2.381">
            
            śrīdāma-subalau vāme<br />
            puro 'sya madhumaṅgalaḥ<br />
            dakṣiṇe śrī-balaś cānye<br />
            paritaḥ samupāviśan
            <span class="note">Govinda-līlāmṛtam 4.22</span>
             <span class="ref">Bhss_2.381</span></p>
         
         
         
         <p id="Bhss_2.382">
            
            mātṛbhyāṃ krama-darśitena hi pathā bhoktuṃ samārabdhavān<br />
            yad yad bhoktum upakramaṃ sma kurute tyaktuṃ na tat soḍhavān<br />
            bhoktuṃ tat tad aśeṣam apy abhilaṣan sāmarthyavāṃś ca svayaṃ<br />
            kiñcit kiñcid abhukta vīkṣaka-bhiyā durvāda-bhītyāpy ayam
            <span class="note">Kṛṣṇāhnika-kaumudī 3.7</span>
             <span class="ref">Bhss_2.382</span></p>
         
         
         
         <p id="Bhss_2.383">
            
            vyākhyādbhiḥ saha-bhojibhiḥ saha-balaiḥ pākasya tat-kauśalaṃ<br />
            svāduṅkāram adann avāg api hṛdā so 'pi praśaṃsann alam<br />
            ādau pāyasam āśa kiñcid apara-prācurya-paryāptatāṃ<br />
            vīkṣya vyañjana-ratna-yatna-gaminā lobhena bhūmnā citām
            <span class="note">Kṛṣṇāhnika-kaumudī 3.8</span>
             <span class="ref">Bhss_2.383</span></p>
         
         
         
         <p id="Bhss_2.384">
            
            śākādi-kramato 'bhitoṣa-vaśataḥ sarvāṇi sad-vyañjanā-<br />
            ny ādan mātṛ-mude bhaved api yathā paktrī-manorañjanā<br />
            tān sarvān saha-bhojinaḥ sarasayā vācā hasan hāsayan<br />
            bhuñjadhvaṃ na parityajeta kim apīty ekāntam āhlādayan
            <span class="note">Kṛṣṇāhnika-kaumudī 3.9</span>
             <span class="ref">Bhss_2.384</span></p>
         
         
         
         <p id="Bhss_2.385">
            
            sva-sva-saṃskṛta-miṣṭānnaṃ<br />
            prātar-āśopayogi yat<br />
            upajahrus tayāhūtā<br />
            mātre gopyo mudānvitāḥ
            <span class="note">Govinda-līlāmṛtam 4.24</span>
             <span class="ref">Bhss_2.385</span></p>
         
         
         
         <p id="Bhss_2.386">
            
            śrī-rādhayā yatnata eva gehād<br />
            ānīta-khaṇḍodbhava-laḍḍukāni<br />
            gaṅgā-jalākhyāny atha raṅgadevī<br />
            tad-iṅgitenopajahāra mātre
            <span class="note">Govinda-līlāmṛtam 4.25</span>
             <span class="ref">Bhss_2.386</span></p>
         
         
         
         <p id="Bhss_2.387">
            
            tāni mātā balādibhyo<br />
            vibhajya snehato dadau<br />
            prakīrṇa-svarṇa-pātreṣu<br />
            vinidhāya pṛthak pṛthak
            <span class="note">Govinda-līlāmṛtam 4.26</span>
             <span class="ref">Bhss_2.387</span></p>
         
         
         
         <p id="Bhss_2.388">
            
            āsvādayantaṃ ghṛta-pakvam annaṃ<br />
            sunarmabhis tān api hāsayantam<br />
            ālokayantaṃ nayanāñcalena<br />
            rādhānanaṃ taṃ dadṛśur mudālyaḥ
            <span class="note">Govinda-līlāmṛtam 4.27</span>
             <span class="ref">Bhss_2.388</span></p>
         
         
         
         <p id="Bhss_2.389">
            
            ado bhadram idaṃ miṣṭam<br />
            etat snigdhaṃ sucāru tat<br />
            tarjanyā darśayanty ambā<br />
            bhuṅkṣva vatsety abhāṣata
            <span class="note">Govinda-līlāmṛtam 4.28</span>
             <span class="ref">Bhss_2.389</span></p>
         
         
         
         <p id="Bhss_2.390">
            
            yad yad iṣṭaṃ bhaved yasya<br />
            jñātvā jñātvā hasan hariḥ<br />
            tasmai tasmai dadau tat tat<br />
            svapātrāt prakṣipan muhuḥ
            <span class="note">Govinda-līlāmṛtam 4.29</span>
             <span class="ref">Bhss_2.390</span></p>
         
         
         
         <p id="Bhss_2.391-393">
            
            vīkṣya yatnānvitām ambāṃ<br />
            mandam aśnantam acyutam<br />
            parihāsa-paṭus tasmin<br />
            vrajeśām avadad baṭuḥ<br />
            
            ayaṃ ced bhūri nātty amba!<br />
            dehi me sarvam admy asau<br />
            mayaivāliṅgitaḥ puṣṭo<br />
            bhavitā bhūri-bhojinā<br />
            
            nāsya manda-ruceḥ śaktir<br />
            ghṛta-pakvānna-bhojane<br />
            tad asmai laghu-rāddhānnaṃ<br />
            vyañjanāny amba! dāpaya
            <span class="note">Govinda-līlāmṛtam 4.30-32</span>
             <span class="ref">Bhss_2.391-393</span></p>
         
         
         
         <p id="Bhss_2.394">
            
            atha kṛṣṇaḥ svapātrastha-<br />
            pakvānnāñjalibhir hasan<br />
            pañca-ṣaiḥ pūrayāmāsa<br />
            bhuṅkṣveti baṭu-bhājanam
            <span class="note">Govinda-līlāmṛtam 4.33</span>
             <span class="ref">Bhss_2.394</span></p>
         
         
         
         <p id="Bhss_2.395-396">
            
            tato vāma-kaphoṇiṃ svaṃ<br />
            vādayan vāma-pārśvake<br />
            samyag bhoktuṃ kṛtārambhaḥ<br />
            prahṛṣṭo baṭur āha tam<br />
            
            vayasya! paśya bhakṣye'ham<br />
            ity aśnan kavala-dvayam<br />
            mātar me dadhi dehīti<br />
            prāhiṇot tāṃ tadāhṛtau
            <span class="note">Govinda-līlāmṛtam 4.34-35</span>
             <span class="ref">Bhss_2.395-396</span></p>
         
         
         
         <p id="Bhss_2.397">
            
            gopāḥ paśyata nṛtyatīha capalaḥ pakvānna-labdhāśayā<br />
            kīśeśo dadhi-lampa o 'yam iti tān kṛtvonmukhāṃs tad-diśi<br />
            teṣāṃ bhojana-bhājaneṣu śanakair nikṣipya bhakṣyaṃ nijaṃ<br />
            sarvaṃ bhuktam idaṃ mayeti sa punar garvāyamāno 'vadat
            <span class="note">Govinda-līlāmṛtam 4.36</span>
             <span class="ref">Bhss_2.397</span></p>
         
         
         
         <p id="Bhss_2.398">
            
            tathāgatāṃ tāṃ dadhi-pātra-hastām<br />
            uvāca paśyāmba! vinaiva dadhnā<br />
            mayopabhuktaṃ drutam eva sarvaṃ<br />
            tat pāyasaṃ dāpaya bhūri mahyam
            <span class="note">Govinda-līlāmṛtam 4.37</span>
             <span class="ref">Bhss_2.398</span></p>
         
         
         
         <p id="Bhss_2.399">
            
            haimeṣu pātreṣu nidhāya rādhayā<br />
            
            navīna-rambhā-dala-manda-mārutaiḥ<br />
            śītīkṛtaṃ sve pariveśitaṃ kare<br />
            tebhyo dadau pāyasam āśu rohiṇī
            <span class="note">Govinda-līlāmṛtam 4.38</span>
             <span class="ref">Bhss_2.399</span></p>
         
         
         
         <p id="Bhss_2.400">
            
            ānīyānīya gāndharvā-<br />
            dattāni vyañjanāni sā<br />
            śākādīny amla-śeṣāṇi<br />
            tebhyo 'dāt kramaśaḥ śanaiḥ
            <span class="note">Govinda-līlāmṛtam 4.40</span>
             <span class="ref">Bhss_2.400</span></p>
         
         
         
         <p id="Bhss_2.401">
            
            rambhodarastha-cchada-varṇa-lāghavāḥ<br />
            saṃmṛṣṭa-godhūma-sucūrṇa-ro ikāḥ<br />
            ghṛtābhiṣiktāḥ pariveśitās tayā<br />
            tebhyo 'nya-pātreṣu nidhāya sā dadau
            <span class="note">Govinda-līlāmṛtam 4.41</span>
             <span class="ref">Bhss_2.401</span></p>
         
         
         
         <p id="Bhss_2.402">
            
            pūrvaṃ pakvānnam uddiśyā-<br />
            dhunā tv annādikaṃ ca yā<br />
            baṭoḥ suparihāsoktir<br />
            nātra syāt punar uktatā
             <span class="ref">Bhss_2.402</span></p>
         
         
         
         
         <p id="Bhss_2.403">
            
            kṛṣṇaḥ satṛṣṇo naivātra<br />
            balaḥ kavala-mātra-bhuk<br />
            śrīdāmā nāma mandāśī<br />
            subalo 'su-balojjhitaḥ
            <span class="note">Kṛṣṇa-bhāvanāmṛtam 6.45</span>
             <span class="ref">Bhss_2.403</span></p>
         
         
         
         <p id="Bhss_2.404">
            
            kvaiṣāṃ bhakṣyaikatānatva-<br />
            rāhityam avidagdhatā<br />
            kvaitad annaṃ sudhā-nindi<br />
            svayaṃ lakṣmyaiva sādhitam
            <span class="note">Kṛṣṇa-bhāvanāmṛtam 6.46</span>
             <span class="ref">Bhss_2.404</span></p>
         
         
         
         <p id="Bhss_2.405">
            
            kāvyaṃ viphalatāṃ kiṃ na<br />
            yāti sat-kavi-nirmitam?<br />
            yatra goṣṭhyāṃ tad-āsvāda-<br />
            lolupatvaṃ na vartate
            <span class="note">Kṛṣṇa-bhāvanāmṛtam 6.47</span>
             <span class="ref">Bhss_2.405</span></p>
         
         
         
         <p id="Bhss_2.406">
            
            catur-varga-phalam mūrtaṃ<br />
            etad-annaṃ catur-vidham<br />
            ahaṃ kevalam eko 'sya<br />
            pātram ity avadad baṭuḥ
            <span class="note">Kṛṣṇa-bhāvanāmṛtam 6.48</span>
             <span class="ref">Bhss_2.406</span></p>
         
         
         
         <p id="Bhss_2.407">
            
            śrīdāmovāca piṇḍībhiḥ<br />
            piciṇḍaṃ pūraya drutam<br />
            yad eva tava sarvasvaṃ<br />
            yad arthaṃ baṭutām adhāḥ
            <span class="note">Kṛṣṇa-bhāvanāmṛtam 6.49</span>
             <span class="ref">Bhss_2.407</span></p>
         
         
         
         <p id="Bhss_2.408">
            
            baṭur ākhyad are mūrkha!<br />
            gopas tvaṃ kiṃ nu vetsyasi?<br />
            rasāsvādaṃ svadharmārthaṃ<br />
            gā roddhum aṭavīm aṭa
            <span class="note">Kṛṣṇa-bhāvanāmṛtam 6.50</span>
             <span class="ref">Bhss_2.408</span></p>
         
         
         
         <p id="Bhss_2.409">
            
            paśyaiṣo 'ham anūcāno<br />
            vipro yair man-mukhe hutam!<br />
            tair iṣṭaḥ sarva-yajñena<br />
            bhagavān eva kevalam
            <span class="note">Kṛṣṇa-bhāvanāmṛtam 6.51</span>
             <span class="ref">Bhss_2.409</span></p>
         
         
         
         <p id="Bhss_2.410">
            
            śrīdāmoce śruti-smṛtyor<br />
            vartmāpi śata-janmasu<br />
            tvayā paricitaṃ naiva<br />
            vipratve sūtram eva te
            <span class="note">Kṛṣṇa-bhāvanāmṛtam 6.52</span>
             <span class="ref">Bhss_2.410</span></p>
         
         
         
         <p id="Bhss_2.411">
            
            kṛṣṇaḥ prāha baṭor asti<br />
            rasa-śāstre'nuśīlanam<br />
            vyañjanāneka-tātparya-<br />
            lakṣaṇābhijñatā yataḥ
            <span class="note">Kṛṣṇa-bhāvanāmṛtam 6.53</span>
             <span class="ref">Bhss_2.411</span></p>
         
         
         
         <p id="Bhss_2.412">
            baṭur āha ṣaḍ evātra<br />
            rasā na tv aṣṭa man-mate<br />
            ṣoḍhaiva nyāyya āsvādo<br />
            yat ṣaḍ evendriyāṇi naḥ
            <span class="note">Kṛṣṇa-bhāvanāmṛtam 6.54</span>
             <span class="ref">Bhss_2.412</span></p>
         
         
         
         <p id="Bhss_2.413">
            
            rasā hy aṣṭāv iti prāhur<br />
            ye te'pi vyañjanāśritāḥ<br />
            vyañjanābhijñatā-leśo 'py<br />
            eṣāṃ kintu na vidyate
            <span class="note">Kṛṣṇa-bhāvanāmṛtam 6.56</span>
             <span class="ref">Bhss_2.413</span></p>
         
         
         
         <p id="Bhss_2.414">
            
            vihāya śāka-sūpādīn<br />
            vihāyas te dhayanti yat<br />
            tan nīraṃ prakaṭaṃ hitvā<br />
            dhāvanty eva marīcikām
            <span class="note">Kṛṣṇa-bhāvanāmṛtam 6.57</span>
             <span class="ref">Bhss_2.414</span></p>
         
         
         
         <p id="Bhss_2.415">
            
            kāraṇaṃ rasa-niṣpattau<br />
            carvaṇeneti taj jaguḥ<br />
            carvan tu paricoṣyanti<br />
            na pitur janma-koṭibhiḥ
            <span class="note">Kṛṣṇa-bhāvanāmṛtam 6.58</span>
             <span class="ref">Bhss_2.415</span></p>
         
         
         
         <p id="Bhss_2.416">
            
            rāmaḥ prāha rasāsvāde<br />
            ke'nubhāvā bhavan-mate<br />
            ke vā sañcāriṇaḥ ko vā<br />
            sthāyī sa svādyate katham
            <span class="note">Kṛṣṇa-bhāvanāmṛtam 6.59</span>
             <span class="ref">Bhss_2.416</span></p>
         
         
         
         <p id="Bhss_2.417">
            
            baṭur ūce yad aprāptyā<br />
            pūrvam evāśru me bhavet<br />
            prāptyā tu vyañjanasyāsya<br />
            pulakāsya-prasannate
            <span class="note">Kṛṣṇa-bhāvanāmṛtam 6.60</span>
             <span class="ref">Bhss_2.417</span></p>
         
         
         
         <p id="Bhss_2.418">
            
            varṇasya snigdhatā-tṛptyā<br />
            vaivarṇyaṃ tac ca paśya me<br />
            bhuñjāna eva yad vacmi<br />
            svaro me tena bhidyate
            <span class="note">Kṛṣṇa-bhāvanāmṛtam 6.61</span>
             <span class="ref">Bhss_2.418</span></p>
         
         
         
         <p id="Bhss_2.419">
            
            stambho me bhūri miṣṭānna-<br />
            bhojanāśakti-duḥkha-jaḥ<br />
            prasvedaḥ prakaṭo 'nte tu<br />
            pralayo bahu-bhakṣaṇāt
            <span class="note">Kṛṣṇa-bhāvanāmṛtam 6.62</span>
             <span class="ref">Bhss_2.419</span></p>
         
         
         
         <p id="Bhss_2.420">
            
            ālasya-cintā-svāpādyāḥ<br />
            spaṣṭāḥ sañcāriṇo 'tra naḥ<br />
            svādyatvenaika evāpi<br />
            sthāyī tu vividhābhidhaḥ
            <span class="note">Kṛṣṇa-bhāvanāmṛtam 6.63</span>
             <span class="ref">Bhss_2.420</span></p>
         
         
         
         <p id="Bhss_2.421-422">
            
            ājyābhyaktāni bhaktāni<br />
            manye kāñcana-vāriṇā<br />
            snapitānīva saurabhyaṃ<br />
            yeṣāṃ saulabhyam abhyagāt<br />
            
            godanta-kṛtta-ghāsādi-<br />
            ghrāyiṇyāṃ gopa-saṃsadi<br />
            kṛta-puṇyasya me bhūri-<br />
            bhoga-bhājaḥ prasaṅgataḥ
            <span class="note">Kṛṣṇa-bhāvanāmṛtam 6.70-71</span>
             <span class="ref">Bhss_2.421-422</span></p>
         
         
         
         <p id="Bhss_2.423">
            
            vane viprās tapasyanti<br />
            patra-mūla-phalāśanāḥ<br />
            baṭos te nādhikāro 'sti<br />
            bhoge yāhi tapaś cara
            <span class="note">Kṛṣṇa-bhāvanāmṛtam 6.72</span>
             <span class="ref">Bhss_2.423</span></p>
         
         
         
         <p id="Bhss_2.424-425">
            
            satyaṃ bho yaiḥ purā taptaṃ<br />
            patra-mūla-phalādibhiḥ<br />
            pariṇamya januṣy atra<br />
            vyañjanatvena tair mama<br />
            
            bhauma-svarga-juṣaḥ sādhu<br />
            pratyakṣī-bhūyate'nvaham<br />
            iti jānīta-bhogo 'yam<br />
            atapta-tapasaḥ kutaḥ
            <span class="note">Kṛṣṇa-bhāvanāmṛtam 6.73-74</span>
             <span class="ref">Bhss_2.424-425</span></p>
         
         
         
         <p id="Bhss_2.426">
            
            evaṃ cet prathamaṃ prāptum<br />
            arhanty ete valīmukhāḥ<br />
            vāg-vyaya-śramiṇo 'trāpi<br />
            januṣy ete tapasvinaḥ
            <span class="note">Kṛṣṇa-bhāvanāmṛtam 6.79</span>
             <span class="ref">Bhss_2.426</span></p>
         
         
         
         <p id="Bhss_2.427">
            
            śītoṣṇa-vāta-sahanāḥ<br />
            patra-puṣpa-phalāśanāḥ<br />
            jāti-smarāḥ kathaṃ na syuḥ<br />
            ko 'mīṣāṃ vetti vijñatām
            <span class="note">Kṛṣṇa-bhāvanāmṛtam 6.80</span>
             <span class="ref">Bhss_2.427</span></p>
         
         
         
         <p id="Bhss_2.428">
            
            kṛṣṇaḥ prāha sakhe! viprā<br />
            brahmopāsana-tatparāḥ<br />
            kīśāḥ kukṣimbharā eṣāṃ<br />
            dvayeṣāṃ mahad-antaram
            <span class="note">Kṛṣṇa-bhāvanāmṛtam 6.81</span>
             <span class="ref">Bhss_2.428</span></p>
         
         
         
         <p id="Bhss_2.429">
            
            asya kīśasya cāvaimi<br />
            na kim apy antaraṃ hare!<br />
            naratvaṃ vānaratvaṃ vā-<br />
            nayor bhede na kāraṇam
            <span class="note">Kṛṣṇa-bhāvanāmṛtam 6.82</span>
             <span class="ref">Bhss_2.429</span></p>
         
         
         
         <p id="Bhss_2.430">
            
            kiṃ ca khyāpayatā tena<br />
            loke'pūrvāṃ svavijnatāṃ<br />
            bṛhattvād bṛṃhaṇatvāc ca<br />
            svakukṣir brahma manyate
            <span class="note">Kṛṣṇa-bhāvanāmṛtam 6.83</span>
             <span class="ref">Bhss_2.430</span></p>
         
         
         
         <p id="Bhss_2.431">
            
            atas triṣavaṇaṃ tasya<br />
            dhyāyatā pūrti-sādhanam<br />
            sa evopāsyate'nena<br />
            naiṣṭhika-brahmacāriṇā
            <span class="note">Kṛṣṇa-bhāvanāmṛtam 6.84</span>
             <span class="ref">Bhss_2.431</span></p>
         
         
         
         <p id="Bhss_2.432">
            
            kadācid bhūri-pakkānna-<br />
            grasanāveśa-saṃbhramaiḥ<br />
            kīśāyitaṃ syāt pāṇibhyāṃ<br />
            bhuñjānasyāsya lāghavaiḥ
            <span class="note">Kṛṣṇa-bhāvanāmṛtam 6.85</span>
             <span class="ref">Bhss_2.432</span></p>
         
         
         
         <p id="Bhss_2.433">
            
            ity uktvājīhasat sarvān<br />
            subalas tān baṭuḥ sa tu<br />
            hasan bhuñjāna evoccaiḥ<br />
            kāśaiḥ śoṇa-mukho 'bhavat
            <span class="note">Kṛṣṇa-bhāvanāmṛtam 6.86</span>
             <span class="ref">Bhss_2.433</span></p>
         
         
         
         <p id="Bhss_2.434">
            
            goṣṭheśāha baṭo! tiṣṭha<br />
            kṣaṇaṃ mā bhuṅkṣva mā hasa!<br />
            sthairyam āpnuhi mā jalpa<br />
            mainaṃ hāsayatārbhakāḥ
            <span class="note">Kṛṣṇa-bhāvanāmṛtam 6.87</span>
             <span class="ref">Bhss_2.434</span></p>
         
         
         
         <p id="Bhss_2.435">
            
            dhaniṣṭhayā yal-lalitādi-saṃskṛtaṃ<br />
            tat-tad-rasālādikam āhṛtaṃ puraḥ<br />
            kṛtvā pṛthak pātracaye vrajeśvarī<br />
            sasneham ebhyo dadatī mumoda sā
            <span class="note">Govinda-līlāmṛtam 4.42</span>
             <span class="ref">Bhss_2.435</span></p>
         
         
         
         <p id="Bhss_2.436">
            
            hṛdaya-dayita-mukha-vīkṣaṇa-hṛṣṭās<br />
            tad atimadhura-mṛdu-kānti-vikṛṣṭāḥ<br />
            mumudur udita-pṛthu-bhāva-vihastā<br />
            ramaṇa-bhavanam adhi tāḥ puru-śastāḥ
            <span class="note">Govinda-līlāmṛtam 4.43</span>
             <span class="ref">Bhss_2.436</span></p>
         
         
         
         <p id="Bhss_2.437">
            
            annānyatho tāni catur-vidhāni te<br />
            pīyuṣa-sārodbhava-vikriyā iva<br />
            āsvādayanto madhurāṇi saspṛhaṃ<br />
            taṃ hāsayanto jahasuś ca narmabhiḥ
            <span class="note">Govinda-līlāmṛtam 4.44</span>
             <span class="ref">Bhss_2.437</span></p>
         
         
         
         <p id="Bhss_2.438">
            
            carvanti carvyāṇi mṛdūni kecil<br />
            lehyāni cānye caṭulaṃ lihanti<br />
            pibanti peyāni pare prahṛṣṭāś<br />
            cūṣyanti coṣyāṇy apare vitṛptāḥ
            <span class="note">Govinda-līlāmṛtam 4.45</span>
             <span class="ref">Bhss_2.438</span></p>
         
         
         
         <p id="Bhss_2.439">
            
            svāduṅkāraṃ kamala-nayanaḥ saspṛhaṃ tat tad annaṃ<br />
            hasta-sparśād amṛta-madhuraṃ manda-mandaṃ priyāyāḥ<br />
            tad vaktrābja-prahita-nayana-prānta-bhṛṅgo nigūḍhaṃ<br />
            prāśnann ambā-manasi nibiḍaṃ sa pramodaṃ vyatānīt
            <span class="note">Govinda-līlāmṛtam 4.46</span>
             <span class="ref">Bhss_2.439</span></p>
         
         
         
         <p id="Bhss_2.440">
            
            prahita-cakita-netra-prānta-dṛṣṭi-praṇālī-<br />
            milita-tad-atilāvanyāmṛtāsvāda-puṣṭā<br />
            prasarad-akhila-bhāvollāsam ācchādayantī<br />
            dayita-hṛdayam uccai rādhikāpy ājahāra
            <span class="note">Govinda-līlāmṛtam 4.47</span>
             <span class="ref">Bhss_2.440</span></p>
         
         
         
         <p id="Bhss_2.441">
            
            atha bala-jananīṃ tām antarākṛtya nṛtyan-<br />
            madakala-madirākṣīm arpayantīṃ kare'syāḥ<br />
            mṛdu mṛdu madhurānnaṃ preyasīṃ prekṣya kṛṣṇaḥ<br />
            ślatha-rucir aśane'bhūd unmanā nāgareśaḥ
            <span class="note">Govinda-līlāmṛtam 4.48</span>
             <span class="ref">Bhss_2.441</span></p>
         
         
         
         <p id="Bhss_2.442">
            
            sāmibhuktaṃ kiyat tena<br />
            kiṃca tryaṃśāvaśeṣitam<br />
            bhakṣyaṃ vīkṣyāśane mandaṃ<br />
            taṃ cāsīd vyākulā prasūḥ
            <span class="note">Govinda-līlāmṛtam 4.49</span>
             <span class="ref">Bhss_2.442</span></p>
         
         
         
         <p id="Bhss_2.443">
            
            yatnāt saṃskṛtam annādi<br />
            sarvaṃ tyaktaṃ kathaṃ suta!<br />
            kṣudhito 'si kiyad bhuṅkṣva<br />
            śapathaḥ śiraso mama
            <span class="note">Govinda-līlāmṛtam 4.50</span>
             <span class="ref">Bhss_2.443</span></p>
         
         
         
         <p id="Bhss_2.444">
            
            ānāyya yatnād vṛṣabhānu-kanyakāṃ<br />
            saṃskāritaṃ sarvam idaṃ sutānayā<br />
            annādi miṣṭaṃ ca sudhā-parārddhatas<br />
            tathāpi nāśnāsi karomi kiṃ hatā
            <span class="note">Govinda-līlāmṛtam 4.51</span>
             <span class="ref">Bhss_2.444</span></p>
         
         
         
         <p id="Bhss_2.445">
            
            atha sā rohiṇīm āha<br />
            paśya rohiṇi! cañcalaḥ<br />
            durbalaḥ kṣudhito 'py eṣa<br />
            kim apy atti na manda-bhuk
            <span class="note">Govinda-līlāmṛtam 4.52</span>
             <span class="ref">Bhss_2.445</span></p>
         
         
         
         <p id="Bhss_2.446-447">
            
            tataḥ sneha-parītāṅgī<br />
            lālayanty agha-mardanam<br />
            pralamba-hantur ambeyaṃ<br />
            babhāṣe taṃ puraḥsthitā<br />
            
            yatnād annaṃ sādhitaṃ vatsa! miṣṭaṃ<br />
            mallī-mṛdvyā rādhayedaṃ mayā ca<br />
            kṣut-kṣāmo 'si tvaṃ ca nāśnāsi tat tām<br />
            ambām etāṃ māṃ ca kiṃvā dunoṣi
            <span class="note">Govinda-līlāmṛtam 4.53-54</span>
             <span class="ref">Bhss_2.446-447</span></p>
         
         
         
         <p id="Bhss_2.448">
            
            jananī tava paśya khidyate<br />
            suta! nirmañcanam atra yāmi te<br />
            bhramato bhavitā vane śramaḥ<br />
            kiyad aśnīhi vidhehi mad-vacaḥ
            <span class="note">Govinda-līlāmṛtam 4.55</span>
             <span class="ref">Bhss_2.448</span></p>
         
         
         
         <p id="Bhss_2.449">
            
            bhuktaṃ mayā bhūri gatā bubhukṣe-<br />
            ty uktvā niyamyocchalitaṃ vikāram<br />
            taṃ vīkṣya mandaṃ punar apy adantaṃ<br />
            nanandatur nanda-sutaṃ jananyau
            <span class="note">Govinda-līlāmṛtam 4.56</span>
             <span class="ref">Bhss_2.449</span></p>
         
         
         
         <p id="Bhss_2.450">
            
            idam idam atimiṣṭaṃ vatsa! bhuṅkṣveti mātā<br />
            saśapatham atha tat-tad-darśayanty aṅgulībhiḥ<br />
            sakalam abhilaṣantī kartum aśru-plutākṣī<br />
            tad udara-gatam annaṃ sātmajaṃ vāvadīti
            <span class="note">Govinda-līlāmṛtam 4.57</span>
             <span class="ref">Bhss_2.450</span></p>
         
         
         
         <p id="Bhss_2.451">
            
            rasālā-pakvāmra-drava-śikhariṇī-ṣāḍava-payaḥ-<br />
            karambhāmikṣā-vyañjana-dadhi-phalāpūpa-va akān<br />
            kṛtāmreḍā netra-stanaja-payasā klinna-sicayā-<br />
            py atṛptā taṃ tṛptaṃ muhur atha sutaṃ prāśayad iyam
            <span class="note">Govinda-līlāmṛtam 4.58</span>
             <span class="ref">Bhss_2.451</span></p>
         
         
         
         <p id="Bhss_2.452">
            
            bhakṣyaṃ bhojyaṃ bahutara-miṣṭaṃ<br />
            lehyaṃ peyaṃ mṛdu-madhuraṃ te<br />
            bhuktvā pītvā rasabhara-tṛptāḥ<br />
            sarve'bhūvan vana-gamanotkāḥ
            <span class="note">Govinda-līlāmṛtam 4.59</span>
             <span class="ref">Bhss_2.452</span></p>
         
         
         
         <p id="Bhss_2.453">
            
            sarve suvāsita-mṛdā mukha-pāṇi-padmā-<br />
            ny āmṛjya sādhu mṛduleṣikayā ca dantān<br />
            dāsaiḥ praṇīta-kanakādika-kuṇḍikāsu<br />
            tair datta-vāribhir athācamanaṃ vyadhūs te
            <span class="note">Govinda-līlāmṛtam 4.60</span>
             <span class="ref">Bhss_2.453</span></p>
         
         
         
         <p id="Bhss_2.454">
            
            elā-lavaṅga-ghanasāra-vimiśritābhir<br />
            jambūla-datta-vara-khādira-golikābhiḥ<br />
            śītojjvalābhir adhivāsya mudā mukhaṃ te<br />
            savyena pūrṇam udaraṃ mamṛjuḥ kareṇa
            <span class="note">Govinda-līlāmṛtam 4.61</span>
             <span class="ref">Bhss_2.454</span></p>
         
         
         
         <p id="Bhss_2.455">
            
            rasāla-kara-saṃskṛtopahṛta-nāgavallī-sphurat-<br />
            supakva-dala-vīṭikāḥ sukham adanta evotsukāḥ<br />
            tataḥ śatapadāntarālaya-viśāla-palyaṅkikā-<br />
            kuleṣv atha viśaśramuḥ parijanair amī vījitāḥ
            <span class="note">Govinda-līlāmṛtam 4.62</span>
             <span class="ref">Bhss_2.455</span></p>
         
         
         
         <p id="Bhss_2.456">
            
            tam iha viśramitaṃ paricārakāḥ<br />
            śikhi-dala-vyajanaiḥ samavījayan<br />
            avadalayya dalaṃ mṛdu-vīṭikāḥ<br />
            prabhum athādayati sma vilāsakaḥ
            <span class="note">Govinda-līlāmṛtam 4.63</span>
             <span class="ref">Bhss_2.456</span></p>
         
         
         
         <p id="Bhss_2.457-458">
            
            niṣkramya dhautāṅghri-karāṃ mahānasād<br />
            dāsī-gaṇais tāṃ vyajanair upāsitām<br />
            rādhāṃ prakoṣṭhāntara-gāṃ sakhī-janair<br />
            vilokayantīṃ ramaṇaṃ gavākṣataḥ<br />
            
            ānandaja-sveda-jalair vrajeśayā<br />
            pratīyamānāṃ śrama-karṣitety alam<br />
            bhoktuṃ prayatnād upaveśya sā mudā<br />
            balāmbayānnāni gṛhād adāpayat
            <span class="note">Govinda-līlāmṛtam 4.64-65</span>
             <span class="ref">Bhss_2.457-458</span></p>
         
         
         
         <p id="Bhss_2.459">
            
            tayā nidiṣṭā ghṛta-saṃskṛtānnaṃ<br />
            dātuṃ dhaniṣṭhā hari-bhukta-śeṣaiḥ<br />
            saṃmiśrya gūḍhaṃ ghṛta-saṃskṛtānnair<br />
            gṛhāt tadānīya dadāv amūbhyaḥ
            <span class="note">Govinda-līlāmṛtam 4.66</span>
             <span class="ref">Bhss_2.459</span></p>
         
         
         
         <p id="Bhss_2.460-461">
            
            anaśnantīṃ hriyā vīkṣya<br />
            vastrāvṛta-natānanām<br />
            rādhikām avadat kṛṣṇa-<br />
            mātā vātsalya-viklavā<br />
            
            janani! mayi jananyāṃ kiṃ nu lajjedṛśīyaṃ<br />
            suta iva mama cetaḥ snihyati tvayy atīva<br />
            ayi tad apanayaināṃ yāmi nirmañcanaṃ te<br />
            śiśiraya mama netraṃ bhuṅkṣva paśyāmi sākṣāt
            <span class="note">Govinda-līlāmṛtam 4.67-68</span>
             <span class="ref">Bhss_2.460-461</span></p>
         
         
         
         <p id="Bhss_2.462">
            
            yūyaṃ ca me stha tanayās tv anayā hriyā kiṃ<br />
            putryaḥ kurudhvam aśanaṃ lalitādayas tat<br />
            ity āgrahāc chapatha-dāna-śataiś ca mātā<br />
            miṣṭānna-miṣṭa-vacanaiḥ samabhojayat tāḥ
            <span class="note">Govinda-līlāmṛtam 4.69</span>
             <span class="ref">Bhss_2.462</span></p>
         
         
         
         <p id="Bhss_2.463">
            
            tato dāsī-dhautaiḥ kara-kamala-yugmair nija-nijair<br />
            imāḥ prakṣālyāsyaṃ śaśi-sahita-vārbhir nija-nijam<br />
            pa air mārjitvā ca svaparijana-dattā himakarā<br />
            viyuktā vī īs tā vara-kanaka-gauryo bubhujire
            <span class="note">Saṅgraha-kartuḥ</span>
             <span class="ref">Bhss_2.463</span></p>
         
         
         
         <p id="Bhss_2.464">
            
            hṛdy udgataiḥ suta-kara-grahaṇābhilāṣais<br />
            tad bhūṣaṇaiḥ subahuśaḥ saha yāni yatnāt<br />
            niṣpādya tan navavadhū-pratirūpakāṇi<br />
            snehād dhṛtāni sadane vara-sampu eṣu
            <span class="note">Govinda-līlāmṛtam 4.70</span>
             <span class="ref">Bhss_2.464</span></p>
         
         
         
         <p id="Bhss_2.465">
            
            tair bhūṣaṇair atha dhaniṣṭhikayopanītais<br />
            tāmbūla-candana-navāmbara-nāgajaiś ca<br />
            ālī-vṛtāṃ nava-vadhūm iva tāṃ vrajeśā<br />
            sammānya hārda-valitā muditā babhūva
            <span class="note">Govinda-līlāmṛtam 4.71</span>
             <span class="ref">Bhss_2.465</span></p>
         
         
         
         <p id="Bhss_2.466">
            
            rādhā-hṛtaṃ yan niśi tad viśākhā<br />
            dhaniṣṭhayādāt subalāya gūḍham<br />
            pītottarīyaṃ subalo 'pi tasyai<br />
            nīlāmbaraṃ kṛṣṇa-hṛtaṃ tayaiva
            <span class="note">Govinda-līlāmṛtam 4.72</span>
             <span class="ref">Bhss_2.466</span></p>
         
         <p>iti śrī-bhāvanā-sāra-saṅgrahe prātar-līlā-saṅgraho nāma dvitīya-saṅgrahaḥ</p>
         
         </div>
   </body>
</html>