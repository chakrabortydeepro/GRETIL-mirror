<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Kṣemarāja: Pratyabhijñāhṛdaya (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Kṣemarāja: Pratyabhijñāhṛdaya</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_kSemarAja-pratyabhijJAhRdaya.xml">sa_kSemarAja-pratyabhijJAhRdaya.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Marino Faliero</p>
      <p class="noindent"><b>Contribution: </b>Marino Faliero</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/6_sastra/3_phil/saiva/pratyabu.htm">pratyabu.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Ksemaraja: Pratyabhijnahrdaya
            <br />
            <br />Encoded by: Dott. Marino Faliero
            <br />
            <br />Dipartimento di Studi Orientali
            <br />
            <br />DSO - Sanskrit Archive
            <br />
            <br />Date: July 1998
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p>oṃ namo maṅgalamūrtaye |</p>
         
         
         <p>atha pratyabhijñāhṛdayam || [1]</p>
         
         
         
         
         
         <p>
            namaḥ śivāya satataṃ pañcakṛtyavidhāyine |<br />
            cidānandaghanasvātmaparamārthāvabhāsine || [2]
            </p>
         
         
         <p>
            śāṅkaropaniṣatsārapratyabhijñāmahodadheḥ |<br />
            kṣemeṇoddhṛyate sāraḥ saṃsāraviṣaśāntaye ||
            </p>
         
         
         <p>iha ye sukumāramatayo 'kṛtatīkṣṇatarkaśāstrapariśramāḥ
            śaktipātonmiṣitapārameśvarasamāveśābhilāṣiṇaḥ katicit bhaktibhājaḥ
            teṣām īśvarapratyabhijñopadeśatattvaṃ manāk unmīlyate | tatra
            svātmadevatāyā eva sarvatra kāraṇatvaṃ sukhopāyaprāpyatvaṃ mahāphalatva.=
            m
            ca abhivyaṅktum āha</p>
         
         
         <p>citiḥ svatantrā viśvasiddhihetuḥ || 1 ||</p>
         
         
         <p>viśvasya sadāśivādeḥ bhūmyantasya siddhau niṣpattau prakāśane
            sthityātmani parapramātṛviśrāntyātmani ca saṃhāre parāśaktirūpā citir
            eva bhagavatī svatantrā anuttaravimarśamayī śivabhaṭṭārakābhinnā hetuḥ
            kāraṇam | asyāṃ hi prasarantyāṃ jagat unmiṣati vyavatiṣṭhate ca
            nivṛttaprasarāyāṃ ca nimiṣati iti svānubhava eva atra sākṣī |
            anyasya tu māyāprakṛtyādeḥ citprakāśabhinnasya aprakāśamānatvena
            asattvān na kvacid api hetutvam prakāśamānatve tu prakāśaikātmyāt
            prakāśarūpā citir eva hetuḥ na tv asau kaścit |
            ata eva deśakālākārā etatsṛṣṭā etadanuprāṇitāś ca naitatsvarūpaṃ
            bhettum alam iti vyāpakanityoditaparipūrṇarūpā iyam ity arthalabhyam eva
            etat | nanu jagad api cito bhinnaṃ naiva kiṃcit abhede ca kathaṃ
            hetuhetumadbhāvaḥ ucyate | cid eva bhagavatī svacchasvatantrarūpā
            tattadanantajagadātmanā sphurati ity etāvat paramārtho 'yaṃ
            kāryakāraṇabhāvaḥ | yataś ca iyam eva pramātṛpramāṇaprameyamayasya
            viśvasya siddhau prakāśane hetuḥ tato 'syāḥ
            svatantrāparicchinnasvaprakāśarūpāyāḥ siddhau abhinavārthaprakāśanarūpa.=
            m
            na pramāṇavarākam upayuktam upapannaṃ vā |
            tad uktam trikasāre</p>
         
         
         <p>svapadā svaśiraśchāyāṃ yadval laṅghitum īhate |
            pādoddeśe śiro na syāt tatheyaṃ baindavī kalā || iti |</p>
         
         
         <p>yataś ca iyaṃ viśvasya siddhau parādvayasamārasyāpādanātmani ca saṃhare
            hetuḥ tata eva svatantrā | pratyabhijñātasvātantryā satī
            bhogamokṣasvarūpāṇāṃ viśvasiddhīnāṃ hetuḥ |
            ity āvṛttyā vyākhyeyam | api ca viśvaṃ nīlasukhadehaprāṇādi tasya yā
            siddhiḥ pramānopārohakrameṇa vimarśamayapramātrāveśaḥ saiva hetuḥ
            parijñāne upāyo yasyāḥ | anena ca sukhopāyatvam uktam | yad uktaṃ
            śrīvijñānabhaṭṭārake</p>
         
         
         <p>grāhyagrāhakasaṃvittiḥ sāmānyā sarvadehinām |
            yogināṃ tu viśeṣo 'yaṃ saṃbandhe sāvadhānatā [3] || iti |</p>
         
         
         <p>citiḥ iti ekavacanaṃ deśakālādyanavacchinnatām abhidadhat
            samastabhedavādānām avāstavatāṃ vyanakti | svatantraśabdo
            
            <p>
               brahmavādavailakṣaṇyam ācakṣāṇaḥ cito māheśvaryasāratāṃ brūte |<br />
               viśva ityādipadam aśeṣaśaktitvaṃ sarvakāraṇatvaṃ sukhopāyatvaṃ<br />
               mahāphalaṃ ca āha ||
               </p>
         </p>
         
         
         <p>nanu viśvasya yadi citiḥ hetuḥ tat asyā upādānādyapekṣāyāṃ
            bhedavādāparityāgaḥ syāt
            ity āśaṅkya āha</p>
         
         
         <p>svecchayā svabhittau viśvam unmīlayati || 2 ||</p>
         
         
         <p>svecchayā na tu brahmādivad anyecchayā | tayaiva ca na tu upādānādyapekṣay=
            ā
            | evaṃ hi prāguktasvātantryahānyā cittvam eva na ghaṭeta | svabhittau na
            tu anyatra kvāpi | prāk nirṇītaṃ viśvaṃ darpaṇe nagaravat abhinnam api
            bhinnam iva unmīlayati | unmīlanaṃ ca avasthitasyaiva prakaṭīkaraṇaṃ it=
            y
            anena jagataḥ prakaśaikātmyenāvasthānam uktam ||</p>
         
         
         <p>atha viśvasya svarūpaṃ vibhāgena pratipādayitum āha</p>
         
         
         <p>tan nānā anurūpagrāhyagrāhakabhedāt || 3 ||</p>
         
         
         <p>tad viśvaṃ nānā anekaprakāram | katham anurūpāṇāṃ
            parasparaucityāvasthīnāṃ grāhyāṇāṃ grāhakāṇāṃ ca bhedād vaicitryāt |
            tathā ca sadāśivatattve 'hantācchāditāsphuṭedantāmayaṃ yādṛśaṃ
            parāpararūpaṃ viśvaṃ grāhyaṃ tādṛg eva
            śrīsadāśivabhaṭṭārakādhiṣṭhito mantramaheśvarākhyaḥ pramātṛvargaḥ
            parameśvarecchāvakalpitatathāvasthānaḥ |
            īśvaratattve sphuṭedantāhantāsāmānādhikaraṇyātma yādṛg viśvaṃ grāhya.=
            m
            tathāvidha eva īśvarabhaṭṭārakādhiṣṭhito mantreśvaravargaḥ |
            vidyāpade śrīmadanantabhaṭṭārakādhiṣṭhitā bahuśākhāvāntarabhedabhinnā
            yathābhūtā mantrāḥ pramātāraḥ tathābhūtam eva bhedaikasāraṃ viśvam api
            prameyam | māyordhve yādṛśā vijñānākalāḥ
            kartṛtāśūnyaśuddhabodhātmānaḥ tādṛg eva tadabhedasāraṃ
            sakalapralayākalātmakapūrvāvasthāparicitam eṣāṃ prameyam | māyāyāṃ
            śūnyapramātṝṇāṃ pralayakevalināṃ svocitaṃ pralīnakalpaṃ prameyam |
            kṣitiparyantāvasthitānāṃtu sakalānāṃ sarvato bhinnānāṃ parimitānāṃ
            tathābhūtam eva prameyam | taduttīrṇaśivabhaṭṭārakasya
            prakāśaikavapuṣaḥ prakāśaikarūpā eva bhāvāḥ | śrīmatparamaśivasya
            punaḥ viśvottīrṇaviśvātmakaparamānandamayaprakāśaikaghanasya
            evaṃvidham eva śivādidharaṇyantam akhilaṃ abhedenaiva sphurati | na tu
            vastutaḥ anyat kiṃcit grāhyaṃ grāhakaṃ vā | api tu
            śrīparamaśivabhaṭṭāraka eva itthaṃ nānāvaicitryasahasraiḥ sphuratīty
            abhihitaprāyam ||</p>
         
         
         <p>yathā ca bhagavān viśvaśarīraḥ tathā</p>
         
         
         <p>citisaṃkocātmā cetano 'pi saṃkucitaviśvamayaḥ || 4 ||</p>
         
         
         <p>śrīparamaśivaḥ svātmaikyena sthitaṃ viśvaṃ sadāśivādyucitena rūpena
            avabibhāsayiṣuḥ pūrvaṃ
            cidaikyākhyātimayānāśritaśivaparyāyaśūnyātiśūnyātmatayā prakāśābhedena
            prakāśamānatayā sphurati | tataḥ
            cidrasāśyānatārūpāśeṣatattvabhuvanabhāvatattatpramātrādyātmatayāpi
            prathate | yathā ca evaṃ bhagavān viśvaśarīraḥ tathā citisaṃkocātmā
            saṃkucitacidrūpaḥ cetano grāhako 'pi vaṭadhānikāvat
            saṃkucitāśeṣaviśvarūpaḥ | tathā ca siddhāntavacanam</p>
         
         
         <p>vigraho vigrahī caiva sarvavigrahavigrahī | iti |</p>
         
         
         <p>triśiromate 'pi=20</p>
         
         
         <p>
            sarvadevamayaḥ kāyas taṃ cedānīṃ śṛṇu priye |<br />
            pṛthivī kaṭhinatvena dravatve 'mbhaḥ prakīrtitam ||
            </p>
         
         
         <p>ity upakramya=20</p>
         
         
         <p>triśirobhairavaḥ sākṣād vyāpya viśvaṃ vyavasthitaḥ |</p>
         
         
         <p>ity antena granthena grāhakasya saṃkucitaviśvamayatvam eva vyāharati |
            ayaṃ cātrāśayaḥ grāhako 'pi ayaṃ prakāśaikātmyena uktāgamayuktyā ca
            viśvaśarīraśivaikarūpa eva kevalaṃ tanmāyāśaktyā
            anabhivyaktasvarūpatvāt saṃkucita iva ābhāti | saṃkoco 'pi vicāryamāṇaḥ
            cidaikātmyena prathamānatvāt cinmaya eva | anyathā tu na kiṃcit iti sarvo
            grāhako viśvaśarīraḥ śivabhaṭṭāraka eva | tad uktaṃ mayaiva</p>
         
         
         <p>akhyātir yadi na khyāti khyātir evāvaśiṣyate |
            khyāti cet khyātirūpatvāt khyātir evāvaśiṣyate || iti |</p>
         
         
         <p>anenaivāśayena śrīspandaśāstreṣu</p>
         
         
         <p>yasmāt sarvamayo jīvaḥ ............................ |</p>
         
         
         <p>ity upakramya=20</p>
         
         
         <p>tena śabdārthacintāsu na sāvasthā na yaḥ śivaḥ [4] |</p>
         
         
         <p>ityādinā śivajīvayor abheda evoktaḥ | etattattvaparijñānam eva muktiḥ |
            etattattvāparijñānam eva ca bandha iti bhaviṣyati eva etat ||</p>
         
         
         <p>nanu grāhako 'yaṃ vikalpamayaḥ vikalpanaṃ ca cittahetukaṃ sati ca citte
            katham asya śivātmakatvaṃ iti śaṅktvā cittam eva nirnetum āha</p>
         
         
         <p>citir eva cetanapadād avarūḍhā cetyasaṃkocinī
            cittam || 5 ||</p>
         
         
         <p>na cittaṃ nāma anyat kiṃcit api tu saiva bhagavatī tat | tathā hi sā sva.=
            m
            svarūpaṃ gopayitvā yadā saṃkocaṃ gṛhṇāti tadā dvayī gatiḥ | kadācid
            ullasitam api saṃkocaṃ guṇīkṛtya citprādhānyena sphurati | kadācit
            saṃkocapradhānatayā | citprādhānyapakṣe sahajaṃ prakāśamātrapradhānatve
            vijñānākalatā | prakāśaparāmarśapradhānatve tu vidyāpramātṛtā | tatrāpi
            krameṇa saṃkocasya tanutāyāṃ īśasadāśivānāśritarūpatā |
            samādhiprayatnopārjite tu citpradhānatve śuddhādhvapramātṛtā kramāt
            kramaṃ prakarṣavatī | saṃkocaprādhānye tu śūnyādipramātṛtā | evam
            avasthite sati citir eva saṃkucitagrāhakarūpā cetanapadāt avarūḍhā
            arthagrahaṇonmukhī satī cetyena nīlasukhādinā saṃkocinī
            ubhayasaṃkocasaṃkucitaiva
            cittam | tathā ca=20</p>
         
         
         <p>
            svāṅgarūpeṣu bhāveṣu patyur jñānaṃ kriyā ca yā |<br />
            māyā tṛtīye te eva paśoḥ sattvaṃ rajas tamaḥ [5] || ityādinā
            </p>
         
         
         <p>svātantryātmā citiśaktir eva jñānakriyāmāyāśaktirūpā paśudaśāyāṃ
            saṃkocaprakarṣāt sattvarajastamaḥsvabhāvacittātmatayā sphuratīti
            śrīpratyabhijñāyām uktam | ata eva śrītattvagarbhastotre vikalpadaśāyām
            api tāttvikasvarūpasadbhāvāt tadanusaraṇābhiprāyeṇoktam</p>
         
         
         <p>
            ata eva tu ye kecit paramārthānusāriṇaḥ |<br />
            teṣāṃ tatra svarūpasya svajyotiṣṭvaṃ na lupyate || iti ||
            </p>
         
         
         <p>cittam eva tu māyāpramātuḥ svarūpam ity āha</p>
         
         
         <p>tanmayo māyāpramātā || 6 ||</p>
         
         
         <p>dehaprāṇapadaṃ tāvat cittapradhānam eva | śūnyabhūmir api
            cittasaṃskāravaty eva | anyathā tato vyutthitasya
            svakartavyānudhāvanābhāvaḥ syād iti cittamaya eva māyīyaḥ pramātā |
            amunaiva āśayena śivasūtreṣu vastuvṛttānusāreṇa "caitanyam ātmā" [6]
            ity abhidhāya māyāpramātṛlakṣaṇāvasare punaḥ "cittam ātmā" [7] ity ukta=
            m
            ||</p>
         
         
         <p>asyaiva samyak svarūpajñānāt yato muktiḥ asamyak tu saṃsāraḥ tataḥ
            tilaśa etatsvarūpaṃ nirbhaṅktum āha</p>
         
         
         <p>sa caiko dvirūpas trimayaś caturātmā
            saptapañcakasvabhāvaḥ || 7 ||</p>
         
         
         <p>nirṇītadṛśā cidātmā śivabhaṭṭāraka eva eka ātmā na tu anyaḥ kaścit
            prakāśasya deśakālādibhiḥ bhedāyogāt | jaḍasya tu grāhakatvānupapatteḥ
            | prakāśa eva yataḥ svātantryāt gṛhītaprāṇādisaṃkocaḥ
            saṃkucitārthagrāhakatām aśnute tato 'sau
            prakāśarūpatvasaṃkocāvabhāsavattvābhyāṃ dvirūpaḥ |
            āṇavamāyīyakārmamalāvṛtatvāt trimayaḥ |
            śūnyaprāṇapuryaṣṭakaśarīrasvabhāvatvāt caturātmā | saptapañcakāni
            śivādipṛthivyantāni pañcatriṃśattattvāni tatsvabhāvaḥ |
            tathā śivādisakalāntapramātṛsaptakasvarūpaḥ |
            cidānandecchājñānakriyāśaktirūpatve 'pi akhyātivaśāt
            kalāvidyārāgakālaniyatikañcukavalitatvāt pañcakasvarūpaḥ | evaṃ ca
            śivaikarūpatvena pañcatriṃśattattvamayatvena pramātṛsaptakasvabhāvatven=
            a
            cidādiśaktipañcakātmakatvena ca ayaṃ pratyabhijñāyamāno muktiḥ | anyathā
            tu saṃsārahetuḥ ||</p>
         
         
         <p>evaṃ ca</p>
         
         
         <p>tadbhūmikāḥ sarvadarśanasthitayaḥ || 8 ||</p>
         
         
         <p>sarveṣāṃ cārvākādidarśanānāṃ sthitayaḥ siddhāntāḥ tasya etasya ātmano
            naṭasyeva svecchāvagṛhītāḥ kṛtrimā bhūmikāḥ | tathā ca
            caitanyaviśiṣṭaṃ śarīram ātmā iti cārvākāḥ | naiyāyikādayo
            jñānādiguṇagaṇāśrayaṃ buddhitattvaprāyam eva ātmānaṃ saṃsṛtau
            manyante | apavarge tu tad ucchede śūnyaprāyam |
            ahaṃpratītipratyeyaḥ sukhaduḥkhādyupādhibhiḥ tiraskṛtātmā manvānā
            mīmāṃsakā 'pi buddhāv eva niviṣṭā | jñānasantāna eva tattvaṃ iti saugat=
            ā
            buddhivṛttiṣv eva paryavasitāḥ | prāṇa evātmeti kecit śrutyantavidaḥ =
            |
            asad eva idam āsīd ity abhāvabrahmavādinaḥ śūnyabhuvam avagāhya sthitāḥ =
            |
            mādhyamikāpi evam eva |
            parā prakṛtir bhagavān vāsudevaḥ tadvisphuliṅgaprāyā eva jīvā iti
            pāñcarātrāḥ parasyāḥ prakṛteḥ pariṇāmābhyupagamāt avyakta
            evābhiniviṣṭāḥ | sāṃkhyādayas tu vijñānakalaprāyāṃ bhūmiṃ avalambante
            |
            sad eva idam agra āsīd iti īśvaratattvapadam āśritā apare śrutyantavida.=
            h
            |=20
            śabdabrahmamayaṃ paśyantīrūpaṃ ātmatattvam iti vaiyākaraṇāḥ
            śrīsadāśivapadamadhyāsitāḥ |
            evam anyad api anumantavyam | etac ca āgameṣu</p>
         
         
         <p>
            buddhitattve sthitā bauddhā guṇeṣv evārhatāḥ sthitāḥ |<br />
            sthitā vedavidaḥ puṃsi avyakte pāñcarātrikāḥ ||
            </p>
         
         
         <p>ityādinā nirūpitam |</p>
         
         
         <p>viśvottīrṇam ātmatattvam iti tāntrikāḥ | viśvamayam iti
            kulādyāmnāyaniviṣṭāḥ | viśvottīrṇaṃ viśvamayaṃ ca iti
            trikādidarśanavidaḥ | evaṃ ekasyaiva cidātmano bhagavataḥ
            svātantryāvabhāsitāḥ sarvā imā bhūmikāḥ
            svātantryapracchādanonmīlanatāratamyabheditāḥ | ata eka eva
            etāvadvyāptikātmā | mitadṛṣṭayas tu aṃśāṃśikāsu tadicchayaiva
            abhimānaṃ grāhitāḥ yena dehādiṣu bhūmiṣu
            pūrvapūrvapramātṛvyāptisāratāprathāyām api uktarūpāṃ
            mahāvyaptiṃ paraśaktipātaṃ vinā na labhante |
            yathoktaṃ=20</p>
         
         
         <p>vaiṣṇavādyās tu ye kecit vidyārāgeṇa rañjitāḥ |
            na vidanti paraṃ devaṃ sarvajñaṃ jñānaśālinam || iti |</p>
         
         
         <p>tathā=20</p>
         
         
         <p>bhramayaty eva tān māyā hy amokṣe mokṣalipsayā [8] | iti |</p>
         
         
         <p>ta ātmopāsakāḥ śaivaṃ na gacchanti paraṃ padam [9] | iti ca |</p>
         
         
         <p>api ca sarveṣāṃ darśanānāṃ samastānāṃ nīlasukhādijñānānāṃ yāḥ
            sthitayaḥ antarmukharūpā viśrāntayaḥ tāḥ tadbhūmikāḥ
            cidānandaghanasvātmasvarūpābhivyaktyupāyāḥ |
            tathā hi yadā yadā bahirmukhaṃ rūpaṃ svarūpe viśrāmyati
            tadā tadā bāhyavastūpasaṃhāraḥ antaḥpraśāntapadāvasthitiḥ
            tattadudeṣyatsaṃvitsantatyāsūtraṇaṃ iti sṛṣṭisthitisaṃhāramelanarūp=
            ā
            iyaṃ turīyā saṃvidbhaṭṭārikā tattatsṛṣṭyādibhedān udvamantī
            saṃharantī ca sadā pūrṇā ca kṛśā ca ubhayarūpā ca anubhayātmā ca akrama=
            m
            eva sphurantī sthitā | uktaṃ ca śrīpratyabhijñāṭīkāyāṃ</p>
         
         
         <p>tāvad arthāvalehena uttiṣṭhati pūrṇā ca bhavati | iti |</p>
         
         
         <p>eṣā ca bhaṭṭārikā kramāt kramaṃ adhikam anuśīlyamānā svātmasātkaroty
            eva bhaktajanam ||</p>
         
         
         <p>yadi evaṃbhūtasya ātmano vibhūtiḥ tat kathaṃ ayaṃ malāvṛto 'ṇuḥ
            kalādivalitaḥ saṃsārī abhidhīyate ityāha</p>
         
         
         <p>cidvat tac chaktisaṃkocāt malāvṛtaḥ saṃsārī || 9 ||</p>
         
         
         <p>yadā cidātmā parameśvaraḥ svasvātantryāt abhedavyāptiṃ nimajjya
            bhedavyāptim avalambate tadā tadīyā icchādiśaktayaḥ asaṃkucitā api
            saṃkocavatyo bhānti | tadānīm eva ayaṃ malāvṛtaḥ saṃsārī bhavati |
            tathā ca apratihatasvātantryarūpā icchāśaktiḥ saṃkucitā satī
            apūrṇamanyatārūpaṃ [10] āṇavaṃ malam | jñānaśaktiḥ krameṇa saṃkocāt
            bhede sarvajñatvasya kiṃcijjñatvāpteḥ
            antaḥkaraṇabuddhīndriyatāpattipūrvaṃ atyantasaṃkocagrahaṇena [11]
            bhinnavedyaprathārūpaṃ māyīyaṃ malam |
            kriyāśaktiḥ krameṇa bhede sarvakartṛtvasya kiṃcitkartṛtvāpteḥ
            karmendriyarūpasaṃkocagrahaṇapūrvaṃ atyantaparimitatāṃ [12] prāptā
            śubhāśubhānuṣṭānamayaṃ kārmaṃ malam |
            tathā sarvakartṛtvasarvajñatvapūrṇatvanityatvavyāpakatvaśaktayaḥ
            saṃkocaṃ gṛhṇānā yathākramaṃ kalāvidyārāgakālaniyatirūpatayā bhānti |
            tathāvidhaś ca ayaṃ śaktidaridraḥ saṃsārī ucyate | svaśaktivikāse tu
            śiva eva ||</p>
         
         
         <p>nanu saṃsāryavasthāyām asya kiṃcit śivatocitaṃ abhijñānam asti yena
            śiva eva tathāvasthita ity udghoṣyate astītyāha</p>
         
         
         <p>tathāpi tadvat pañcakṛtyāni karoti || 10 ||</p>
         
         
         <p>iha īśvarādvayadarśanasya brahmavādibhyaḥ ayam eva viśeṣaḥ |
            yat=20</p>
         
         
         <p>
            sṛṣṭisaṃhārakartāraṃ vilayasthitikārakam |<br />
            anugrahakaraṃ devaṃ praṇatārtivināśanam [13] || iti
            </p>
         
         
         <p>śrimatsvacchandādiśāsanoktanītyā sadā pañcavidhakṛtyakāritvaṃ cidātmano
            bhagavataḥ | yathā ca bhagavān śuddhetarādhvasphāraṇakrameṇa
            svarūpavikāsarūpāṇi sṛṣṭyādīni karoti tathā saṃkucitacicchaktyā
            saṃsārabhūmikāyām api pañcakṛtyāni
            vidhatte | tathā hi</p>
         
         
         <p>
            tad evaṃ vyavahāre 'pi prabhur dehādim āviśan |<br />
            bhāntam evāntararthaugham icchayā bhāsayed bahiḥ [14] ||
            </p>
         
         
         <p>iti pratyabhijñākārikoktārthadṛṣṭyā dehaprāṇādipadaṃ āviśan cidrūpo
            maheśvaro bahirmukhībhāvāvasare nīlādikam arthaṃ niyatadeśakālāditayā
            yadā ābhāsayati tadā niyatadeśakālādyābhāsāṃśe asya sraṣṭṛtā |
            anyadeśakālādyābhāsāṃśe asya saṃhartṛtā |
            nīlādyābhāsāṃśe sthāpakatā | bhedena ābhāsāṃśe vilayakāritā |
            prakāśaikyena prakāśane anugrahītṛtā | yathā ca sadā
            pañcavidhakṛtyakāritvaṃ bhagavataḥ tathā mayā vitatya spandasandohe
            nirnītam | evam idaṃ pañcavidhakṛtyakāritvaṃ ātmīyaṃ sadā
            dṛḍhapratipattyā pariśīlyamānaṃ māheśvaryaṃ unmīlayaty eva
            bhaktibhājām | ata eva ye sadā etat pariśīlayanti te svarūpavikāsamayaṃ
            viśvaṃ jānānā jīvanmuktā ity āmnātāḥ | ye tu na tathā te sarvato
            vibhinnaṃ meyajātaṃ paśyanto baddhātmanaḥ ||</p>
         
         
         <p>na ca ayam eva prakāraḥ pañcavidhakṛtyakāritve yāvad anyo 'pi kaścit
            rahasyarūpo 'stīty āha</p>
         
         
         <p>ābhāsanaraktivimarśanabījāvasthāpanavilāpanatas
            tāni || 11 ||</p>
         
         
         <p>pañcavidhakṛtyāni karoti iti pūrvataḥ saṃbadhyate |
            śrīmanmahārthadṛṣṭyā dṛgādidevīprasaraṇakrameṇa yad yad ābhāti tat
            tat sṛjyate | tathā sṛṣṭe pade tatra yadā praśāntanimeṣaṃ kaṃcit
            kālaṃ rajyati tadā sthitidevyā tat sthapyate |
            camatkārāparaparyāyavimarśanasamaye tu saṃhriyate | yathoktaṃ śrīrāmena</p>
         
         
         <p>samādhivajreṇāpy anyair abhedyo bhedabhūdharaḥ |
            parāmṛṣṭaś ca naṣṭaś ca tvadbhaktibalaśālibhiḥ || iti |</p>
         
         
         <p>yadā tu saṃhriyamāṇam api etat antaḥ vicitrāśaṅkādisaṃskāraṃ ādhatte
            tadā tat punar udbhaviṣyat saṃsārabījabhāvam āpannaṃ
            vilayapadamadhyāropitam | yadā punaḥ tat tathāntaḥsthāpitaṃ anyad
            vānubhūyamānam eva haṭhapākakrameṇālaṃgrāsayuktyā cidagnisādbhāvam
            āpadyate tadā pūrṇatāpādanena anugṛhyata eva | īdṛśaṃ ca
            
            <p>
               pañcavidhakṛtyakāritvaṃ sarvasya sadā sannihitam api sadgurūpadeśaṃ vin=<br />
               ā<br />
               na prakāśata iti sadgurusaparyaiva etatprathārtham anusartavyā ||
               </p>
         </p>
         
         
         <p>yasya punaḥ sadgurūpadeśaṃ vinā etatparijñānaṃ nāsti
            tasyāvacchāditasvasvarūpābhiḥ nijābhiḥ śaktibhiḥ vyāmohitatvaṃ
            bhavatīty āha</p>
         
         
         <p>tadaparijñāne svaśaktibhir vyāmohitatā
            saṃsāritvam || 12 ||</p>
         
         
         <p>tasyaitasya sadā saṃbhavataḥ pañcavidhakṛtyakāritvasya aparijñāne
            śaktipātahetukasvabalonmīlanābhāvāt aprakāśane svabhiḥ śaktibhiḥ
            vyāmohitatvaṃ vividhalaukikaśāstrīyaśaṅkāśaṅkukīlitatvaṃ yat idam ev=
            a
            saṃsāritvam | tad uktaṃ śrīsarvavīrabhaṭṭārake</p>
         
         
         <p>ajñānāc chaṅkate lokas tataḥ sṛṣṭiś ca saṃhṛtiḥ | iti |</p>
         
         
         <p>mantrā varṇātmakāḥ sarve sarve varṇāḥ śivātmakāḥ | iti ca |</p>
         
         
         <p>tathā hi citprakāśāt avyatiriktā nityoditamahāmantrarūpā
            pūrṇāhaṃvimarśamayī yeyaṃ parāvākchaktiḥ
            ādikṣāntarūpāśeṣaśakticakragarbhiṇī sā tāvat
            paśyantīmadhyamādikrameṇa grāhakabhūmikāṃ bhāsayati |
            tatra ca parārūpatvena svarūpaṃ aprathayantī māyāpramātuḥ
            asphuṭāsādhāraṇārthāvabhāsarūpāṃ pratikṣaṇaṃ navanavāṃ vikalpakriyā.=
            m
            ullāsayati | śuddhām api ca avikalpabhūmiṃ tadācchāditām eva darśayati |
            tatra ca brāhmyādidevatādhiṣṭhitakakārādivicitraśaktibhiḥ vyāmohito
            dehaprāṇādim eva parimitaṃ avaśaṃ ātmānaṃ manyate mūḍhajanaḥ |
            brāhmyādidevyaḥ paśudaśāyāṃ bhedaviṣaye sṛṣṭisthitī abhedaviṣaye c=
            a
            saṃhāraṃ prathayantyaḥ parimitavikalpapātratām eva saṃpādayanti |
            patidaśāyāṃ tu bhede saṃhāraṃ abhede ca sargasthitī prakaṭayantyaḥ
            kramāt kramaṃ vikalpanirhrāsanena śrīmadbhairavamudrānupraveśamayīṃ
            mahatīm avikalpabhūmim eva unmīlayanti |</p>
         
         
         <p>
            sarvo mamāyaṃ vibhava ity evaṃ parijānataḥ |<br />
            viśvātmano vikalpānāṃ prasare 'pi maheśatā [15] ||
            </p>
         
         
         <p>ityādirūpāṃ cidānandāveśamagnāṃ śuddhavikalpaśaktim ullāsayanti |
            tataḥ uktanītyā svaśaktivyāmohitataiva saṃsāritvam |
            kiṃ ca citiśaktir eva bhagavatī viśvavamanāt saṃsāravāmācāratvāc ca
            vāmeśvaryākhyā satī khecarīgocarīdikcarībhūcarīrūpaiḥ aśeṣaiḥ
            pramātrantaḥkaraṇabahiṣkaraṇabhāvasvabhāvaiḥ parisphurantī
            paśubhūmikāyāṃ śūnyapadaviśrāntā
            kiṃcitkartṛtvādyātmakakalādiśaktyātmanā khecarīcakreṇa
            gopitapāramārthikacidgaganacarītvasvarūpeṇa cakasti |
            bhedaniścayābhimānavikalpanapradhānāntaḥkaraṇadevīrūpeṇa gocarīcakrena
            gopitābhedaniścayādyātmakapāramārthikasvarūpeṇa prakāśate |
            bhedālocanādipradhānabahiṣkaraṇadevatātmanā ca dikcarīcakreṇa
            gopitābhedaprathātmakapāramārthikasvarūpeṇa sphurati | sarvato
            vyavacchinnābhāsasvabhāvaprameyātmanā ca bhūcarīcakreṇa
            gopitasārvātmyasvarūpeṇa paśuhṛdayavyāmohinā
            bhāti | patibhūmikāyāṃ tu sarvakartṛtvādiśaktyātmakacidgaganacarītvena
            abhedaniścayādyātmanā gocarītvena abhedālocanādyātmanā dikcarītvena
            svāṅgakalpādvayaprathāsāraprameyātmanā ca bhūcarītvena patihṛdayavikāsinā
            sphurati | tathā coktaṃ sahajacamatkāraparijanitākṛtakādareṇa
            bhaṭṭadāmodareṇa vimuktakeṣu</p>
         
         
         <p>pūrṇāvacchinnamātrāntarbahiṣkaraṇabhāvagāḥ |
            vāmeśādyāḥ parijñānājñānāt syur muktibandhadāḥ || iti |</p>
         
         
         <p>evaṃ ca nijaśaktivyāmohitataiva saṃsaritvam | api ca cidātmanaḥ
            parameśvarasya svā anapāyinī ekaiva sphurattāsārakartṛtātmā
            aiśvaryaśaktiḥ | sā yadā svarūpaṃ gopayitvā pāśave pade
            prāṇāpānasamānaśaktidaśābhiḥ jāgratsvapnasuṣuptabhūmibhiḥ
            dehaprāṇapuryaṣṭakakalābhiś ca vyāmohayati tadā tadvyāmohitatā
            saṃsāritvam | yadā tu madhyadhāmollāsāṃ udānaśaktiṃ viśvavyāptisārāṃ
            ca vyānaśaktiṃ turyadaśārūpāṃ turyātītadaśārūpāṃ ca cidānandaghanāṃ
            unmīlayati tadā dehādyavasthāyām api patidaśātmā jīvanmuktir bhavati |
            evaṃ tridhā svaśaktivyāmohitatā vyākhyātā |
            cidvat iti sūtre [16] citprakāśo gṛhītasaṃkocaḥ saṃsārī ity uktam | ih=
            a
            tu svaśaktivyāmohitatvena asya saṃsāritvaṃ bhavati iti bhaṅgyantareṇa
            uktam | evaṃ saṃkucitaśaktiḥ prāṇādimān api yadā svaśaktivyāmohito na
            bhavati tadā ayaṃ śarīrī parameśvaraḥ ity āmnāyasthityā
            śivabhaṭṭāraka eva iti bhaṅgyā nirūpitaṃ bhavati |
            yadāgamaḥ=20</p>
         
         
         <p>manuṣyadeham āsthāya channās te parameśvarāḥ | iti |</p>
         
         
         <p>uktam ca pratyabhijñāṭīkāyāṃ "śarīram eva ghaṭādy api vā ye
            ṣaṭtriṃśattattvamayaṃ śivarūpatayāpaśyanti te 'pi sidhyanti" iti ||</p>
         
         
         <p>uktasūtrārthaprātipakṣyeṇa tattvadṛṣṭiṃ darśayitum āha</p>
         
         
         <p>tatparijñāne cittam eva antarmukhībhāvena
            cetanapadādhyārohāt citiḥ || 13 ||</p>
         
         
         <p>pūrvasūtravyākhyāprasaṅgena prameyadṛṣṭyā vitatya vyākhyātaprāyam etat
            sūtram | śabdasaṃgatyā tu adhunā vyākhyāyate | tasyātmīyasya
            pañcakṛtyakāritvasya parijñāne sati aparijñānalakṣaṇakāraṇāpagamāt
            svaśaktivyāmohitatānivṛttau svātantryalabhāt prāk vyākhyātaṃ yat cittaṃ
            tad eva saṃkocinīṃ bahirmukhatāṃ jahat antarmukhībhāvena
            cetanapadādhyārohāt grāhakabhūmikākramaṇakrameṇa saṃkocakalāyā api
            vigalanena svarūpāpattyā citir bhavati | svāṃ cinmayīṃ parāṃ bhūmim
            āviśatīty arthaḥ ||</p>
         
         
         <p>nanu yadi pāramārthikaṃ cicchaktipadaṃ sakalabhedakavalanasvabhāvaṃ [17]
            tad asya māyāpade 'pi tathārūpeṇa bhavitavyaṃ yathā jaladācchāditasyāpi
            bhānoḥ bhāvāvabhāsakatvaṃ ity āśaṅkyāha</p>
         
         
         <p>citivahnir arohapade channo 'pi mātrayā
            meyendhanaṃ pluṣyati || 14 ||</p>
         
         
         <p>citir eva viśvagrasanaśīlatvāt vahniḥ | asau eva avarohapade
            māyāpramātṛtāyāṃ channo 'pi svātantryāt ācchāditasvabhāvo 'pi
            bhūribhūtichannāgnivat mātrayā aṃśena nīlapītādiprameyendhanaṃ pluṣyati
            svātmasātkaroti | mātrāpadasyedam ākūtaṃ yat kavalayann api sārvātmyena na
            grasate api tu aṃśena saṃskārātmanā utthāpayati |
            grāsakatvaṃ ca sarvapramātṝṇāṃ svānubhavata eva siddham | yad uktaṃ
            śrīmadutpaladevapādaiḥ nijastotreṣu</p>
         
         
         <p>
            vartante jantavo 'śeṣā api brahmendraviṣṇavaḥ |<br />
            grasamānās tato vande deva viśvaṃ bhavanmayam [18] || iti ||
            </p>
         
         
         <p>yadā punaḥ karaṇeśvarīprasarasaṃkocaṃ saṃpādya
            sargasaṃhārakramapariśīlanayuktiṃ āviśati tadā</p>
         
         
         <p>balalābhe viśvam ātmasātkaroti || 15 ||</p>
         
         
         <p>citir eva dehaprāṇādyācchādananimajjanena svarūpaṃ unmagnatvena
            sphārayantī balam | yathoktam</p>
         
         
         <p>tadākramya balaṃ mantrāḥ ... ... [19] | iti |</p>
         
         
         <p>evaṃ ca balalābhe unmagnasvarūpāśrayaṇe kṣityādisadāśivāntaṃ viśvaṃ
            ātmasātkaroti svasvarūpābhedena nirbhāsayati |
            tad uktaṃ pūrvagurubhiḥ svabhāṣāmayeṣu kramasūtreṣu</p>
         
         
         <p>yathā vahnir udbodhito dāhyaṃ dahati tathā viṣayapāśān bhakṣayet | iti =
            |</p>
         
         
         <p>na caivaṃ vaktavyam =AD viśvātmasātkārarūpā samāveśabhūḥ kādācitkī |
            kathaṃ upādeyā iyaṃ syād iti yato dehādyunmajjananimajjanavaśena iyaṃ
            asyāḥ kādācitkatvam iva ābhāti | vastutas tu
            citisvātantryāvabhāsitadehādyunmajjanād eva kādācitkatvam |
            eṣā tu sadaiva prakāśamānā | anyathā tad dehādy api na prakāśeta |
            ata eva dehādipramātṛtābhimānanimajjanāya abhyāsaḥ | na tu
            sadāprathamānatāsārapramātṛtāprāptyarthaṃ iti śrīpratyabhijñākārāḥ ||</p>
         
         
         <p>evaṃ ca</p>
         
         
         <p>cidānandalābhe dehādiṣu cetyamāneṣv api
            cidaikātmyapratipattidārḍhyaṃ jīvanmuktiḥ || 16 ||</p>
         
         
         <p>viśvātmasātkārātmani samāveśarūpe cidānande labdhe vyutthānadaśāyāṃ
            dalakalpatayā dehaprāṇanīlasukhādiṣu ābhāsamāneṣv api yat
            samāveśasaṃskārabalāt pratipādayiṣyamāṇayuktikramopabṛṃhitāt
            cidaikātmyapratipattidārḍhyam |
            avicalā cidekatvaprathā saiva jīvanmuktiḥ jīvataḥ prāṇān api dhārayato
            muktiḥ pratyabhijñātanijasvarūpavidrāvitāśeṣapāśarāśitvāt |</p>
         
         
         <p>yathoktaṃ spandaśāstre</p>
         
         
         <p>
            iti vā yasya saṃvittiḥ krīḍātvenākhilaṃ jagat |<br />
            sa paśyan satataṃ yukto jīvanmukto na saṃśayaḥ [20] || iti ||
            </p>
         
         
         <p>atha kathaṃ cidānandalābho bhavati ity āha</p>
         
         
         <p>madhyavikāsāc cidānandalābhaḥ || 17 ||</p>
         
         
         <p>sarvāntaratamatvena vartamānatvāt tadbhittilagnatāṃ vinā ca kasyacid api
            svarūpānupapatteḥ saṃvid eva bhagavatī madhyam | sā tu māyādaśāyāṃ
            tathābhūtāpi svarūpaṃ gūhayitvā "prāk saṃvit prāṇe pariṇatā " iti nītyā
            prāṇaśaktibhūmiṃ svīkṛtya avarohakrameṇa buddhidehādibhuvaṃ
            adhiśayānā nāḍīsahasrasaraṇim anusṛtā |
            tatrāpi ca palāśaparṇamadhyaśākhānyāyena ābrahmarandhrāt
            adhovaktraparyantaṃ prāṇaśaktibrahmāśrayamadhyamanāḍīrūpatayā
            prādhānyena sthitā | tata eva sarvavṛttīnām udayāt tatraiva ca viśrāmāt |
            evaṃbhūtāpy eṣā paśūnāṃ nimīlitasvarūpaiva sthitā |
            yadā tu uktayuktikrameṇa sarvāntaratamatve [21] madhyabhūtā saṃvid
            bhagavatī vikasati yadi vā vakṣyamāṇakrameṇa madhyabhūtā brahmanāḍī
            vikasati tadā tadvikāsāc cidānandasya uktarūpasya lābhaḥ prāptiḥ bhavati =
            |
            tataś ca prāg uktā jīvanmuktiḥ ||</p>
         
         
         <p>madhyavikāse yuktim āha</p>
         
         
         <p>vikalpakṣayaśaktisaṃkocavikāsavāhacchedādyantakoṭinibhālanādaya
            iha upāyāḥ || 18 ||</p>
         
         
         <p>iha madhyaśaktivikāse vikalpakṣayādaya upāyāḥ |
            prāgupadiṣṭapañcavidhakṛtyakāritvādyanusaraṇena sarvamadhyabhūtāyāḥ
            saṃvido vikāso jāyata ity abhihitaprāyam | upāyāntaram api tu ucyate
            prāṇāyāmamudrābandhādisamastayantraṇātantratroṭanena sukhopāyam eva
            hṛdaye nihitacittaḥ uktayuktyā svasthitipratibandhakaṃ vikalpaṃ
            akiṃciccintakatvena praśamayan avikalpaparāmarśena
            dehādyakaluṣasvacitpramātṛtānibhālanapravaṇaḥ acirād eva
            unmiṣadvikāsāṃ turyaturyātītasamāveśadaśāṃ āsādayati |
            yathoktam=20</p>
         
         
         <p>vikalpahānenaikāgryāt krameṇeśvaratāpadam [22] |</p>
         
         
         <p>iti śrīpratyabhijñāyām |</p>
         
         
         <p>śrīspande 'pi=20</p>
         
         
         <p>yadā kṣobhaḥ pralīyeta tadā syāt paramaṃ padam [23] | iti |</p>
         
         
         <p>śrījñānagarbhe 'pi</p>
         
         
         <p>vihāya sakalāḥ kriyā janani mānasīḥ sarvato
            vimuktakaraṇakriyānusṛtipāratantryojjvalam |
            sthitais tvadanubhāvataḥ sapadi vedyate sā parā
            daśā nṛbhir atandritāsamasukhāmṛtasyandinī || iti |</p>
         
         
         <p>ayaṃ ca upāyo mūrdhanyatvāt pratyabhijñāyāṃ [24] pratipāditatvāt ādāv
            uktaḥ | śaktisaṃkocādayas tu yady api pratyabhijñāyāṃ na pratipāditāḥ
            tathāpi āmnāyikatvāt asmābhiḥ prasaṅgāt pradarśyante | bahuṣu hi
            pradarśiteṣu kaścit kenacit pravekṣyatīti | śakteḥ saṃkoca
            indriyadvāreṇa prasarantyā evākuñcanakrameṇa unmukhīkaraṇam | yathoktaṃ
            ātharvaṇikopaniṣatsu kaṭhavallyāṃ caturthavallīprathamamantre</p>
         
         
         <p>parāñci khāni vyatṛṇat svayaṃbhūḥ
            tasmāt parāṅ paśyati nāntarātman |
            kaścid dhīraḥ pratyag ātmānam aikṣad
            āvṛttacakṣur amṛtatvam aśnan [25] || iti |</p>
         
         
         <p>prasṛtāyā api vā kūrmāṅgasaṃkocavat trāsasamaye hṛtpraveśavac ca
            sarvato nivartanam | yathoktaṃ "tadapoddhṛte nityoditasthitiḥ" iti |
            śakter vikāsaḥ antarnigūḍhāyā akramam eva sakalakaraṇacakravisphāraṇen=
            a
            "antarlakṣyo bahirdṛṣṭiḥ nimeṣonmeṣavarjitaḥ " iti |
            bhairavīyamudrānupraveśayuktyā bahiḥ prasaraṇam | yathoktaṃ
            kakṣyastotre=20</p>
         
         
         <p>sarvāḥ śaktīḥ cetasā darśanādyāḥ
            sve sve vedye yaugapadyena viṣvak |
            kṣiptvā madhye hāṭakastambhabhūtaḥ
            tiṣṭan viśvādhāra eko 'vabhāsi || iti |</p>
         
         
         <p>śrībhaṭṭakallaṭenāpi uktam "rūpādiṣu pariṇāmāt tatsiddhiḥ " iti |
            śakteś ca saṃkocavikāsau
            nāsāpuṭaspandanakramonmiṣatsūkṣmaprāṇaśaktyā bhrūbhedanena
            kramāsāditordhvakuṇḍalinīpade prasaraviśrāntidaśāpariśīlanam |
            adhaḥkuṇḍalinyāṃ ca ṣaṣṭavaktrarūpāyāṃ praguṇīkṛtya śaktiṃ
            tanmūlatadagratanmadhyabhūmisparśāveśaḥ | yathoktaṃ vijñānabhaṭṭārake</p>
         
         
         <p>vahner viṣasya madhye tu cittaṃ sukhamayaṃ kṣipet |
            kevalaṃ vāyupūrṇaṃ vā smarānandena yujyate [26] || iti |</p>
         
         
         <p>atra vahniḥ anupraveśakrameṇa saṃkocabhūḥ | viṣasthānaṃ prasarayukty=
            ā
            vikāsapadaṃ=20
            "viṣḷ vyāptau" ity arthānugamāt | vāhayoḥ vāmadakṣiṇagatayoḥ
            prāṇāpānayoḥ chedo hṛdayaviśrāntipuraḥsaraṃ
            antaḥkakārahakārādiprāyānackavarṇoccāreṇa vicchedanam |
            yathoktaṃ jñānagarbhe</p>
         
         
         <p>anackakakṛtāyatiprasṛtapārśvanāḍīdvayacchido
            vidhṛtacetaso hṛdayapaṅkajasyodare |
            udeti tava dāritāndhatamasaḥ sa vidyāṅkuro
            ya eṣa parameśatāṃ janayituṃ paśor api alam || iti |</p>
         
         
         <p>ādikoṭiḥ hṛdayam | antakoṭiḥ dvādaśāntaḥ | tayoḥ
            prāṇollāsaviśrāntyavasare nibhālanaṃ cittaniveśanena pariśīlanam |
            yathoktaṃ vijñānabhairave</p>
         
         
         <p>hṛdyākāśe nilīnākṣaḥ padmasaṃpuṭamadhyagaḥ |
            ananyacetāḥ subhage paraṃ saubhāgyam āpnuyāt [27] || iti |</p>
         
         
         <p>tathā=20</p>
         
         
         <p>yathā tathā yatra tatra dvādaśānte manaḥ kṣipet |
            pratikṣaṇaṃ kṣīṇavṛtteḥ vailakṣaṇyaṃ dinair bhavet [28] || iti |</p>
         
         
         <p>ādipadāt unmeṣadaśāniṣevaṇam | yathoktaṃ</p>
         
         
         <p>unmeṣaḥ sa tu vijñeyaḥ svayaṃ tam upalakṣayet [29] |</p>
         
         
         <p>iti spande |</p>
         
         
         <p>tathā ramaṇīyaviṣayacarvaṇādayaś ca saṃgṛhītāḥ |
            yathoktaṃ śrīvijñānabhairava eva</p>
         
         
         <p>
            jagdhipānakṛtollāsarasānandavijṛmbhaṇāt |<br />
            bhāvayed bharitāvasthāṃ mahānandamayo bhavet ||
            </p>
         
         
         <p>
            gītādiviṣayāsvādāsamasaukhyaikatātmanaḥ |<br />
            yoginas tanmayatvena manorūḍhes tadātmatā ||
            </p>
         
         
         <p>yatra yatra manastuṣṭir manas tatraiva dhārayet |
            tatra tatra parānandasvarūpaṃ saṃprakāśate [30] || iti |</p>
         
         
         <p>evam anyad api ānandapūrṇasvātmabhāvanādikaṃ anumantavyam | ity
            evamādayaḥ atra madhyavikāse upāyāḥ ||</p>
         
         
         <p>madhyavikāsāc cidānandalābhaḥ | sa eva ca paramayoginaḥ
            samāveśasamapattyādiparyāyaḥ samādhiḥ | tasya nityoditatve yuktim āha</p>
         
         
         <p>samādhisaṃskāravati vyutthāne bhūyo bhūyaḥ
            cidaikyāmarśān nityoditasamādhilābhaḥ || 19 ||</p>
         
         
         <p>āsāditasamāveśo yogivaro vyutthāne 'pi samādhirasasaṃskāreṇa kṣība iva
            sānandaṃ ghūrṇamāno bhāvarāśiṃ śaradabhralavaṃ iva cidgagana eva
            līyamānaṃ paśyan bhūyo bhūyaḥ antarmukhatāṃ eva samavalambamāno
            nimīlanasamādhikrameṇa cidaikyam eva vimṛśan vyutthānābhimatāvasare 'pi
            samādhyekarasa eva bhavati | yathoktaṃ kramasūtreṣu</p>
         
         
         <p>"kramamudrayā antaḥsvarūpayā bahirmukhaḥ [31] samāviṣṭo bhavati
            sādhakaḥ |
            tatrādau bāhyāt antaḥpraveśaḥ ābhyantarāt bāhyasvarūpe praveśaḥ
            āveśavaśāt jāyate iti sabāhyābhyantaro 'yaṃ mudrākramaḥ " iti |</p>
         
         
         <p>atrāyam arthaḥ sṛṣṭisthitisaṃhṛtisaṃviccakrātmakaṃ kramaṃ mudrayat=
            i
            svādhiṣṭhitaṃ ātmasātkaroti yeyaṃ turīyā citiśaktiḥ tayā kramamudrayā
            antar iti pūrṇāhantāsvarūpayā [32] bahirmukha iti viṣayeṣu vyāpṛto 'pi
            samāviṣṭaḥ sākṣātkṛtaparaśaktisphāraḥ sādhakaḥ paramayogī bhavati |
            tatra ca bāhyāt grasyamānāt viṣayagrāmāt antaḥ parasyāṃ citibhūmau
            grasanakrameṇaiva praveśaḥ samāveśo bhavati | ābhyantarāt
            citiśaktisvarūpāt ca sākṣātkṛtāt āveśavaśāt samāveśasāmarthyād eva
            bāhyasvarūpe idantānirbhāse viṣayagrāme vamanayuktyā praveśaḥ
            cidrasāśyānatāprathanātmā samāveśo jāyate iti
            sabāhyābhyantaro 'yaṃ nityoditasamāveśātmā mudo harṣasya vitaraṇāt
            
            <p>
               paramānandasvarūpatvāt pāśadrāvaṇāt viśvasya antaḥturīyasattāyāṃ<br />
               mudraṇāt ca mudrātmā kramo 'pi sṛṣṭyādikramābhāsakatvāt<br />
               tatkramābhāsarūpatvāt ca krama iti abhidhīyata iti ||
               </p>
         </p>
         
         
         <p>idānīm asya samādhilābhasya phalam āha</p>
         
         
         <p>
            tadā prakāśānandasāramahāmantravīryātmakapūrṇāhantāveśāt sadā<br />
            sarvasargasaṃhārakārinijasaṃviddevatācakreśvaratāpraptir<br />
            bhavatīti śivam || 20 ||
            </p>
         
         
         <p>nityodite samādhau labdhe sati prakāśānandasārā cidāhlādaikaghanā [33]
            mahatī mantravīryātmikā sarvamantrajīvitabhūtā pūrṇā parābhaṭṭārikārūpā
            yeyaṃ ahantā akṛtrimaḥ svātmacamatkāraḥ tatra āveśāt sadā kālāgnyādeḥ
            caramakalāparyantasya viśvasya yau sargasaṃhārau vicitrau sṛṣṭipralaya=
            u
            tatkāri yat nijaṃ saṃviddevatācakraṃ tadaiśvaryasya prāptiḥ āsādanaṃ
            bhavati | prākaraṇikasya paramayogina ity arthaḥ |
            iti etat sarvaṃ śivasvarūpam evety upasaṃhāra iti saṃgatiḥ |
            tatra yāvat idaṃ kiṃcit saṃvedyate tasya saṃvedanam eva svarūpam |
            tasyāpi antarmukhavimarśamayāḥ pramātāraḥ tattvam | teṣām api
            vigalitadehādyupādhisaṃkocābhimānā aśeṣaśarīrā sadāśiveśvarataiva
            sāram | asyā api prakāśaikasadbhāvāpāditāśeṣaviśvacamatkāramayaḥ
            śrīmānmaheśvara eva paramārthaḥ | na hi pāramārthikaprakāśāveśaṃ vinā
            kasyāpi prakāśamānatā ghaṭate | sa ca parameśvaraḥ svātantryasāratvāt
            ādikṣāntāmāyīyaśabdarāśiparāmarśamayatvenaiva
            etatsvīkṛtasamastavācyavācakamayāśeṣajagadānandasadbhāvāpādanāt paraṃ
            paripūrṇatvāt sarvākāṅkṣāśūnyatayā ānandaprasaranirbharaḥ |
            ata eva anuttarākulasvarūpāt akārāt ārabhya śaktisphārarūpahakalāparyanta.=
            m
            yat viśvaṃ prabhṛtaṃ kṣakārasya prasaraśamanarūpatvāt tat
            akārahakārābhyām eva saṃpuṭīkārayuktyā pratyāhāranyāyena antaḥsvīkṛtaṃ
            sat avibhāgavedanātmakabindurūpatayā sphuritaṃ anuttara eva viśrāmyati |
            iti śabdarāśisvarūpa eva ayaṃ akṛtako vimarśaḥ |
            yathoktam=20</p>
         
         
         <p>
            prakāśasyātmaviśrāntir ahaṃbhāvo hi kīrtitaḥ |<br />
            uktā ca saiva viśrāntiḥ sarvāpekṣānirodhataḥ ||
            </p>
         
         
         <p>svātantryam atha kartṛtvaṃ mukhyam īśvaratāpi ca [34] | iti |</p>
         
         
         <p>eṣaiva ca ahantā sarvamantrāṇāṃ udayaviśrāntisthānatvāt etadbalenaiva c=
            a
            tattadarthakriyākāritvāt mahatī vīryabhūmiḥ | tad uktam</p>
         
         
         <p>tadākramya balaṃ mantrā ..... | ityādi</p>
         
         
         <p>..... ta ete śivadharmiṇaḥ [35] | ityantaṃ śrīspande |</p>
         
         
         <p>śivasūtreṣv api=20</p>
         
         
         <p>mahāhrādānusaṃdhānān mantravīryānubhavaḥ [36] | iti |</p>
         
         
         <p>tad atra mahāmantravīryātmakāyāṃ pūrṇāhantāyāṃ āveśo
            dehaprāṇādinimajjanāt tatpadāvāptyavaṣṭambhena dehādīnāṃ nīlādīnām api
            tadrasāplāvanena tanmayīkaraṇam | tathā hi dehasukhanīlādi yatkiṃcit
            prathate adhyavasīyate smaryate saṃkalpyate vā tatra sarvatraiva bhagavatī
            citiśaktimayī prathā bhittibhūtaiva sphurati | "tadasphuraṇe kasyāpi
            asphuraṇāt " iti uktatvāt kevalaṃ tathā sphuranty api sā tanmāyāśaktyā
            avabhāsitadehanīlādyuparāgadattābhimānavaśāt bhinnabhinnasvabhāvā iva
            bhāntī jñānasaṃkalpādhyavasāyādirūpatayā māyāpramātṛbhiḥ abhimanyate |
            vastutas tu ekaiva asau citiśaktiḥ | yathoktam</p>
         
         
         <p>yā caiṣā pratibhā tattatpadārthakramarūṣitā |
            akramānantacidrūpaḥ pramātā sa maheśvaraḥ [37] || iti |</p>
         
         
         <p>tathā=20</p>
         
         
         <p>māyāśaktyā vibhoḥ saiva bhinnasaṃvedyagocarā |
            kathitā jñānasaṃkalpādhyavasāyādināmabhiḥ [38] || iti |</p>
         
         
         <p>evam eṣā sarvadaśāsu ekaiva citiśaktiḥ vijṛmbhamāṇā yadi
            tadanupraveśatadavaṣṭambhayuktyā samāsādyate tat tadāveśāt
            pūrvoktayuktyā karaṇonmīlananimīlanakrameṇa sarvasya sarvamayatvāt
            tattatsaṃhārādau api sadā sarvasargasaṃhārakāri yat
            sahajasaṃvittidevatācakraṃ amāyīyāntarbahiṣkaraṇamarīcipuñjaḥ tatra
            īśvaratāsāmrajyaṃ parabhairavātmatā tatprāptiḥ bhavati
            paramayoginaḥ | yathoktam</p>
         
         
         <p>yadā tv ekatra saṃrūḍhas tadā tasya layodbhavau |
            niyacchan bhoktṛtām eti tataś cakreśvaro bhavet [39] || iti |</p>
         
         
         <p>atra ekatra iti "ekatrāropayet sarvaṃ" [40] iti citsāmānyaspandabhūḥ
            unmeṣātmā vyākhyātavyā |
            tasya iti anena "puryaṣṭakena saṃruddha" [41] iti | upakrāntaṃ
            puryaṣṭakam eva parāmraṣṭavyam na tu yathā vivaraṇakṛtaḥ ekatra
            sūkṣme sthūle śarīre vā iti vyākṛtavantaḥ | stutaṃ ca mayā</p>
         
         
         <p>svatantraś citicakrāṇāṃ cakravartī maheśvaraḥ |
            saṃvittidevatācakrajuṣṭaḥ ko 'pi jayaty asau || iti |</p>
         
         
         <p>itiśabda upasaṃhāre | yat etāvat uktaprakaraṇaśarīraṃ tat sarvaṃ
            śivaṃ śivaprāptihetutvāt śivāt prasṛtatvāt śivasvarūpābhinnatvāc ca
            śivamayam eva iti śivam |</p>
         
         
         <p>
            dehaprāṇasukhādibhiḥ pratikalaṃ saṃrudhyamāno janaḥ<br />
            pūrṇānandaghanām imāṃ na cinute māheśvarīṃ svāṃ citim |<br />
            madhyebodhasudhābdhi viśvam abhitas tatphenapiṇḍopamaṃ<br />
            yaḥ paśyed upadeśatas tu kathitaḥ sākṣāt sa ekaḥ śivaḥ ||
            </p>
         
         
         <p>
            yeṣāṃ vṛttaḥ śāṅkaraḥ śaktipāto<br />
            ye 'nabhyāsāt tīkṣṇayuktiṣv ayogyāḥ |<br />
            śaktā jñātuṃ neśvarapratyabhijñām<br />
            uktas teṣām eṣa tattvopadeśaḥ ||
            </p>
         
         
         
         
         
         <p>samāptam idaṃ pratyabhijñāhṛdayam kṛtis
            tatrabhavanmahāmāheśvarācāryavaryaśrīmadabhinavaguptapādapadmopajīvinaḥ
            śrīmato rājānakakṣemarājācaryasya</p>
         
         
         
         
         
         <p>śubham astu</p>
         
         
         
         
         
         <p>NOTES</p>
         
         
         <p>[1] Pratyabhijñāhṛdayam , The secret of recognition , ṅerman transl. by E.
            Baer, transl. into English by K. F. Leidecker. Adyar Library, 1938.
            Pratyabhijñāhṛdayam , Sanskrit text with English Translation, Notes and
            Introduction by J. Singh. I=B0ed. Delhi 1963
            [2] Con questo verso Kṣemarāja fa iniziare anche il Bodhavilāsa .
            [3] VBh. 106
            [4] SpK. II. 3-4
            [5] IPK. I. 4; 3
            [6] S'S. I. 1
            [7] Citazione riconducibile a S'S. III. 1 (ātmā cittam )
            [8] Sv.T X. 1141 c
            [9] Netra T. VIII. 30 b . La versione originale cui si richiama Kṣemarāja =
            =E8
            la seguente:=20
            ta ātmopāsakāḥ śaive na gacchanti paraṃ śivam .
            [10] ed. apūrṇaṃ manyatārūpaṃ .
            [11] mss. Adyar Library (No=B0 XXII. F. 38; No=B0 XIX. I. 25). l'edizione del
            testo segue invece la lezione: atyantaṃ saṃkocagrahaṇena .
            [12] mss. Adyar Library (No=B0 XXII. F. 38; No=B0 XIX. I. 25). ed. : atyantaṃ
            parimitatāṃ .
            [13] Sv.T. I. 3
            [14] IPK. VI. 7=20
            [15] IPK. IV. 12
            [16] trattasi del Sūtra 9 .
            [17] var. sakalabhedakabalanasvabhāvaṃ .
            [18] S'ivastotravalī . XX. 17
            [19] SpK. II. 10
            [20] SpK. II, 5
            [21] var. sarvāntaratamatvena .
            [22] IPK. IV. I. 11
            [23] SpK. I. 9
            [24] var. pratyabhijñāyāṃ ca .
            [25] Kaṭha Up. IV. 1; aśnan in luogo dell'originale icchan .
            [26] Vbh. 68
            [27] Vbh. 49
            [28] Vbh. 51
            [29] SpK. III. 9
            [30] Vbh. 72-74
            [31] omesso in alcuni mss.
            [32] var. =B0svarūpatayā .
            [33] var. cidāhlādaikadhanā .
            [34] Utpaladeva: Ajaḍaprāmatṛsiddhi . 22-23
            [35] SpK. II. 1-2
            [36] S'S. I. 22
            [37] IPK. I. 7. 1
            [38] IPK. I. 5. 18
            [39] SpK. III. 19
            [40] SpK. III. 12
            [41] SpK. III. 17
            </p>
         
         
         
         
         
         
         
         <p>ṅandharva-nagaram / DSO Sanskrit Archive</p>
         
         
         <p>http://popḷet.uniroma1.it/DSO/archive/sanskritḥtm</p>
         
         
         
         
         
         </div>
   </body>
</html>