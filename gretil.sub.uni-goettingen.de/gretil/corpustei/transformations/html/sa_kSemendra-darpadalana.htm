<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Kṣemendra: Darpadalana (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Kṣemendra: Darpadalana</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_kSemendra-darpadalana.xml">sa_kSemendra-darpadalana.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Rasala team</p>
      <p class="noindent"><b>Contribution: </b>members of the Rasala team</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Durgaparasad and Kashinath Pandurang Parab, Bombay 1890, Kâvyamâlâ : a Collection
            of Old and Rare Sanskrit Kâvyas ... [= 'collective' Kavyamala series], Part VI, pp.
            66-118.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/5_poetry/5_subhas/ksdarpau.htm">ksdarpau.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Ksemendra: Darpadalana
            <br />Based on the ed. by Durgaparasad and Kashinath Pandurang Parab, Bombay 1890,
            <br />Kâvyamâlâ : a Collection of Old and Rare Sanskrit Kâvyas ... [= 'collective' Kavyamala
            series],
            <br />Part VI, pp. 66-118.
            <br />
            <br />Input by members of the Rasala team
            <br />
            <br />TEXT WITH PADA MARKERS
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <h3>darpadalanam</h3>
         
         
         <div id="d1e576">
            
            <h3>prathamo vicāraḥ</h3>
            
            
            
            <p id="KDarp_1.1">
               praśāntāśeṣavighnāya darpasarpāpasarpaṇāt <br />
               satyāmṛtanidhānāya svaprakāśavikāsine //
                <span class="ref">KDarp_1.1</span></p>
            
            
            <p id="KDarp_1.2">
               saṃsāravyatirekāya hṛtotsekāya cetasaḥ <br />
               praśamāmṛtasekāya vivekāya namo namaḥ //
                <span class="ref">KDarp_1.2</span></p>
            (yugmam)
            
            
            <p id="KDarp_1.3">
               kṣemendraḥ suhṛdāṃ prītyā darpadoṣacikitsakaḥ <br />
               svāsthyāya kurute yatnaṃ madhuraiḥ sūktibheṣajaiḥ //
                <span class="ref">KDarp_1.3</span></p>
            
            
            <p id="KDarp_1.4">
               kulaṃ vittaṃ śrutaṃ rūpaṃ śauryaṃ dānaṃ tapastathā <br />
               prādhānyena manuṣyāṇāṃ saptaite madahetavaḥ //
                <span class="ref">KDarp_1.4</span></p>
            
            
            <p id="KDarp_1.5">
               ahaṃkārābhibhūtānāṃ bhūtānāmiva dehinām <br />
               hitāya darpadalanaṃ kriyate mohaśāntaye //
                <span class="ref">KDarp_1.5</span></p>
            
            
            <p id="KDarp_1.6">
               kulaṃ kulaṃ kalayatāṃ mohānmithyābhimāninām <br />
               lagnaḥ ko 'yaṃ na jānīmaḥ stabdhagrīvāgrahagrahaḥ //
                <span class="ref">KDarp_1.6</span></p>
            
            
            <p id="KDarp_1.7">
               kulasya kamalasyeva mūlamanviṣyate yadi <br />
               doṣapaṅkaprastāntas tadāvaśyaṃ prakāśate //
                <span class="ref">KDarp_1.7</span></p>
            
            
            <p id="KDarp_1.8">
               yathā jātyaturaṃgasya na śakyajjātya(?)mucyate <br />
               tathā guṇavataḥ sūnur nirguṇastatkulodbhavaḥ //
                <span class="ref">KDarp_1.8</span></p>
            
            
            <p id="KDarp_1.9">
               ekaścetpūrvapuruṣaḥ kule yajvā bahuśrutaḥ <br />
               aparaḥ pāpakṛnmūrkhaḥ kulaṃ kasyānurvartatām //
                <span class="ref">KDarp_1.9</span></p>
            
            
            <p id="KDarp_1.10">
               loke kulaṃ kulaṃ tāvad yāvatpūrvasamanvayaḥ <br />
               guṇaprabhāve vicchinne samāptaṃ sakalaṃ kulam //
                <span class="ref">KDarp_1.10</span></p>
            
            
            <p id="KDarp_1.11">
               kulābhimānaḥ kasteṣāṃ jaghanyasthānajanmanām <br />
               kulakūlaṃkaṣā yeṣāṃ jananyo nimnagāḥ striyaḥ //
                <span class="ref">KDarp_1.11</span></p>
            
            
            <p id="KDarp_1.12">
               kulīnasya kulīnasya navadāridryalajjayā <br />
               kiṃ kulenākulīnāgre yāñcādainyapralāpinaḥ //
                <span class="ref">KDarp_1.12</span></p>
            
            
            <p id="KDarp_1.13">
               guṇavatkulajāto 'pi nirguṇaḥ kena pūjyate <br />
               dogdhrīkulodbhavā dhenur vandhyā kasyopayujyate //
                <span class="ref">KDarp_1.13</span></p>
            
            
            <p id="KDarp_1.14">
               svayaṃ kulakṛtastasmād vicārya tyajyatāṃ madaḥ <br />
               guṇādhīnaṃ kulaṃ jñātvā guṇeṣvādhīyatāṃ matiḥ //
                <span class="ref">KDarp_1.14</span></p>
            
            
            <p id="KDarp_1.15">
               mūlānveṣaṇacintyamānamaniśaṃ nāstyeva puṃsāṃ kulaṃ strīṇāṃ yatra paramparaiva tanute saṃtānatantukramam <br />
               etāsāṃ kṛtakaprapañcaracanālajjāvatīnāṃ puraḥ saṃsaktasmararūḍhagūḍhacaritaṃ tattvena jānāti kaḥ //
                <span class="ref">KDarp_1.15</span></p>
            
            
            <p id="KDarp_1.16">
               kulābhimānābharaṇasya mātā pitāmahī vā prapitāmahī vā <br />
               yoṣitsvabhāvena yadi praduṣṭā tadeṣa doṣaḥ kulamūlaghātaḥ //
                <span class="ref">KDarp_1.16</span></p>
            
            
            <p id="KDarp_1.17">
               sūryavaṃśe triśaṅkuryaś caṇḍālo 'bhūnmahīpatiḥ <br />
               dilīparaghurāmādyāḥ kṣitipāstatkulodbhavāḥ //
                <span class="ref">KDarp_1.17</span></p>
            
            
            <p id="KDarp_1.18">
               bhūbhujāṃ somavaṃśyānāṃ yaḥ pūrvapuruṣo budhaḥ <br />
               gurutalpe sa candrasya jāto jagati viśrutaḥ //
                <span class="ref">KDarp_1.18</span></p>
            
            
            <p id="KDarp_1.19">
               kanyāyāstanayaḥ karṇaḥ kṣetrajāḥ pāṇḍunandanāḥ <br />
               sāmānyakulacarcābhiḥ kimanyābhiḥ prayojanam //
                <span class="ref">KDarp_1.19</span></p>
            
            
            <p id="KDarp_1.20">
               mathurāyāmabhūtpūrvaṃ brāhmaṇaḥ śrīmatāṃ varaḥ <br />
               yajvā śrutanidhirnāma śrutimānviśrutaśrutaḥ //
                <span class="ref">KDarp_1.20</span></p>
            
            
            <p id="KDarp_1.21">
               tasya muktālatā nāma prāṃśuvaṃśasamudbhavā <br />
               babhūva vallabhā patnī lāvaṇyalalitākṛtiḥ //
                <span class="ref">KDarp_1.21</span></p>
            
            
            <p id="KDarp_1.22">
               tasyāṃ tasyābhavatkāntaḥ suvṛttaḥ saguṇāgraṇīḥ <br />
               putrastejonidhirnāma vidyāvimaladarpaṇaḥ //
                <span class="ref">KDarp_1.22</span></p>
            
            
            <p id="KDarp_1.23">
               sa dhīmānvedavidvādī kaviḥ sarvakalālayaḥ <br />
               sabhāsu viduṣāṃ cakre lajjayāvanataṃ śiraḥ //
                <span class="ref">KDarp_1.23</span></p>
            
            
            <p id="KDarp_1.24">
               taṃ darpadoṣajvaritaṃ grīvāstambhayutaṃ rahaḥ <br />
               praśamāya pitā snehāt pathyaṃ vaktuṃ pracakrame //
                <span class="ref">KDarp_1.24</span></p>
            
            
            <p id="KDarp_1.25">
               putra mithyābhimānena kiṃ prayāto 'si mūḍhatām <br />
               yanmadadviradārūḍhaḥ pūjyapūjāsu lajjase //
                <span class="ref">KDarp_1.25</span></p>
            
            
            <p id="KDarp_1.26">
               nāstyupāyaḥ sa saṃsāre darpaśvabhranipātinām <br />
               mūḍhānāṃ kriyate yena kṣanaṃ hastāvalambanam //
                <span class="ref">KDarp_1.26</span></p>
            
            
            <p id="KDarp_1.27">
               kaṣṭaṃ kenopadiṣṭaste vinaṣṭavinayasmṛteḥ <br />
               madaḥ sādhujanāviṣṭaḥ kulavidyādhanodbhavaḥ //
                <span class="ref">KDarp_1.27</span></p>
            
            
            <p id="KDarp_1.28">
               asthiraḥ kulasaṃbandhaḥ sadā vidyāvivādinī <br />
               mado mohāya mithyaiva muhūrtanidhanaṃ dhanam //
                <span class="ref">KDarp_1.28</span></p>
            
            
            <p id="KDarp_1.29">
               etadeva kulīnatvam etadeva guṇārjanam <br />
               yatsadaiva satāṃ satsu vinayāvanataṃ śiraḥ //
                <span class="ref">KDarp_1.29</span></p>
            
            
            <p id="KDarp_1.30">
               dayaiva viditā vidyā satyamevākṣayaṃ dhanam <br />
               akalaṅkavivekānāṃ śīlamevāmalaṃ kulam //
                <span class="ref">KDarp_1.30</span></p>
            
            
            <p id="KDarp_1.31">
               abhogasubhagā bhūtir adainyadhavalaṃ kulam <br />
               adarpaviśadā vidyā bhavatyunnatacetasām //
                <span class="ref">KDarp_1.31</span></p>
            
            
            <p id="KDarp_1.32">
               dveṣaḥ kasya na doṣāya prītiḥ kasya na bhūtaye <br />
               darpaḥ kasya na pātāya nonnatyai kasya namratā //
                <span class="ref">KDarp_1.32</span></p>
            
            
            <p id="KDarp_1.33">
               tyāginā kiṃ daridreṇa kiṃ kulīnena pāpinā <br />
               tuṣṭena kiṃ kadaryeṇa darpāndhena budhena kim //
                <span class="ref">KDarp_1.33</span></p>
            
            
            <p id="KDarp_1.34">
               vairāyate suhṛdbhāvaḥ pradānaṃ haraṇāyate <br />
               darpabhūtābhibhūtasya vidyā maurkhyaśatāyate //
                <span class="ref">KDarp_1.34</span></p>
            
            
            <p id="KDarp_1.35">
               guṇināṃ matsaraḥ śatrur lubdhānāmatiyācakaḥ <br />
               sarva eva sadarpāṇāṃ na kaścitpriyavādinām //
                <span class="ref">KDarp_1.35</span></p>
            
            
            <p id="KDarp_1.36">
               tasmātkāryastvayā putra nāhaṃkāraḥ kadācana <br />
               darpodgrīvaḥ kilogreṇa mohagrāheṇa gṛhyate //
                <span class="ref">KDarp_1.36</span></p>
            
            
            <p id="KDarp_1.37">
               vaṃśenonnatiśālinā guṇagaṇenāntaścamatkāriṇā rūpeṇātimanohareṇa mahatā vittena vṛttena vā <br />
               rohanmohamahātarurmadamayaḥ saṃjāyate yaḥ sadā tasyādau dṛḍharūḍhamūladalane kāryo 'bhiyogastvayā //
                <span class="ref">KDarp_1.37</span></p>
            
            
            <p id="KDarp_1.38">
               guṇeṣvanādaraṃ putra prāptaśrīrapi mā kṛthāḥ <br />
               saṃpūrṇo 'pi ghaṭaḥ kūpād guṇacchinnaḥ patatyadhaḥ //
                <span class="ref">KDarp_1.38</span></p>
            
            
            <p id="KDarp_1.39">
               kulābhimānaṃ tyaja saṃvṛttāgraṃ dhanābhimānaṃ tyaja dṛṣṭanaṣṭam <br />
               vidyābhimānaṃ tyaja paṇyarūpaṃ rūpābhimānaṃ tyaja kālalehyam //
                <span class="ref">KDarp_1.39</span></p>
            
            
            <p id="KDarp_1.40">
               putra prayatnena vibodhito 'si na muñcasi tvaṃ yadi darpamoham <br />
               tadeṣa te yāsyati śalyabhāvaṃ tīvrābhitāpaprasavo 'bhimānaḥ //
                <span class="ref">KDarp_1.40</span></p>
            
            
            <p id="KDarp_1.41">
               vibhūtinalinīgajaḥ sujanamānabhaṅgaśaninipātapathadaiśikaḥ sukṛtacitradhūmodgamaḥ <br />
               parāśayanavajvaraścaritacandrabimbāmbudaḥ sadā samadacetasāṃ guṇavināśaheturmadaḥ //
                <span class="ref">KDarp_1.41</span></p>
            
            
            <p id="KDarp_1.42">
               anityateyaṃ yadi nityatā syāt sarvaṃ na pāke virasaṃ yadi syāt <br />
               kulārthavidyādikṛto 'bhimānas tadaiṣa te syānna viḍambanīyaḥ //
                <span class="ref">KDarp_1.42</span></p>
            
            
            <p id="KDarp_1.43">
               ahaṃ vādī vidyāparicayaguruḥ sarvaviduṣām ahaṃ mānī vāṇīprasaraparipākena sukaviḥ <br />
               ahaṃ līlāhaṃsaḥ kuvalayadṛśāṃ mānasacaraḥ karotyantaḥ puṃsāmiti madapiśācaḥ paricayam //
                <span class="ref">KDarp_1.43</span></p>
            
            
            <p id="KDarp_1.44">
               lakṣmīḥ kṣaṇakṣayavatī parirakṣitāpi kāyo 'pyapāyanicayasya nikāya eva <br />
               saṃbhogayogasukhasaṃgatirapyatathyā mithyābhimānakalanāghana eṣa śāpaḥ //
                <span class="ref">KDarp_1.44</span></p>
            
            
            <p id="KDarp_1.45">
               ityukto 'pyasakṛtpitrā līlāmīlitalocanaḥ <br />
               sa yayau mattahastīva vegādagaṇitāṅkuśaḥ //
                <span class="ref">KDarp_1.45</span></p>
            
            
            <p id="KDarp_1.46">
               pādena kṣitimālikhanti samadāḥ kopoṣṇaniḥśvāsinas tiryagjihmanirīkṣaṇairvidadhati bhrūbhaṅgabhīmaṃ mukham <br />
               sasvedāṅgulikandalīnikaṣaṇaistāmyallalāṭatvacaḥ kampante hitamantravādasamaye bhūtābhibhūtā iva //
                <span class="ref">KDarp_1.46</span></p>
            
            
            <p id="KDarp_1.47">
               sa kadācidvarāśveṣu sthiteṣu javakautukāt <br />
               pratasthe kharamāruhya vayasyagṛhamutsave //
                <span class="ref">KDarp_1.47</span></p>
            
            
            <p id="KDarp_1.48">
               tena tīkṣṇapratodena codyamānaḥ punaḥ punaḥ <br />
               kharastīvravyathārto 'bhūt prakṣaratkṣatajokṣitaḥ //
                <span class="ref">KDarp_1.48</span></p>
            
            
            <p id="KDarp_1.49">
               srutākṣaḥ kathitakleśaḥ svasvanocitasaṃjñayā <br />
               so 'vadatsaṃmukhāyātāṃ gardabhīṃ jananīṃ nijām //
                <span class="ref">KDarp_1.49</span></p>
            
            
            <p id="KDarp_1.50">
               mātarbrāhmaṇaputro 'yaṃ paśya māmadhamāśayaḥ <br />
               vidārayanpratodena vahantaṃ hantumudyataḥ //
                <span class="ref">KDarp_1.50</span></p>
            
            
            <p id="KDarp_1.51">
               kiṃ karomi yamenāhaṃ labdho 'nena durātmanā <br />
               avaṭe pātayāmyenaṃ tanuṃ śvabhre kṣipāmi vā //
                <span class="ref">KDarp_1.51</span></p>
            
            
            <p id="KDarp_1.52">
               ityārtarāviṇaṃ putraṃ sāśrunetrātha gardabhī <br />
               tamuvāca sasaṃtāpaṃ snehasaṃkrantatadyathā //
                <span class="ref">KDarp_1.52</span></p>
            
            
            <p id="KDarp_1.53">
               vahainaṃ durmadaṃ putra sahasva viṣamāṃ vyathām <br />
               asya nāstyeva hṛdaye dāruṇe karuṇākaṇaḥ //
                <span class="ref">KDarp_1.53</span></p>
            
            
            <p id="KDarp_1.54">
               raudraḥ śūdreṇa jāto 'yaṃ brāhmaṇyāṃ brahmavarjitaḥ <br />
               paraduḥkhaṃ na jānāti caṇḍaṃ caṇḍālaceṣṭitaḥ //
                <span class="ref">KDarp_1.54</span></p>
            
            
            <p id="KDarp_1.55">
               dayādaridraṃ hṛdayaṃ vacaḥ krakacakarkaśam <br />
               yonisaṃkarajātānām etatpratyakṣalakṣaṇam //
                <span class="ref">KDarp_1.55</span></p>
            
            
            <p id="KDarp_1.56">
               navanītopamā vāṇī karuṇākomalaṃ manaḥ <br />
               ekabījaprajātānāṃ bhavatyavanataṃ śiraḥ //
                <span class="ref">KDarp_1.56</span></p>
            
            
            <p id="KDarp_1.57">
               raṭati kaṭukāṭopaṃ kopādakāraṇavairavān spṛśati na dayāṃ dainyāpanne vijātitayā śaṭhaḥ <br />
               kṣaṇarasikatālolaḥ sevāśritānavamanyate guṇiṣu kurute garvodgārānakharvagalaḥ khalaḥ //
                <span class="ref">KDarp_1.57</span></p>
            
            
            <p id="KDarp_1.58">
               iti duḥsahamākarṇya gardabhīvacanaṃ dvijaḥ <br />
               sarvaprāṇisvanābhijñaḥ saṃmohābhihato 'patat //
                <span class="ref">KDarp_1.58</span></p>
            
            
            <p id="KDarp_1.59">
               sa labdhasaṃjñaḥ sucirān meruśṛṅgādiva cyutaḥ <br />
               tatyāja sahasā darpaṃ naṣṭākhilakulonnatiḥ //
                <span class="ref">KDarp_1.59</span></p>
            
            
            <p id="KDarp_1.60">
               saṃmūrcchito viṣeṇeva sa gatvā māturantikam <br />
               yathāśrutaṃ nivedyāsyai sarvaṃ papraccha tāṃ rahaḥ //
                <span class="ref">KDarp_1.60</span></p>
            
            
            <p id="KDarp_1.61">
               tanutyāgapravṛttena pṛṣṭā sā tena śāpitā <br />
               adhomukhī tamavadad vailakṣyalulitākṣaraiḥ //
                <span class="ref">KDarp_1.61</span></p>
            
            
            <p id="KDarp_1.62">
               lajjākaramasatkarma kathaṃ tatkathayāmi te <br />
               saṃsārādapi sāścaryaṃ gahanaṃ strīviceṣṭitam //
                <span class="ref">KDarp_1.62</span></p>
            
            
            <p id="KDarp_1.63">
               api kuñjarakarṇāgrād api pippalapallavāt <br />
               api vidyudvilasitād vilolaṃ lalanāmanaḥ //
                <span class="ref">KDarp_1.63</span></p>
            
            
            <p id="KDarp_1.64">
               na bādhyante guṇaiḥ patyur na lakṣyante parīkṣakaiḥ <br />
               na dhanena nivāryante śīlatyāgodyatāḥ striyaḥ //
                <span class="ref">KDarp_1.64</span></p>
            
            
            <p id="KDarp_1.65">
               dhanayauvanasaṃjātadarpakāluṣyaviplavāḥ <br />
               kenonnataparibhraṣṭā vāryante nimnagāḥ striyaḥ //
                <span class="ref">KDarp_1.65</span></p>
            
            
            <p id="KDarp_1.66">
               dehapradāḥ prāṇaharā narāṇāṃ bhīrusvabhāvāḥ praviśanti vahnim <br />
               krūrāḥ paraṃ pallavapeśalāṅgyo mugdhā vidagdhānapi vañcayanti //
                <span class="ref">KDarp_1.66</span></p>
            
            
            <p id="KDarp_1.67">
               ahaṃ pura rajaḥsnātā kāle kusumulāñchane <br />
               ekākinī puṣpavane yauvanonmādinī sthitā //
                <span class="ref">KDarp_1.67</span></p>
            
            
            <p id="KDarp_1.68">
               vratadīkṣāpare patyau serṣyeva vinatānanā <br />
               unnatastanavinyastahastā ciramacintayam //
                <span class="ref">KDarp_1.68</span></p>
            
            
            <p id="KDarp_1.69">
               etāḥ śvasanasotkampāḥ sajṛmbhāḥ ṣaṭpadasvanaiḥ <br />
               sotkaṇṭhamiva gāyanti latāḥ puṣparajakhalāḥ //
                <span class="ref">KDarp_1.69</span></p>
            
            
            <p id="KDarp_1.70">
               udbhinnayauvanākrāntā priyabhogaviyoginī <br />
               vrataśeṣajuṣaḥ patyur doṣeṇaivāsmi niṣphalā //
                <span class="ref">KDarp_1.70</span></p>
            
            
            <p id="KDarp_1.71">
               iti cintākṣaṇe tasmiṃl lagnābhimukhadarpaṇaḥ <br />
               nāpitaḥ parihāsākhyaḥ śīlaśatrurivāyayau //
                <span class="ref">KDarp_1.71</span></p>
            
            
            <p id="KDarp_1.72">
               sa māmekākinīṃ dṛṣṭvā naṣṭasaṃvṛttikātarām <br />
               pasparśotkampinīṃ pādanakhagrahaṇalīlayā //
                <span class="ref">KDarp_1.72</span></p>
            
            
            <p id="KDarp_1.73">
               tatrāhaṃ vṛttakartavyā nīcasaṃgamalajjayā <br />
               adhomukhī cyutaṃ śīlaṃ vīkṣamāṇeva mūrcchitā //
                <span class="ref">KDarp_1.73</span></p>
            
            
            <p id="KDarp_1.74">
               avidūre carantī sā kharī sarvaṃ dadarśa tat <br />
               gūḍhagarbhapradaṃ caitat karma me kulapātakam //
                <span class="ref">KDarp_1.74</span></p>
            
            
            <p id="KDarp_1.75">
               āstāṃ kimanayā putra guptavṛttāntacarcayā <br />
               saṃvṛttānyeva śobhante śarīrāṇi kulāni ca //
                <span class="ref">KDarp_1.75</span></p>
            
            
            <p id="KDarp_1.76">
               iti māturvacaḥ śrutvā yātaḥ sa sahasāndhatām <br />
               jātimānāvapatanān nirjīvita ivābhavat //
                <span class="ref">KDarp_1.76</span></p>
            
            
            <p id="KDarp_1.77">
               atha gatvā nirāhāraḥ sa kailāsāṭṭāhāsinīm <br />
               āśāṃ brāhmaṇyabaddhāśaś cacāra suciraṃ tapaḥ //
                <span class="ref">KDarp_1.77</span></p>
            
            
            <p id="KDarp_1.78">
               tasyogratapasā tuṣṭaḥ svayameva śatakratuḥ <br />
               brāhmaṇyaṃ yācamānasya na dadau durlabhaṃ bhuvi //
                <span class="ref">KDarp_1.78</span></p>
            
            
            <p id="KDarp_1.79">
               punaḥ punaḥ sa tapasā saṃtāpitajagattrayaḥ <br />
               sahasrākṣavarātprāpa devatvaṃ na tu vipratām //
                <span class="ref">KDarp_1.79</span></p>
            
            
            <p id="KDarp_1.80">
               chandodevābhidhāno 'tha so 'bhavadbhuvi viśrutaḥ <br />
               pratyabdamekadivase hy arcanīyo mṛgīdṛśām //
                <span class="ref">KDarp_1.80</span></p>
            
            
            <p id="KDarp_1.81">
               saṃmohapātālaviśālasarpas tasmānna kāryaḥ kulajātidarpaḥ <br />
               śamakṣamādānadayāśrayāṇāṃ śīlaṃ viśālaṃ kulamāmananti //
                <span class="ref">KDarp_1.81</span></p>
            
            
            <p id="KDarp_1.82">
               mātā na yasyāstyavivekarāśiḥ punarbhavābdhirjanako na yasya <br />
               yasya prasaktā dayitā na tṛṣṇā sa eva loke kuśalī kulīnaḥ //
                <span class="ref">KDarp_1.82</span></p>
            
            </div>
         
         <div id="d1e2148">
            
            <h3>dvitīyo vicāraḥ</h3>
            
            
            <p id="KDarp_2.1">
               dhanena darpaḥ kimayaṃ narāṇāṃ lakṣmīkaṭākṣāñcalacañcalena <br />
               yatkaṃdharābaddhamapi prayāti naikaṃ padaṃ kālagatasya paścāt //
                <span class="ref">KDarp_2.1</span></p>
            
            
            <p id="KDarp_2.2">
               surakṣitaṃ tiṣṭhati nirnimittam arakṣitaṃ tiṣṭhati daivayogāt <br />
               sthitaṃ kadaryasya ca copayuktam unmattanṛttopamameva vittam //
                <span class="ref">KDarp_2.2</span></p>
            
            
            <p id="KDarp_2.3">
               karmoktinarmanirmāṇaiḥ prātaḥ prātaḥ pradhāvatām <br />
               dhanaṃ dhanaṃ pralapatāṃ nidhanaṃ vismṛtaṃ nṛṇām //
                <span class="ref">KDarp_2.3</span></p>
            
            
            <p id="KDarp_2.4">
               vicchāyayornirvyayayoḥ kaṣṭakliṣṭakalatrayoḥ <br />
               viśeṣaḥ kleśadoṣasya kaḥ kadaryadaridrayoḥ //
                <span class="ref">KDarp_2.4</span></p>
            
            
            <p id="KDarp_2.5">
               ye dhanādānasaṃnaddhā nekṣante nidhanāvadhim <br />
               nindanto lubdhatāṃ teṣām ante 'nye bhuñjate dhanam //
                <span class="ref">KDarp_2.5</span></p>
            
            
            <p id="KDarp_2.6">
               uktaṃ parasyāmiṣatām anuktaṃ yātyadṛśyatām <br />
               hṛdaye śalyatāṃ dhatte nidhane dhanināṃ dhanam //
                <span class="ref">KDarp_2.6</span></p>
            
            
            <p id="KDarp_2.7">
               dhanena jīviteneva kaṇṭhasthena nirīkṣate <br />
               paryante 'pyaprakāśena bandhūnāṃ mukhamāturaḥ //
                <span class="ref">KDarp_2.7</span></p>
            
            
            <p id="KDarp_2.8">
               yadarjitaṃ parikleśair arjitaṃ yanna bhujyate <br />
               vibhajyate yadante 'nyaḥ kasyacinmāstu taddhanam //
                <span class="ref">KDarp_2.8</span></p>
            
            
            <p id="KDarp_2.9">
               vidyā vivādāya dhanaṃ madāya prajñāprakarṣaḥ paravañcanāya <br />
               atyunnatirlokaparābhavāya yeṣāṃ prakāśastimiraṃ hi teṣām //
                <span class="ref">KDarp_2.9</span></p>
            
            
            <p id="KDarp_2.10">
               aśāntāntastṛṣṇā dhanalavaṇavārivyatikarair gatacchāyaḥ kāyaściravirasarūkṣāśanatayā <br />
               anidrā mando 'gnirnṛpasalilacaurānalabhayāt kadaryāṇāṃ kaṣṭaṃ sphuṭamadhanakaṣṭādapi param //
                <span class="ref">KDarp_2.10</span></p>
            
            
            <p id="KDarp_2.11">
               śrāvastyāṃ sārthavāho 'bhūd arthanātha ivāparaḥ <br />
               nando nāma nirānandaḥ kīrtanenārthināmapi //
                <span class="ref">KDarp_2.11</span></p>
            
            
            <p id="KDarp_2.12">
               sa kadaryaḥ sadā sarvajanasyodvegaduḥsahaḥ <br />
               mūrdhaśāyī nidhānānāṃ kālavyāla ivābhavat //
                <span class="ref">KDarp_2.12</span></p>
            
            
            <p id="KDarp_2.13">
               kṛtvā samastaṃ divasaṃ dhanānāṃ nidhānakumbhīgaṇanāvidhānam <br />
               sa lājapeyāpalamānaśīlam aśnāti rātrāvudaraṃ saśūlam (?) //
                <span class="ref">KDarp_2.13</span></p>
            
            
            <p id="KDarp_2.14">
               nirvyañjanaṃ nirlavaṇaṃ vinaṣṭam amṛṣṭapākaṃ viniviṣṭakaṣṭam <br />
               adṛṣṭahāsaṃ vyayasaṃnirodhāt tasyābhavadveśma saśokamūkam //
                <span class="ref">KDarp_2.14</span></p>
            
            
            <p id="KDarp_2.15">
               vicchāyaṃ niḥsukhānandaṃ nirdīpaṃ jalavarjitam <br />
               tasya kaṣṭaṃ kadaryasya paralokamabhūdgṛham //
                <span class="ref">KDarp_2.15</span></p>
            
            
            <p id="KDarp_2.16">
               sa bhaktasaṃcaye nityam abhaktaḥ saṃtatāmayaiḥ <br />
               suvarṇavānvivarṇo 'bhūt saṃpūrṇaścintayā kṛśaḥ //
                <span class="ref">KDarp_2.16</span></p>
            
            
            <p id="KDarp_2.17">
               puṇyaprāpyā matirnāma dhanarddhiriva rūpiṇī <br />
               bhāryābhūttadayogyasya tasya daivaviparyayāt //
                <span class="ref">KDarp_2.17</span></p>
            
            
            <p id="KDarp_2.18">
               sadā pracchādya sā bhartuś cakārātithisatkriyām <br />
               tena vyayavivādeṣu śoṣitā kalahāgninā //
                <span class="ref">KDarp_2.18</span></p>
            
            
            <p id="KDarp_2.19">
               tasyāṃ tasyābhavatsūnuḥ saguṇaścandanābhidhaḥ <br />
               pitrā lobhāndhakāreṇa nītaḥ padma ivānyatām //
                <span class="ref">KDarp_2.19</span></p>
            
            
            <p id="KDarp_2.20">
               kadācitsvagṛhadvāri dṛṣṭvā labdhānnamarthinam <br />
               cakāra kalahaṃ nandaḥ patnyā śoṇitapātanam //
                <span class="ref">KDarp_2.20</span></p>
            
            
            <p id="KDarp_2.21">
               so 'vadatkopadaṣṭauṣṭhaḥ śvasanbhāryāmadhomukhīm <br />
               tatsparsapāpaṃ stanayoḥ kṣālayantīmivāśrubhiḥ //
                <span class="ref">KDarp_2.21</span></p>
            
            
            <p id="KDarp_2.22">
               mama dāsyati ko bhikṣāṃ tvatpāṇikṣīṇasaṃpadaḥ <br />
               dāridryajananī yasya sthitā tvaṃ durbhagā gṛhe //
                <span class="ref">KDarp_2.22</span></p>
            
            
            <p id="KDarp_2.23">
               striyo yatra pragalbhante bharturācchādya kartṛtām <br />
               gṛhaṃ bhavatyavaśyaṃ tadāspadaṃ paramāpadām //
                <span class="ref">KDarp_2.23</span></p>
            
            
            <p id="KDarp_2.24">
               gṛhamekaṃ gṛhasthasya gṛhāṇāṃ śatamarthinaḥ <br />
               bhāryābharjitavittasya naṣṭā gṛhapatergatiḥ //
                <span class="ref">KDarp_2.24</span></p>
            
            
            <p id="KDarp_2.25">
               tṛptidaṃ darśanenāpi jantorjīvitajīvitam <br />
               draviṇaṃ yena rakṣanti svakāyaṃ bhakṣayanti te //
                <span class="ref">KDarp_2.25</span></p>
            
            
            <p id="KDarp_2.26">
               jīvannapyakriyo niḥsvaḥ śavo 'pyarthena sakriyaḥ <br />
               dāridryaṃ maraṇaṃ loke dhanamāyuḥ śarīriṇām //
                <span class="ref">KDarp_2.26</span></p>
            
            
            <p id="KDarp_2.27">
               etadevārthasāmarthyaṃ pratyakṣeṇopalakṣyate <br />
               yatskandhabandhe jīvadbhiḥ śavaḥ śibikayohyate //
                <span class="ref">KDarp_2.27</span></p>
            
            
            <p id="KDarp_2.28">
               prayacchasi kimarthibhyas tvamannaṃ kleśasaṃcitam <br />
               dīyate yatkila prāptyai tatprāptaṃ kiṃ na rakṣyate //
                <span class="ref">KDarp_2.28</span></p>
            
            
            <p id="KDarp_2.29">
               putradārādisaṃbandhaḥ puṃsāṃ dhananibandhanaḥ <br />
               kṣīṇātputrāḥ palāyante dārā gacchanti cānyataḥ //
                <span class="ref">KDarp_2.29</span></p>
            
            
            <p id="KDarp_2.30">
               paṇḍitāḥ kavayaḥ śūrāḥ kalāvantastapasvinaḥ <br />
               vaidyasyeva savittasya vīkṣante mukhamāturāḥ //
                <span class="ref">KDarp_2.30</span></p>
            
            
            <p id="KDarp_2.31">
               iti tasya vacaḥ śrutvā kṛpaṇasyārthaniṣkṛpam <br />
               sā tamūce samucitaṃ sattvasyābhijanasya ca //
                <span class="ref">KDarp_2.31</span></p>
            
            
            <p id="KDarp_2.32">
               santaḥ kurvanti yatnena dharmasyārthe dhanārjanam <br />
               dharmācāravinīnānāṃ draviṇaṃ malasaṃcayaḥ //
                <span class="ref">KDarp_2.32</span></p>
            
            
            <p id="KDarp_2.33">
               yatkarotyaruciṃ kleśaṃ tṛṣṇaṃ mohaṃ prajāgaram <br />
               na taddhanaṃ kadaryāṇāṃ hṛdayavyādhireva tat //
                <span class="ref">KDarp_2.33</span></p>
            
            
            <p id="KDarp_2.34">
               vardhate yo dhanavyādhiḥ sukhabhogaviyogakṛt <br />
               tasyāśu śamanaṃ pathaṃ rājavaidyacikitsayā //
                <span class="ref">KDarp_2.34</span></p>
            
            
            <p id="KDarp_2.35">
               lobhānnābhūdgṛhe yasya kadācitkaścidutsavaḥ <br />
               nṛtyanti paṭahaistasya nidhane dhanabhāginaḥ //
                <span class="ref">KDarp_2.35</span></p>
            
            
            <p id="KDarp_2.36">
               kaṇācāmatuṣāṅgārān yatnena parirakṣasi <br />
               mūṣakāpahṛtaṃ koṣe ratnarāśiṃ na paśyasi //
                <span class="ref">KDarp_2.36</span></p>
            
            
            <p id="KDarp_2.37">
               dhanena darpaḥ ko nāma yatkṣaṇena vinaśyati <br />
               rakṣyamāṇaṃ vyayenaiva bhakṣyamāṇamupaplavaiḥ //
                <span class="ref">KDarp_2.37</span></p>
            
            
            <p id="KDarp_2.38">
               vicāryamāṇastattvena daivādhīnatayā nṛṇām <br />
               na kasyāṃcidavasthāyāṃ dhanalobhaḥ praśasyate //
                <span class="ref">KDarp_2.38</span></p>
            
            
            <p id="KDarp_2.39">
               kalau kāle khale mitre putre durvyasanānvite <br />
               taskareṣu pravṛddheṣu lubdhe rājñi dhanena kim //
                <span class="ref">KDarp_2.39</span></p>
            
            
            <p id="KDarp_2.40">
               ṛṇikaiḥ kalahairnityam acchinnaguṇanāgateḥ <br />
               dānadviṣo 'napatyasya mandāgneśca dhanena kim //
                <span class="ref">KDarp_2.40</span></p>
            
            
            <p id="KDarp_2.41">
               sahasāsāditārthasya rājadrohādipātakaiḥ <br />
               bhayādavyayaśīlasya śalyeneva dhanena kim //
                <span class="ref">KDarp_2.41</span></p>
            
            
            <p id="KDarp_2.42">
               ghorapratigrahagrāmagrastodagraguṇaujasaḥ <br />
               tadvibhāgānabhijñasya dhūrtāptasya dhanena kim //
                <span class="ref">KDarp_2.42</span></p>
            
            
            <p id="KDarp_2.43">
               rātrisevāvasannasya śītavātātapasthiteḥ <br />
               prabhudṛṣṭiprahṛṣṭasya kaṣṭārhasya dhanena kim //
                <span class="ref">KDarp_2.43</span></p>
            
            
            <p id="KDarp_2.44">
               prabhūtalābhalobhena prayuktārthasya sarvataḥ <br />
               bhūrjadṛṣṭena tuṣṭasya naṣṭabuddherdhanena kim //
                <span class="ref">KDarp_2.44</span></p>
            
            
            <p id="KDarp_2.45">
               malaśīlasya vaṇijasthūtkṛtasya jugupsayā <br />
               laśunasyāśuceḥ pākagandheneva dhanena kim //
                <span class="ref">KDarp_2.45</span></p>
            
            
            <p id="KDarp_2.46">
               kāṅkṣitenāpyalabdhena bhogārhe navayauvane <br />
               jarājīrṇaśarīrasya bhāreṇeva dhanena kim //
                <span class="ref">KDarp_2.46</span></p>
            
            
            <p id="KDarp_2.47">
               pravrajyātyaktagehasya janagauravapūjayā <br />
               dhanasaṃghaṭitārthasya bandheneva dhanena kim //
                <span class="ref">KDarp_2.47</span></p>
            
            
            <p id="KDarp_2.48">
               śiśoraṅkuśaśūnyasya pātitasyāpathe viṭaiḥ <br />
               kṣaṇakṣayopayogena svapneneva dhanena kim //
                <span class="ref">KDarp_2.48</span></p>
            
            
            <p id="KDarp_2.49">
               bhāryayā svairacāriṇyā grāmasthasya niyoginaḥ <br />
               prasabhaṃ bhujyamānena pāpāptena dhanena kim //
                <span class="ref">KDarp_2.49</span></p>
            
            
            <p id="KDarp_2.50">
               śiṣyasaṃpāditāśeṣabhogavastrādisaṃpadaḥ <br />
               gurordambhena siddhasya saṃcitena dhanena kim //
                <span class="ref">KDarp_2.50</span></p>
            
            
            <p id="KDarp_2.51">
               rājakoṣaniyuktasya cauryacihnena kevalam <br />
               vyayena śaṅkanīyasya vadheneva dhanena kim //
                <span class="ref">KDarp_2.51</span></p>
            
            
            <p id="KDarp_2.52">
               ajñātabhāvicaurādidoṣairnityavināśinā <br />
               hāsyaikahetunā loke gaṇakasya dhanena kim //
                <span class="ref">KDarp_2.52</span></p>
            
            
            <p id="KDarp_2.53">
               piṭakasyeva pūrṇasya pīḍanīyasya bhūbhujā <br />
               niṣpākaśākabhojyasya grāmīṇasya dhanena kim //
                <span class="ref">KDarp_2.53</span></p>
            
            
            <p id="KDarp_2.54">
               kalamākrāntaviśvasya maṣīkṛṣṇasya bhoginaḥ <br />
               āsannabandhanasyānte divirasya dhanena kim //
                <span class="ref">KDarp_2.54</span></p>
            
            
            <p id="KDarp_2.55">
               gṛhiṇīvigrahograsya muhustṛṇa upekṣayā (?) <br />
               kopopavāsaniḥśvāsasaṃtaptasya dhanena ki //
                <span class="ref">KDarp_2.55</span></p>
            
            
            <p id="KDarp_2.56">
               malinasya kuvastrasya svalpāśanaparasya ca <br />
               dāridryādhikakaṣṭasya kadaryasya dhanena kim //
                <span class="ref">KDarp_2.56</span></p>
            
            
            <p id="KDarp_2.57">
               nirdhanāḥ sukhino dṛṣṭāḥ sadhanāścātiduḥkhitāḥ <br />
               sukhaduḥkhodaye jāntor daivādhīne dhanena kim //
                <span class="ref">KDarp_2.57</span></p>
            
            
            <p id="KDarp_2.58">
               samāneṣu vyatīteṣu svajane śūnyacetasaḥ <br />
               virasāsārasaṃsāraviraktasya dhanena kim //
                <span class="ref">KDarp_2.58</span></p>
            
            
            <p id="KDarp_2.59">
               yathāvāptopayuktārthaniścintasya vipaścitaḥ <br />
               atyalpaparituṣṭasya saṃtuṣṭasya dhanena kim //
                <span class="ref">KDarp_2.59</span></p>
            
            
            <p id="KDarp_2.60">
               bālastṛṇe ca kanake ca samānadṛṣṭir iṣṭaṃ na vetti viṣayeṣvaviśeṣabuddhiḥ <br />
               vittena koṣaparipoṣasahena tasmin kāle vivekavikalo vada kiṃ karoti //
                <span class="ref">KDarp_2.60</span></p>
            
            
            <p id="KDarp_2.61">
               prāṇādhikasya suhṛdastaruṇījanasya putrasya vā guṇanidheḥ sahasā viyoge <br />
               śokena śocati yadā vivaśaḥ śarīrī ratnācalairapi tadā vada kiṃ karoti //
                <span class="ref">KDarp_2.61</span></p>
            
            
            <p id="KDarp_2.62">
               nārthaṃ śṛṇoti na punaḥ sthitimīhate vā sparśaṃ na vetti na rasaṃ na tathādhivāsam <br />
               vṛddhaḥ prayāti pavanena yadā jaḍatvaṃ bhogairdhanena ca tadā vada kiṃ karoti //
                <span class="ref">KDarp_2.62</span></p>
            
            
            <p id="KDarp_2.63">
               rogārditaḥ spṛśati naiva dṛśāpi bhojyaṃ tīvravyathaḥ spṛhayate maraṇāya jantuḥ <br />
               sarvauṣadheṣu viphaleṣu yadā virauti dhānyairdhanena ca tadā vada kiṃ karoti //
                <span class="ref">KDarp_2.63</span></p>
            
            
            <p id="KDarp_2.64">
               nidrācchedasakhedabāndhavajanaḥ sodvegavaidyojjhitaḥ pākakvāthakadarthitaḥ parijanaistandrībhayātkṣobhitaḥ <br />
               bhagnasvāsthyamanorathaḥ priyatamāvaṣṭabdhapādadvayaḥ paryante vapuṣaḥ karoti puruṣaḥ kiṃ śalyatulyairdhanaiḥ //
                <span class="ref">KDarp_2.64</span></p>
            
            
            <p id="KDarp_2.65">
               alaṃkṛtaḥ kāñcanakoṭimūlyair mahārharatnairgajavājivāhaiḥ <br />
               nimeṣamātraṃ labhate na jīvaṃ kālena kāle śikhayā gṛhītaḥ //
                <span class="ref">KDarp_2.65</span></p>
            
            
            <p id="KDarp_2.66">
               niścetanaḥ kāṣṭhasamānakāyas tyaktaḥ kṣaṇātputrakalatramitraiḥ <br />
               bhubhāśubhaprāktanakarmabhāgī yatnāptaratnairvada kiṃ karoti //
                <span class="ref">KDarp_2.66</span></p>
            
            
            <p id="KDarp_2.67">
               tasmātprabhūtavibhavodbhavavibhrameṇa bhūtābhibhūta iva mā bhava sābhimānaḥ <br />
               etāḥ śriyaḥ prabalalobhaghanāndhakāravidyullatāparicitāḥ sahasaiva yānti //
                <span class="ref">KDarp_2.67</span></p>
            
            
            <p id="KDarp_2.68">
               naṣṭe lajjitavittanāthavibhave sāmrājyabhoge purā śrūyante nalarāmapāṇḍutanayāḥ kaṣṭaṃ praviṣṭā vanam <br />
               śakraḥ śrīvirahe viveśa nalinīnālāntaralaṃ hriyā kasyāsthā vividhāvadhānavidhinā niḥsaṃnidhāne dhane //
                <span class="ref">KDarp_2.68</span></p>
            
            
            <p id="KDarp_2.69">
               ityukto 'pyasakṛtpatnyā svalobhānna cacāla saḥ <br />
               svabhāvaḥ sarvabhūtānāṃ sahajaḥ kena vāryate //
                <span class="ref">KDarp_2.69</span></p>
            
            
            <p id="KDarp_2.70">
               tataḥ sa kāle lobhena bhiṣagbhaiṣajyavarjitaḥ <br />
               koṣe nidhānakumbheṣu līnapṛṣṭo vyapadyata //
                <span class="ref">KDarp_2.70</span></p>
            
            
            <p id="KDarp_2.71">
               adattabhuktamutsṛjya dhanaṃ sucirarakṣitam <br />
               mūṣakā iva gacchanti kadaryāḥ svakṣaye kṣayam //
                <span class="ref">KDarp_2.71</span></p>
            
            
            <p id="KDarp_2.72">
               tasya yātasya nirayaṃ nināya nṛpatirdhanam <br />
               paryante rājagāminyo lubdhānāṃ dhanasaṃpadaḥ //
                <span class="ref">KDarp_2.72</span></p>
            
            
            <p id="KDarp_2.73">
               tatsūnoścandanasyātha śeṣārthenāpi bhūyasā <br />
               babhūva bhūrisaṃbhārabhogavyayamahotsavaḥ //
                <span class="ref">KDarp_2.73</span></p>
            
            
            <p id="KDarp_2.74">
               mā kaścinnāma nandasya mandāgneriha bhāṣatām <br />
               bhogabhaṅgabhayeneti prātastatrābavījjanaḥ //
                <span class="ref">KDarp_2.74</span></p>
            
            
            <p id="KDarp_2.75">
               dhigdhigdhanaṃ kunidhanaṃ nandasyevātmabādhanam <br />
               dīyatāṃ bhujyatāṃ sarvam ityūcuḥ puravāsinaḥ //
                <span class="ref">KDarp_2.75</span></p>
            
            
            <p id="KDarp_2.76">
               tataḥ kāle mate bāhyakoṣṭhadvārāntavāsinī <br />
               vṛddhāndhā suṣuve putraṃ caṇḍālī khaṇḍikābhidhā //
                <span class="ref">KDarp_2.76</span></p>
            
            
            <p id="KDarp_2.77">
               andhaḥ kubjaḥ kṛśaḥ khañjaḥ kuṣṭhī sthūlagalagrahaḥ <br />
               samūha iva duḥkhānāṃ sa tasyāstanayo 'bhavat //
                <span class="ref">KDarp_2.77</span></p>
            
            
            <p id="KDarp_2.78">
               tadapuṇyaiḥ parikṣīṇe mātuḥ kṣīre sa niścalaḥ <br />
               kṛpayā bāndhavastrībhiḥ śunīkṣīreṇa vardhitaḥ //
                <span class="ref">KDarp_2.78</span></p>
            
            
            <p id="KDarp_2.79">
               etadeva viruddhānāṃ vaicitryaṃ pūrvakarmāṇām <br />
               kṛcchrāvasannā jīvantiṃ vipadyante yadīśvarāḥ //
                <span class="ref">KDarp_2.79</span></p>
            
            
            <p id="KDarp_2.80">
               vraṇaiḥ sa pūtikalilaklāmyatkṛmikulairvṛtaḥ <br />
               pakvaṇe kuṇapākāras tasthau klinnatṛṇāstare //
                <span class="ref">KDarp_2.80</span></p>
            
            
            <p id="KDarp_2.81">
               tasminnapyativātsalyāt putrāsthāṃ jananī sthirām <br />
               babandha vāsanālīnaḥ snehamoho hi duḥsahaḥ //
                <span class="ref">KDarp_2.81</span></p>
            
            
            <p id="KDarp_2.82">
               sa vardhamānaḥ śanakaiḥ smaśānāṅgāradhūsaraḥ <br />
               pakvaṇograpiśācānām apyudvegakaro 'bhavat //
                <span class="ref">KDarp_2.82</span></p>
            
            
            <p id="KDarp_2.83">
               yaṣṭīniṣaṇṇagamanaḥ kuṣṭakledajugupsitaḥ <br />
               sa jagāma pathā yena prayayau tena nāparaḥ //
                <span class="ref">KDarp_2.83</span></p>
            
            
            <p id="KDarp_2.84">
               atrāntare candanasya pituḥ śrāddhadine mahān <br />
               babhūvārthisamūhānnadāne kalakalasvanaḥ //
                <span class="ref">KDarp_2.84</span></p>
            
            
            <p id="KDarp_2.85">
               tataḥ karparamādāya sa caṇḍālaśiśuḥ śanaiḥ <br />
               ācāmayācakaḥ kṛcchrād dvārāgrabhuvamāyayau //
                <span class="ref">KDarp_2.85</span></p>
            
            
            <p id="KDarp_2.86">
               taṃ dṛṣṭvā candanaḥ saudhād viprāṇāṃ mārgadūṣaṇam <br />
               nivāryatāmayaṃ prāptas tūrṇamityavadatkrudhā //
                <span class="ref">KDarp_2.86</span></p>
            
            
            <p id="KDarp_2.87">
               prabhubhrūbhaṅgabhītena laguḍenāhatastataḥ <br />
               dvārapālena sāvartaḥ sa kapota ivābhavat //
                <span class="ref">KDarp_2.87</span></p>
            
            
            <p id="KDarp_2.88">
               sa nirbhinnalalāṭāsthiprakṣaratkṣatajokṣitaḥ <br />
               kṣaṇaṃ saṃmūrcchitaḥ prāpa kleśabhogāya jīvitam //
                <span class="ref">KDarp_2.88</span></p>
            
            
            <p id="KDarp_2.89">
               adūravartinī śrutvā caṇḍālī tadyathāravam <br />
               upasṛtya śuśocārtā spṛśantī tasya śoṇitam //
                <span class="ref">KDarp_2.89</span></p>
            
            
            <p id="KDarp_2.90">
               kena niṣkaruṇenedaṃ darśitaṃ bata pauruṣam <br />
               praklinnakāyavikale yenāsminsubhaṭāyitam //
                <span class="ref">KDarp_2.90</span></p>
            
            
            <p id="KDarp_2.91">
               kāyāpāpamayīṃ duḥkhadaśāṃ dṛṣṭvāsya duḥsahām <br />
               vairāgyāvasare kena krauryamevaṃvidhaṃ kṛtam //
                <span class="ref">KDarp_2.91</span></p>
            
            
            <p id="KDarp_2.92">
               ārtimevaṃvidhāmasya hṛdayakledinīmimām <br />
               vilokya kuryātkaḥ pāpaṃ pāpaṃ hi padamāpadām //
                <span class="ref">KDarp_2.92</span></p>
            
            
            <p id="KDarp_2.93">
               yadyanena mahatpāpaṃ na kṛtaṃ pūrvajanmani <br />
               taducyatāṃ sphuratkaṣṭā dṛṣṭā kasyedṛśī daśā //
                <span class="ref">KDarp_2.93</span></p>
            
            
            <p id="KDarp_2.94">
               ye dṛśyante vipatkleśaviśeṣaviṣamavyathāḥ <br />
               ta eva guravaḥ pāpavāpasya (?) karaṇe nṛṇām //
                <span class="ref">KDarp_2.94</span></p>
            
            
            <p id="KDarp_2.95">
               karuṇārheṣu śūrāṇām upakāriṣu vairiṇām <br />
               vañcakānāmapāpeṣu pāpasaṃkhyāṃ karoti kaḥ //
                <span class="ref">KDarp_2.95</span></p>
            
            
            <p id="KDarp_2.96">
               tāraṃ rodiṣi kiṃ putra sahasvāghātajāṃ rujam <br />
               aśarmakarmanirmāṇaṃ marmacchedi śarīriṇām //
                <span class="ref">KDarp_2.96</span></p>
            
            
            <p id="KDarp_2.97">
               iti tasyāṃ pralāpinyāṃ prekṣavāpte jane jinaḥ <br />
               anāthabandhuḥ karuṇāsindhustenāyayau pathā //
                <span class="ref">KDarp_2.97</span></p>
            
            
            <p id="KDarp_2.98">
               bhavabhramāsaktapariśramāṇāṃ rāgādidoṣairupatāpitānām <br />
               āśvāsanenāmṛtasodareṇa limpanniva dyāṃ dyuticandanena //
                <span class="ref">KDarp_2.98</span></p>
            
            
            <p id="KDarp_2.99">
               dṛṣṭvā tamāpadgatamugrarogabhagnaṃ nimagnaṃ vyasane vivignam <br />
               vyalambatārdraḥ karuṇārasena tattāpaśāntyai bhagavāñjinendraḥ //
                <span class="ref">KDarp_2.99</span></p>
            
            
            <p id="KDarp_2.100">
               tatsaṃnidhānena muhūrtamātraṃ sa nirvyathaḥ svāsthyamivāsasāda <br />
               nihanti pāpaṃ kuśalaṃ prasūte saṃdarśanaṃ sattvahitāśayānām //
                <span class="ref">KDarp_2.100</span></p>
            
            
            <p id="KDarp_2.101">
               jñātvātha candanaḥ prāptaṃ bhagavantaṃ tathāgatam <br />
               vikasatkusumasmeraṃ pūjāmādāya niryayau //
                <span class="ref">KDarp_2.101</span></p>
            
            
            <p id="KDarp_2.102">
               bhagavānapi sāścaryaprabhāvādudgataṃ bhuvaḥ <br />
               haimaṃ kamalamāruhya tasthau paryaṅkalīlayā //
                <span class="ref">KDarp_2.102</span></p>
            
            
            <p id="KDarp_2.103">
               praṇataṃ caraṇālīnaṃ pūjāvyagrakaraṃ puraḥ <br />
               babhāṣe bhagavānprīto bhikṣusaṃsadi candanam //
                <span class="ref">KDarp_2.103</span></p>
            
            
            <p id="KDarp_2.104">
               kimayaṃ yācamāno 'pi varākastāḍitaḥ krudhā <br />
               kṛtaṃ na kṛpaṇe kasmāt karuṇākomalaṃ manaḥ //
                <span class="ref">KDarp_2.104</span></p>
            
            
            <p id="KDarp_2.105">
               dayārdrāḥ sarvasattveṣu bhavanti vimalāśayāḥ <br />
               evaṃvidhānāṃ duḥkhānāṃ kāraṇaṃ kaluṣaṃ manaḥ //
                <span class="ref">KDarp_2.105</span></p>
            
            
            <p id="KDarp_2.106">
               kṛtakrūrāpakāreṣu vidveṣaparuṣeṣvapi <br />
               bhavanti santaḥ kleśoṣmaśoṣiteṣu na karkaśāḥ //
                <span class="ref">KDarp_2.106</span></p>
            
            
            <p id="KDarp_2.107">
               kliṣṭaḥ kaṣṭaṃ kadaryo 'yaṃ lobhenāparajanmani <br />
               apradānodyatenādya kāyakleśena pīḍitaḥ //
                <span class="ref">KDarp_2.107</span></p>
            
            
            <p id="KDarp_2.108">
               eṣa nandastava pitā pūrṇārthamalasaṃcayāt <br />
               āvṛtaḥ pāparogeṇa caṇḍālatvamupāgataḥ //
                <span class="ref">KDarp_2.108</span></p>
            
            
            <p id="KDarp_2.109">
               janmāntare 'pyato 'nyasmin rogayogānmumūrṣaṇā <br />
               suvarṇaṃ dattametena tenāyaṃ sadhano 'bhavat //
                <span class="ref">KDarp_2.109</span></p>
            
            
            <p id="KDarp_2.110">
               antyakleśadaśāyāṃ yan mumūrṣuḥ saṃprayacchati <br />
               taccābhogyaṃ bhavatyasya lobhādanyeṣu janmasu (?) //
                <span class="ref">KDarp_2.110</span></p>
            
            
            <p id="KDarp_2.111">
               datta na vittaṃ karuṇānimittaṃ lobhapravṛttaṃ kṛtameva cittam <br />
               yaiḥ saṃcayosāharasaiḥ pranṛttaṃ śocanti te pātakamātmavṛttam //
                <span class="ref">KDarp_2.111</span></p>
            
            
            <p id="KDarp_2.112">
               ityuktvā bhagavānpuṇyāṃ vidadhe dharmadeśanām <br />
               yayā kleśaprahāṇārham arhattvaṃ prāpa candanaḥ //
                <span class="ref">KDarp_2.112</span></p>
            
            
            <p id="KDarp_2.113">
               tasmānna darpaḥ puruṣeṇa kāryaḥ pravardhamānena dhanodayena <br />
               adānabhogopahataṃ hi vittaṃ puṃsāṃ paratreha ca durnimittam //
                <span class="ref">KDarp_2.113</span></p>
            
            
            </div>
         
         <div id="d1e4296">
            
            <h3>tṛtīyo vicāraḥ</h3>
            
            
            <p id="KDarp_3.1">
               saṃsāradoṣapraśamaikahetuḥ karoti vidyā yadi darpamoham <br />
               tadandakārāya bhavatyavaśyaṃ sābhre nabhasyaṃśumatoṃśumālā //
                <span class="ref">KDarp_3.1</span></p>
            
            
            <p id="KDarp_3.2">
               śikṣābhyāsena suvyaktaṃ paṭhantyapi vihaṃgamāḥ <br />
               ka eṣa vidyayā darpaḥ kaṣṭaprāptaikadeśayā //
                <span class="ref">KDarp_3.2</span></p>
            
            
            <p id="KDarp_3.3">
               sā vidyā yā madaṃ hanti sā śrīryārthiṣu varṣati <br />
               dharmānusāriṇī yā ca sā buddhirabhidhīyate //
                <span class="ref">KDarp_3.3</span></p>
            
            
            <p id="KDarp_3.4">
               yo vidyāgururāyāti laghutāṃ śīlaviplavāt <br />
               tasmai paṇḍitamūrkhāya viparītātmane namaḥ //
                <span class="ref">KDarp_3.4</span></p>
            
            
            <p id="KDarp_3.5">
               vidyāṃ prāpya kṛtaṃ yena vidveṣakaluṣaṃ manaḥ <br />
               tenātmā hanta mūrkheṇa snātvā pāṃsūtkarairvṛtaḥ //
                <span class="ref">KDarp_3.5</span></p>
            
            
            <p id="KDarp_3.6">
               vidyā śrīriva lobhena dveṣeṇāyāti nindyatām <br />
               bhāti namratayaivaiṣā lajjayeva kulāṅganā //
                <span class="ref">KDarp_3.6</span></p>
            
            
            <p id="KDarp_3.7">
               spṛhaṇīyā satāṃ tāvad vidyā saṃtoṣaśālinī <br />
               yāvanna pārthivāsthānapaṇyasthāne prasāritā //
                <span class="ref">KDarp_3.7</span></p>
            
            
            <p id="KDarp_3.8">
               sadguṇāḥ śucayastāvad yāvadvādena śodhakaiḥ <br />
               prakṣālya na parīkṣyante khalairbhūpālasaṃsadi //
                <span class="ref">KDarp_3.8</span></p>
            
            
            <p id="KDarp_3.9">
               aśmāpyahṛdayo yasya guṇasāraṃ parīkṣate <br />
               ucitaiva suvarṇasya tasyāgnipatane ruciḥ //
                <span class="ref">KDarp_3.9</span></p>
            
            
            <p id="KDarp_3.10">
               kavibhirnṛpasevāsu citrālaṃkārahāriṇī <br />
               vāṇī veśyeva lobhena paropakaraṇīkṛtā //
                <span class="ref">KDarp_3.10</span></p>
            
            
            <p id="KDarp_3.11">
               vādibhiḥ kalahodarkatarkasaṃparkakarkaśā <br />
               vāṇī krakacadhāreva dharmamūle nipātitā //
                <span class="ref">KDarp_3.11</span></p>
            
            
            <p id="KDarp_3.12">
               sādhutejovadhāyaiva tārkikaiḥ karkaśīkṛtā <br />
               vāṇī vivādibhiḥ krūraiḥ saunikairiva kartarī //
                <span class="ref">KDarp_3.12</span></p>
            
            
            <p id="KDarp_3.13">
               śīlaṃ naiva bibharti kīrtivimale dhatte na dharme dhiyaṃ mātsaryeṇa manīṣiṇāṃ pratanute pāruṣyadoṣaṃ girā <br />
               tarkoktyā paralokakarma nayati prāyeṇa saṃdigdhatāṃ yastasyāphalaśāstrapāṭanapaṭormūḍhasya kiṃ vidyayā //
                <span class="ref">KDarp_3.13</span></p>
            
            
            <p id="KDarp_3.14">
               ye saṃsatsu vivādinaḥ parayaśaḥśalyena śūlākulāḥ kurvanti svaguṇastavena guṇināṃ yatnādguṇācchādanam <br />
               teṣāṃ roṣakaṣāyitodaradṛśāṃ dveṣoṣṇaniḥśvāsināṃ dīptā ratnaśikheva kṛṣṇaphaṇināṃ vidyā janodvegabhūḥ //
                <span class="ref">KDarp_3.14</span></p>
            
            
            <p id="KDarp_3.15">
               śocyatāṃ yātyaśīlena vidveṣeṇāpavitratām <br />
               darpaśāpahatā vidyā naśyatyeva sahāyuṣā //
                <span class="ref">KDarp_3.15</span></p>
            
            
            <p id="KDarp_3.16">
               tapovane munivarau mānyau munimanīṣiṇām <br />
               purā raibhyabharadvājau suhṛdau cakratuḥ sthitim //
                <span class="ref">KDarp_3.16</span></p>
            
            
            <p id="KDarp_3.17">
               putrāvabhūtāṃ raibhyasya vidyāvimaladarpaṇau <br />
               spṛhaṇīyau guṇajñānāṃ sarvāvasuparāvasū //
                <span class="ref">KDarp_3.17</span></p>
            
            
            <p id="KDarp_3.18">
               bharadvājasya putro 'bhūd yavakrītābhidhaḥ sutāḥ <br />
               bhavantavidyāḥ prāyeṇa pitṛpraṇayalālitāḥ //
                <span class="ref">KDarp_3.18</span></p>
            
            
            <p id="KDarp_3.19">
               sa yuvā raibhyatanayau sarvatra śrutiviśrutau <br />
               paśyannātmani sāsūyaḥ paścāttāpākulo 'bhavat //
                <span class="ref">KDarp_3.19</span></p>
            
            
            <p id="KDarp_3.20">
               sa gatvā jāhnavītīraṃ nirāhārakṛśaściram <br />
               cacāra niścalatanus tīvraṃ vidyāptaye tapaḥ //
                <span class="ref">KDarp_3.20</span></p>
            
            
            <p id="KDarp_3.21">
               taṃ tapastāpitātmānaṃ svayametya śatakratuḥ <br />
               uvāca mithyānirbandhaḥ ko 'yaṃ te muniputraka //
                <span class="ref">KDarp_3.21</span></p>
            
            
            <p id="KDarp_3.22">
               anadhītā gurumukhāt kathaṃ vidyādhigamyate <br />
               anabhyāsena pāṇḍityaṃ nabhaḥkusumaśekharaḥ //
                <span class="ref">KDarp_3.22</span></p>
            
            
            <p id="KDarp_3.23">
               adhunā vidyayā kiṃ te vidyārhaṃ śaiśavaṃ gatam <br />
               yatphalaṃ kila vidyāyās tasminnavahito bhava //
                <span class="ref">KDarp_3.23</span></p>
            
            
            <p id="KDarp_3.24">
               śīlaṃ parahitāsaktir anutsekaḥ kṣamā dhṛtiḥ <br />
               alobhaśceti vidyāyāḥ paripākojjvalaṃ phalam //
                <span class="ref">KDarp_3.24</span></p>
            
            
            <p id="KDarp_3.25">
               vivekarahitā vidyā dveṣaroṣoṣmaśoṣitā <br />
               darpāśaninipātena hatā vallīva niṣphalā //
                <span class="ref">KDarp_3.25</span></p>
            
            
            <p id="KDarp_3.26">
               etadarthaṃ śrute buddhiṃ karoti dveṣadūṣitaḥ <br />
               yadvivādaiḥ kariṣyāmi mānamlāniṃ manīṣiṇām //
                <span class="ref">KDarp_3.26</span></p>
            
            
            <p id="KDarp_3.27">
               tyaktvā praśamasaṃtoṣau vidyāyāḥ prathamaṃ phalam <br />
               nānāviparyayapathair gacchantyarthaphalārthinaḥ //
                <span class="ref">KDarp_3.27</span></p>
            
            
            <p id="KDarp_3.28">
               upakārāya yā puṃsāṃ na parasya na cātmanaḥ <br />
               patrasaṃcayasaṃbhāraiḥ kiṃ tayā bhāravidyayā //
                <span class="ref">KDarp_3.28</span></p>
            
            
            <p id="KDarp_3.29">
               anyāyaḥ prauḍhavādena nīyate nyāyatāṃ yayā <br />
               nyāyaścānyāyatāṃ lobhāt kiṃ tayā kṣadravidyayā //
                <span class="ref">KDarp_3.29</span></p>
            
            
            <p id="KDarp_3.30">
               svajihvāstutibhirnityaṃ patnīvodghāṭitāṃśukā <br />
               kriyate yā sabhāmadhye kiṃ tayā dhṛṣṭavidyayā //
                <span class="ref">KDarp_3.30</span></p>
            
            
            <p id="KDarp_3.31">
               anuṣṭhānena rahitā pāṭhamātreṇa kevalam <br />
               rañjayatyeva yā lokaṃ kiṃ tayā śukavidyayā //
                <span class="ref">KDarp_3.31</span></p>
            
            
            <p id="KDarp_3.32">
               gopyate yā śrutajñasya mūrkhasyāgre prakāśyate <br />
               na dīyate ca śiṣyebhyaḥ kiṃ tayā śaṭhavidyayā //
                <span class="ref">KDarp_3.32</span></p>
            
            
            <p id="KDarp_3.33">
               parotkarṣaṃ samācchādya vikrayāya prasāryate <br />
               yā muhurdhanināmagre kiṃ tayā paṇyavidyayā //
                <span class="ref">KDarp_3.33</span></p>
            
            
            <p id="KDarp_3.34">
               na tīryate yayā ghoraḥ saṃsāramakarākaraḥ <br />
               nityaṃ cittānubandhinyā kiṃ tayā mohavidyayā //
                <span class="ref">KDarp_3.34</span></p>
            
            
            <p id="KDarp_3.35">
               nityābhyāsaprayāsena jīvitaṃ kṣīyate yayā <br />
               trivargasyoparodhena kiṃ tayā kaṣṭavidyayā //
                <span class="ref">KDarp_3.35</span></p>
            
            
            <p id="KDarp_3.36">
               na vivekocitāṃ buddhiṃ na vairāgyamayaṃ manaḥ <br />
               saṃpādayati yā puṃsāṃ kiṃ tayā jaḍavidyayā //
                <span class="ref">KDarp_3.36</span></p>
            
            
            <p id="KDarp_3.37">
               śaucāśaucavivādena tyaktā (?) śrotriyatā yayā <br />
               mithyābhimānayoginyā kiṃ tayā dambhavidyayā //
                <span class="ref">KDarp_3.37</span></p>
            
            
            <p id="KDarp_3.38">
               paramātsaryaśalyena vyathā saṃjāyate yayā <br />
               sukhanidrāpahāriṇyā kiṃ tayā śūlavidyayā //
                <span class="ref">KDarp_3.38</span></p>
            
            
            <p id="KDarp_3.39">
               parasūktāpahāreṇa svasṛbhāṣitavādinā <br />
               utkarṣaḥ khyāpyate yasyāḥ kiṃ tayā cauravidyayā //
                <span class="ref">KDarp_3.39</span></p>
            
            
            <p id="KDarp_3.40">
               anabhyāsahatotsāhā pareṇa paribhūyate <br />
               yā lajjājananī jāḍyāt kiṃ tayā mandavidyayā //
                <span class="ref">KDarp_3.40</span></p>
            
            
            <p id="KDarp_3.41">
               lobhaḥ prabhūtavittasya rāgaḥ pravrajitasya ca <br />
               na yayā śāntimāyāti kiṃ tayālīkavidyayā //
                <span class="ref">KDarp_3.41</span></p>
            
            
            <p id="KDarp_3.42">
               yayā bhūpatimāśritya pareṣāṃ guṇanindakaḥ <br />
               dānamānonnatiṃ hanti kiṃ tayā doṣavidyayā //
                <span class="ref">KDarp_3.42</span></p>
            
            
            <p id="KDarp_3.43">
               gṛhe dhārādhiruḍhāpi sabhāyāṃ na pravartate <br />
               pratibhābhaṅgasaṅgādyā kiṃ tayā mūkavidyayā //
                <span class="ref">KDarp_3.43</span></p>
            
            
            <p id="KDarp_3.44">
               caṇḍaṃ piṇḍārthināṃ dveṣapiśunānāṃ śunāmiva <br />
               yayā saṃjāyate yuddhaṃ kiṃ tayā vadhavidyayā //
                <span class="ref">KDarp_3.44</span></p>
            
            
            <p id="KDarp_3.45">
               vismṛtā yāvaliptasya kaṇṭhe kṛtagatāgatā <br />
               jīvavṛttiriva kṣīṇā kiṃ tayā mṛtavidyayā //
                <span class="ref">KDarp_3.45</span></p>
            
            
            <p id="KDarp_3.46">
               rasāyanī jarājīrṇaś cirarogī yayā bhiṣak <br />
               dhātuvādī daridraśca kiṃ tayā hāsyavidyayā //
                <span class="ref">KDarp_3.46</span></p>
            
            
            <p id="KDarp_3.47">
               yayā mugdhamṛgāḥ kūṭaiḥ pīḍyante tīvramārgaṇaiḥ <br />
               āśāpāśāvalambinyā kiṃ tayā lubdhavidyayā //
                <span class="ref">KDarp_3.47</span></p>
            
            
            <p id="KDarp_3.48">
               paropatāpaḥ kriyate vaśyādikuhakairyayā <br />
               yantratantrānusāriṇyā kiṃ tayā vyājavidyayā //
                <span class="ref">KDarp_3.48</span></p>
            
            
            <p id="KDarp_3.49">
               gururgarvātkavirdveṣād yatirbhogaparigrahāt <br />
               nṛpaḥ pāpāddvijaḥ krodhāt sā vidyā vāryate yayā //
                <span class="ref">KDarp_3.49</span></p>
            
            
            <p id="KDarp_3.50">
               vidyāguṇāste viduṣāṃ ye vivekanibandhanam <br />
               svalpaśilpakalātulyāḥ śeṣā jīvitahetavaḥ //
                <span class="ref">KDarp_3.50</span></p>
            
            
            <p id="KDarp_3.51">
               vīṇeva śrotrahīnasya lolākṣīva vicakṣuṣaḥ <br />
               vyasoḥ kusumamāleva vidyā stabdhasya niṣphalā //
                <span class="ref">KDarp_3.51</span></p>
            
            
            <p id="KDarp_3.52">
               dveṣadarpahatā vidyā kāmakrodhahatā matiḥ <br />
               lobhamohahatā vṛttir yeṣāṃ teṣāṃ kimāyuṣā //
                <span class="ref">KDarp_3.52</span></p>
            
            
            <p id="KDarp_3.53">
               dūre vyākaraṇaṃ kuruṣva viṣamaṃ dhātukṣayakṣobhitaṃ mīmāṃsā virasā na śoṣayati kiṃ tarkairalaṃ karkaśaiḥ <br />
               na kṣībaḥ patati smarabhramakaraiḥ kiṃ navyakāvyāsavais tasmānnityahitāya śāntamanasāṃ vairāgyamārogyadam //
                <span class="ref">KDarp_3.53</span></p>
            
            
            <p id="KDarp_3.54">
               ityuktaḥ surarājena niścayānna cacāla saḥ <br />
               abhimānagṛhītānāṃ durnivāro hi durgrahaḥ //
                <span class="ref">KDarp_3.54</span></p>
            
            
            <p id="KDarp_3.55">
               atha vṛddhadvijo bhūtvā sikatāmuṣṭibhiḥ śanaiḥ <br />
               śakraḥ pracakrame kartuṃ gaṅgāyāṃ setubandhanam //
                <span class="ref">KDarp_3.55</span></p>
            
            
            <p id="KDarp_3.56">
               taṃ dṛṣṭvā niṣphalakleśaviphalodyoganiścalam <br />
               munisūnuḥ kṛpāviṣṭaḥ papracchābhyetya sasmitaḥ //
                <span class="ref">KDarp_3.56</span></p>
            
            
            <p id="KDarp_3.57">
               brahmanka eṣa nirbandhas tava vandhyasamudyame <br />
               niṣphalaṃ vipulāyāsaṃ na prājñāḥ karma kurvate //
                <span class="ref">KDarp_3.57</span></p>
            
            
            <p id="KDarp_3.58">
               asminkuṭilakalloladolāvikṣobhite 'mbhasi <br />
               hāsyahetuḥ kathaṃ setuḥ sikatāmuṣṭibhirbhavet //
                <span class="ref">KDarp_3.58</span></p>
            
            
            <p id="KDarp_3.59">
               ityukte muniputreṇa brāhmaṇastamabhāṣata <br />
               aho paropadeśeṣu sarvo bhavati paṇḍitaḥ //
                <span class="ref">KDarp_3.59</span></p>
            
            
            <p id="KDarp_3.60">
               anadhītāṃ balādvidyāṃ tapasā prāptumicchasi <br />
               yathā tvaṃ niṣphalārambhas tathāhamaparo jaḍaḥ //
                <span class="ref">KDarp_3.60</span></p>
            
            
            <p id="KDarp_3.61">
               etaddvijavacaḥ śrutvā yathārthaṃ sthagitottaraḥ <br />
               tathāpi dṛḍhasaṃkalpaḥ svakṛtyānna cacāla saḥ //
                <span class="ref">KDarp_3.61</span></p>
            
            
            <p id="KDarp_3.62">
               athāsya tīvratapasā śakraḥ prādādvaraṃ varam <br />
               sarvavidyānidhiryena sahasaiva babhūva saḥ //
                <span class="ref">KDarp_3.62</span></p>
            
            
            <p id="KDarp_3.63">
               prāptavidyaḥ sa sotsāhas tūrṇaṃ gatvā svamāśramam <br />
               nijāṃ tapaḥphalāvāptikathāṃ pitre nyavedayat //
                <span class="ref">KDarp_3.63</span></p>
            
            
            <p id="KDarp_3.64">
               taṃ madākrāntamaśrāntavṛttasaṃskṛtavādinam <br />
               bharadvājaḥ pramode 'pi svedākula ivāvadat //
                <span class="ref">KDarp_3.64</span></p>
            
            
            <p id="KDarp_3.65">
               putra prāptā tvayā vidyā tapastāpātkimucyate <br />
               kiṃ tvāgāmibhayādetan na yuktaṃ pratibhāti me //
                <span class="ref">KDarp_3.65</span></p>
            
            
            <p id="KDarp_3.66">
               itaḥ samīpe raibhyasya kopanasya tapovanam <br />
               vidyāmadāndhau tatputrāvarvāvasuparāvasū //
                <span class="ref">KDarp_3.66</span></p>
            
            
            <p id="KDarp_3.67">
               tāvaśrāntaśrutonmādau tvaṃ cābhinavapaṇḍitaḥ <br />
               tatsaṃgame dveṣamayaḥ sadā saṃnihitaḥ kaliḥ //
                <span class="ref">KDarp_3.67</span></p>
            
            
            <p id="KDarp_3.68">
               grīvāstambhabhṛtaḥ paronnatikathāmātre śiraḥśūlinaḥ sodvegabhramaṇapralāpavipulakṣobhābhibhūtasthiteḥ <br />
               antardveṣaviṣapraveśaviṣamakrodhoṣṇaniḥśvāsinaḥ kaṣṭā nūtanapaṇḍitasya vikṛtirbhīmajvarārambhabhūḥ //
                <span class="ref">KDarp_3.68</span></p>
            
            
            <p id="KDarp_3.69">
               tava tatra prayātasya yuktāyuktavivādinaḥ <br />
               bhaviṣyati muneḥ śāpād avaśyaṃ madanigrahaḥ //
                <span class="ref">KDarp_3.69</span></p>
            
            
            <p id="KDarp_3.70">
               śuktikārajatajñānanīlapītādidarśanaiḥ <br />
               unmādaṃ janayatyeva vidyādarpapiśācikā //
                <span class="ref">KDarp_3.70</span></p>
            
            
            <p id="KDarp_3.71">
               eṣa vidyopadeśena vināśaḥ prārthitastvayā <br />
               raibhyāśramo na gantavyaḥ kartavyaṃ yadi madvacaḥ //
                <span class="ref">KDarp_3.71</span></p>
            
            
            <p id="KDarp_3.72">
               ityukto 'pyasakṛtpitrā sa gatvā raibhyaputrayoḥ <br />
               vyadhādvivādanirvedaiḥ sadā vidyāmadakṣitim //
                <span class="ref">KDarp_3.72</span></p>
            
            
            <p id="KDarp_3.73">
               taṃ darpamattaṃ sākopabhīmabhrūbhaṅgadurmukhau <br />
               tāvūcaturmanaḥsaktavidyāvidveṣaśūlinau //
                <span class="ref">KDarp_3.73</span></p>
            
            
            <p id="KDarp_3.74">
               kanīyānāvayoryasmād vayasā tvaṃ śrutena ca <br />
               karoṣi vādairākṣepaṃ tasmādāyuḥkṣayo 'stu te //
                <span class="ref">KDarp_3.74</span></p>
            
            
            <p id="KDarp_3.75">
               ityukto 'pi krudhā tābhyāṃ na darpādvirarāma saḥ <br />
               na prasannaṃ na ca kruddhaṃ gaṇayanti madoddhatāḥ //
                <span class="ref">KDarp_3.75</span></p>
            
            
            <p id="KDarp_3.76">
               atrāntare bhramadbhṛṅgamālābhrūbhaṅgavibhramaḥ <br />
               kālaḥ proṣitakāntānāṃ puṣpakālaḥ samāyayau //
                <span class="ref">KDarp_3.76</span></p>
            
            
            <p id="KDarp_3.77">
               kṣiptapattrāḥ sumanasāṃ rajaḥkaluṣitekṣaṇāḥ <br />
               sadveṣā iva vidvāṃsaś cerurmalayamārutāḥ //
                <span class="ref">KDarp_3.77</span></p>
            
            
            <p id="KDarp_3.78">
               mādhuryalalitodāravāṇīvilasitairmuhuḥ <br />
               kavīnāmiva saṃgharṣaḥ kokilānāmajāyata //
                <span class="ref">KDarp_3.78</span></p>
            
            
            <p id="KDarp_3.79">
               raibhye prayāte putrābhyāṃ saha snātuṃ sarittaṭam <br />
               bharadvājātmajo 'bhyetya praviveśa tadāśramam //
                <span class="ref">KDarp_3.79</span></p>
            
            
            <p id="KDarp_3.80">
               tatra puṣpoccayavyagrāṃ dharmapatnīṃ purāvasoḥ <br />
               so 'paśyatsuprabhāṃ nāma rūpadarpāpahāṃ rateḥ //
                <span class="ref">KDarp_3.80</span></p>
            
            
            <p id="KDarp_3.81">
               uṭajāṅganasaktānāṃ hariṇīnāṃ vilokane <br />
               vilāsadīkṣāṃ kurvāṇāṃ taralāpāṅgamaṅgibhiḥ //
                <span class="ref">KDarp_3.81</span></p>
            
            
            <p id="KDarp_3.82">
               tāṃ dṛṣṭvā candravadanāṃ madanānandadevatām <br />
               babhūvotkrāntamaryādaḥ sahasaiva muneḥ sutaḥ //
                <span class="ref">KDarp_3.82</span></p>
            
            
            <p id="KDarp_3.83">
               sa brahmacārī kāmena navena taralīkṛtaḥ <br />
               abhilāṣocitaṃ vaktum anabhijño 'pyuvāca tām //
                <span class="ref">KDarp_3.83</span></p>
            
            
            <p id="KDarp_3.84">
               unmādanamidaṃ rūpam anurūpaṃ manobhuvaḥ <br />
               samutsiktamivāsaktaṃ karoti mama mānasam //
                <span class="ref">KDarp_3.84</span></p>
            
            
            <p id="KDarp_3.85">
               vidyāvinayamutsṛjya saṃtyajya guruyantraṇām <br />
               tvayi pravṛttaṃ cittaṃ me prāgjanmapremabandhanam //
                <span class="ref">KDarp_3.85</span></p>
            
            
            <p id="KDarp_3.86">
               jānāmi yatkṛtasyāsya vipāke karmaṇaḥ phalam <br />
               tathāpyabhimataṃ dhartuṃ na śaknomi karomi kim //
                <span class="ref">KDarp_3.86</span></p>
            
            
            <p id="KDarp_3.87">
               na śrutena na vittena na vṛttena na karmaṇā <br />
               pravṛttaṃ śakyate roddhuṃ manobhavapathe manaḥ //
                <span class="ref">KDarp_3.87</span></p>
            
            
            <p id="KDarp_3.88">
               ityuktvā tāṃ bhayodbhrāntanayanāmāśramonmukhīm <br />
               gantuṃ pravṛttāṃ so 'bhyetya jagrāhāṃśukapallave //
                <span class="ref">KDarp_3.88</span></p>
            
            
            <p id="KDarp_3.89">
               kadalī kuñjareṇeva tarasā tena nirjane <br />
               kṛṣyamāṇā tamavadat sā niṣedhacalāṅguliḥ //
                <span class="ref">KDarp_3.89</span></p>
            
            
            <p id="KDarp_3.90">
               mā mā malinaya svacchaṃ śīlaṃ mama tathātmanaḥ <br />
               vidyāyā niravadyāyāḥ kimetaducitaṃ phalam //
                <span class="ref">KDarp_3.90</span></p>
            
            
            <p id="KDarp_3.91">
               śīlaśuklāṃśukāṃ tyaktvā lajjāṃ nijavadhūmiva <br />
               gṛhṇāsi paranārīṇāṃ pāṇinā paṭapallavam //
                <span class="ref">KDarp_3.91</span></p>
            
            
            <p id="KDarp_3.92">
               kimetadityanucitaṃ dṛṣṭvā nūnaṃ kamaṇḍaluḥ <br />
               udgrīvaḥ kautukeneva mukhaṃ tava nirīkṣate //
                <span class="ref">KDarp_3.92</span></p>
            
            
            <p id="KDarp_3.93">
               bibhrato 'ntargatarasāṃ kusumeṣuruciṃ navām <br />
               jaṭāvalkalabhāraste taroriva na śāntaye //
                <span class="ref">KDarp_3.93</span></p>
            
            
            <p id="KDarp_3.94">
               pāpasaṃkalpamātreṇa trapayādhomukhī tava <br />
               patitā sparśabhītyeva kampalolākṣamālikā //
                <span class="ref">KDarp_3.94</span></p>
            
            
            <p id="KDarp_3.95">
               āsanābje sarasvatyā japalolaradacchade <br />
               durnayoktirna yukteyaṃ mukhe tava manīṣiṇaḥ //
                <span class="ref">KDarp_3.95</span></p>
            
            
            <p id="KDarp_3.96">
               iyaṃ tapovanamahī vivekajananī katham <br />
               janayatyabhilāṣaṃ te jananīvājitātmanaḥ //
                <span class="ref">KDarp_3.96</span></p>
            
            
            <p id="KDarp_3.97">
               durmado (durdamo) yauvanabharas turaṅga iva hārakaḥ <br />
               sarvathā śithilātmānam avaṭe kṣipati kṣaṇāt //
                <span class="ref">KDarp_3.97</span></p>
            
            
            <p id="KDarp_3.98">
               dhigdhiyaṃ kiṃ vivekena dūre viśrāmyatu śrutam <br />
               dhāryate yairna saṃsāravikāraskhalitaṃ manaḥ //
                <span class="ref">KDarp_3.98</span></p>
            
            
            <p id="KDarp_3.99">
               kva vidyā viditāśeṣakāryākāryavimarśadhīḥ <br />
               mūḍhatā kva ca duṣkarmamahāpāpakuṭumbinī //
                <span class="ref">KDarp_3.99</span></p>
            
            
            <p id="KDarp_3.100">
               ityucyamāno 'pi yadā na sa tatyāja durgraham <br />
               śīlāpahārasaṃtrastā sā tadā samacintayat //
                <span class="ref">KDarp_3.100</span></p>
            
            
            <p id="KDarp_3.101">
               kiṃ karomyajane labdhā vivaśāhaṃ pramādinā <br />
               utsṛṣṭadharmanimayāḥ kiṃ na kurvantyavāritāḥ //
                <span class="ref">KDarp_3.101</span></p>
            
            
            <p id="KDarp_3.102">
               ayaṃ smarāturastāvad vacasā na nivartate <br />
               vañcyante sāntvavādena kāmakrodhamadoddhatā //
                <span class="ref">KDarp_3.102</span></p>
            
            
            <p id="KDarp_3.103">
               iti dhyātvā tamavadat sā śanairmṛduvādinī <br />
               gaccha tvaṃ svayameṣyāmi niśi śūnyalatāgṛhe //
                <span class="ref">KDarp_3.103</span></p>
            
            
            <p id="KDarp_3.104">
               snātvā saputraḥ kāle 'smin nāyāti śvaśuro mama <br />
               jvalajjvalanatulyasya tasyāgre kiṃ kariṣyasi //
                <span class="ref">KDarp_3.104</span></p>
            
            
            <p id="KDarp_3.105">
               ityuktaḥ sa tayā prāyāt satyaṃ vijñāya tadvacaḥ <br />
               duṣprāpamapi manyante sulabhaṃ kāmamohitāḥ //
                <span class="ref">KDarp_3.105</span></p>
            
            
            <p id="KDarp_3.106">
               raibhyaṃ tataḥ samāyātam agnyāgārāgrataḥ sthitam <br />
               snuṣā provāca kopāgnidhūmenevāśruvarṣiṇī //
                <span class="ref">KDarp_3.106</span></p>
            
            
            <p id="KDarp_3.107">
               bharadvājātmajastāta pāpastava suhṛtsutaḥ <br />
               mamādya vijane śīlaviplave 'bhyarthitāṃ gataḥ //
                <span class="ref">KDarp_3.107</span></p>
            
            
            <p id="KDarp_3.108">
               sa mayā durgrahagrastaḥ sameṣyāmīti vañcitaḥ <br />
               vimucye nānyathā hastāt tasya svastimatī satī //
                <span class="ref">KDarp_3.108</span></p>
            
            
            <p id="KDarp_3.109">
               etadākarṇya sahasā prajvalanmanyunā muniḥ <br />
               babhūva durnimittolkāpātakrūre ivāṃśumān //
                <span class="ref">KDarp_3.109</span></p>
            
            
            <p id="KDarp_3.110">
               vidyāvatāṃ sphuratyantarvivekaḥ svasthacetasām <br />
               vikārakāle saṃmohaś citte vidyā ca pustake //
                <span class="ref">KDarp_3.110</span></p>
            
            
            <p id="KDarp_3.111">
               sa niḥśvasannatha krodhajvarārambhāruṇekṣaṇaḥ <br />
               abhicārajapeneva kampamānādharo 'bhyadhāt //
                <span class="ref">KDarp_3.111</span></p>
            
            
            <p id="KDarp_3.112">
               aho bata bharadvājaḥ putrasyādhyayane vyadhāt <br />
               dharmopadeśaṃ yatnena nagnīkartuṃ parāṅganaḥ //
                <span class="ref">KDarp_3.112</span></p>
            
            
            <p id="KDarp_3.113">
               ityuktvāmarṣasaṃrambhād aparaṃ vaktumakṣamaḥ <br />
               sa praviśyāgnisadanaṃ pratīkāraparo 'bhavat //
                <span class="ref">KDarp_3.113</span></p>
            
            
            <p id="KDarp_3.114">
               utpāṭya vikaṭāṭopakopaḥ prauḍhāgnipiṅgalam <br />
               sa juhāva jaṭāṃ vahnau krūrakrodhasaṭāmiva //
                <span class="ref">KDarp_3.114</span></p>
            
            
            <p id="KDarp_3.115">
               dvitīyāyāṃ hutāyāṃ ca śūlabhṛdghorarākṣasaḥ <br />
               kṛtyāsakhaḥ samudbhūtaḥ provāca praṇato munim //
                <span class="ref">KDarp_3.115</span></p>
            
            
            <p id="KDarp_3.116">
               kiṃ karomi mune kasya vināśāyāsmi nirmitaḥ <br />
               trailokyamapi nirdagdhuṃ saṃnaddho 'haṃ tvadājñayā //
                <span class="ref">KDarp_3.116</span></p>
            
            
            <p id="KDarp_3.117">
               iti bruvāṇaṃ taṃ raibhyaḥ krūrākāramabhāṣata <br />
               bharadvājasutaṃ gaccha kavalīkurvapaṇḍitam //
                <span class="ref">KDarp_3.117</span></p>
            
            
            <p id="KDarp_3.118">
               iti tena samādiṣṭaḥ sa vrajankampitāvaniḥ <br />
               ardhaśaucaṃ munisutaṃ dṛṣṭvā durātsamādravat //
                <span class="ref">KDarp_3.118</span></p>
            
            
            <p id="KDarp_3.119">
               tasminnabhidrute vegād dīptaśūle niśācare <br />
               bhayabhagnagatiḥ prāpa śaraṇaṃ na muneḥ sutaḥ //
                <span class="ref">KDarp_3.119</span></p>
            
            
            <p id="KDarp_3.120">
               palāyamānaḥ saṃprāptaḥ sa javātpiturāśramat <br />
               agnyāgāraṃ viśanruddhaḥ śūdreṇāśaucadūṣitaḥ //
                <span class="ref">KDarp_3.120</span></p>
            
            
            <p id="KDarp_3.121">
               dāsaspṛṣṭaḥ sa niḥśaucaḥ patitaḥ saṃbhramātkṣitau <br />
               rakṣaḥ śūlahataḥ paścāt sahasā bhasmasādabhūt //
                <span class="ref">KDarp_3.121</span></p>
            
            
            <p id="KDarp_3.122">
               atrāntare bharadvājaḥ praviśannijamāśramam <br />
               vidhvastacchāyamālokya sodvegaḥ samacintayat //
                <span class="ref">KDarp_3.122</span></p>
            
            
            <p id="KDarp_3.123">
               mama puṣpaphalādānapratyāvṛttasya vahnayaḥ <br />
               sadottiṣṭhanti puratas te 'dya kiṃ niścalā iva //
                <span class="ref">KDarp_3.123</span></p>
            
            
            <p id="KDarp_3.124">
               iti saṃcintya dṛṣṭvāgre bhasmabhītaṃ sutaṃ muniḥ <br />
               śrutvā ca dāsakathitaṃ vṛttāntaṃ nyapatadbhuvi //
                <span class="ref">KDarp_3.124</span></p>
            
            
            <p id="KDarp_3.125">
               sa labdhasaṃjñaḥ śanakair avadadbāṣpagadgadam <br />
               raibhyo 'pi vidvānkālena prāpnotu svasutādvadham //
                <span class="ref">KDarp_3.125</span></p>
            
            
            <p id="KDarp_3.126">
               hā putra rakṣitenāpi kṣaṇakṣayanipātinā <br />
               na jīvāmi sadoṣeṇa kāyeneva tvayā vinā //
                <span class="ref">KDarp_3.126</span></p>
            
            
            <p id="KDarp_3.127">
               ityuktvā putraśokena citāgnimaviśanmuniḥ <br />
               mahatsvapi navotsekād abhagnaprasarāḥ śucaḥ //
                <span class="ref">KDarp_3.127</span></p>
            
            
            <p id="KDarp_3.128">
               atha yāte śanaiḥ kāle bṛhadyumnasya bhūpateḥ <br />
               yājakau jagmaturgeham arvāvasuparāvasū //
                <span class="ref">KDarp_3.128</span></p>
            
            
            <p id="KDarp_3.129">
               pravṛtte vidhivattasya dīrghasattre pṛthuśriyaḥ <br />
               dānamānodayaḥ ko 'pi tayoryājakayorabhūt //
                <span class="ref">KDarp_3.129</span></p>
            
            
            <p id="KDarp_3.130">
               kadāciddinaparyantasaṃdhyāyāṃ nijamāśramam <br />
               parāvasuḥ samāgacchan dṛṣṭvā pitaramagrataḥ //
                <span class="ref">KDarp_3.130</span></p>
            
            
            <p id="KDarp_3.131">
               kṛṣṇājinottarāsaṅgaṃ daṇḍena mṛgaśaṅkayā <br />
               jaghāna śāpavivaśaḥ sa tenābhūdvicetanaḥ //
                <span class="ref">KDarp_3.131</span></p>
            
            
            <p id="KDarp_3.132">
               janakaṃ hatamālokya brahmahatyābhayākulaḥ <br />
               gatvā yajñabhuvaṃ bhrātre sa tamarthaṃ nyavedayat //
                <span class="ref">KDarp_3.132</span></p>
            
            
            <p id="KDarp_3.133">
               arvāvasustamavadad bhrātaḥ kiṃ kriyate vidheḥ <br />
               bhavanti yasya saṃkalpād evaṃrūpā viparyayāḥ //
                <span class="ref">KDarp_3.133</span></p>
            
            
            <p id="KDarp_3.134">
               dharmārthī pāpamāpnoti śīlārthī śīlaviplavam <br />
               vidhau vidhuratāṃ yāte draviṇārthī daridratām //
                <span class="ref">KDarp_3.134</span></p>
            
            
            <p id="KDarp_3.135">
               brahmahatyāvrataṃ tīvraṃ bhavato 'rthe carāmyaham <br />
               tvamasya kuru bhūbhartuḥ saṃpūrṇāṃ yājanakriyām //
                <span class="ref">KDarp_3.135</span></p>
            
            
            <p id="KDarp_3.136">
               uktvetyarvāvasurbhrātuḥ pāpaśāntyai dhṛtavrataḥ <br />
               cakāra sarvatīrtheṣu tīvraniṣkṛtipāraṇam //
                <span class="ref">KDarp_3.136</span></p>
            
            
            <p id="KDarp_3.137">
               taṃ samāptavrataṃ prāptaṃ rājño yajñavasuṃdharām <br />
               dūrātparāvasurjñātvā pitṛghnaḥ samacintayat //
                <span class="ref">KDarp_3.137</span></p>
            
            
            <p id="KDarp_3.138">
               ayaṃ me dakṣiṇākāle bhāgahartā samāgataḥ <br />
               madabhāgyaiściraṃ tīvravratakliṣṭo 'pi jīvati //
                <span class="ref">KDarp_3.138</span></p>
            
            
            <p id="KDarp_3.139">
               iti saṃcintya so 'bhyetya provāca pṛthivīpatim <br />
               lobhamātsaryayoraṅke patitaḥ pātakecchayā //
                <span class="ref">KDarp_3.139</span></p>
            
            
            <p id="KDarp_3.140">
               rājanyajñamahīmeṣa kilbiṣī brahmahatyayā <br />
               praviśatyavikalpena madbhrātā vāryatāmitaḥ //
                <span class="ref">KDarp_3.140</span></p>
            
            
            <p id="KDarp_3.141">
               ityuktastena nṛpatiḥ kṛtaghnena viparyayāt <br />
               tasya praveśamajñānān niṣpāpasya nyavārayat //
                <span class="ref">KDarp_3.141</span></p>
            
            
            <p id="KDarp_3.142">
               andhā iva na paśyanti yogyāyogyaṃ hitāhitam <br />
               pathā tenaiva gacchanti nīyante yena pārthivāḥ //
                <span class="ref">KDarp_3.142</span></p>
            
            
            <p id="KDarp_3.143">
               mithyāpavādadānena naiva bhrātre cukopa saḥ <br />
               nikāre kāraṇaṃ daivaṃ manyante hi manīṣiṇaḥ //
                <span class="ref">KDarp_3.143</span></p>
            
            
            <p id="KDarp_3.144">
               tena tasyānṛśaṃsyena nirvikāratayā tayā <br />
               tuṣṭāḥ kratusamāsīnās tamūcustridivaukasaḥ //
                <span class="ref">KDarp_3.144</span></p>
            
            
            <p id="KDarp_3.145">
               praśamena tavānena prasannāste vayaṃ mune <br />
               varārho 'pi varācāra gṛhyatāṃ pravaro varaḥ //
                <span class="ref">KDarp_3.145</span></p>
            
            
            <p id="KDarp_3.146">
               ityuktaḥ sa suraiḥ prītyā tānuvāca kṛtāñjaliḥ <br />
               yadi yuṣmadvarārho 'haṃ dīyatāṃ yanmamepsitam //
                <span class="ref">KDarp_3.146</span></p>
            
            
            <p id="KDarp_3.147">
               matpitrā yo 'bhicāreṇa bharadvājātmajo hataḥ <br />
               sa jīvatvasmṛtakrūranikāraḥ sa ca tatpitā //
                <span class="ref">KDarp_3.147</span></p>
            
            
            <p id="KDarp_3.148">
               asmatpitā mṛgadhiyā yaḥ parāvasunā hataḥ <br />
               so 'pi vismṛtatatkopaḥ svasthaḥ prāpnotu jīvitam //
                <span class="ref">KDarp_3.148</span></p>
            
            
            <p id="KDarp_3.149">
               ityarthite vare tena tathetyākhyāyi taiḥ suraiḥ <br />
               yavakrītabharadvājaraibhyāḥ prāpuḥ svajīvitam //
                <span class="ref">KDarp_3.149</span></p>
            
            
            <p id="KDarp_3.150">
               ityete munayo 'pi darpaviphale yāte śrute śocyatāṃ krodhāndhyena punaḥ pranaṣṭavimalāloke viveke cyute <br />
               śīle rāgamahoṣmaṇā vigalite dveṣeṇa nāśaṃ gatāḥ kasyānyasya dhanābhimānamalinā vidyā vidhatte guṇam //
                <span class="ref">KDarp_3.150</span></p>
            
            
            <p id="KDarp_3.151">
               cetaḥ śāntyai dveṣadarpojjhitena yatnaḥ kāryaḥ sarvathā paṇḍitena <br />
               vidyādīpaḥ kāmakopākulākṣṇāṃ darpāndhānāṃ niṣphalāloka eva //
                <span class="ref">KDarp_3.151</span></p>
            
            
            <p id="KDarp_3.152">
               alobhaḥ paramaṃ vittam ahiṃsā paramaṃ tapaḥ <br />
               amāyā paramā vidyā niravadyā manīṣiṇām //
                <span class="ref">KDarp_3.152</span></p>
            
            
            <p id="KDarp_3.153">
               śukrasya vidyā dhanadārthahartum āryāprapañcopacitasya śocyā <br />
               kacasya vācaspatijanmano 'pi vyājena vidyā viphalībabhūva //
                <span class="ref">KDarp_3.153</span></p>
            
            
            <p id="KDarp_3.154*">
               spṛśati matiṃ nahi teṣāṃ dveṣaviṣaḥ kalisarpaḥ /<br />
               yadi śamavimalamatīnāṃ svamanasi bhavati na darpaḥ //
                <span class="ref">KDarp_3.154*</span></p>
            
            
            </div>
         
         <div id="d1e7212">
            
            <h3>caturtho vicāraḥ</h3>
            
            
            <p id="KDarp_4.1">
               padmopamānāṃ dinasundarāṇāṃ ko 'yaṃ nṛṇāmasthirarūpadarpaḥ <br />
               rūpeṇa kāntiḥ kṣaṇikaiva yeṣāṃ hāridrarāgeṇa yathāṃśukānām //
                <span class="ref">KDarp_4.1</span></p>
            
            
            <p id="KDarp_4.2">
               paryantarekhāṅgavibhāgahīnacitropamaṃ bālavapuḥ prakṛtyā <br />
               tadyauvanenaiva vikāsameti caitrotsaveneva śirīṣapuṣpam //
                <span class="ref">KDarp_4.2</span></p>
            
            
            <p id="KDarp_4.3">
               alomaśaṃ pūrṇaśaśāṅkaśobhaṃ mukhaṃ tu yūnāṃ katiciddināni <br />
               jāte tataḥ śmaśruviśālajāle śevālalīnābjatulāṃ bibharti //
                <span class="ref">KDarp_4.3</span></p>
            
            
            <p id="KDarp_4.4">
               dhūmena citraṃ tuhinena padmaṃ tamisrapakṣeṇa sudhāṃśubimbam <br />
               śītaṃ nidāghena na bhāti toyaṃ jarāvatāreṇa ca cārurūpam //
                <span class="ref">KDarp_4.4</span></p>
            
            
            <p id="KDarp_4.5">
               rūpaṃ kṣaṇasvīkṛtaraktamāṃsagrāsaprasaktākṛtakāmadoṣā <br />
               keśagraheṇaiva jarā janānāṃ veśyeva vittaṃ kavalīkaroti //
                <span class="ref">KDarp_4.5</span></p>
            
            
            <p id="KDarp_4.6">
               pākakrameṇaiva vicitrakarmā pratikṣaṇaṃ dehabhṛtāmalakṣyaḥ <br />
               karoti kālaḥ pariṇāmaśaktyā rūpaṃ virūpaṃ caturapravāhaḥ //
                <span class="ref">KDarp_4.6</span></p>
            
            
            <p id="KDarp_4.7">
               na lakṣyate kālagatiḥ savegacakrabhramabhrāntividhāyinīyam <br />
               hyo yaḥ śiśuḥ sa sphuṭayauvano 'dya prātarjarājīrṇatanuḥ sa eva //
                <span class="ref">KDarp_4.7</span></p>
            
            
            <p id="KDarp_4.8">
               puṃsāmavasthātritayatribhāge rūpapradaṃ yauvanameva nānyat <br />
               tasminmadonmādagadāṅgabhaṅgavyaṅgyādidoṣopahate kva rūpam //
                <span class="ref">KDarp_4.8</span></p>
            
            
            <p id="KDarp_4.9">
               yadā naraḥ śocati duḥkhataptas tyaktāśanaḥ śokavivarṇavaktraḥ <br />
               na snāti nottiṣṭhati naiva śete tadā kva rūpaṃ kva ca yauvanaśrīḥ //
                <span class="ref">KDarp_4.9</span></p>
            
            
            <p id="KDarp_4.10">
               yadā sthitaḥ preta ivāsthiśeṣaḥ kārāgṛhe dhūsaritordhvakeśaḥ <br />
               prakīrṇayūkāmalakālakāyas tadā kva rūpasya gato 'bhimānaḥ //
                <span class="ref">KDarp_4.10</span></p>
            
            
            <p id="KDarp_4.11">
               yadā sadāṅgīkṛtadainyaduḥkhasevāpravāsena vinaṣṭakāyaḥ <br />
               nityapravāsabhramabhagnajānur na rūpalabdhasya tadāsti rupam //
                <span class="ref">KDarp_4.11</span></p>
            
            
            <p id="KDarp_4.12">
               yadā prahārairdalitākhilāṅgaḥ khaṇḍoṣṭhanāsaḥ sphuṭitākṣidantaḥ <br />
               yuvā piśācatvamivopayāti tadāpi rūpaṃ vigatasvarūpam //
                <span class="ref">KDarp_4.12</span></p>
            
            
            <p id="KDarp_4.13">
               yadā na dhīmānariṣu pramāthī na vākpaṭuścitramanuṣyatulyaḥ <br />
               tadā surūpādavicāraramyād varaṃ virūpaḥ spṛhaṇīyarūpaḥ //
                <span class="ref">KDarp_4.13</span></p>
            
            
            <p id="KDarp_4.14">
               yadā daridraḥ paridhānahīnas trapānilīnaḥ kurute 'tiyāñcām <br />
               kapolasaṃjātavalīvikāras tadā surūpo 'pi paraṃ virūpaḥ //
                <span class="ref">KDarp_4.14</span></p>
            
            
            <p id="KDarp_4.15">
               vidvatsaṃsadi vādibhiḥ kavivarairbhāṣānabhijñaḥ paraṃ mūrkhaḥ śaṃkaravāhanastutipadairyaḥ saṃjñayā hasyate <br />
               vikrītaḥ paradeśapaṇyasadane dhūrtairivānuttaraḥ puṃsaścitramayūracāruvapuṣaḥ kiṃ tasya rūpaśriyā //
                <span class="ref">KDarp_4.15</span></p>
            
            
            <p id="KDarp_4.16">
               kālaṃ muhūrtāṅgulimaṇḍalena dinatriyāmāñjalinā pibantam <br />
               rūpaṃ vilokyaiva vapuśca keṣāṃ bhaṅgena nāṅgānyalasībhavanti //
                <span class="ref">KDarp_4.16</span></p>
            
            
            <p id="KDarp_4.17">
               rūpaṃ vayaḥ śauryamanaṅgabhogaṃ prajñāprabhāvaṃ vibhavaṃ vapuśca <br />
               aśnāti kālabhramaraḥ samantāt puṃsāṃ ni kiṃjalkamivāmbujānām //
                <span class="ref">KDarp_4.17</span></p>
            
            
            <p id="KDarp_4.18">
               kadācitsaha gandharvaiḥ sabhāsthāne śacīpatim <br />
               nṛttenāpsarasaḥ sarvā gītena ca siṣevire //
                <span class="ref">KDarp_4.18</span></p>
            
            
            <p id="KDarp_4.19">
               tāsāṃ madhye babhau kāntā vṛttīnāmiva kaiśikī <br />
               urvaśī svamukhe maitrīṃ vadantīvendupadmayoḥ //
                <span class="ref">KDarp_4.19</span></p>
            
            
            <p id="KDarp_4.20">
               śakrasevāgatāstatra tāṃ dṛṣṭvendumukhīṃ surāḥ <br />
               menire dhanyamātmānaṃ śṛṅgārasyāṅgatāṃ gatam //
                <span class="ref">KDarp_4.20</span></p>
            
            
            <p id="KDarp_4.21">
               nṛtyantī sā babhau hāramadhyaratneṣu bimbitā <br />
               yugapatpraviśantīva hṛdayāni divaukasām //
                <span class="ref">KDarp_4.21</span></p>
            
            
            <p id="KDarp_4.22">
               līnā devavimāneṣu haṃsāstadgatinirjitāḥ <br />
               tatkaṭākṣajitaścakre nidrāṃ candre mṛgaḥ kṣaṇam //
                <span class="ref">KDarp_4.22</span></p>
            
            
            <p id="KDarp_4.23">
               tasyāḥ serṣyāpsaronetramāleva patitā babhau <br />
               stanayoḥ śekharasrastā nīlotpaladalāvalī //
                <span class="ref">KDarp_4.23</span></p>
            
            
            <p id="KDarp_4.24">
               utsāhoddhatavibhramabhramarakavyāvṛttahārāntaratruṭyatsūtravimuktamauktikabharaḥ saktaḥ stanotsaṅgayoḥ <br />
               vaktrenducyutasaṃtatāmṛtakaṇākāraścakāra kṣaṇaṃ tasyā nṛttarasaśramoditaghanasvedāmbubimbaśriyam //
                <span class="ref">KDarp_4.24</span></p>
            
            
            <p id="KDarp_4.25">
               tasyā nṛttavilokane pulakitaṃ dṛṣṭvā ratirmanmathaṃ niḥśvāsāñcitacārurūpa(?)rajasā cakre purastātpaṭam <br />
               udvīkṣyākṣiparamparāmapi harestatrāvasannā śacī kopāndolitakelipadmamadhupairmadhye 'ndhakāraṃ vyadhāt //
                <span class="ref">KDarp_4.25</span></p>
            
            
            <p id="KDarp_4.26*">
               vighnaṃ na cakrurnanu nṛttalīlāsaṃdarśane puṇyavatāṃ narāṇām /<br />
               tatrorvaśīrūpavaśīkṛtānāṃ nimeṣaśūnyāni vilocanāni //
                <span class="ref">KDarp_4.26*</span></p>
            
            
            <p id="KDarp_4.27">
               devayoraśvinostatra rūpamādhuryadhuryayoḥ <br />
               mithaḥ kathā samabhavat tadguṇākṛṣṭacittayoḥ //
                <span class="ref">KDarp_4.27</span></p>
            
            
            <p id="KDarp_4.28">
               eko 'bravīdaho rūpam asyāstaralacakṣuṣaḥ <br />
               nimīlanniyamā yena munayo 'pyākulīkṛtāḥ //
                <span class="ref">KDarp_4.28</span></p>
            
            
            <p id="KDarp_4.29">
               asyāṃ saṃsadi kasyāsye patantyetāḥ sujanmanaḥ <br />
               smarasaṃbhogasaṃvādalajjākuṭilitā dṛśaḥ //
                <span class="ref">KDarp_4.29</span></p>
            
            
            <p id="KDarp_4.30">
               vṛttasaṃgamayoreva parasparavilokane <br />
               nyāsaṃ śṛṅgārasarvasvam anaṅgenārpitaṃ rahaḥ //
                <span class="ref">KDarp_4.30</span></p>
            
            
            <p id="KDarp_4.31">
               raṇotsṛṣṭatanoḥ kaṇṭhe sotkaṇṭhā bhujabandhanam <br />
               kasyeyaṃ taralāpāṅgā raṅgottīrṇā kariṣyati //
                <span class="ref">KDarp_4.31</span></p>
            
            
            <p id="KDarp_4.32">
               iti bruvāṇamaparaḥ sasmitastamabhāṣata <br />
               aho nu vismṛtaḥ kiṃ te bhūtalenduḥ purūravāḥ //
                <span class="ref">KDarp_4.32</span></p>
            
            
            <p id="KDarp_4.33">
               vikramābharaṇaṃ dikṣu lāvaṇyatilakaṃ bhuvaḥ <br />
               urvaśībhogasubhagaṃ yasyaitadgīyate yaśaḥ //
                <span class="ref">KDarp_4.33</span></p>
            
            
            <p id="KDarp_4.34">
               tena rūpaguṇotsāhair urvaśīyaṃ vaśīkṛtā <br />
               puraḥ sthitāpi śakrasya manasā tatra tiṣṭhati //
                <span class="ref">KDarp_4.34</span></p>
            
            
            <p id="KDarp_4.35">
               rūpasāmyena śītāṃśuvaṃśe jātaḥ sa lajjate <br />
               na karoti rateragre tatkathāṃ matsarī smaraḥ //
                <span class="ref">KDarp_4.35</span></p>
            
            
            <p id="KDarp_4.36">
               na jāne bata hevākaḥ ko 'yaṃ kusumadhanvanaḥ <br />
               naivārpayati yatpāṇau tasyaiva śarapañcakam //
                <span class="ref">KDarp_4.36</span></p>
            
            
            <p id="KDarp_4.37">
               bhuvaḥ samastāmbudhimekhalāyā voḍhāramājānuvilambibāhum <br />
               līlāguruṃ taṃ hṛdaye vahantī tanvī kathaṃ nṛtyati naiva vidmaḥ //
                <span class="ref">KDarp_4.37</span></p>
            
            
            <p id="KDarp_4.38">
               draṣṭavyaḥ sa nṛpastāvad aprastāve 'pi yatnataḥ <br />
               ko vetti tadvidhaṃ ratnaṃ puṇyairāste kiyacciram //
                <span class="ref">KDarp_4.38</span></p>
            
            
            <p id="KDarp_4.39">
               iyuktvā tau kṛtakṣoṇīpatidarśananiścayau <br />
               nṛtte nivṛtte jambhāriṃ praṇamya yayaturbhuvam //
                <span class="ref">KDarp_4.39</span></p>
            
            
            <p id="KDarp_4.40">
               rājadhānīṃ samāsādya tau purūravasaḥ kṣaṇāt <br />
               avāritau viviśatur vetribhiḥ suragauravāt //
                <span class="ref">KDarp_4.40</span></p>
            
            
            <p id="KDarp_4.41">
               tau taṃ dadṛśatuḥ snānavihitābhyaṅgasaṃgamam <br />
               pīyūṣanavanītena lagnasnehamivoḍupam //
                <span class="ref">KDarp_4.41</span></p>
            
            
            <p id="KDarp_4.42">
               snātottāritakeyūramahārhamaṇikaṃkaṇam <br />
               lāvaṇyābharaṇaṃ tasya virarājorjitaṃ vapuḥ //
                <span class="ref">KDarp_4.42</span></p>
            
            
            <p id="KDarp_4.43">
               śūnyaśravaṇapāśasya tasya kaṇṭhaḥ samāyayau <br />
               nirbhūṣaṇaniveśo 'pi viśeṣaramaṇīytām //
                <span class="ref">KDarp_4.43</span></p>
            
            
            <p id="KDarp_4.44">
               vicārya tasyā maryādaṃ saundaryodāryamaśvinau <br />
               praśaśaṃsaturāścaryanirmāṇātiśayaṃ vidheḥ //
                <span class="ref">KDarp_4.44</span></p>
            
            
            <p id="KDarp_4.45">
               sa tau kṛtāñjaliḥ prītyā kṛtāsanaparigrahau <br />
               papraccha svacchahṛdayastv arāgamanakāraṇam //
                <span class="ref">KDarp_4.45</span></p>
            
            
            <p id="KDarp_4.46">
               tāvūcatuḥ kṣitipate mahīkusumadhanvanaḥ <br />
               trailokyābharaṇaṃ rūpaṃ tavāvāṃ draṣṭumāgatau //
                <span class="ref">KDarp_4.46</span></p>
            
            
            <p id="KDarp_4.47">
               nisargeṇa jagatsarganirargalaguṇādarāt <br />
               kautukālokasāreva dṛṣṭvā sṛṣṭiḥ prajāpateḥ //
                <span class="ref">KDarp_4.47</span></p>
            
            
            <p id="KDarp_4.48">
               vilokitastvaṃ vasudhāsudhāṃśuḥ pūrṇamaṇḍalaḥ <br />
               rūpapīyūṣapānena prāptā prītiḥ kimucyate //
                <span class="ref">KDarp_4.48</span></p>
            
            
            <p id="KDarp_4.49*">
               ityuktaḥ praṇayāttābhyāṃ kiṃcitkusumitasmitaḥ /<br />
               tāvūce nṛpatirmānyamānenābhyadhikāraḥ //
                <span class="ref">KDarp_4.49*</span></p>
            
            
            <p id="KDarp_4.50">
               bhavatsaṃdarśanenāham asmyanugrahabhājanam <br />
               draṣṭavyā draṣṭumāyānti puṇyapuṇyena kevalam //
                <span class="ref">KDarp_4.50</span></p>
            
            
            <p id="KDarp_4.51">
               tīrthāptiḥ sādhusaṃparkaḥ pūjyapūjāmahotsavaḥ <br />
               asminvirasaniḥsāre saṃsāre sārasaṃgrahaḥ //
                <span class="ref">KDarp_4.51</span></p>
            
            
            <p id="KDarp_4.52">
               snānābhyaktena na mayā yuvayorucitaḥ kṛtaḥ <br />
               puṇyasāphalyaniḥśalyakalyāṇāyārcanādaraḥ //
                <span class="ref">KDarp_4.52</span></p>
            
            
            <p id="KDarp_4.53">
               agnyāgārāntare tāvan muhūrtaṃ kriyatāṃ sthitiḥ <br />
               kṛtasnānaḥ sameṣyāmi pūjāpraṇayapātratām //
                <span class="ref">KDarp_4.53</span></p>
            
            
            <p id="KDarp_4.54">
               iyuktau tena yayatus tau hutāśanamandiram <br />
               snātaṃ vibhūṣitaṃ bhūpaṃ drakṣyāva iti kautukāt //
                <span class="ref">KDarp_4.54</span></p>
            
            
            <p id="KDarp_4.55">
               atha rājā kṛtasnānaḥ sarvābharaṇabhūṣitaḥ <br />
               purohitena sahitas tatsamīpamupāyayau //
                <span class="ref">KDarp_4.55</span></p>
            
            
            <p id="KDarp_4.56">
               tau dṛṣṭvā pṛthivīpālaṃ tārahāraṃ kirīṭinam <br />
               kṣaṇaṃ naivocatuḥ kiṃcid viṣaṇṇau vinatānanau //
                <span class="ref">KDarp_4.56</span></p>
            
            
            <p id="KDarp_4.57">
               kṛtārcane narapatau tau papraccha purohitaḥ <br />
               akasmādyuvayoḥ kasmād aprasāda ivekṣyate //
                <span class="ref">KDarp_4.57</span></p>
            
            
            <p id="KDarp_4.58">
               vinayātikramo 'smākaṃ yātaḥ kacinna hetutām <br />
               pṛṣṭau purohiteneti tau śanaistamabhāṣatām //
                <span class="ref">KDarp_4.58</span></p>
            
            
            <p id="KDarp_4.59">
               āvayornāprasannatvaṃ na yuṣmākamatikramaḥ <br />
               kiṃ tu kālagalatsarvabhāvālokanavismayaḥ //
                <span class="ref">KDarp_4.59</span></p>
            
            
            <p id="KDarp_4.60">
               adhunaiva narendro 'yaṃ dṛṣṭo 'bhyaṅge 'pi yādṛśaḥ <br />
               kṣaṇapākena kālasya dṛśyate naiva tādṛśaḥ //
                <span class="ref">KDarp_4.60</span></p>
            
            
            <p id="KDarp_4.61">
               dinendhanavane nityaṃ dahyamāne 'rkavahninā <br />
               nīyate kāladhūmena rūpacitramacitratām //
                <span class="ref">KDarp_4.61</span></p>
            
            
            <p id="KDarp_4.62">
               niścitya sarvabhāvānāṃ nityametāmanityatām <br />
               rūpe 'bhimānaṃ kaḥ kuryāt svapnacitrapaṭopame //
                <span class="ref">KDarp_4.62</span></p>
            
            
            <p id="KDarp_4.63">
               jarājīrṇāni rūpāṇi rogārtāni vapūṃṣi ca <br />
               āyūṃṣi kālalīḍhāni dṛṣṭvā kasya bhavenmadaḥ //
                <span class="ref">KDarp_4.63</span></p>
            
            
            <p id="KDarp_4.64">
               yo 'yaṃ vikokyate lokaḥ sphārākāravikāravān <br />
               ucchūnatāmupagatās ta ete śukrabindavaḥ //
                <span class="ref">KDarp_4.64</span></p>
            
            
            <p id="KDarp_4.65">
               aho kālasya sūkṣmo 'yaṃ ko 'pyalakṣyakramaḥ kramaḥ <br />
               yatpākapariṇāmena sarvaṃ yātyanyarūpatām //
                <span class="ref">KDarp_4.65</span></p>
            
            
            <p id="KDarp_4.66">
               rājñaḥ snānakṣaṇe yābhūl lāvaṇyalaharī tanoḥ <br />
               pītā kṣaṇena sā tena pravṛttānyakṣaṇocitā //
                <span class="ref">KDarp_4.66</span></p>
            
            
            <p id="KDarp_4.67">
               saṃpūrṇasyāyuṣo mātrā rūpasya vibhavasya ca <br />
               horāyātrāmbudhāreva galatyevāniśaṃ nṛṇām //
                <span class="ref">KDarp_4.67</span></p>
            
            
            <p id="KDarp_4.68">
               kalākāṣṭhāmuhurtānāṃ kālasya vrajatāṃ javāt <br />
               na lakṣyate vibhāgena dīpasyevārciṣāṃ gatiḥ //
                <span class="ref">KDarp_4.68</span></p>
            
            
            <p id="KDarp_4.69">
               bālaḥ prabhāte madhyāhne taruṇaḥ sthaviro 'stagaḥ <br />
               dine dine dineśo 'pi kriyate kālalīlayā //
                <span class="ref">KDarp_4.69</span></p>
            
            
            <p id="KDarp_4.70">
               śuṣyantyambudhayastaraṅgagahanairāliṅgitāśāṅganā gacchantyudgatatuṅgaśṛṅgamukuṭodagrā girīndrāḥ kṣayam <br />
               bhraśyatyeva vasuṃdharāpi sahitā digdantibhiryadvaśāt sarvāśī satataṃ pradhāvati mahākālaḥ sa ko 'pyākulaḥ //
                <span class="ref">KDarp_4.70</span></p>
            
            
            <p id="KDarp_4.71">
               ityuktvā nṛpamāmantrya divaṃ jagmaturaśvinau <br />
               nṛpaśca tadvacaścintāśāntarūpamado 'bhavat //
                <span class="ref">KDarp_4.71</span></p>
            
            
            <p id="KDarp_4.72">
               tasmānna kāryaḥ sudhiyā vicārya sāścaryasaundaryavilāsadarpaḥ <br />
               saṃsāramohaprasare ghane 'smin vidyullatāvisphuritaṃ hi rūpam //
                <span class="ref">KDarp_4.72</span></p>
            
            
            <p id="KDarp_4.73">
               prātarbālataro 'tha kudmalatayā kāntākucābhaḥ śanair helāhāsavikāsasundararuciḥ saṃpūrṇakoṣastataḥ <br />
               paścānmlānavapurvilolaśithilaḥ padmaḥ prakīrṇe 'nilais tasminneva dine sa paṅkakalilaklinnastaṭe śuṣyati //
                <span class="ref">KDarp_4.73</span></p>
            
            
            <p id="KDarp_4.74">
               vairūpyaṃ sahajaṃ jarāhṛtaruciryāto yayātiḥ purā kāntyā tarjitakāmakīrtirabhavaddurdarśamūrtirnalaḥ <br />
               saudāsasya manoharaṃ vapurabhūtsaṃtrāsanaṃ dehināṃ rūpe kasya bhaviṣyati pratidinamlāyinyanitye dhṛtiḥ //
                <span class="ref">KDarp_4.74</span></p>
            
            
            <p id="KDarp_4.75*">
               tasmādasthirarūpaṃ vicārya rūpaṃ bhavasvarūpaṃ ca /<br />
               anurūpamadanaśamanaṃ sthirapadasaṃprāptaye sudhiyām //
                <span class="ref">KDarp_4.75*</span></p>
            
            
            </div>
         
         <div id="d1e8600">
            
            <h3>pañcamo vicāraḥ</h3>
            
            
            <p id="KDarp_5.1">
               ahaṃ śūraḥ krūrapratibhaṭaghaṭāpāṭanapaṭus tarasvī senāyāṃ hayagajaghaṭānāmadhipatiḥ <br />
               iti prauḍhaḥ puṃsāṃ nijabhujabalākrāntajagatāṃ bhavatyantardarpaḥ paribhavapadaṃ kālagalitaḥ //
                <span class="ref">KDarp_5.1</span></p>
            
            
            <p id="KDarp_5.2">
               śauryeṇa darpaḥ puruṣasya ko 'yaṃ dṛṣṭastiraścāmapi śūrabhāvaḥ <br />
               aucityahīnaṃ vinayavyapetaṃ dayādaridraṃ na vadanti śauryam //
                <span class="ref">KDarp_5.2</span></p>
            
            
            <p id="KDarp_5.3">
               bālasya śauryaṃ kusumopamasya mātuḥ prahāre praṇayasmiteṣu <br />
               vṛddhasya śauryaṃ śithilāṅgasaṃdheḥ svaślāghayā pūrvakathāpatheṣu //
                <span class="ref">KDarp_5.3</span></p>
            
            
            <p id="KDarp_5.4">
               vayastribhāge taruṇasya śauryaṃ yadeva darpaprabhavābhibhūtam <br />
               taccittavṛttervividhasvabhāvāt paryāyaśo yātyativaiparītyam //
                <span class="ref">KDarp_5.4</span></p>
            
            
            <p id="KDarp_5.5">
               ........... ........... <br />
               cittasya jātyānilacañcalasya nānāguṇatvātkriyate kimasya //
                <span class="ref">KDarp_5.5</span></p>
            
            
            <p id="KDarp_5.6">
               hyo yena bhagnāḥ purato 'risenā bhītaḥ sa evādya bhavatyadhīraḥ <br />
               vṛtreṇa śakraḥ samare nigīrṇaḥ phenena śakraḥ sa jaghāna vṛtram //
                <span class="ref">KDarp_5.6</span></p>
            
            
            <p id="KDarp_5.7">
               ........ ........ <br />
               ekaṃ samāliṅgati darpalolā kṣībeva veśyā nahi rājalakṣmīḥ //
                <span class="ref">KDarp_5.7</span></p>
            
            
            <p id="KDarp_5.8*">
               yaḥ kārtavīryasya ca doḥsahasraṃ viccheda vīro nahi yudhi jāmadagnyaḥ /<br />
               sa sāyake rāmakarādhirūḍhe brāhmaṇyadainyapraṇayī babhūva //
                <span class="ref">KDarp_5.8*</span></p>
            
            
            <p id="KDarp_5.9*">
               rāmo 'pi sāhāyakalābhalobhāccakre kapeḥ saṃśrayadainyasevām /<br />
               śūrapratāpaḥ śiśirartuneva kālena līḍhastanutāmupaiti //
                <span class="ref">KDarp_5.9*</span></p>
            
            
            <p id="KDarp_5.10">
               vālī prasahya plavagaḥ kareṇa sollāsakailāsasahaṃ daśāsyam <br />
               nikṣipya kakṣāñcalasaṃdhibandhe saptābdhisaṃdhyāvidhimanvatiṣṭhat //
                <span class="ref">KDarp_5.10</span></p>
            
            
            <p id="KDarp_5.11">
               yuddhoddhatā bhūpatayaḥ prasiddhā baddhā jarāsaṃdhanṛpeṇa pūrvam <br />
               sabhīmasenena bhujāyudhena dvidhā kṛtaḥ saṃdhividāraṇena //
                <span class="ref">KDarp_5.11</span></p>
            
            
            <p id="KDarp_5.12">
               bhīmo 'pi karṇena vikīrṇadhairyaḥ pramūḍhaśaktiḥ kṛpayā vimuktaḥ <br />
               karṇe 'rjunasyātatakārmukasya kṣaṇātkṣaṇaṃ yācakatāṃ prayātaḥ //
                <span class="ref">KDarp_5.12</span></p>
            
            
            <p id="KDarp_5.13">
               tyaktvārjunaḥ kṛṣṇakalatravargaṃ jagāma gopālabalābhibhūtaḥ <br />
               na jñāyate daivapathānuyātā śauryasya vṛttiḥ karikarṇalolā //
                <span class="ref">KDarp_5.13</span></p>
            
            
            <p id="KDarp_5.14">
               bhīruḥ śūratvamāyāti śūro 'pyāyāti bhīrutām <br />
               na kvaciccapalasyāsya śauryasya niyatā sthitiḥ //
                <span class="ref">KDarp_5.14</span></p>
            
            
            <p id="KDarp_5.15">
               bāṇastryakṣeṇa kaṃsāricakradhārāpathātithiḥ <br />
               ājanmabhaktipraṇayī rakṣaṇārho na rakṣitaḥ //
                <span class="ref">KDarp_5.15</span></p>
            
            
            <p id="KDarp_5.16">
               vegāpte kālayavane mucukundamaśiśriyat <br />
               śauriḥ śayanaparyaṅkatalasaṃkucitākṛtiḥ //
                <span class="ref">KDarp_5.16</span></p>
            
            
            <p id="KDarp_5.17">
               śiśupālasya śirasi cchinne cakreṇa cakriṇā <br />
               dṛṣṭiḥ kṛtā na cāpeṣu nṛpaistatpakṣipātibhiḥ //
                <span class="ref">KDarp_5.17</span></p>
            
            
            <p id="KDarp_5.18">
               bhīmaniṣpīyamāṇasṛg dṛṣṭo duryodhanānujaḥ <br />
               aśastrābhireva strībhir droṇakarṇakṛpādibhiḥ //
                <span class="ref">KDarp_5.18</span></p>
            
            
            <p id="KDarp_5.19">
               sphārājagarasaṃruddhabhujadvandvo vṛkodaraḥ <br />
               jananīkaruṇākrandaninādamukharo 'bhavat //
                <span class="ref">KDarp_5.19</span></p>
            
            
            <p id="KDarp_5.20">
               mahatāmapi pūrveṣām evaṃrūpā madakṣitiḥ <br />
               sāmānyavikramoddāmaślāghā kenābhinandyate //
                <span class="ref">KDarp_5.20</span></p>
            
            
            <p id="KDarp_5.21">
               aśakte raudratātaikṣṇyaṃ tīvrapāpeṣu dhīratā <br />
               chadmadhīrvāci pāruṣyaṃ nīcānāṃ śauryamīdṛśam //
                <span class="ref">KDarp_5.21</span></p>
            
            
            <p id="KDarp_5.22">
               niṣkāraṇanṛśaṃsasya śauryaṃ hiṃsratvamucyate <br />
               yaḥ sarpa iva saṃnaddhaḥ prāṇabhādhāya dehinām //
                <span class="ref">KDarp_5.22</span></p>
            
            
            <p id="KDarp_5.23">
               etadeva paraṃ śauryaṃ yatparaprāṇarakṣaṇam <br />
               nahi prāṇaharaḥ śūraḥ śūraḥ prāṇaprado 'rthinām //
                <span class="ref">KDarp_5.23</span></p>
            
            
            <p id="KDarp_5.24">
               na kaścidbuddhihīnasya śauryeṇa kriyate guṇaḥ <br />
               parjanyagarjitāmarṣī śvabhre patati kesarī //
                <span class="ref">KDarp_5.24</span></p>
            
            
            <p id="KDarp_5.25">
               kiṃ śauryeṇa sarāgasya madakṣībasya dantinaḥ <br />
               bandhakīlābhalobhena yaḥ kṣipatyavaṭe tanum //
                <span class="ref">KDarp_5.25</span></p>
            
            
            <p id="KDarp_5.26">
               śauryaṃ vikrītakāyasya sevakasya kimadbhutam <br />
               meṣasyeva vadho yasya sūnābaddhasya niścitaḥ //
                <span class="ref">KDarp_5.26</span></p>
            
            
            <p id="KDarp_5.27">
               na darpavikṛtaṃ śauryaṃ na māyāmalinaṃ manaḥ <br />
               na dveṣoṣṇaṃ śrutaṃ yeṣāṃ gaṇyante tadguṇā budhaiḥ //
                <span class="ref">KDarp_5.27</span></p>
            
            
            <p id="KDarp_5.28">
               kulaṃ kutanayeneva lobheneva guṇodayaḥ <br />
               aiśvaryaṃ durnayeneva śauryaṃ darpeṇa naśyati //
                <span class="ref">KDarp_5.28</span></p>
            
            
            <p id="KDarp_5.29">
               prabhāvabhavanastambha iva dambhodbhavo 'bhavat <br />
               saptābdhiparikhālekhamekhalāyāḥ prabhurbhuvaḥ //
                <span class="ref">KDarp_5.29</span></p>
            
            
            <p id="KDarp_5.30">
               tasya niḥśeṣitārāteḥ sadā yuddhamanorathaḥ <br />
               aprāptapratimallasya yayau hṛdayaśalyatām //
                <span class="ref">KDarp_5.30</span></p>
            
            
            <p id="KDarp_5.31">
               sa surāsurayuddhāptadarpadarpitamānasaḥ <br />
               kaḥ ko 'sti śūraḥ saṃrambhād ityapṛcchatsadājanam //
                <span class="ref">KDarp_5.31</span></p>
            
            
            <p id="KDarp_5.32">
               darpakaṇḍūladordaṇḍaṃ pṛcchantaṃ rabhasena tam <br />
               sarvāvamānasaṃnaddhaṃ jagādābhyetya nāradaḥ //
                <span class="ref">KDarp_5.32</span></p>
            
            
            <p id="KDarp_5.33">
               nāsti tvatsadṛśaḥ śūras trailokye satyamucyate <br />
               kiṃ tu jāne raṇārhau te naranārāyaṇāvṛṣī //
                <span class="ref">KDarp_5.33</span></p>
            
            
            <p id="KDarp_5.34">
               badaryāśramasaṃsaktau tīvre tapasi niṣṭhitau <br />
               yuddhecchau tau yadi syātāṃ tatpūrṇaste manorathaḥ //
                <span class="ref">KDarp_5.34</span></p>
            
            
            <p id="KDarp_5.35">
               nāradenetyabhihite sa badaryāśramaṃ yayau <br />
               vilokayannijabhujau pratyāsannaraṇotsavau //
                <span class="ref">KDarp_5.35</span></p>
            
            
            <p id="KDarp_5.36">
               dṛṣṭvā tejonidhī tatra naranārāyaṇau nṛpaḥ <br />
               manorathapathābhyastaṃ yayāce yuddhamuddhataḥ //
                <span class="ref">KDarp_5.36</span></p>
            
            
            <p id="KDarp_5.37">
               taṃ yuddhakāmukaṃ tiryagdṛśā gambhīradhīrayā <br />
               vilokyovāca sāvajñasmitadigdhādharaṃ naraḥ //
                <span class="ref">KDarp_5.37</span></p>
            
            
            <p id="KDarp_5.38">
               mahīpate nivartasva na vayaṃ yuddhakovidāḥ <br />
               yuktastaireva saṅgrāmas tava ye bhūmyanantarāḥ //
                <span class="ref">KDarp_5.38</span></p>
            
            
            <p id="KDarp_5.39">
               ityukto 'pi yadā rājā na cacāla raṇādarāt <br />
               tadā taṃ dṛptamaiṣīkaniśitāstrairapūrayat //
                <span class="ref">KDarp_5.39</span></p>
            
            
            <p id="KDarp_5.40">
               pradīptajvalanākāraiḥ śarairākīrṇavigrahaḥ <br />
               vinaṣṭavigraharucir nṛpastatyāja dhīratām //
                <span class="ref">KDarp_5.40</span></p>
            
            
            <p id="KDarp_5.41">
               akāṇḍakhaṇḍitoccaṇḍadarpajvarabharo nṛpaḥ <br />
               kṛpaṇaḥ prāṇarakṣāyai tameva śaraṇaṃ yayau //
                <span class="ref">KDarp_5.41</span></p>
            
            
            <p id="KDarp_5.42">
               vāritāstrastatastena bhagnamānamanorathaḥ <br />
               lajjāvikuṇṭhakaṇṭhaḥ svāṃ rājadhānīṃ yayau nṛpaḥ //
                <span class="ref">KDarp_5.42</span></p>
            
            
            <p id="KDarp_5.43">
               iti mānasya mahatām api ghorāśanirmadaḥ <br />
               lohasya svamaleneva kṣayo darpeṇa tejasaḥ //
                <span class="ref">KDarp_5.43</span></p>
            
            
            <p id="KDarp_5.44">
               tasmātsadā mānadhanena puṃsā darpaḥ prayatnena nivāraṇīyaḥ <br />
               darpogravaktrasya suhṛjjano 'pi sarvātmanā tivranipātasajjaḥ //
                <span class="ref">KDarp_5.44</span></p>
            
            
            <p id="KDarp_5.45">
               adarpaśauryaspṛhaṇīyasattvā goviprarakṣākṣapitasvadehāḥ <br />
               prayānti vīrāḥ sukṛtāmṛtādrair yaśaḥśarīrairajarāmaratvam //
                <span class="ref">KDarp_5.45</span></p>
            
            
            </div>
         
         <div id="d1e9432">
            
            <h3>ṣaṣṭho vicāraḥ</h3>
            
            
            <p id="KDarp_6.1">
               jagatyeko bhadradvirada iva dānārdrasaraṇir yaśasvī niḥsvānāmahamabhimatāśāphalataruḥ <br />
               iti tyāgodagraṃ vahati kila darpaṃ manasi yas tadudbhūtaṃ sarvaṃ sukṛtamapahāya vrajati saḥ //
                <span class="ref">KDarp_6.1</span></p>
            
            
            <p id="KDarp_6.2">
               svargādisaṃbhogaphalābhilāṣāt pātrāya pūjāṃ pratipadyate yaḥ <br />
               dharmārthapaṇyakrayavikrayo 'sau kastena dānaprabhavo 'bhimānaḥ //
                <span class="ref">KDarp_6.2</span></p>
            
            
            <p id="KDarp_6.3">
               yadvidyādiguṇotkarṣaviśeṣaparitoṣitaiḥ <br />
               dīyate prītidhanayoḥ sa paṇyakrayavikrayaḥ //
                <span class="ref">KDarp_6.3</span></p>
            
            
            <p id="KDarp_6.4">
               lokaprasiddhisiddhyai yaḥ prayacchati guṇastavaiḥ <br />
               karoti vittayaśasoḥ sa tadā krayavikrayam //
                <span class="ref">KDarp_6.4</span></p>
            
            
            <p id="KDarp_6.5">
               avamānahataṃ yacca dattamaśraddhayā dhanam <br />
               ūṣare niṣphalaṃ bījaṃ kṣiptamakṣiptameva tat //
                <span class="ref">KDarp_6.5</span></p>
            
            
            <p id="KDarp_6.6">
               tyāgino 'nyasya saṃgharṣe kīrtyutkarṣajigīṣayā <br />
               dattaṃ kāraṇabhūtasya tasyaivānte phalapradam //
                <span class="ref">KDarp_6.6</span></p>
            
            
            <p id="KDarp_6.7">
               parārtiśamanaṃ vittam ajñātamanudīritam <br />
               aphalākāṅkṣayā yuktaṃ prayātyalpamanalpatām //
                <span class="ref">KDarp_6.7</span></p>
            
            
            <p id="KDarp_6.8">
               kurukṣetrādideśeṣu kāleṣvarkagrahādiṣu <br />
               ātmopakāramātreṇa pātre dānena kiṃ madaḥ //
                <span class="ref">KDarp_6.8</span></p>
            
            
            <p id="KDarp_6.9">
               deśakālakriyāpātrāṇy avicāryaiva kevalam <br />
               pareṣāmārtiśamanaṃ dayārdraṃ dānamucyate //
                <span class="ref">KDarp_6.9</span></p>
            
            
            <p id="KDarp_6.10">
               rakṣāyai saṃpadāṃ putrakalatrasukhasiddhaye <br />
               dīyate yatprayatnena lobhadānena tena kim //
                <span class="ref">KDarp_6.10</span></p>
            
            
            <p id="KDarp_6.11">
               vāde khalaiḥ khalīkṛtya vedhadrutaparīkṣayā <br />
               dīyate yaccirakliṣṭaṃ kaṣṭadānena tena kim //
                <span class="ref">KDarp_6.11</span></p>
            
            
            <p id="KDarp_6.12">
               tyaktvāśāgatasatpātraṃ pūrṇāyābhyarthya dīyate <br />
               yattaducchvāsasaṃtaptaṃ dagdhadānena tena kim //
                <span class="ref">KDarp_6.12</span></p>
            
            
            <p id="KDarp_6.13">
               anyadābhāṣitaṃ pūrvaṃ dattamanyattato 'lpakam <br />
               yatsadoṣamayogyaṃ vā kūṭadānena tena kim //
                <span class="ref">KDarp_6.13</span></p>
            
            
            <p id="KDarp_6.14">
               cirasevānurodhena lobhakṛcchrādanicchayā <br />
               aprasādena yaddattaṃ balādānena tena kim //
                <span class="ref">KDarp_6.14</span></p>
            
            
            <p id="KDarp_6.15">
               yatpuṣpadhūpatilakapratipattipradarśitam <br />
               dattamatyalpaniḥsāraṃ dambhadānena tena kim //
                <span class="ref">KDarp_6.15</span></p>
            
            
            <p id="KDarp_6.16">
               prabhūtabhārasaṃbhāraṃ rājacaurādiviplave <br />
               dattvā yadduṣṭamudghuṣṭaṃ śalyadānena tena kim //
                <span class="ref">KDarp_6.16</span></p>
            
            
            <p id="KDarp_6.17">
               anāsvādyamavikreyam anādeyamanīpsitam <br />
               dattaṃ nirupakāraṃ yad vandhyadānena tena kim //
                <span class="ref">KDarp_6.17</span></p>
            
            
            <p id="KDarp_6.18">
               ṛṇavaccirasaṃśodhyaṃ vacasā pratipāditam <br />
               yannityayācanadveṣaṃ yācyadānena tena kim //
                <span class="ref">KDarp_6.18</span></p>
            
            
            <p id="KDarp_6.19">
               ekasmai pūrṇamanyasmai kṛśaṃ tulyaguṇodaye <br />
               bhedādyadarpitaṃ rāgadveṣadānena tena kim //
                <span class="ref">KDarp_6.19</span></p>
            
            
            <p id="KDarp_6.20">
               ṛṇadaiḥ svajanaiḥ putrair labdhakṣāmapratigrahaḥ <br />
               nityamāyāsyate yena kalidānena tena kim //
                <span class="ref">KDarp_6.20</span></p>
            
            
            <p id="KDarp_6.21">
               na parasyārtiśanamaṃ nātmanaḥ puṇyakāraṇam <br />
               dattālpamūlyenāptaṃ yat svalpadānena tena kim //
                <span class="ref">KDarp_6.21</span></p>
            
            
            <p id="KDarp_6.22">
               durgraheṣu viruddheṣu daśāpāke 'tidāruṇe <br />
               dīyate doṣaśāntyai yad bhayadānena tena kim //
                <span class="ref">KDarp_6.22</span></p>
            
            
            <p id="KDarp_6.23">
               mumūrṣastyaktasarvāśaḥ śayanastho dadāti yat <br />
               mūrcchāsthānena manasā mohadānena tena kim //
                <span class="ref">KDarp_6.23</span></p>
            
            
            <p id="KDarp_6.24">
               dattaṃ priyaviyogograśokaśalyārtacetasā <br />
               yatpaścāttāpajananaṃ bāṣpadānena tena kim //
                <span class="ref">KDarp_6.24</span></p>
            
            
            <p id="KDarp_6.25">
               purohitāya gurave śāntisvastividhāyine <br />
               dīyate yatprasaṅgena bhṛtidānena tena kim //
                <span class="ref">KDarp_6.25</span></p>
            
            
            <p id="KDarp_6.26">
               yatsaṃtyaktaphalaspṛhaṃ yaducitaṃ sarvasvabhūtaṃ ca yan nānyāyena yadarjitaṃ paradhanasparśena śaptaṃ na yat <br />
               dattvā duḥkhaśataṃ na yatsvavacasā paścānna yadgaṇyate taddānaṃ dhanabījavāpanipuṇaḥ śeṣaḥ prakāraḥ kṛṣeḥ //
                <span class="ref">KDarp_6.26</span></p>
            
            
            <p id="KDarp_6.27">
               prāptuṃ svargavarāṅganāstanataṭasparśātiriktaṃ sukhaṃ datto merurapi prayāti tṛṇatāmātmopakārecchayā <br />
               āpannārtivilokane karuṇayā śraddhāsudhāpūritaṃ sattvotsāhasamanvitaṃ tṛṇamapi trailokyadānādhikam //
                <span class="ref">KDarp_6.27</span></p>
            
            
            <p id="KDarp_6.28">
               yudhiṣṭhirasya bhūbhartuḥ purā kanakavarṣiṇaḥ <br />
               aśvamedhe vidhānena vartamāne mahākratau //
                <span class="ref">KDarp_6.28</span></p>
            
            
            <p id="KDarp_6.29">
               sajjāsu rājabhojyāsu vividhāsvannapāliṣu <br />
               aniśaṃ ratnapātreṣu bhuñjāneṣu dvijanmasu //
                <span class="ref">KDarp_6.29</span></p>
            
            
            <p id="KDarp_6.30">
               vipreṣu pūryamāṇeṣu maṇikāñcanaśāsanaiḥ <br />
               ucchiṣṭabhūmiṃ nakulaḥ svabilātsamupāyayau //
                <span class="ref">KDarp_6.30</span></p>
            
            
            <p id="KDarp_6.31">
               dīptakāñcanavarṇena pārśvenaikena śobhitaḥ <br />
               apareṇāsuvarṇena vitīrṇajanakautukaḥ //
                <span class="ref">KDarp_6.31</span></p>
            
            
            <p id="KDarp_6.32">
               so 'bhyetya tūrṇamucchiṣṭa hemapātracyute 'mbhasi <br />
               luloṭha śapharotphālaparivartavivartanaiḥ //
                <span class="ref">KDarp_6.32</span></p>
            
            
            <p id="KDarp_6.33">
               suvarṇapārśvaṃ nakulaṃ dṛṣṭvā sarve kutūhalāt <br />
               majjantamucchiṣṭajale kṣitipāya nyavedayan //
                <span class="ref">KDarp_6.33</span></p>
            
            
            <p id="KDarp_6.34">
               prāptena bhūbhujā dṛṣṭvā dṛṣṭyā pṛṣṭa iveṣṭayā <br />
               so 'vadadvismayabhuvā suspaṣṭākṣarayā girā //
                <span class="ref">KDarp_6.34</span></p>
            
            
            <p id="KDarp_6.35">
               rājannasyātidānasya na paśyāmyucitaṃ phalam <br />
               asmātprabhūtasaṃbhārāt saktupātraṃ varaṃ param //
                <span class="ref">KDarp_6.35</span></p>
            
            
            <p id="KDarp_6.36">
               pravṛtte 'sminmahādāne mahataste mahīpate <br />
               vitte vṛtte ca citte ca śuddhiṃ ko vetti tattvataḥ //
                <span class="ref">KDarp_6.36</span></p>
            
            
            <p id="KDarp_6.37">
               saṃbhāro 'yaṃ bhuvanabhavanavyāptiparyāptabhogaḥ sarvāśāsu pratatajanatāpūraṇe 'tyantatucchaḥ <br />
               āpannārtipraśamanavidhau sattvaśuddhipradāne saṃnaddhānāmapi tṛṇakaṇaḥ kāñcanādritvameti //
                <span class="ref">KDarp_6.37</span></p>
            
            
            <p id="KDarp_6.38">
               śrūyatām yanmayā dṛṣṭaṃ bhūpate svayamadbhutam <br />
               udetyudīrite yasmin kāye romāñcakañcukaḥ //
                <span class="ref">KDarp_6.38</span></p>
            
            
            <p id="KDarp_6.39">
               śiloñchavṛttinā pūrvaṃ vipreṇa kṣetracāriṇā <br />
               upavāsakṛśenāptaṃ yavastokaṃ kalatriṇā //
                <span class="ref">KDarp_6.39</span></p>
            
            
            <p id="KDarp_6.40">
               saktupātre tataḥ siddhe kṛtadevapitṛkriyaḥ <br />
               jāyāputravibhāgena svaṃ bhāgaṃ bhoktumudyayau //
                <span class="ref">KDarp_6.40</span></p>
            
            
            <p id="KDarp_6.41">
               sa prāṇāhutitoyārthī dadarśātithimāgatam <br />
               kṣutkṣāmakukṣiṃ saṃkṣiptasarvāṅgaśithilākṛtim //
                <span class="ref">KDarp_6.41</span></p>
            
            
            <p id="KDarp_6.42">
               tasmai vihitasatkāraḥ saprasādena cetasā <br />
               śraddhāsudhāvasiktaṃ tat sa dadau nijabhojanam //
                <span class="ref">KDarp_6.42</span></p>
            
            
            <p id="KDarp_6.43">
               nigīrṇo 'tithinā tasminn akṣīṇakṣudvikāriṇā <br />
               tadbhāryāpyādaravatī tasmai svamaśanaṃ dadau //
                <span class="ref">KDarp_6.43</span></p>
            
            
            <p id="KDarp_6.44">
               tenāpyatṛptimālokya tatsūnuḥ śraddhayātithim <br />
               svabhojanena vidadhe saṃpūrṇāśananirvṛttam //
                <span class="ref">KDarp_6.44</span></p>
            
            
            <p id="KDarp_6.45">
               gate bhuktvātithau tasminn upavāsakṛśo dvijaḥ <br />
               sattvotsāhayutastasthau klānto 'pi niśi nirvyathaḥ //
                <span class="ref">KDarp_6.45</span></p>
            
            
            <p id="KDarp_6.46">
               athāhaṃ saktugandhena nirgataḥ kṣudhito bilāt <br />
               prāptastatparṇakuṭikām utsṛṣṭocchiṣṭavartinīm //
                <span class="ref">KDarp_6.46</span></p>
            
            
            <p id="KDarp_6.47">
               tatrācamanatoyena spṛṣṭamātrasya me nṛpa <br />
               pasya me dakṣiṇaṃ pārśvaṃ jataṃ hemamayacchavi //
                <span class="ref">KDarp_6.47</span></p>
            
            
            <p id="KDarp_6.48">
               tato 'haṃ vāmapārśvasya hemacchāyāptaye sadā <br />
               nirnidraścintayā yātaḥ kṛśatāmeva kevalam //
                <span class="ref">KDarp_6.48</span></p>
            
            
            <p id="KDarp_6.49">
               yadyatprāpnoti puruṣaḥ karmayogātsamīhitam <br />
               tattatsaṃpūraṇāyaiva yāti cintāvidheyatām //
                <span class="ref">KDarp_6.49</span></p>
            
            
            <p id="KDarp_6.50">
               adhunā vartamāne 'sminn aśvamedhe tava kratau <br />
               hemapārśvāśayāyāto viprocchiṣṭāmahīmaham //
                <span class="ref">KDarp_6.50</span></p>
            
            
            <p id="KDarp_6.51">
               ratnakāñcanapātrāmbusiktasya luṭhataściram <br />
               mama kāntilavo 'pyaṅge na kaścidiha dṛśyate //
                <span class="ref">KDarp_6.51</span></p>
            
            
            <p id="KDarp_6.52">
               sarvathā sattvaśuddhāya dānāyātilaghīyase <br />
               namo mahāphalāyaiva na bhogāṅgaprasaṅgine //
                <span class="ref">KDarp_6.52</span></p>
            
            
            <p id="KDarp_6.53">
               ityuktvā nakule yāte tattatheti yudhiṣṭhiraḥ <br />
               vicintya saṃtatocchvāsaḥ kṣaṇaṃ stimitatāṃ yayau //
                <span class="ref">KDarp_6.53</span></p>
            
            
            <p id="KDarp_6.54">
               tasmātsuvarṇāmbararatnabhūmidānairna darpaḥ puruṣeṇa kāryaḥ <br />
               bhavatyudāraṃ karuṇārdrasattvaṃ dānaṃ sadā kasyacideva puṇyaiḥ //
                <span class="ref">KDarp_6.54</span></p>
            
            </div>
         
         <div id="d1e10463">
            
            <h3>saptamo vicāraḥ</h3>
            
            
            <p id="KDarp_7.1">
               tapaḥ sadā rāgadhanābhimānamohaprahāṇāya satāmabhīṣṭam <br />
               tenaiva darpo yadi kiṃ vṛthaiva tyakto nikāyaḥ kṣapitaśca kāyaḥ //
                <span class="ref">KDarp_7.1</span></p>
            
            
            <p id="KDarp_7.2">
               sarvātmanā śuddhadhiyā vidheyaḥ saṃsāradoṣapraśamāya yatnaḥ <br />
               kopopataptaṃ dhanarāgadigdhaṃ karoti tīvraṃ na tapaḥ praśāntim //
                <span class="ref">KDarp_7.2</span></p>
            
            
            <p id="KDarp_7.3">
               cittaṃ viraktaṃ yadi kiṃ tapobhiś cittaṃ sarāgaṃ yadi kiṃ tapobhiḥ <br />
               cittaṃ prasannaṃ yadi kiṃ tapobhiś cittaṃ sakopaṃ yadi kiṃ tapobhiḥ //
                <span class="ref">KDarp_7.3</span></p>
            
            
            <p id="KDarp_7.4">
               kopena śāpaśpuritādharāṇāṃ kāmena kampasphuritādharāṇām <br />
               svedāmbhasā tulyasamudbhavena nistejasāṃ kiṃ tapasā munīnām //
                <span class="ref">KDarp_7.4</span></p>
            
            
            <p id="KDarp_7.5">
               bhāryāpyahalyā kila gautamasya kruddhasya śāpena śilā babhūva <br />
               nīto vasiṣṭhena ruṣābhiśaptaś caṇḍālatāṃ bhūmipatistraśaṅkuḥ //
                <span class="ref">KDarp_7.5</span></p>
            
            
            <p id="KDarp_7.6">
               bhūmagnamūrtirvararatnalobhād vipāṭayantīṃ nayane sukanyām <br />
               tatpāṇisaṃsparśasukhādareṇa sehe nikāraṃ cyavanaḥ sarāgaḥ //
                <span class="ref">KDarp_7.6</span></p>
            
            
            <p id="KDarp_7.7">
               pāṇḍuḥ priyākaṇṭhavilambibāhur yayau stananyastatanuryadastam <br />
               dagdhaḥ parīkṣitphaṇiphūtkṛtairyat tapasvikopasya vijṛmbhitaṃ tat //
                <span class="ref">KDarp_7.7</span></p>
            
            
            <p id="KDarp_7.8">
               visārasaṃsāratarorna yena niḥśeṣamunmūlitameva mūlam <br />
               śāpopatāpaprabhuṇā pareṣāṃ kiṃ tena mithyātapasā munīnām //
                <span class="ref">KDarp_7.8</span></p>
            
            
            <p id="KDarp_7.9">
               na rājasevārajasā viluptaṃ na bhūmividyādivivādataptam <br />
               na dambhadīkṣākuhakākulaṃ yat kalyāṇamittraṃ vimalaṃ vrataṃ tat //
                <span class="ref">KDarp_7.9</span></p>
            
            
            <p id="KDarp_7.10">
               sasaṃcayaṃ guptakalatraputraṃ punargṛhītavyavāharabhāram <br />
               dambhābhimānodbhavakaṣṭabhūtaṃ mithyāvrataṃ jīvitavṛttyupāyaḥ //
                <span class="ref">KDarp_7.10</span></p>
            
            
            <p id="KDarp_7.11">
               sarāgarogaṃ bahulapramohaṃ sarogasaṃbhāramakharvagarvam <br />
               pradveṣadoṣoṣṇamameyamāyaṃ saṃsāracihnaṃ vratametadagryam //
                <span class="ref">KDarp_7.11</span></p>
            
            
            <p id="KDarp_7.12">
               jaṭākṣasūtrājinayogapaṭṭakanyādṛḍhagranthinipīḍyamānam <br />
               vivekahīnaṃ virataprakāśaṃ vrataṃ bṛhadbandhanamāmananti //
                <span class="ref">KDarp_7.12</span></p>
            
            
            <p id="KDarp_7.13">
               sarāgakāṣāyakaṣāyacittaṃ śīlāṃśukatyāgadigambaraṃ vā <br />
               laulyodbhavadbhasmabharaprahāsaṃ vrataṃ na veṣodbhaṭatulyavṛttam //
                <span class="ref">KDarp_7.13</span></p>
            
            
            <p id="KDarp_7.14">
               niḥsaṅgayogaṃ dhanabhogasaṅgaṃ vilambikaṅkālakapālamālam <br />
               kopākulaṃ sparśavivarjanīyaṃ bhāravrataṃ tatkathayanti pāpam //
                <span class="ref">KDarp_7.14</span></p>
            
            
            <p id="KDarp_7.15">
               bālastapasvī kimato 'sti hāsyaṃ yuvā vanaiṣī kimato 'styayogyam <br />
               vṛddha sarāgaḥ kimato 'sti nindyaṃ mūrkhaḥ pramātā kimato 'sti śocyam //
                <span class="ref">KDarp_7.15</span></p>
            
            
            <p id="KDarp_7.16">
               kṣamā śamaḥ śāsanamindriyāṇāṃ manaḥ prasiktaṃ karuṇāmṛtena <br />
               tapo 'rhametatsajane vane vā kāyasya saṃśoṣaṇamanyadāhuḥ //
                <span class="ref">KDarp_7.16</span></p>
            
            
            <p id="KDarp_7.17">
               himācale śyāmaladevadāruvane purā nirjharacāruhāsye <br />
               tapasyatāṃ śoṣajuṣāṃ munīnāṃ kālo yayau varṣasahasrasaṃkhyaḥ //
                <span class="ref">KDarp_7.17</span></p>
            
            
            <p id="KDarp_7.18">
               tataḥ kadācidbhagavānbhavārtihārī vihārāya nabhaḥpathena <br />
               samaṃ bhavānyā vṛṣabhādhirūḍhaḥ samāyayau śītamayūkhamauliḥ //
                <span class="ref">KDarp_7.18</span></p>
            
            
            <p id="KDarp_7.19">
               tasyoditānāṃ vadanaprabhāṇāṃ dīrghīkṛtānekaśaśiprabhāṇām <br />
               vilāsahāsyena nabho babhūva vibhaktisaṃsaktasitottarīyam //
                <span class="ref">KDarp_7.19</span></p>
            
            
            <p id="KDarp_7.20">
               devī vilokyātha tapaḥprayatnatīvraprayāsaprakaṭāsthiśeṣān <br />
               munīnkṛpāveśaviṣaṇṇacittā śaśāṅkalekhābharaṇaṃ babhāṣe //
                <span class="ref">KDarp_7.20</span></p>
            
            
            <p id="KDarp_7.21">
               deva tvadārādhananiścalānāṃ saṃtyaktasarvāgrahanigrahāṇām <br />
               tapa kriyāśoṣitavigrahāṇāṃ nādyāpi muktiḥ kimaho munīnām //
                <span class="ref">KDarp_7.21</span></p>
            
            
            <p id="KDarp_7.22">
               kasmādamī varṣasahasralagnakleśāvalagnāstanuśoṣamagnāḥ <br />
               bhavatpadaṃ nityasukhāya naiva nirāmayaṃ tanmunayaḥ prayānti //
                <span class="ref">KDarp_7.22</span></p>
            
            
            <p id="KDarp_7.23">
               pṛthuḥ prasādaḥ prathamāgateṣu nirādaratvaṃ cirasaṃśriteṣu <br />
               svācchandyalīlāvipulāvalepād eṣu svabhāvaḥ sulabhaḥ prabhūṇām //
                <span class="ref">KDarp_7.23</span></p>
            
            
            <p id="KDarp_7.24">
               iti priyāyāḥ praṇayopapannam ākarṇya vākyaṃ giriśo 'bravīttām <br />
               kurvanviṣaśyāmalakaṇṭhakāntiṃ dantaprabhābhiḥ pratibhāvihīnam //
                <span class="ref">KDarp_7.24</span></p>
            
            
            <p id="KDarp_7.25">
               devi tvayoktam dayayā munīnāṃ bhaktānurodhāducitaṃ mamaitat <br />
               eṣāṃ bhavollaṅganavighnabhūtau śāntiṃ gatau kiṃ tu na kāmakopau //
                <span class="ref">KDarp_7.25</span></p>
            
            
            <p id="KDarp_7.26">
               vanapraveśairniyamairaśeṣaiḥ kriyāviśeṣaiḥ kṛtakāyaśoṣaiḥ <br />
               na nirvikāraṃ padamāpnuvanti kopena kāmena ca kṛṣyamāṇāḥ //
                <span class="ref">KDarp_7.26</span></p>
            
            
            <p id="KDarp_7.27">
               pratyakṣameṣāṃ manaso vikāraṃ saṃdarśayāmyeṣa niṣaktamantaḥ <br />
               tīvravrataiḥ śuṣyati kāya eva na vāsanālīnaghanapramohaḥ //
                <span class="ref">KDarp_7.27</span></p>
            
            
            <p id="KDarp_7.28">
               saṃtyaktabhogāḥ spṛhayā vimuktāḥ snehe 'pyarāgāḥ sujane 'pyasaṅgāḥ <br />
               bhajantyavikleśatapaḥprasaktā yuktāḥ prakāmaṃ padamavyayaṃ tat //
                <span class="ref">KDarp_7.28</span></p>
            
            
            <p id="KDarp_7.29">
               uktveti śaṃbhurvṛṣabhātsalīlaṃ girerivāgrādavatīrya bhūmim <br />
               kṣaṇādabhūdadbhutarūparāśir nagnavrataḥ kāntisudhāvadātaḥ //
                <span class="ref">KDarp_7.29</span></p>
            
            
            <p id="KDarp_7.30">
               tasyāmarādhīśakirīṭaratnaśoṇaprabhārdrāviva pādapadmau <br />
               pracakraturvidrumabālavallīnavaprarohādbhutagarvamurvyām //
                <span class="ref">KDarp_7.30</span></p>
            
            
            <p id="KDarp_7.31">
               suspaṣṭajānu pracitoruśobhi nābhihradāvartavibhaktamadhyam <br />
               tattasya rūpaṃ pravilambibāhoḥ pīnāṃsamāsīnmukhapūrṇacandram //
                <span class="ref">KDarp_7.31</span></p>
            
            
            <p id="KDarp_7.32">
               ananyalāvaṇyasudhābdhimadhyasnātairivāṅgaiḥ sphaṭikāvadātaiḥ <br />
               cakre daśāśāḥ sa pṛthuprakāśā digambaratvādiva jātahāsāḥ //
                <span class="ref">KDarp_7.32</span></p>
            
            
            <p id="KDarp_7.33*">
               pāṇisthitaśyāmamayūrapicchacchāyācchaṭāvicchurito 'sya kaṇṭhaḥ /<br />
               rarāja līnāntarakālakūṭamiṣāgninevārpitadhūmalekhaḥ //
                <span class="ref">KDarp_7.33*</span></p>
            
            
            <p id="KDarp_7.34">
               sa locanābhyāṃ pṛthupakṣmalābhyām āraktaparyantamanoharābhyām <br />
               vyadhādivānaṅganavāṅgasaṅge digaṅganānāmanurāgadīkṣām //
                <span class="ref">KDarp_7.34</span></p>
            
            
            <p id="KDarp_7.35">
               dṛṣṭvā trilokīkalitābhilāṣaṃ vapuḥ smarārerjanitasmaraṃ tat <br />
               pūrvāpakārasmṛtijātalajjaṃ cakṣuḥ kṣaṇaṃ kvāpi yayau tṛtīyam //
                <span class="ref">KDarp_7.35</span></p>
            
            
            <p id="KDarp_7.36">
               babhau sa kāntaḥ kuṭilāsitena skandhaspṛśā kuntalasaṃcayena <br />
               anveṣṭumiṣṭāṃ mukuṭendulekhāṃ niśāgaṇeneva samāgatena //
                <span class="ref">KDarp_7.36</span></p>
            
            
            <p id="KDarp_7.37">
               latāvadhūpallavapāṇimuktaiḥ smitāvadātairvibabhau ca puṣpaiḥ <br />
               rūpāntare nihnutajahnukanyāphenāvaśeṣairiva kīrṇakeśaḥ //
                <span class="ref">KDarp_7.37</span></p>
            
            
            <p id="KDarp_7.38">
               tenānyarūpeṇa kṛtā navaiva kāntiścakāśe nijarūpaguptyai <br />
               jūṭādivendurmṛditaḥ karābhyāṃ sarvāṅgamabhyaṅgapade niyuktaḥ //
                <span class="ref">KDarp_7.38</span></p>
            
            
            <p id="KDarp_7.39">
               rūpaṃ virūpīkṛtamanmathasya tattasya kāntyā kamanīyamāsīt <br />
               lajjāpahārādvanadevatānāṃ savismayo yena navābhilāṣaḥ //
                <span class="ref">KDarp_7.39</span></p>
            
            
            <p id="KDarp_7.40">
               vivāsasastasya sasaṅgamaṅge lajjāvatīnāṃ spṛhayaiva petuḥ <br />
               netrāṇi vidyādharasundarīṇāṃ līlāravindārdhatiraskṛtāni //
                <span class="ref">KDarp_7.40</span></p>
            
            
            <p id="KDarp_7.41">
               nabhaḥsthitānāṃ tridaśāṅganānāṃ tadgātrasaundaryavaśīkṛtānām <br />
               prakampaśiñjānavibhūṣaṇānāṃ netrotsavo 'bhūdgativighnabhūtaḥ //
                <span class="ref">KDarp_7.41</span></p>
            
            
            <p id="KDarp_7.42">
               susiddhakanyāñjalipallavāgravimuktanīlotpalapuṣpakuñjam <br />
               aṅge jagallocanavargamasya saundaryasaṃsaktamivābabhāse //
                <span class="ref">KDarp_7.42</span></p>
            
            
            <p id="KDarp_7.43">
               taddarśane kautukaniścalānāṃ karṇāvataṃsīkṛtalocanānām <br />
               mṛgāṅganānāmapi saspṛhābhūn nitāntamantaḥkaraṇapravṛttiḥ //
                <span class="ref">KDarp_7.43</span></p>
            
            
            <p id="KDarp_7.44">
               tasya praveśe vadanādhivāsalobhabhramadbhṛṅgagaṇāñcitānām <br />
               abhūtsajṛmbhaśvasanākulānāṃ muhurlatānāṃ kusumeṣu kampaḥ //
                <span class="ref">KDarp_7.44</span></p>
            
            
            <p id="KDarp_7.45">
               śanaiḥ śanairāśramasaṃnikarṣaṃ taṃ yauvanaṃ mūrtamivāpatantam <br />
               vilokya kāntaṃ munikāminīnāṃ manaḥ praharṣocchalitaṃ babhūva //
                <span class="ref">KDarp_7.45</span></p>
            
            
            <p id="KDarp_7.46*">
               tāsāṃ tadālokananirnimeṣā dṛṣṭiḥ paraṃ karṇapathapraviṣṭā /<br />
               utsṛṣṭalajjāvipulābhilāṣādasūcayanmugdhamṛgīvilāsam //
                <span class="ref">KDarp_7.46*</span></p>
            
            
            <p id="KDarp_7.47">
               tāsāṃ tadarcārabhasotthitānāṃ srastāṃśukotkampighanastanīnām <br />
               navena kāmena khalīkṛtānāṃ jṛmbhābhavo 'bhūdbhujayorvilāsaḥ //
                <span class="ref">KDarp_7.47</span></p>
            
            
            <p id="KDarp_7.48">
               tāsāṃ babhau romalatā mukhendubhītā tamaḥśrīḥ stanarakṣiteva <br />
               rāgāgnidhūmaprasarāgryalekhā tanīyasī nābhivinirgateva //
                <span class="ref">KDarp_7.48</span></p>
            
            
            <p id="KDarp_7.49">
               tasyādhare cumbanalālaseva kaṇṭhe haṭhāliṅganasaspṛheva <br />
               hṛdi stananyāsasamutsukeva papāta dṛṣṭiḥ sahasaiva tāsām //
                <span class="ref">KDarp_7.49</span></p>
            
            
            <p id="KDarp_7.50">
               bhṛṅgasvanairāhitahuṃkṛtābhiḥ puṣpyatprasūnaiḥ prasṛtasmitābhiḥ <br />
               vātāñcitaiḥ pallavapaṇibhistā nivāryamāṇā iva mañjarībhiḥ //
                <span class="ref">KDarp_7.50</span></p>
            
            
            <p id="KDarp_7.51">
               saṃtarjyamānā iva homadhūmalekhāvalībhrūbhramaṇena digbhiḥ <br />
               tasyāntike śīladukūlamuktisajjā vilajjāḥ prasabhaṃ babhūvuḥ //
                <span class="ref">KDarp_7.51</span></p>
            
            
            <p id="KDarp_7.52">
               niḥśvāsinīnāṃ smarabāṇapuṅkhapakṣāntavātairiva kampitānām <br />
               tāsāṃ vilokyaiva manovikāraṃ bhrūbhaṅgabhīmā muniparṣadāsīt //
                <span class="ref">KDarp_7.52</span></p>
            
            
            <p id="KDarp_7.53">
               kopotkaṭavyāghravidīryamāṇakṣamāmṛgīraktaciteva teṣām <br />
               āsannadoṣāgamavāsarāntasaṃdhyānibhābhūtsahasaiva dṛṣṭiḥ //
                <span class="ref">KDarp_7.53</span></p>
            
            
            <p id="KDarp_7.54">
               daṣṭādharāḥ kampavidhūrṇamānāḥ svedārdradehā viṣamaṃ śvasantaḥ <br />
               te bhejire rāgasamudgaterṣyāḥ kopākulāḥ kāmukavṛttameva //
                <span class="ref">KDarp_7.54</span></p>
            
            
            <p id="KDarp_7.55">
               antarjvalatkopakṛśānudhūmasaṃkāśakṛṣṇājinabaddhakakṣaḥ <br />
               tridaṇḍamudyamya javena kaścid abhyādravannagnatanuṃ vṛṣāṅkam //
                <span class="ref">KDarp_7.55</span></p>
            
            
            <p id="KDarp_7.56">
               bṛsīṃ samutkṣipya sakampabāhuś cikṣepa kaścitkṣamayā vihīnaḥ <br />
               yenāsanātkṣmāvirahādivāśu mohe nirālambatanuḥ papāta //
                <span class="ref">KDarp_7.56</span></p>
            
            
            <p id="KDarp_7.57">
               kamaṇḍaluṃ kaścidakāṇḍacaṇḍasaṃrambhapiṇḍīkṛtakopatulyam <br />
               ādāya mohena pinākapāṇeḥ puraḥ prahārābhimukho babhūva //
                <span class="ref">KDarp_7.57</span></p>
            
            
            <p id="KDarp_7.58">
               teṣāmamarṣādbhṛśamakṣamāṇāṃ soḍhuṃ nikāraṃ kṣaṇamakṣamāṇām <br />
               prāpuḥ prayātāḥ kṣitimakṣamālā bhrūbhaṅgatāṃ tasya tapovanasya //
                <span class="ref">KDarp_7.58</span></p>
            
            
            <p id="KDarp_7.59">
               tatsaṃbhramādāśramamañjarīṇāṃ kampākulānāṃ kusumāntarotthaiḥ <br />
               āsītpramohapratimo 'ndhakāraḥ śāpākṣarāmairbhramarairbhramadbhiḥ //
                <span class="ref">KDarp_7.59</span></p>
            
            
            <p id="KDarp_7.60">
               te prāpurīrṣyāpadamandhakāri vaktraṃ śaśāṅkopamamīkṣamāṇāḥ <br />
               kaṇṭhasthalālokanakālakūṭasaṃpūritākṣā iva mohamūrcchām //
                <span class="ref">KDarp_7.60</span></p>
            
            
            <p id="KDarp_7.61">
               te taṃ smitaprasphuritādharāgram udagralāvaṇyaviśeṣatarṣāḥ <br />
               patnīvikārogranikāramūcuḥ kaṇṭhāntaraśvāsavikīrṇavarṇāḥ //
                <span class="ref">KDarp_7.61</span></p>
            
            
            <p id="KDarp_7.62">
               ko 'yaṃ vijātirviguṇaḥ kalāvān nagno vṛṣāṅkaḥ praviśatyalajjaḥ <br />
               pradūṣitā yena maharṣijuṣṭā gaṅgeva śuddhā lalanāvalīyam //
                <span class="ref">KDarp_7.62</span></p>
            
            
            <p id="KDarp_7.63">
               anena saṃsūcayatā nigūḍharūpeṇa darpādakulīnabhāvam <br />
               nītā pavitratvamiyaṃ munīnāṃ kāpālikeneva vanāntabhūmiḥ //
                <span class="ref">KDarp_7.63</span></p>
            
            
            <p id="KDarp_7.64">
               aho batāsya pratibhā prasahya satīsamāliṅganasaspṛhasya <br />
               kenāpi kāmatkuhakakrameṇa kāntaṃ kṛtaṃ rūpamanena nūnam //
                <span class="ref">KDarp_7.64</span></p>
            
            
            <p id="KDarp_7.65">
               uktveti tasmai sasṛjuḥ sakopās te daṇḍapāṣāṇabṛsīśatāni <br />
               dveṣāvṛtākṣṇāmavivekajanmā mohaḥ pramāde gurutāmupaiti //
                <span class="ref">KDarp_7.65</span></p>
            
            
            <p id="KDarp_7.66">
               dūre bhavatyatha śanaiḥ śiśirāṃśumaulau teṣaṃ prakopavipulānalatāpitānām <br />
               taddarśanānusaraṇaprasṛtasya yatnaḥ patnījanasya sutarāṃ vinivartane 'bhūt //
                <span class="ref">KDarp_7.66</span></p>
            
            
            <p id="KDarp_7.67">
               atha sa bhagavānbhargaḥ svargāpagāpṛthunirjharaprasṛtahasitastasmādeśātkrameṇa tirohitaḥ <br />
               praśamavimalaṃ vyoma vyāpya priyāmavadatsmayasmitasitamukhīṃ dṛṣṭaṃ devi tvayā municeṣṭitam //
                <span class="ref">KDarp_7.67</span></p>
            
            
            <p id="KDarp_7.68">
               bhasmasmeraśarīratā pṛthujaṭābandhaḥ śiromuṇḍanaṃ kuṇḍī daṇḍakamaṇḍalupraṇayitā carmākṣasūtragrahaḥ <br />
               kāṣāyavyasanaṃ nirambararuciḥ kaṅkālamālādhṛtiḥ kāmakrodhavaśādviśeṣaruciraṃ sarvaṃ vṛthaiva vratam //
                <span class="ref">KDarp_7.68</span></p>
            
            
            <p id="KDarp_7.69">
               darpotkopātparaṇitajaṭāsūtrabandhacca mohād antaḥsīdatsarasaviṣayāsvādasaṃvādasaṅgāt <br />
               āśāpāśavyasananicayādvāsanālīnadoṣān naiṣāṃ muktirbhavati tapasā kāyasaṃśoṣaṇena //
                <span class="ref">KDarp_7.69</span></p>
            
            
            <p id="KDarp_7.70">
               ityuktaṃ tripurāriṇā girisutā śrutvā yathārthaṃ vaco niścitya vratamapraśāntamanasāṃ mithyaiva kāyakṣayam <br />
               saṃsāroparamāya moharajasaḥ śāntyai munīnāṃ paraṃ rāgadveṣavimuktaye ca dayayā cakre harasyārthanām //
                <span class="ref">KDarp_7.70</span></p>
            
            
            <p id="KDarp_7.71">
               devyārthito 'tha bhagavānkṛpayā smarāris teṣāmanugrahamayena vilokanena <br />
               cakre smitasnapitadigvadano munīnāṃ līnasya moharajasaḥ sahasaiva śāntim //
                <span class="ref">KDarp_7.71</span></p>
            
            
            <p id="KDarp_7.72">
               tapoviśeṣairniśitaprayatnais tasmānna kāryaḥ pṛthumohadarpaḥ <br />
               dveṣeṇa rāgeṇa mohadayena tapaḥ kṣayaṃ yāti saha smayena //
                <span class="ref">KDarp_7.72</span></p>
            
            
            <p id="KDarp_7.73">
               praśānto 'ntastṛṣṇāviṣamaparitāpaḥ śamajalair aśeṣaḥ saṃtoṣāmṛtavisarapānena vapuṣaḥ <br />
               asaṅgaḥ saṃbhogaḥ kamaladalakīlālatulyā bhavāraṇye puṃsāṃ parahitamudāraṃ khalu tapaḥ //
                <span class="ref">KDarp_7.73</span></p>
            </div>
         
         </div>
   </body>
</html>