<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Kedārabhaṭṭa: Vṛttaratnākara with Sulhaṇa's commentary Sukavihṛdayānandinī (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Kedārabhaṭṭa: Vṛttaratnākara with Sulhaṇa's commentary Sukavihṛdayānandinī</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_kedArabhaTTa-vRttaratnAkara-comm.xml">sa_kedArabhaTTa-vRttaratnAkara-comm.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Dhaval Patel</p>
      <p class="noindent"><b>Contribution: </b>Dhaval Patel</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>a manuscript from Patan.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/5_poetry/1_chandas/kvrtrsuu.htm">kvrtrsuu.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Kedarabhatta: Vrttaratnakara, with Sulhana's Sukavihrdayanandini (comm.)
            <br />Based on a manuscript from Patan.
            <br />
            <br />Input by Dhaval Patel
            <br />
            <br />BOLD for mula text and catch-words in comm.
            <br />
            <br />METRICS:
            <br />^ = short
            <br />_ = long
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         
         
         
         
         
         
         <p>Kedārabhaṭṭa: Vṛttaratnākara, with Sulhaṇa's Sukavihṛdayānandinī</p>
         
         
         
         <p>prathamo 'dhyāyaḥ</p>
         
         
         <p>namaḥ sarasvatyai /
            
            <p>
               saśrīkaṃ prabhayā yutaṃ rucirayā prodbhāsitaṃ gaṅgayā<br />
               nānāvaktravirājitaṃ śaśikalāpīḍocchrayā 'laṅkṛtam /<br />
               āryopetamupasthitākhilagaṇasrakpūjitaṃ sarvadā<br />
               chaṃdaḥśāstramiveśvarasya jayati trailokyavaṃdyaṃ vapuḥ // 1
               </p>
            
            <p>
               kṛṣṇātreyasya gotre samajani purā dākṣiṇātyāgraṇīryo<br />
               velādityābhidhānaḥ sukavirabhavadbhāsvarastasya sūnuḥ /<br />
               tatputraḥ sulhaṇākhyaḥ sulalitapadāṃ vṛttaratnākarākhya-<br />
               chaṃdovṛttiṃ sa cakre sukavihṛdayānaṃdanīnāmadheyām // 2
               </p>
         </p>
         
         
         <p>śāstrāraṃbhe śāstrakāra iṣṭādhikṛtadevatānamaskārapūrvakaśāstrasaṃbaṃdhaprayojanaṃ
            ślokatrayeṇāha /
            <span class="bold">sukhasaṃtānasiddhyarthaṃ natvā brahmācyutārcitam /</span><br />
            <span class="bold">gaurīvināyakopetaṃ śaṃkaraṃ lokaśaṃkaram // KVrk_1.1 //</span><br />
            <span class="bold">vedārthaśaivaśāstrajñaḥ pavyeko 'bhūddvijottamaḥ /</span><br />
            <span class="bold">tasya putro 'sti kedāraḥ śivapādārcane rataḥ // KVrk_1.2 //</span><br />
            <span class="bold">tenedaṃ kriyate chando lakṣalakṣaṇasaṃyutam /</span><br />
            <span class="bold">vṛttaratnākaraṃ nāma bālānāṃ sukhabuddhaye // KVrk_1.3 //</span></p>
         
         
         <p>vedānāmarthā vedārthāḥ / śivo devatā yeṣāṃ tāni śaivāni śāstrāṇi / vedārthāśca śaivaśāstrāṇi
            ca tāni jānātīti sa tathoktaḥ ya <span class="bold">pavyeko</span> nāma <span class="bold">dvijottamo 'bhūttasya</span> pavyekasya <span class="bold">kedāra</span>nāmā śivacaraṇārādhanaparaḥ putro 'sti / <span class="bold">tena</span> kedāreṇedaṃ vakṣyamāṇalakṣaṇaṃ <span class="bold">chandaḥ</span> <span class="bold">kriyate</span> / <span class="bold">lakṣya</span>mudāharaṇaṃ <span class="bold">lakṣaṇaṃ</span> niyatākṣaramātrāgaṇaracanā tābhyāṃ <span class="bold">saṃyutaṃ</span> <span class="bold">lakṣalakṣaṇasaṃyutam </span>/ kiṃ nāma / <span class="bold">vṛttaratnākaraṃ</span> <span class="bold">nāma</span> / vṛttāni śrīprabhṛtīni tānyeva ratnāni teṣāmākara utpattisthānam / kimarthaṃ / <span class="bold">sukhasiddhaye</span> / sukhena siddhiḥ sukhasiddhistasyai sukhasiddhaye / keṣām / <span class="bold">bālānāṃ</span> mandabuddhīnām / kiṃkṛtvā / <span class="bold">natvā</span> / kam / <span class="bold">śaṃkaraṃ</span> mahādevam / kathaṃbhūtam / <span class="bold">lokaśaṃkaraṃ</span> lokānāṃ śaṃ sukhaṃ karotīti lokaśaṃkarastam / punaḥ kathaṃbhūtam / <span class="bold">brahmācyutārcitaṃ</span> viraṃcinārāyaṇapūjitam / punaḥ kathaṃbhūtaṃ / <span class="bold">gaurīvināyakopetaṃ</span> gaurī ca vināyakaśca gaurīvināyakau tābhyāṃ upetaṃ saṃyutam / kimartham / <span class="bold">sukhasaṃtānasiddhyartham </span>/ sukhaṃ paraṃ brahmānandātmakaṃ saṃtānaḥ putrapautrādi tayoḥ siddhiḥ prāptistadarthaṃ
            sukhasaṃtānasiddhyartham / <span class="bold">natvā</span> praṇamyeti saṃbaṃdhaḥ / tribhirviśeṣakam || 1-3 ||</p>
         
         
         <p>chandaḥśabdena kimucyate ityāha /
            <span class="bold">piṅgalādibhirācāryairyaduktaṃ laukikaṃ dvidhā /</span><br />
            <span class="bold">mātrāvarṇavibhedena chandastadiha kathyate // KVrk_1.4 //</span></p>
         
         
         <p><span class="bold">tadi</span>daṃ śāstre <span class="bold">chandaḥ</span> <span class="bold">kathyate</span> / <span class="bold">yatpiṃgalādibhirācāryaiḥ</span> chandaḥśāstraprayoktṛbhi<span class="bold">rukta</span>mabhihitam / <span class="bold">laukikaṃ</span> loke bhavaṃ na vaidikaṃ / kāvyādiṣu tasyānupayogāt / <span class="bold">dvidhā</span> dviprakāram / kathamityāśaṃkāyāṃ <span class="bold">mātrāvarṇavibhedene</span>tyāha / mātrābhedena āryādi varṇabhedena śrīprabhṛti vṛttabhedeneti || 4 ||</p>
         
         
         <p>atha granthasaṃkhyāmāha /
            <span class="bold">ṣaḍadhyāyanibaddhasya chandaso 'sya parisphuṭam /</span><br />
            <span class="bold">pramāṇamapi vijñeyaṃ ṣaṭtriṃśadadhikaṃ śatam // KVrk_1.5 //</span></p>
         
         
         <p>adhīyanta i<span class="bold">tyadhyāyā</span>ste ca vakṣyamāṇalakṣaṇāḥ saṃjñābhidhānamātrāvṛttasamavṛttārdhasamavṛttaviṣamavṛttaṣaṭpratyayalakṣaṇāḥ
            <span class="bold">ṣaḍe</span>va ṣaḍbhi<span class="bold">rnibaddhasya</span> chandaḥśāstrasya <span class="bold">pramāṇaṃ</span> saṃkhyā <span class="bold">ṣaṭtriṃśadadhikaṃ śataṃ vijñeyam </span>|| 5 ||</p>
         
         
         <p>atha gaṇanāmāha /
            <span class="bold">myarastajabhnagairlāntairebhirdaśabhirakṣaraiḥ /</span><br />
            <span class="bold">samastaṃ vāṅmayaṃ vyāptaṃ trailokyamiva viṣṇunā // KVrk_1.6 //</span></p>
         
         
         <p>&amp;#8216;<span class="bold">‘gala'; iti prathamākṣaragrahaṇamātreṇa gurulaghuśabdayorgrahaṇami</span>'tyāmnāyaḥ / <span class="bold">ebhi</span>rmayarasatajabhanalagai<span class="bold">rdaśabhirakṣaraiḥ</span> / <span class="bold">samasta</span>mapi śabdabrahma <span class="bold">vyāptam </span>/ kimiva / <span class="bold">trailokyamiva</span> / kena / bhavagatā nārāyaṇena || 6 ||</p>
         
         
         <p>eteṣāṃ pratyekaṃ lakṣaṇamāha /
            <span class="bold">sarvagurmo mukhāntarlau yarāvaṃtagalau satau /</span><br />
            <span class="bold">gmadhyādyau jbhau trilo no 'ṣṭau bhavantyatra gaṇāstrikāḥ // KVrk_1.7 //</span></p>
         
         
         <p>asmin chandaḥśāstre sarve guravo yasyāsau <span class="bold">sarvagurmo</span> magaṇo yathā ( _ _ _ ) / <span class="bold">mukhāntarlau yarau</span> mukhamādi aṃtarmadhyaṃ ādau madhye laghū yayostau mukhāntarlau yagaṇaragaṇau ( ^
            _ _, _ ^ _) / <span class="bold">aṃtagalau satau</span> / aṃte avasāne gurulaghū yayostau sagaṇatagaṇau yathā ( ^ ^ _, _ _ ^) / <span class="bold">gmadhyādyau jbhau</span> / guru madhye ādau yayostau jagaṇabhagaṇau yathā ( ^ _ ^, _ ^ ^) / <span class="bold">trilo naḥ</span> / trilaghurnagaṇo yathā ( ^ ^ ^ ) / ete mayarasatajabhanā<span class="bold"> 'ṣṭau gaṇā bhavanti</span> varṇavṛttagaṇā bhavantītyarthaḥ / mātrāgaṇānāṃ vakṣyamāṇasūtre vidhānāt / caturgurvādīnāmapi
            gaṇādisaṃjñā mā bhūdityāśaṃkya niyamannāha / <span class="bold">trikā</span> iti trayaḥ parimāṇaṃ yeṣāṃ te trikā iti || 7 ||</p>
         
         
         <p>atha mātrāgaṇānāha /
            <span class="bold">jñeyāḥ sarvāntamadhyādiguravo 'tra catuḥkalāḥ /</span><br />
            <span class="bold">gaṇāścaturlaghūpetāḥ paṃcāryādiṣu saṃsthitāḥ // KVrk_1.8 //</span></p>
         
         
         <p><span class="bold">āryā</span>prabhṛtiṣu mātrāvṛtteṣu <span class="bold">catuḥkalā</span> <span class="bold">pañca gaṇā</span> jñātavyāḥ / katham / <span class="bold">sarvādimadhyāṃtaguravaḥ</span> sarve ca te ādiśca madhyaṃ ca antaśca sarvādimadhyāṃtāsteṣu guravo yeṣāṃ te sarvādimadhyāntaguravaḥ
            / <span class="bold">caturbhirlaghubhirupetāḥ</span> sahitā veditavyāḥ || 8 ||</p>
         
         
         <p>gurulaghuparijñānārthamāha /
            <span class="bold">sānusvāro visargānto dīrgho yuktaparaśca yaḥ /</span>
            <span class="bold">vā pādāntastvasau gvakro jñeyo 'nyo mātṛko lṛjuḥ // KVrk_1.9 // iti /
               </span>
            sahānusvāreṇa vartata iti <span class="bold">sānusvāraḥ</span> / <span class="bold">visargāntaḥ</span> savisargaḥ / <span class="bold">dīrgho</span> dvimātraḥ / <span class="bold">yuktaparaḥ</span> saṃyogaparo <span class="bold">yo</span> bhavati / <span class="bold">cakārādvyaṃjanāṃto 'pi gṛhyate</span> / parimitākṣaramātro gaṇāracito vakṣyamāṇalakṣaṇo vṛttasya caturthāṃśaḥ <span class="bold">pāda</span>stasyā<span class="bold">nte</span> vartamāno laghurapi vibhāṣayā guruḥ syāt / sa ca kavisamayavyavahārāt dvitīyacaturthayoreva
            pādayorante veditavyaḥ / yathā /</p>
         
         
         <p>prāyaḥ samāsannaparābhavānāṃ dhiyo viparyastatamā bhavanti /
            asaṃbhave hemamayasya jantostathā 'pi rāmo lulubhe mṛgāya // iti /</p>
         
         
         <p>tathā ca /
            &amp;#8216;śriyaḥ patiḥ śrīmati śāsituṃ jagajjagannivāso vasudevasadmani'; ityādi dṛṣṭavyam
            /
            sa ca prastāre <span class="bold">vakraḥ</span> sthāpya laghulakṣaṇamāha / <span class="bold">jñeyo 'nyo mātṛko lṛjuḥ</span> / anusvarādirahito anyo mātṛko ekamātro varṇo laghurbhavati / sa ca prastāre ṛjuḥ
            saralaḥ || 9 ||</p>
         
         
         <p>yuktaparāśca ya ityanena prāpte gurutve apavādamāha /
            <span class="bold">padādāviha varṇasya saṃyogaḥ kramasaṃjñikaḥ /</span><br />
            <span class="bold">puraḥsthitena tena syāllaghutā 'pi kvacidguroḥ // KVrk_1.10 //</span></p>
         
         
         <p>vibhaktyaṃtaṃ <span class="bold">padaṃ</span> tasya padasyādau vartamāno yo <span class="bold">varṇa</span>stasya <span class="bold">saṃyogaḥ</span> / sa iha śāstre <span class="bold">kramasaṃjño</span> jñeyaḥ / <span class="bold">tena</span> krameṇa purovartinā prākpadāṃte vartamānasya prāpta<span class="bold">guru</span>bhāva<span class="bold">syāpi</span> <span class="bold">laghutā</span> syāt / <span class="bold">kvacilla</span>kṣānurodhena / nanu ka eṣaḥ <span class="bold">kramo</span> nāma <span class="bold">saṃyoga</span> ucyate / pūrvācāryāṇāṃ piṃgalanāgaprabhṛtīnāṃ kālidāsādīnāṃ ca kavīnāṃ samayaḥ parigṛhītaḥ
            / saṃyogaḥ kramasaṃyogaḥ || 10 ||</p>
         
         
         <p>tatra <span class="bold">grasaṃyogena yathā</span> / idamasyodāharaṇam /
            <span class="bold">taruṇaṃ sarṣapaśākaṃ navaudanaṃ picchalāni ca dadhīni /</span><br />
            <span class="bold">alpavyayena suṃdari grāmyajano miṣṭamaśnāti // KVrk_1.11 //</span></p>
         
         
         <p><span class="bold">hrasaṃyogena yathā /
               </span></p>
         
         
         <p>
            tava hriyāpahriyā mama hrīrabhūt śaśigṛhe 'pi hṛtaṃ na dhṛtā tataḥ /<br />
            vahalabhrāmarameṣakatāmasam mama priye kva sa yeṣyati tatpunaḥ //
            </p>
         
         
         <p>iti</p>
         
         
         <p>
            nidravyo hriyameti hrīparigataḥ prabhraśyate tejasaḥ<br />
            nistejaḥ paribhūyate paribhavānnirvedamāgacchati /<br />
            nirviṇṇaḥ śucameti śokavivaśo buddhyāḥ paribhraśyate<br />
            nirbuddhiḥ kṣayametyaho nidhanatā sarvāpadāmāspadam //
            </p>
         
         
         <p>mamaiva te hṛte / yathā /
            snehādgehādbhujagatanayālokakautūhalena sthūlottuṃgastanabharalasanmadhyabhaṃgānapekṣāḥ
            /
            paurā nāryastaralanayanānandamutpādayantyo dhāvanti sma drutamapahriyaḥ sraṃsamānottarīyāḥ
            // iti /
            bodhapradīpe 'pi yathā /
            
            <p>
               yajñairyeṣāṃ pratipadamiyaṃ maṇḍitā bhūtadhātrī<br />
               nirjityaitadbhuvanavalayaṃ yaiḥ pradattaṃ dvijebhyaḥ /<br />
               te 'pyetasmin gurubhavahṛde budbudastambhalīlaṃ<br />
               dhṛtvā dhṛtvā sapadi vilayaṃ bhūbhujaḥ saṃprayātāḥ //
               </p>
         </p>
         
         
         <p>śiśupālavadhe yathā /
            prāptanābhihṛdamajjanamāśu prasthitaṃ nivasanagrahaṇāya / iti /</p>
         
         
         <p class="bold">bhrasaṃyogena yathā /</p>
         
         <p>
            śaśimukhi bhramaro 'yaṃ padmabuddhyā '; 'nanaṃ te /<br />
            samabhilaṣati pātuṃ tyaktavallīprasūnaḥ //
            </p>
         
         
         <p>tathā ca /
            bhramati bhramaramārīkānane vipramukte / ityādi /
            
            <p>
               varatarukusumeṣu vyomagaṃgāmbujeṣu tridaśakarikaṭeṣu svarvadhūkuṃtaleṣu /<br />
               sthitaśayitavibuddhaprītikaste bhramo 'yaṃ bhramasi bhramara yena tvaṃ mudhā ketakeṣu
               //
               </p>
         </p>
         
         
         <p><span class="bold">padādāviti kim / anyatra mā bhūt /
               </span>
            <span class="bold">grasaṃyogena yathā /
               </span>asamagravilokanena kiṃ te dayitaṃ paśya varoru nirviśaṃkā /
            na hi jātu kuśāgrapītamambhaḥ sucireṇāpi karotyapetatṛṣṇam // iti</p>
         
         
         <p class="bold">hrasaṃyogena yathā /</p>
         
         <p>&amp;#8216;ājahratustaccaraṇau pṛthivyāmi'ti /
            tathā ca /
            pradyotasya priyaduhitaraṃ vatsarājo 'tra jahre /</p>
         
         
         <p class="bold">bhrasaṃyogena yathā /</p>
         
         <p>kundāvadātairbhavato yaśobhiḥ śubhrīkṛtaṃ kiṃ paramāravīra /
            adyāpi yadbibhrati kālimānamarātinārīvadanotpalāni // ityādi /</p>
         
         
         <p><span class="bold">kvaciditi kim / sarvatra mā bhūt /
               </span></p>
         
         
         <p class="bold">grasaṃyogena yathā /</p>
         
         <p>
            &amp;#8216;mahī pādaghātādvrajati sahasā saṃśayapadam /<br />
            padaṃ viṣṇorbhrāmyadbhujaparigharugṇagrahaṇami'ti //
            </p>
         
         
         <p class="bold">bhrasaṃyogena yathā /</p>
         
         <p>&amp;#8216;tatra bhramatyeva mudhā ṣaḍaṃdhriri'ti /</p>
         
         
         <p><span class="bold">kecitpādādāviti manyante / tadasaṃgatam /</span> <span class="bold">sūtrodāharaṇayorghaṭanābhāvāt </span>/
            tathāpi /
            taruṇaṃ sarṣapaśākaṃ navodanaṃ picchalāni dadhīni /
            alpavyayena suṃdari grāmyajano miṣṭamaśnāti / ityudāharaṇamāryayā pradarśitam / āryāyāṃ
            pādavyavasthā nāsti / pūrvārdhottarārdhagrahaṇāt pūrvārdhottarārdhamityāryālakṣaṇaṃ
            kurvāṇo granthakāra evaṃ jñāpayati / tāvadāryāyāṃ pādavyavasthā nāsti paiṃgalīyasūtrapāṭhācca
            / svarā 'rdhañcāryārdhamiti / <span class="bold">tasmātpadādāviti pāṭhaḥ</span> / śreyānityalamiti prasaṃgena || 11 ||</p>
         
         
         <p>atha saṃjñāmāha /
            <span class="bold">abdhibhūtarasādīnāṃ jñeyāḥ saṃjñāstu lokataḥ /</span><br />
            <span class="bold">jñeyaḥ pādaḥ caturthāṃśo yatirvicchedasaṃjñitā // KVrk_1.12 //</span></p>
         
         
         <p>tadyathā / catvāro 'bdhivedāḥ / pañca śarendriyāṇi / ṣaṭcartavaḥ / sapta svararṣayaḥ
            / aṣṭau vasavaḥ / nava naṃdarandhrāṇi / daśa diśāḥ / ekādaśa rudrāḥ / dvādaśādityāḥ
            / trayodaśa viśvedevāḥ / caturdaśa bhuvanāni / pañcadaśa tithaya ityādi /</p>
         
         
         <p>pādalakṣaṇamāha /
            <span class="bold">jñeyo pādaḥ caturthāṃśo</span> / vakṣyamāṇalakṣaṇasya vṛttasya caturthāṃśo bhāgaḥ pādasaṃjño bhavet /</p>
         
         
         <p>atha yatimāha /
            <span class="bold">yatirvicchedasaṃjñitā</span> / yatirvirāmādirācāryapāraṃparyāgatā saṃjñeyamadhyātpadacchinnākṣareṣu kartavyā /
            abdhyādi śabdāddhi sāṃkāḥ kṛtvā yatirityanena saha saṃbadhyante / ityayamarthaḥ śiṣyanti
            /
            tatrāhurācāryāḥ /
            
            <p class="bold">
               "yatiḥ sarvatra pādānte ślokārdhe tu viśeṣataḥ /<br />
               samudrādipadānte ca vyaktāvyaktavibhaktike //
               </p>
            
            <p>
               <span class="bold">kvacittu padamadhye 'pi samudrādau yatirbhavet /</span><br />
               <span class="bold">yadi pūrvāparau bhāgau na syātāmekavarṇakau //</span>
               </p>
         </p>
         
         
         <p>
            <span class="bold">pūrvāṃtavatsvaraḥ saṃdhau kvacideva parādivat /</span><br />
            <span class="bold">dṛṣṭavyo yaticintāyāṃ yadyādeśaḥ parādivat //</span>
            </p>
         
         
         <p><span class="bold">[nityaṃ prākpadasaṃbaddhāścādayaḥ prākpadāntavat</span> /
            <span class="bold">pareṇa nityasaṃbaddhāḥ prādayaśca parādivat"] //</span></p>
         
         
         <p><span class="bold">yatiḥ sarvatra pādānte /
               </span>yathā /
            śriyaḥ śreyakapolau tu sampūrṇendusamaprabhau
            pratibimbaṃ hareryatra kastūrī maṇḍanāyate / ityādinetvevaṃ yathā /
            namastasmai mahādevāya śaśikhaṇḍadhāriṇe / iti /</p>
         
         
         <p class="bold">ślokārdhe tu viśeṣataḥ /</p>
         
         <p>
            yathā /<br />
            rājasevāṃ vinā 'smākaṃ guṇo niṣphalatāmagāt /<br />
            aṃtaḥpurapurandhrīṇāṃ anarghyāmiva maṇḍanam // iti //
            </p>
         
         
         <p>agādityaṃtyavyañjanasyāṃtaḥpureṇetyakāreṇa saha saṃdhirna bhavati /
            samāse 'pi na tvevaṃ yathā /
            surāsuraśiroratnasphuraccaraṇamañjarī-
            piṃjarīkṛtapādābjadvandvaṃ vandāmahe śivamiti /</p>
         
         
         <p><span class="bold">samudrādipadānte ca vyaktāvyaktavibhaktike</span> /
            vyaktavibhaktike prakaṭavibhaktike / avyaktavibhaktike samāsāntavibhaktike / tayorudāharaṇaṃ
            yathā /
            &amp;#8216;yakṣaścakre janakatanayāsnānapuṇyodakeṣu'; iti /
            vyaktāvyaktavibhaktika iti yatiḥ sarvatra pādānta ityanena saha saṃbadhyate / vastrīkṛtajagatkālaṃ
            kaṇṭhekālaṃ namāmyaham /
            mahākālaṃ kalāśeṣaṃ śaśilekhāśikhāmaṇim //</p>
         
         
         <p>
            api ca /<br />
            namastuṃgaśiraścumbicandracāmaracārave /<br />
            trailokyanagarīraṃbhamūlastambhāya śambhave //
            </p>
         
         
         <p class="bold">kvacittu padamadhye 'pi samudrādau yatirbhavet /</p>
         
         <p class="bold">yadi pūrvāparau bhāgau na syātāmekavarṇakau //</p>
         
         <p>yathā /
            &amp;#8216;paryāptaṃ taptacāmīkarakaṭakataṭe śliṣṭaśītetarāśā'viti /
            <span class="bold">samudrādāviti kim /</span> padamadhyayatirpadānte mā bhūt / yathā /
            &amp;#8216;praṇamata bhavabaṃdhakleśanāśāya nārāyaṇacaraṇasarojadvandvamānaṃ dahetu'riti
            //</p>
         
         
         <p><span class="bold">pūrvottarabhāgayorekākṣaratve tu padamadhye yatirduṣyati /</span> yathā /
            &amp;#8216;etasyāṃ gaṇḍatalamamalaṃ gāhave candrakakṣāmiti /
            &amp;#8216;etāsāṃ rājati sumanasāṃ dāmakaṇṭhāvalambī'ti /
            &amp;#8216;saṃtāpaṃ me janayati nitambo 'yamindīvarākṣyā'; iti /</p>
         
         
         <p class="bold">pūrvāntavatsvaraḥ saṃdhau kvacideva parādivat /</p>
         
         <p>asyārthaḥ / yo yaṃ pūrvaparayorekadeśaḥ svarasaṃdhau vidhīyate sa kvacitpūrvāntavadbhavati
            kvacitparasyādivat /
            pūrvāntavadyathā /
            syādasthāne 'pagatayamunāsaṃgame vā 'bhirāmā / tathā /
            jambhārātībhakumbhodbhavamiva dadhataḥ sāndrasindūrareṇum iti /
            parādivadbhāvo yathā / mamaiva vyāyoge /
            ye svārātividāritāsyasahasaivābhūdvibhinnaṃ raṇe
            vāmāṃgaṃ kalakiṃkaṇīphalakavannistṛṃśavaddakṣiṇam /
            ekaṃ ghātanipātadattamitaradghātapratīkārakṛd-
            dhanyaḥ paśyati yudhyamānamiti sasvāṃgaṃ vimānasthitaḥ // ityādi /</p>
         
         
         <p><span class="bold">yadyādeśaḥ parādivad /
               </span>yathā /
            &amp;#8216;saptarṣihastāvacitāvaśeṣaṇye 'dho
            vivasvāni'ti /
            ādiśabdāt &amp;#8216;vitataghanatuṣāraḥ kṣodaśubhrāṃśuvartma svavirale'tyādi /</p>
         
         
         <p><span class="bold">nityaṃ prākpadasaṃbaddhāścādayaḥ prākpadāntavat</span> /
            tebhyaḥ pūrvā yatirna kartavyetyarthaḥ / yathā /
            &amp;#8216;svāduḥsvacchaṃdasalilamidaṃ prītaye kasya na syādi'ti /</p>
         
         
         <p><span class="bold">pareṇa nityasaṃbaddhāḥ prādayaśca parādivat /
               </span>tebhyaḥ parā yatirna kartavyetyarthaḥ / yathā /
            &amp;#8216;duḥkhaṃ me prakṣipati hṛdaye duḥsahastadviyogaḥ'; ityādi sarvamūhyam || 12
            ||</p>
         
         
         
         <p class="bold">yuksamaṃ viṣamaṃ cāyuksthānaṃ sadbhirnigadyate // KVrk_1.13(1) //</p>
         
         
         <p>prathamatṛtīyādikaṃ sthānaṃ <span class="bold">ayuk viṣamaṃ</span> dvitīyacaturthādikaṃ sthānaṃ <span class="bold">yuksamami</span>ti /</p>
         
         
         <p>atha vṛttabhedānāha /
            <span class="bold">samamardhasamaṃ vṛttaṃ viṣamaṃ ca tathā param // KVrk_1.13(2) //</span></p>
         
         
         <p>chandasi vartata iti / <span class="bold">vṛttaṃ</span> vakṣyamāṇalakṣaṇaṃ tridhā bhavati / <span class="bold">samamardhasamaṃ viṣamaṃ</span> <span class="bold">ce</span>ti / tatra samaṃ sarvāvayavatvātsamam śrīprabhṛti ardhasamamupacitrādi viṣamaṃ padacaturūrdhādi
            /</p>
         
         
         <p>eteṣāṃ pratyekaṃ lakṣaṇamāha /
            <span class="bold">aṅdhrayo yasya catvārastulyalakṣaṇalakṣitāḥ /</span><br />
            <span class="bold">tacchaṃdaśāstratattvajñāḥ samaṃ vṛttaṃ pracakṣyate // KVrk_1.14 //</span></p>
         
         
         <p><span class="bold">yasya</span> vṛttasya <span class="bold">catvāro</span> 'pi pādāḥ samalakṣaṇabhājo bhavanti / ta<span class="bold">dvṛttaṃ</span> <span class="bold">samaṃ</span> chandovidbhirācakṣyate /</p>
         
         
         <p>athārdhasamamāha /
            
            <p class="bold">
               prathamāṅdhrisamo yasya tṛtīyaścaraṇo bhavet /<br />
               dvitīyasturyavadvṛttaṃ tadardhasamamucyate // KVrk_1.15 //
               </p>
         </p>
         
         
         <p><span class="bold">yasya</span> vṛttasya prathamatṛtīyapādau tulyalakṣaṇau bhavataḥ / dvitīyacaturthau ca / ta<span class="bold">dvṛttaṃ</span> <span class="bold">ardhasama</span>mucyate /</p>
         
         
         <p>viṣamalakṣaṇamāha /
            <span class="bold">yasya pādacatuṣke 'pi lakṣma bhinnaṃ parasparam /</span><br />
            <span class="bold">tadāhurviṣamaṃ vṛttaṃ chandaḥśāstraviśāradāḥ // KVrk_1.16 //</span></p>
         
         
         <p>yasya vṛttasya caturṣvapi pādeṣu bhinnamanyādṛśaṃ parasparaṃ lakṣaṇaṃ bhavati <span class="bold">tadviṣama</span>mityāhurācāryāḥ /</p>
         
         
         <p>atha vṛttānāṃ pādaṃ niyamannāha /
            <span class="bold">ārabhyaikākṣarāt pādād ekaikākṣaravardhitaiḥ /</span><br />
            <span class="bold">pṛthak chando bhavet pādair yāvat ṣaḍviṃśatiṃ gatam // KVrk_1.17 //</span></p>
         
         
         <p><span class="bold">ekākṣarātpādādekaikākṣaravṛddhyā</span> pādaiḥ <span class="bold">chandaḥ</span> syāt / kiṃ <span class="bold">yāvadgataṃ</span> <span class="bold">ṣaṭviṃśatya</span>kṣaramutkṛtiṃ yāvat /</p>
         
         
         <p class="bold">tadūrdhvaṃ caṇḍavṛṣṭyādidaṇḍakāḥ parikīrtitāḥ // KVrk_1.18(1) //</p>
         
         
         <p>ṣaḍviṃśatyākṣarotkṛtijāterūrdhvaṃ <span class="bold">caṇḍavṛṣṭi</span>prabhṛtayo <span class="bold">daṇḍakāḥ</span> bhavanti / śeṣamiti prakaraṇam / tacca śāstrāntarebhyo 'vagantavyam / granthagauravabhayātkedāreṇātra
            noktam /</p>
         
         
         <p class="bold">śeṣaṃ gāthāstribhiḥ ṣaḍbhiścaraṇaiścopalakṣitāḥ // KVrk_1.18(2) //</p>
         
         
         <p>śeṣaṃ jātiprakaraṇānantaraṃ tripadyaḥ ṣaṭpadyo <span class="bold">gāthāḥ</span> syuḥ /</p>
         
         
         <p>atha chandasāṃ jātīrāha /
            <span class="bold">uktātyuktā tathā madhyā pratiṣṭhā 'nyā supūrvikā /</span><br />
            <span class="bold">gāyatryuṣṇiganuṣṭup ca bṛhatī paṃktireva ca // KVrk_1.19 //</span><br />
            <span class="bold">triṣṭup ca jagatī caiva tathā 'tijagatī matā /</span><br />
            <span class="bold">śarkarī sātipūrvā syādaṣṭyatyaṣṭī tataḥ smṛteḥ // KVrk_1.20 //</span><br />
            <span class="bold">dhṛtiścātidhṛtiścaiva kṛtiḥ prakṛtirākṛtiḥ /</span><br />
            <span class="bold">vikṛtiḥ saṅkṛtiścaiva tathābhikṛtirutkṛtiḥ // KVrk_1.21 //</span><br />
            <span class="bold">ityuktā chaṃdasāṃ saṃjñāḥ kramaśo vacmi sāmpratam /</span><br />
            <span class="bold">lakṣaṇaṃ sarvavṛttānāṃ mātrāvṛttānupūrvakam // KVrk_1.22 //</span></p>
         
         
         <p>ekākṣarā <span class="bold">uktā</span> / dvyakṣarā <span class="bold">atyuktā</span> / tryakṣarā <span class="bold">madhyā</span> / caturakṣarā <span class="bold">pratiṣṭhā</span> / paṃcākṣarā <span class="bold">supratiṣṭhā</span> / ṣaḍakṣarā <span class="bold">gāyatrī</span> / saptākṣarā <span class="bold">uṣṇik </span>/ aṣṭākṣarā <span class="bold">anuṣṭup </span>/ navākṣarā <span class="bold">bṛhatī</span> / daśākṣarā <span class="bold">paṃktiḥ</span> / ekādaśākṣarā <span class="bold">triṣṭup </span>/ dvādaśākṣarā <span class="bold">jagatī</span> / trayodaśākṣarā<span class="bold"> 'tijagatī</span> / caturdaśākṣarā <span class="bold">śarkarī</span> / paṃcadaśākṣarā <span class="bold">atiśarkarī</span> / ṣoḍaśākṣarā <span class="bold">aṣṭiḥ</span> / saptadaśākṣarā <span class="bold">atyaṣṭiḥ</span> / aṣṭādaśākṣarā <span class="bold">dhṛtiḥ</span> / ekonaviṃśatyakṣarā <span class="bold">atidhṛtiḥ</span> / viṃśatyakṣarā <span class="bold">kṛtiḥ</span> / ekaviṃśatyakṣarā <span class="bold">prakṛtiḥ</span> / dvāviṃśatyakṣarā <span class="bold">ākṛtiḥ</span> / trayoviṃśatyakṣarā <span class="bold">vikṛtiḥ</span> / caturviṃśatyakṣarā <span class="bold">saṃkṛtiḥ</span> / paṃcaviṃśatyakṣarā <span class="bold">abhikṛtiḥ</span> / ṣaḍviṃśatyakṣarā <span class="bold">utkṛtiḥ</span> / iti chaṃdasāṃ saṃjñā uktāḥ /
            adhunā sarveṣāṃ vṛttānāṃ lakṣaṇamabhidhāsyāmi / lakṣyate jñāyate aneneti <span class="bold">lakṣaṇam </span>/ paraṃ <span class="bold">mātrāvṛttānupūrvakam </span>/ mātrāvṛttānyāryāprabhṛtīni prathamamuktvetyarthaḥ || 19-22 ||</p>
         
         
         <p><span class="bold">iti sulhaṇaviracitāyāṃ sukavihṛdayānaṃdinyāṃ vṛttaratnākarachaṃdovṛttau prathamo 'dhyāyaḥ</span> //</p>
         
         
         
         <p>dvitiyo 'dhyāyaḥ
            mātrāvṛttādhyāyaḥ</p>
         
         
         <p>[āryā-prakaraṇam (2.1-7)]</p>
         
         
         <p>mātrāvṛttādhyāyo dvitīyaḥ prārabhyate /
            mātrāvṛttānupūrvakamityuktatvāt /
            <span class="bold">lakṣmaitatsapta gaṇā gopetā bhavati neha viṣame jaḥ /</span><br />
            <span class="bold">ṣaṣṭho 'yaṃ ca nalaghu vā prathame 'rdhe niyatamāryāyāḥ // KVrk_2.1 //</span>
            
            <p class="bold">
               ṣaṣṭhe dvitīyalātparake nle mukhalācca sayatipadaniyamaḥ /<br />
               carame 'rdhe paṃcamake tasmādiha bhavati ṣaṣṭho laḥ // KVrk_2.2 //
               </p>
         </p>
         
         
         <p>[2.1] <span class="bold">āryāyā</span> <span class="bold">etallakṣma</span> lakṣaṇam / <span class="bold">sapta</span> catuṣkalā <span class="bold">gaṇā</span> guruṇā <span class="bold">upetā</span> yuktā bhavanti / sāmānyenābhidhāya viśeṣamāha / <span class="bold">bhavati neha viṣame jaḥ</span> iti / iha āryālakṣaṇe viṣame sthāne prathamatṛtīyādau jo jagaṇo na bhavati / <span class="bold">ṣaṣṭhaścāyaṃ</span> jagaṇo bhavati / <span class="bold">nalaghu</span> <span class="bold">vā</span> / nagaṇayukto laghu vā bhavati / <span class="bold">niyataṃ</span> niścita<span class="bold">māryāyāḥ</span> / <span class="bold">prathame 'rdhe</span> ādye dale iti / <span class="bold">carame 'rdhe</span> dvitīye 'rdhe <span class="bold">ṣaṣṭho la</span>ghureveti niyamaḥ /</p>
         
         
         <p>[2.2] evamubhayorapyardhayorlakṣaṇamabhidhāya padaniyamamāha / <span class="bold">ṣaṣṭhe dvitīyalādi</span>ti / ṣaṣṭhe gaṇe sarvalaghau dvitīyāllaghvakṣarādārabhya padaṃ bhavati / saptamaścetsarvalaghugaṇo
            bhavati tadā prathamākṣarādārabhya padaṃ <span class="bold">carame 'rdhe</span> <span class="bold">paṃcamake</span> dvitīye 'rdhe paṃcame sarvalaghau gaṇe tasmātpūrvoktāt / prathamākṣarāllaghvakṣarādārabhya
            padaniyamo bhavati / iti / atrārdhagrahaṇātpādavyavasthā nāstīti etacca prathamādhyāya
            eva padādāviti sūtre prapaṃcitamasti /
            
            <p>
               krameṇodāharaṇaṃ yathā /<br />
               vaṃdārudevavṛndairahamahamikayā sadaiva yā vaṃdyā /<br />
               svargāpavargadātrīṃ tāmāryāṃ saṃtataṃ naumi //
               </p>
         </p>
         
         
         <p>
            ityudāharaṇaṃ yathā /<br />
            yasyāṃganāmuvedyā kokilanādaśca malayagiripavanaḥ /<br />
            ekaikamastrakṛtyaṃ karoti sa jayati manojanmā || 1-2 ||
            </p>
         
         
         <p class="bold">triṣvaṃśakeṣu pādo dalayorādyeṣu dṛśyate yasyāḥ /</p>
         
         <p class="bold">pathyeti nāma tasyāśchandovidbhiḥ samākhyātam // KVrk_2.3 //</p>
         
         
         <p><span class="bold">yasyā</span> āryāyā <span class="bold">ādyeṣu</span> <span class="bold">triṣu</span> gaṇeṣu <span class="bold">pādo</span> virāmo bhavati / sā <span class="bold">pathyā nāma</span> / yathā /
            
            <p>
               ujjhitanepathyālakamujjhitatilakāṃjanaṃ yadeṇākṣyāḥ /<br />
               tasyāḥ smarāmi virahaprārambhe vadanamapi ramyam || 3 ||
               </p>
         </p>
         
         
         <p class="bold">saṃlaṃghya gaṇatrayamādimaṃ sakalayordvayorbhavati pādaḥ /</p>
         
         <p class="bold">yasyāstaṃ piṃgalanāgo vipulāmiti samākhyāti // KVrk_2.4 //</p>
         
         
         <p><span class="bold">yasyā</span> āryāyā ādya<span class="bold">gaṇatraya</span>mabhilaṃghya <span class="bold">dvayo</span>rapyardhayoḥ <span class="bold">pādo</span> virāmo yatirbhavati / sā <span class="bold">vipulā</span> nāma yathā /
            
            <p>
               mama khalu na yāti nayanayugamacalanirmeṣapiśyatastṛptim /<br />
               trastamṛgaśiśudṛśastanvaṃgyā jaghanasthalīṃ vipulām //
               </p>
         </p>
         
         
         <p class="bold">sāmānyena vidhānametadādyaṃtobhayabhedapūrvakatvāttridhā bhavati /</p>
         
         <p><span class="bold">tatrādivipulā</span> yathā /
            
            <p>
               pramadānāṃ jayati kaṭākṣo 'yaṃ niśi sphuratsmaraśarābhaḥ /<br />
               hṛdayasthitānurāgaprakaṭanapaṭutāṃ dadhātsvairaṃ //
               </p>
         </p>
         
         
         <p><span class="bold">antyavipulā</span> yathā /
            
            <p>
               prītiṃ kasya na janayati prakurvatī keśabaṃdhanaṃ nārī /<br />
               darśitabhujamūlālaṃkārasubhūtārdranakhapaṃktiḥ //
               </p>
         </p>
         
         
         <p><span class="bold">ubhayavipulo</span>dāharaṇaṃ pūrvamevodāhṛtamiti || 4 ||</p>
         
         
         <p class="bold">ubhayārdhayorjakārau dvitīyaturyau gamadhyagau yasyāḥ /</p>
         
         <p class="bold">capaleti nāma tasyāḥ prakīrtitā nāgarājena // KVrk_2.5 //</p>
         
         
         <p><span class="bold">yasyā</span> āryāyā <span class="bold">ubhayorardhayordvitīyaturyau</span> dvitīyacaturthau gurvormadhyagau gamadhyagau gamadhyagāviti / vadatā sūtrakṛtā gaṇaniyama
            uktaḥ / tathā hi <span class="bold">prathamo gaṇo 'ntagurureva tṛtīyo gaṇo dvigurureva paṃcamaścādigurureveti niścayaḥ</span> / śeṣaṃ yathā proktam / sā āryā <span class="bold">capalā nāma</span> yathā /
            
            <p>
               capalākṣi maunamudrāṃ tyajeti saṃbhāṣitā mayā sutanuḥ /<br />
               saṃjātaromaharṣā babhūvātyutsukā tanvī || 5 ||
               </p>
         </p>
         
         
         <p class="bold">ādyaṃ dalaṃ samastaṃ bhajellakṣma capalāgataṃ yasyāḥ /</p>
         
         <p class="bold">śeṣe pūrvajalakṣmā mukhacapalā soditā muninā // KVrk_2.6 //</p>
         
         
         <p><span class="bold">yasyā</span> āryāyā <span class="bold">ādyaṃ</span> <span class="bold">dala</span>mardhaṃ <span class="bold">samasta</span>mapi <span class="bold">capalā</span>yā lakṣaṇaṃ <span class="bold">bhajet </span>/ <span class="bold">śeṣe</span> uttarārdhe pūrvoktalakṣaṇā <span class="bold">sā mukhacapalā</span> nāma / yathā /
            
            <p>
               yasyātsirācitāṃgī (?) laghustanī piṃgalākṣiyugalā ca /<br />
               mukhacapalā puruṣākṛtiratidīrghakṛśā parityājyā || 6 ||
               </p>
         </p>
         
         
         <p class="bold">prākpratipāditamardhe prathame prathametare tu capalāyāḥ /</p>
         
         <p><span class="bold">lakṣmāśrayeta soktā viśuddhadhībhirjaghanacapalā // KVrk_2.7 //</span></p>
         
         
         
         <p>yā āryā <span class="bold">prathame 'rdhe</span> <span class="bold">prākpratipāditaṃ</span> pūrvamuktaṃ <span class="bold">lakṣaṇamāśrayet prathametare</span> tu uttarārdhe tu <span class="bold">capalāyā</span> lakṣaṇaṃ <span class="bold">sā</span> <span class="bold">jaghanacapalā</span> <span class="bold">uktā</span> <span class="bold">viśuddhadhībhi</span>rnirmalabuddhibhiḥ / yathā /</p>
         
         
         <p>
            kuṃcitalocanayugalaṃ samadanamadamodasuṃdarālam /<br />
            surataṃ smarāmi tasyā mṛgīdṛśoḥ jaghanacapalāyāḥ || 7 ||
            </p>
         
         
         <p>// āryāprakaraṇam //</p>
         
         
         
         
         <p>[gīti-prakaraṇam (2.8-11)]</p>
         
         
         <p class="bold">āryāprathamadaloktaṃ yadi kathamapi lakṣaṇaṃ bhavedubhayoḥ /</p>
         
         <p class="bold">dalayoḥ kṛtayatiśobhāṃ tāṃ gītiṃ gītivānbhujaṅgeśaḥ // KVrk_2.8 //</p>
         
         
         <p><span class="bold">āryā</span>yāḥ prathame 'rdhe yaduktaṃ lakṣaṇaṃ tadyadi dvayorapyardhayorbhavati tāṃ <span class="bold">gīti</span>miti <span class="bold">gītavān </span>uktavān <span class="bold">bhujaṃgeśaḥ</span> piṃgalanāgaḥ / yathā /
            
            <p>
               romāṃcaṃ janayaṃtī sukhayaṃtī netrayoryugaṃ yūnām /<br />
               sadyo manāṃsi madayati gītiḥ strīṇāṃ madena mattānām || 8 ||
               </p>
         </p>
         
         
         
         <p>
            <span class="bold">āryādvitīyake 'ṃśe yadgaditaṃ lakṣaṇaṃ tatsyāt /</span><br />
            <span class="bold">yadyubhayorapi dalayorupagītiṃ tāṃ munirbrūte // KVrk_2.9 //</span>
            </p>
         
         
         <p><span class="bold">āryādvitīye</span> 'rdhe <span class="bold">yallakṣaṇa</span>muktaṃ <span class="bold">tadyadi</span> dvayorapyardhayorbhavati <span class="bold">tāmupagīti</span>miti piṃgalanāgo <span class="bold">munirbrūte</span> / yathā /
            
            <p>
               śāradacaṃdrodyote pāyaṃpāyaṃ madhu svairam /<br />
               paurastrībhirabhīṣṭā kriyate sotkaṇṭhamupagītiḥ || 9 ||
               </p>
         </p>
         
         
         <p class="bold">āryāśakaladvitayaṃ vyatyayaracitaṃ bhavedyasyāḥ /</p>
         
         <p class="bold">sodgītiḥ kila gaditā tadvadyatyaṃśabhedasaṃyuktā // KVrk_2.10 //</p>
         
         
         <p><span class="bold">yasyā</span> āryāyā uttarārdhalakṣaṇaṃ pūrvārdhe bhavati pūrvārdhalakṣaṇamuttarārdhe sā <span class="bold">udgītiḥ</span> /
            
            <p>
               yathā /<br />
               maṇḍapanagaravadhūnāmudgītiṃ vatsamallāram /<br />
               ākarṇayati sa nūnaṃ dūrādābhyeti candrahariṇo 'pi || 10 ||
               </p>
         </p>
         
         
         <p class="bold">āryāpūrvārdhaṃ yadi guruṇaikenādhikena nidhane yuktam /</p>
         
         <p class="bold">itarattadvannikhilaṃ yaddīyamuditaivamāryāgītiḥ // KVrk_2.11 //</p>
         
         
         <p><span class="bold">yadyāryāyāḥ</span> <span class="bold">pūrvārdha</span>muttarārdhaṃ ca <span class="bold">nidhane</span> 'vasāne <span class="bold">ekena guruṇādhikena yuktaṃ</span> bhavati tadā '; '<span class="bold">ryāgīti</span>ryathā /
            
            <p>
               strīṇāṃ harṣavatīnāṃ saśiraḥkampastuvanti (?) vigatavikalpāḥ /<br />
               apyāryāgītimimāmanekalayasundarāmākarṇya //
               </p>
         </p>
         
         
         <p><span class="bold">skandhakamityike</span> || 11 ||</p>
         
         
         <p>  // gītiprakaraṇam //</p>
         
         
         
         <p>[vaitālīya-prakaraṇam (2.12-20)]</p>
         
         
         <p class="bold">ṣaḍviṣame 'ṣṭau same kalāstāśca same syurno nirantarāḥ /</p>
         
         <p class="bold">na samā 'tra parāśritā kalā vaitālīye 'nte ralau guruḥ // KVrk_2.12 //</p>
         
         
         <p>siṃhāvalokitanyāyena &amp;#8216;tṛtīyayugdakṣiṇāntike'tyādisūtrapaṭhitaḥ pādaśabdo 'tra
            dṛṣṭavyaḥ / paiṃgalīyasūtrapādaśabdopādānāt / yathā ‘vaitālīyaṃ dviḥsvarā 'yukpādeṣu
            sarvo 'ntalā'; iti / yatra <span class="bold">viṣame</span> pāde prathame tṛtīye <span class="bold">ṣaṭkalā</span> mātrā bhavanti <span class="bold">same</span> pāde dvitīye caturthe <span class="bold">aṣṭau</span> kalā bhavanti / <span class="bold">ante</span> 'vasāne ragaṇalaghū guruḥ ca bhavatastadvṛttaṃ <span class="bold">vaitālīyaṃ</span> nāma / utsargeṇa yathā / kvacitprāye gurulaghubhāve 'pavādamāha / <span class="bold">na samā 'tra parāśritā kale</span>ti / <span class="bold">samā</span> dvitīyacaturthādikā <span class="bold">parāśritā</span> tṛtīyapaṃcamādyāśritā na bhavati / same pāde dvitīye caturthe nirgatamaṃtaraṃ vyavadhānaṃ
            yāsāṃ tā nirantarā aṃtararahitā laghavo na bhaveyurityarthaḥ / yathā /</p>
         
         
         <p>
            praviśatyaniśaṃ nirargalā suparityaktavibhūṣaṇāṃśukā /<br />
            virahe tava sā varāṃganā vaitālīyamuvāha vibhramam || 12 ||
            </p>
         
         
         <p><span class="bold">paryante ryau tathaiva śeṣaṃ aupacchaṃdasikaṃ sudhībhiruktam // KVrk_2.13 //</span></p>
         
         
         
         <p>ṣaṇṇāmaṣṭānāṃ ca kalānāṃ <span class="bold">paryante</span> 'vasāne <span class="bold">ryau</span> ragaṇayagaṇau bhavataḥ / <span class="bold">śeṣaṃ</span> pūrvavattadā vaitālīyameva <span class="bold">aupacchaṃdasikaṃ</span> nāma / yathā /
            
            <p>
               bahuvipriyakārakaṃ parokṣe pratyakṣe priyacāṭukāradakṣam /<br />
               śaṭhavṛttamimaṃ drutaṃ vayasye aupacchaṃdasikaṃ vimuñca kāntam || 13 ||
               </p>
         </p>
         
         
         <p class="bold">āpātalikā kathiteyaṃ bhādgurukāvatha pūrvavadanyat // KVrk_2.14 //</p>
         
         
         <p>&amp;#8216;yadā ṣaḍviṣame 'ṣṭau same kalā'; ityādi sarvaṃ <span class="bold">pūrvavadbha</span>vati / viśeṣoktau bhagaṇātparau gau gurū bhavataḥ tadā vaitālīyame<span class="bold">vāpātalikā</span> nāma / yathā /
            
            <p>
               naranātha bhavaṃtamarīṇāṃ nāśakaraṃ prasamīkṣya purastāt /<br />
               ripavo jahati sma bhayārtā āpātalikāṃ saṃgarabhūmim //
               </p>
         </p>
         
         
         <p>āpātalikāṃ asthirāmityarthaḥ /
            uktaṃ ca piṃgalavṛttau bhaṭṭaśrīhalāyudhena / yathā /
            
            <p>
               piṃgalakeśā kapilākṣī vācāṭā vikaṭonnatadantī /<br />
               āpātalikā punareṣā nṛpatikule 'pi na bhāgyamupaiti || 14 ||
               </p>
         </p>
         
         
         <p class="bold">tṛtīyayugdakṣiṇāṃtikā samastapādeṣu dvitīyalaḥ // KVrk_2.15 //</p>
         
         
         <p>vaitālīyameva sarveṣvapi <span class="bold">pādeṣu</span> <span class="bold">dvitīyo</span> <span class="bold">laghu</span> <span class="bold">tṛtīye</span>na saha yukto bhavati &amp;#8216;na samā 'tra parāśritā kale'ti bādhitvā tadā dakṣiṇāntikā
            nāma / yathā /
            
            <p>
               vavau maruddakṣiṇāntiko viyoginīnāṃ prāṇahārakaḥ /<br />
               prakaṃpitāśokacampake vasanta eṣo 'naṃgabodhakaḥ || 15 ||
               </p>
         </p>
         
         
         <p><span class="bold">udīcyavṛttirdvitīyalaḥ sakto 'gryeṇa bhavedayugmayoḥ // KVrk_2.16 //</span></p>
         
         
         
         <p><span class="bold">ayugmayoḥ</span> prathamatṛtīyayoḥ pādayoḥ <span class="bold">dvitīyo la</span>ghuragrimena tṛtīyena laghunā saha yujyate tadā vaitālīyame<span class="bold">vodīcyavṛtti</span>rnāma yathā /
            
            <p>
               giraṃ manojñāṃ pikāṃganā muditāścikyatsvayamudgiratyasau /<br />
               udīcyavṛttau divākare sahakāro 'pi tanoti mañjarī || 16 ||
               </p>
         </p>
         
         
         <p class="bold">pūrveṇa yuto 'tha paṃcamaḥ prācyavṛttiruditeti yugmayoḥ // KVrk_2.17 //</p>
         
         
         <p><span class="bold">laghurityanuvartate</span> / samapādayordvitīyacaturthayoḥ <span class="bold">paṃcamo</span> laghuḥ pūrveṇa caturthena laghunā saha yukto yadā syāttadā <span class="bold">prācyavṛtti</span>rnāma vaitālīyaṃ bhavati / yathā /
            
            <p>
               svaguṇairanuraṃjitaprajaḥ prācyavṛttaparipālane rataḥ /<br />
               raṇabhūmiṣu bhīmavikramo viṃdhyavarmanṛpatirjayatyasau || 17 ||
               </p>
         </p>
         
         
         <p><span class="bold">yadā samāvojayugmakau pūrvayorbhavati tatpravṛttakam // KVrk_2.18 //</span></p>
         
         
         
         <p><span class="bold">pūrvo</span>ktayorudīcyaprācyavṛttyoḥ <span class="bold">samau</span> sadṛśau <span class="bold">aujayugmakau</span> viṣamasamau pādau <span class="bold">yadā</span> bhavataḥ tadā vaitālīyameva <span class="bold">pravṛttakaṃ</span> syāt / yathā /
            
            <p>
               pravṛttakānte duḥraśmibhirvyāptamaṃbaramidaṃ vilokyatām /<br />
               gṛhāṇa tāmbūlamuttamaṃ kopamāśu vijahīhi kopane || 18 ||
               </p>
         </p>
         
         
         <p class="bold">asya yugmaracitā 'parāntikā // KVrk_2.19 //</p>
         
         
         <p><span class="bold">asya</span> pravṛttakasya samapādakṛtā samapādalakṣaṇayuktaiścaturbhiḥ pādai <span class="bold">racitā</span> <span class="bold">aparāntikā</span> nāma / yathā /
            
            <p>
               tuṃgapīvaraghanastanālasā cārukuṇḍalavatī mṛgekṣaṇā /<br />
               pūrvacandravadanā 'parāntikā cittamunmadayatīyamaṃganā || 19 ||
               </p>
         </p>
         
         
         <p class="bold">ayugbhavā cāruhāsinī // KVrk_2.20 //</p>
         
         
         <p>pravṛttakasyaiva viṣamapādalakṣaṇayuktaiścaturbhiḥ pādaiḥ racitā <span class="bold">cāruhāsinī</span> nāma yathā /
            
            <p>
               na kasya cetaḥ samanmathaṃ karoti sā suṃdarākṛtiḥ /<br />
               vicitravākyoktipaṇḍitā vilāsinī cāruhāsinī || 20 ||
               </p>
         </p>
         
         
         <p>  // vaitālīyaprakaraṇam //</p>
         
         
         
         <p>[vaktra-prakaraṇam (2.21-30)]</p>
         
         
         <p><span class="bold">vaktraṃ nādyānnasau syātāmabdheryo anuṣṭubhi khyātam // KVrk_2.21 //</span></p>
         
         
         
         <p><span class="bold">&amp;#8216;pāda'; ityanuvartate</span> / <span class="bold">anuṣṭubhya</span>ṣṭākṣarāyāṃ jātau pādasya caturthādakṣarā<span class="bold">dyo</span> yagaṇo yadā bhavati tadā <span class="bold">vaktraṃ</span> nāma vṛttaṃ <span class="bold">khyātaṃ</span> kathitam / <span class="bold">abdhe</span>riti nirviśeṣaṇatvenādyādakṣarānnagaṇasagaṇau na bhavataḥ / yathā /
            
            <p>
               apāṇḍugaṇḍamākarṇaviśālanayanaṃ subhru /<br />
               virahe cārusarvāṃgyāstasyāḥ smarāmyahaṃ vaktram || 21 ||
               </p>
         </p>
         
         
         <p><span class="bold">yujorjena saridbhartuḥ pathyāvaktraṃ prakīrtitam // KVrk_2.22 //</span></p>
         
         
         <p><span class="bold">yujoḥ</span> samapādayorcaturthādakṣarā<span class="bold">jjena</span> jagaṇena pareṇa vaktrameva <span class="bold">pathye</span>ti kīrtitam / yathā /
            
            <p>
               tvaddantidantalagnoruśākhāḥ pathyāyatāḥ drumāḥ /<br />
               kathayantīva bhagnānāṃ digjayaṃ tava bhūpate || 22 ||
               </p>
         </p>
         
         
         <p class="bold">aujayorjena vāridhestadeva viparītādi // KVrk_2.23 //</p>
         
         
         <p><span class="bold">viparitapathye</span>tyarthaḥ / <span class="bold">yukpāde yagaṇa eva kartavyaḥ</span> / yathā /
            
            <p>
               viparītānyapi priyaḥ kurvāṇo mudamādhatte /<br />
               anukūlastvasau sadā tena prāṇādhiko nūnam || 23 ||
               </p>
         </p>
         
         
         <p class="bold">capalāvaktramayujornakāraścetpayorāśeḥ // KVrk_2.24 //</p>
         
         
         <p>ya<span class="bold">dyayujo</span>rviṣamayoḥ pādayoścaturthādakṣarānnagaṇo bhavet tadā <span class="bold">vaktra</span>meva <span class="bold">capalā</span> bhavati / <span class="bold">yukpādayoryagaṇa eva</span> / yathā /
            
            <p>
               capalāpāṃganayane pakvabimboṣṭhi candrāsye /<br />
               svādhīnatvaṃ bhaja dayitaṃ tāruṇyamasthiraṃ yasmāt || 24 ||
               </p>
         </p>
         
         
         <p class="bold">yasyāṃ laḥ saptamo yugme sā yugmavipulā matā // KVrk_2.25 //</p>
         
         <p><span class="bold">yukpāde</span> dvitīyacaturthe laghuḥ <span class="bold">saptamo</span> yasyāḥ <span class="bold">sā yugmavipulā</span> nāma / nanu pathyālakṣaṇasāmyātpunaruktametat / naivam / vipulādhikārasyedānīmārabhyamānatvāt
            vinā 'nutpattiḥ pathyālakṣaṇaṃ tvayukpāde avaśyameva yagaṇena bhavitavyam / atra tu
            na niyamaḥ / yathā /
            
            <p>
               aho kasyāpi dhanyasya mahākulaprasūtayā /<br />
               prītiḥ svakāntayā sārdhaṃ vipulā jāyate gṛhe || 25 ||
               </p>
         </p>
         
         
         <p class="bold">saitavasyākhileṣvapi // KVrk_2.26 //</p>
         
         
         <p><span class="bold">saitavasyā</span>cāryasya matena caturṣvapi pādeṣu saptamo laghuḥ kartavyaḥ / yathā /
            
            <p>
               aho dhanyasya kasyacitsukaverjāyate matiḥ /<br />
               nūnaṃ yayādhikriyate saitavaṃ kāvyamuttamam || 26 ||
               </p>
         </p>
         
         
         <p class="bold">bhenābdhito bhādvipulā // KVrk_2.27 //</p>
         
         
         <p><span class="bold">saitavasyeti nivṛttam </span>/ &amp;#8216;<span class="bold">capalāvaktramayujornakāraścetpayorāśe'rityanuvartate</span> / ‘<span class="bold">yasyāṃ laḥ saptamo yugme sā yugmavipulā mate'ti sarvamanuvartanīyam /</span> ayukpādayoḥ prathamatṛtīyayoścaturthyādakṣarātparayo yagaṇaṃ bādhitvā bhagaṇaścedbhavati
            tadā bhenopalakṣitā vipulā syāt <span class="bold">bhavipule</span>tyarthaḥ / yathā /
            
            <p>
               viśālākṣī kāmagajakumbhāmbhavipulastanī /<br />
               madhyakṣāmā haṃsagatiḥ kasya na syādgatipradā //
               </p>
         </p>
         
         
         <p>ayujoriti jātipakṣe dvayorapi pādayorgrahaṇam vyaktipakṣe punarekasya / ekapakṣe punaḥ
            prathamasya tṛtīyasya vā tathā cāhurmahākavayaḥ /
            
            <p>
               &amp;#8216;vaṭe vaṭe vaiśravaṇaścatvare catvare śiva'; iti /<br />
               &amp;#8216;yasya prabhādbhuvanaṃ śāśvate pathi tiṣṭhatī'ti /<br />
               &amp;#8216;upasthitaṃ prāñjalinā vinītena garutmatā'; iti mahākaviprayogāḥ || 27 ||
               </p>
         </p>
         
         
         <p class="bold">itthamanyā raścaturthāt // KVrk_2.28 //</p>
         
         
         <p><span class="bold">itthaṃ</span> pūrvoktaprakāreṇāyukpādayo<span class="bold">ścaturthāda</span>kṣarātparato ragaṇo bhavati tadā <span class="bold">ravipulā</span> syāt / yathā /
            
            <p>
               tathā jitaḥ śatruvargo rājan bāhubalena te /<br />
               sahāntaḥpuro yathā 'sau tatāra vipulā nadī //
               </p>
         </p>
         
         
         <p>vyaktipakṣe prathamapāde yathā /
            [mahākavikālidāsavasvāgdevatāgurum /
            yajñāne viṣayābhyānti darpaṇe pratibimbavat /]
            tṛtīyapāde yathā /
            kāminībhiḥ saha prītiḥ kasya nāma na rocate /
            yadi na syādvārivīcicaṃcalaṃ hata jīvitam // iti || 28 ||</p>
         
         
         <p><span class="bold">no 'mbudheścennavipulā // KVrk_2.29 //</span></p>
         
         
         
         
         <p>
            ayukpādayoścaturthādakṣarāccennagaṇo bhavatīti tadā navipulā syāt /<br />
            līlayā yena vipulā daṃṣṭrāgreṇoddhṛtā mahī /<br />
            bibhratā saukaramapi vapurvandāmi taṃ harim //
            </p>
         
         
         <p>
            atraiva bhāravikaviryathā /<br />
            yuyutsuneva kavacaṃ kimāmuktamidaṃ tvayā /<br />
            tapasvino hi vasate kevalājinavalkale //
            </p>
         
         
         <p>vyaktipakṣe prathamapāde yathā /
            tava maṃtrakṛto maṃtrairdūrātsaṃśamitāribhiḥ /
            pratyādiśyanta iva me dṛṣṭalakṣyabhidaḥ śarāḥ // ityādi || 29 ||</p>
         
         
         <p><span class="bold">to 'mbudhestatpūrvā bhavet // KVrk_2.30 //</span></p>
         
         
         
         <p>ayukpādayoḥ caturthādakṣarācce<span class="bold">ttagaṇo</span> bhavati tadā tatpūrvaṃ <span class="bold">tavipule</span>tyarthaḥ / yathā /
            tṛṣṇeyaṃ re tāta śriyaṃ saṃcitāṃ vipulāṃ hare -
            dvihāya tasmāttāṃ bhava sukhī vairāgyasampadā //</p>
         
         
         <p>
            vyaktipakṣe prathamapāde yathā /<br />
            lokavatpratipattavyo laukiko 'rthaḥ parīkṣakaiḥ /<br />
            lokavyavahāraṃ prati sadṛśau bālapaṇḍitau //
            </p>
         
         
         <p><span class="bold">anyeti grahaṇāt magaṇasagaṇavipulā 'pi boddhavyā /</span> yathā mamaiva chandasi /
            &amp;#8216;ambudhau natabharamasā auje tadyutavipulā bhavet'; / yathā /
            
            <p>
               sarvātiriktaṃ saubhāgyaṃ bibhratī cārulocanā /<br />
               strīlokasṛṣṭiḥ saumyeva niḥ sāmyamasya vedhasā // (?)
               </p>
            vyaktipakṣe prathamapāde yathā /
            manobhirāmāḥ śṛṇvantau rathanemisvanonmukhaiḥ /
            atha pradoṣe doṣajñaḥ saṃveśāya viśāṃpatim // iti /
            
            <p>
               tṛtīyapāde yathā /<br />
               adūravartinīṃ siddhiṃ rājanvigaṇayātmanaḥ /<br />
               upasthiteyaṃ kalyāṇī nāmni kīrtita eva yaditi //
               </p>
         </p>
         
         
         <p class="bold">savipulā yathā /</p>
         
         <p>kṣaṇavidhvaṃsini kāye kā cintā maraṇe raṇe / iti /
            <span class="bold">sarveṣāṃ vipulābhedānāṃ caturtho varṇaḥ prāyeṇa gururbhavati / ityāmnāyaḥ || || </span>30
            // iti vaktraprakaraṇam //</p>
         
         
         
         
         <p>[mātrāsamaka-prakaraṇam (2.31-38)]</p>
         
         
         <p class="bold">dvikaguṇitavasulaghuracaladhṛtiriti // KVrk_2.31 //</p>
         
         
         <p><span class="bold">dvābhyāṃ</span> <span class="bold">guṇitā</span> <span class="bold">vasavo</span> aṣṭau <span class="bold">laghava</span> ityarthaḥ / ṣoḍaśabhirlaghubhi<span class="bold">racaladhṛti</span>rnāma / yathā /
            
            <p>
               itarajanahitamitaramṛtaramatimanavaratamavanitilakamiva sapadi /<br />
               svayamapi jalanidhijananiratilaṣati puruṣavaramacaladhṛtivibhavinamiha //
               </p>
         </p>
         
         
         <p><span class="bold">gītyārye</span>ti piṃgalaḥ || 31 ||</p>
         
         
         <p class="bold">mātrāsamakaṃ navamo lgantaṃ // KVrk_2.32 //</p>
         
         
         <p>&amp;#8216;dvikaguṇitavasulaghu'rityanuvartate / yadā acaladhṛtireva gurvanto bhavati
            navamośca laghureva tadā mātrāsamakaṃ nāma /
            prāksūtrāllaghurityanuvartamāne 'pi &amp;#8216;navamo li'ti vadatā sūtrakāreṇānyeṣāṃ laghu
            vo 'nujñātastasmā'<span class="bold">nna samā 'tra parāśritā kale</span>'tyapyanuvartanīyam / atraiva sūtre lakṣyalakṣaṇatvāt / yathā /
            
            <p>
               dhūlīdhūsaṃskṛtatanaśobhaḥ prakaṭitanūtanavadanadvaṃdvaḥ /<br />
               pramuditavadano jaṭilaśiraskaḥ khelati mātrāsamakaṃ bālaḥ || 32 ||
               </p>
         </p>
         
         
         <p><span class="bold">jo nlāvathāmbudherviślokaḥ // KVrk_2.33 //</span></p>
         
         
         
         <p><span class="bold">ambudhe</span>rlaghucatuṣṭayātparayo<span class="bold">rjagaṇo nlau</span> nagaṇalaghū yadā bhavatastadā mātrāsamakameva <span class="bold">viśloko</span> nāma / yathā /
            
            <p>
               muñcati tṛṇamiva gatavikalpaḥ putraṃ priyamaviślokaṃ yataḥ /<br />
               saṃgrāmabhuvi vijitārisamūhaḥ kṣoṇīmimāṃ sa sākṣadavyāt (?) || 33 ||
               </p>
         </p>
         
         
         <p class="bold">tadyugalādvānavāsikā syāt // KVrk_2.34 //</p>
         
         
         <p><span class="bold">tadyugalāda</span>mbudhiyugalāllaghvaṣṭakātparayo jagaṇo nagaṇalaghū yadā bhavatastadā <span class="bold">vānavāsikā</span> bhavet / yathā /
            
            <p>
               kuṃkumapaṃkānuliptagātrā madhyakṣāmā vipulanitambā /<br />
               asmākaṃ vānavāsikā strī cetaḥprītiṃ sapadi vidhatte || 34 ||
               </p>
         </p>
         
         
         
         <p class="bold">bāṇāṣṭanavasu yadi laścitrā // KVrk_2.35 //</p>
         
         
         <p><span class="bold">paṃcamo 'ṣṭamo navamo</span> yadi ce<span class="bold">llaghu</span>rbhavati tadā <span class="bold">citrā</span> nāma yathā /
            
            <p>
               dṛṣṭvā tava ripunagare śūnye citrāni dhavalagṛhabhittīnām /<br />
               yānti drutataramibhayūthātitrāsam naravarajanatā buddhyā || 35 ||
               </p>
         </p>
         
         
         <p class="bold">aṣṭābhyo 'tha galāvupacitrā // KVrk_2.36 //</p>
         
         
         <p>laghvaṣṭakādyadā gurulaghū bhavatastadā <span class="bold">upacitrā</span> nāma / yathā /
            
            <p>
               mānaṃ mānini muñca bhaja tvaṃ kāntaṃ yāvaditīritamālyā /<br />
               tāvadvyoma babhūva purastānnakṣatrairupacitritametat || 36 ||
               </p>
         </p>
         
         
         <p class="bold">yadatītakṛtavividhalakṣmayutairmātrāsamakādipādaiḥ kalitam /</p>
         
         <p class="bold">aniyatavṛttaparimāṇasahitaṃ prathitaṃ jagatsu pādākulakam // KVrk_2.37 //</p>
         
         
         <p><span class="bold">atītaṃ</span> prāguktaṃ <span class="bold">kṛtaṃ</span> <span class="bold">lakṣma</span> lakṣaṇaṃ yena tena <span class="bold">yutaiḥ</span> sahitaiḥ <span class="bold">mātrāsamaka</span>viślokavānavāsikācitropacitrāṇāṃ <span class="bold">pādai</span>ścaraṇaiḥ <span class="bold">kalitaṃ</span> yuktaṃ <span class="bold">aniyatavṛttaparimāṇasahitaṃ</span> aniyatamamaryādaṃ vṛttānāṃ parimāṇaṃ tena sahitam / ko 'rthaḥ / mātrāsamakādīnāṃ
            pañcānāmapi pādairyaiḥ kaiścidapi caturbhiḥ <span class="bold">pādākulaka</span>miti kathitam /
            atra mātrāsamakaviślokavānavāsikācitropacitrāṇāmudāharaṇam / yathā /
            
            <p>
               dakṣiṇamārutacalitāśoke kokilakalaravamuditāloke /<br />
               mugdhe manmathasuhṛdavasante pādākulakaṃ yāti patiste //
               </p>
         </p>
         
         
         <p>
            tathā viślokopacitrādipādairyathā /<br />
            vātāhatadalapaṅkajanetre asitadukūlācchāditagātre /<br />
            kathaya sakhi tvaṃ kva nu me vyaktaṃ pādākulakaṃ gacchasi naktam //
            </p>
         
         
         <p>
            evamanye 'pi mahākaviprayogā yathā /<br />
            catvaramaṇḍapatarumūlāni saṃcitasalilānyavakūlāni /<br />
            kvacidapi na bhavati bhikṣāhāniḥ tatkiṃ kriyate mānamlāniḥ //
            </p>
         
         
         <p><span class="bold">ante yamaka ityāmnāyaḥ</span> || 37 ||</p>
         
         
         
         <p>adhunā gurulaghupramāṇamāha /
            <span class="bold">vṛttasya lo vinā varṇairgā varṇā gurubhistathā /</span><br />
            <span class="bold">guravo lairdale nityaṃ pramāṇamiti niścitam // KVrk_2.38 //</span></p>
         
         
         
         <p>yasya kasyaci<span class="bold">dvṛttasya laḥ </span>kalā mātrā <span class="bold">varṇai</span>rakṣarai<span class="bold">rvinā</span> guravo bhavanti / <span class="bold">varṇā</span> <span class="bold">gurubhistathā</span> tāḥ kalā gurubhirvinā varṇā na bhavanti / <span class="bold">guravo rlairdalai nityaṃ</span> tā eva kalā lairlaghubhirvinā <span class="bold">dale</span> 'rdhe kṛte sati guravo bhavanti / yathā / asminneva vṛtte ekapaṃcāśatkalāvarṇaiḥ
            dvātriṃśadbhirvinā ekonaviṃśatiguravoḥ bhavanti / punastā eva mātrā ekonaviṃśatyā
            gurubhirvinā dvātriṃśadbhavanti / punastā kalā ekapaṃcāśattrayodaśabhirlaghubhirvinā
            aṣṭatriṃśadbhavanti / tato <span class="bold">dale</span> 'rdhe kṛte sati ekonaviṃśatirguravo bhavantīti <span class="bold">pramāṇaṃ</span> niyataṃ vṛttasyeti || 38 ||</p>
         
         
         <p class="bold">śikhiguṇitadaśalaghuracitamapagatalaghuyugalamaparamidamakhilam /</p>
         
         <p><span class="bold">saguruśakalayugalakamapi suparighaṭitalalitapadaniciti bhavati śikhā // KVrk_2.39
               //</span></p>
         
         
         
         <p><span class="bold">śikhi</span>bhistribhi<span class="bold">rguṇitairdaśa</span>bhi<span class="bold">rlaghu</span>bhī <span class="bold">racitaṃ</span> kṛtaṃ tacca <span class="bold">tadapagatalaghuyugalaṃ</span> ca tathoktaṃ aṣṭāviṃśallaghukamityarthaḥ / <span class="bold">aparaṃ</span> dvitīya<span class="bold">midamardhamakhilaṃ</span> saṃpūrṇaṃ triṃśallaghukamityarthaḥ / <span class="bold">śakalayugalakamapi</span> ardhadvayamamapi <span class="bold">saguru</span> saha guruṇā vartateti saguru yadā bhavati tadā <span class="bold">śikhā</span> nāma bhavati / <span class="bold">suparighaṭitāni</span> <span class="bold">lalitapadāni</span> teṣāṃ <span class="bold">nicitī</span> racanāviśeṣā yatra kriyāviśeṣaṇe tattathoktam / yathā /
            
            <p>
               malayapavanacalitasuvikacavicikalamaliradhivasati muditamanāḥ /<br />
               śubhitasamayamuditapikayuvatirapi parimalabahulabakulataruśikhā //
               </p>
         </p>
         
         
         <p><span class="bold">cūliketi vaktavye</span> / chaṃdobhaṃgabhayācchikhetyuktamekārthatvānna doṣaḥ || || 39</p>
         
         
         <p class="bold">vinimayavihitaśakalayugalalaghulalitapadavitatiracitagaṇanicayā /</p>
         
         <p class="bold">śrutisukhakṛdiyamapi jagati jaśira upagatavati ñi sati bhavati khajā // KVrk_2.40
            //</p>
         
         
         <p>saiva śikhā <span class="bold">vinimaye</span>na vyatyāsena <span class="bold">vihitaṃ</span> <span class="bold">śakalayugala</span>mardhadvayaṃ <span class="bold">lalitapadavitatyā</span> <span class="bold">racitagaṇanicayā</span> yadā bhavati tadā <span class="bold">khajā</span> nāma / kva <span class="bold">sati</span> / <span class="bold">ñi</span> sati / ñi cavargīyapaṃcamasya cavargīyatṛtīyasya <span class="bold">śira</span> urdhvavibhāgastasmi<span class="bold">nnupagatavati</span> / ko 'rthaḥ / <span class="bold">khañjetyarthaḥ</span> / yathā /
            
            <p>
               sasalilasaliladharavasumuditaśikhikulaviracitakalakalanikare /<br />
               suparihṛtanijayuvatigṛhanabhasi hata pathika kathamasi gamā //
               </p>
         </p>
         
         
         <p>ekagurūṇi chaṃdasi khañjāśabdasya praveśayitumaśakyatvānnāma noktam || 40 ||</p>
         
         
         <p>
            <span class="bold">aṣṭāvardhe gā dvyabhyastā yasyāḥ sā 'naṅgakrīḍoktā /</span><br />
            <span class="bold">dalamapaparamapi vasuguṇitasalilanidhilaghukaviracitapadavitati bhavati // KVrk_2.41
               //</span>
            </p>
         
         
         
         
         <p>
            dvābhyāṃ guṇitā 'ṣṭau guravo yasyāḥ sā ṣoḍaśaguruḥ prathame 'rdhe tvaparamapyardhaṃ
            vasubhiraṣṭabhirguṇitāḥ salilanidhilaghava iti dvātriṃśatsaṃkhyā laiḥ racitapadavitatiḥ
            anaṃgakrīḍā nāma /<br />
            tyaktānaṅgakrīḍāṃ muktavrīḍāṃ śatrukṣauṇīpālāḥ /<br />
            suviṣamavanabhuvi vidadhati bhayamiva naravaratilakasuvijitaripunivahā 'sau //
            </p>
         
         
         <p><span class="bold">saumyetyeke</span> || 41 ||</p>
         
         
         <p class="bold">triguṇanavalaghuravasitigururiti dalayugalakṛtatanuratirucirā // KVrk_2.42 //</p>
         
         
         <p>tribhirguṇitārnava laghavo yasyāṃ sā tathoktā saptāviṃśallaghurityarthaḥ / <span class="bold">avasiti</span>ravasānaṃ tasmin <span class="bold">guru</span>ryasyāḥ sā tathoktā iti pūrvoktaprakāreṇa saptaviṃśallaghavo 'nte guruḥ evaṃ <span class="bold">dalayugalakṛtatanuḥ</span> viracitaśarīrā <span class="bold">atirucirā</span> nāma / yathā /
            
            <p>
               samadagajagatirurukucayugakṛtanatatanuramalavadanakamalā /<br />
               anavaratamapaharati mama hṛdayamiha hi yuvatiriyamatirucirā || 42 ||
               </p>
         </p>
         
         
         <p>  // iti mātrāsamakaprakaraṇam //</p>
         
         
         <p>iti sulhaṇaviracitāyāṃ sukavihadayānandinyābhidhānāyāṃ vṛttaratnākaracchaṃdovṛttau
            mātrāvṛttādhyāyo dvitīyaḥ samāptaḥ //</p>
         
         
         <p>tṛtīyo 'dhyāyaḥ
            samavṛttādhyāyaḥ</p>
         
         
         
         <p><span class="bold">uktāyām
               </span></p>
         
         
         <p class="bold">g śrīḥ // KVrk_3.1 //</p>
         
         
         <p>ekākṣarāyāṃ jātau eko gururyasya vṛttasya pāde tadvṛttaṃ <span class="bold">śrī</span>rnāma / yathā /
            śrīstattailam || 1 ||</p>
         
         
         <p><span class="bold">atyuktāyām
               </span></p>
         
         
         <p class="bold">gau strī // KVrk_3.2 //</p>
         
         
         <p>gurudvayaṃ yatra tadvṛttaṃ <span class="bold">strī</span> nāma / yathā /
            ādyā sā strī gaurī pāyāt || 2 ||</p>
         
         
         <p><span class="bold">madhyāyām
               </span></p>
         
         
         <p class="bold">mo nārī // KVrk_3.3 //</p>
         
         
         <p>yatra <span class="bold">ma</span>gaṇastadvṛttaṃ <span class="bold">nārī</span> nāma /
            śrīnārīgoviṃdau bhūyāstavodbuddhyai || 3 ||</p>
         
         
         <p><span class="bold">ro mṛgī // KVrk_3.4 // </span></p>
         
         
         <p>yatra <span class="bold">ra</span>gaṇastadvṛttaṃ <span class="bold">mṛgī</span> nāma / yathā /
            kathyatāṃ yātyasau
            gītagā hā mṛgī || 4 ||</p>
         
         
         <p><span class="bold">pratiṣṭhāyām
               </span></p>
         
         
         <p class="bold">mgau cetkanyā // KVrk_3.5 //</p>
         
         
         <p><span class="bold">cedya</span>di pāde magaṇagurū bhavataḥ tadvṛttaṃ <span class="bold">kanyā</span> nāma / yathā /
            
            <p>
               kāmakrīḍārūḍhāyāsā /<br />
               etāḥ kanyā kīdṛśyāstāḥ //
               </p>
         </p>
         
         
         <p>
            tathā ca /<br />
            sarveṣāṃ yaḥ sāmānyarddhiḥ /<br />
            tasyeśasstādbhūyo vṛddhyai || 5 ||
            </p>
         
         
         <p><span class="bold">supratiṣṭhāyām
               </span></p>
         
         
         <p class="bold">bhgau giti paṃktiḥ // KVrk_3.6 //</p>
         
         
         <p>yatra bhagaṇo dvau gurū bhavataḥ tadvṛttaṃ <span class="bold">paṃkti</span>rnāma bhavati / yathā /
            
            <p>
               vyomani nīlāṃ nīradapaṃktim /<br />
               vīkṣya vipannāḥ proṣitavadhvaḥ || 6 ||
               </p>
         </p>
         
         
         <p><span class="bold">gāyatryām
               </span></p>
         
         
         <p class="bold">tyau stastanumadhyā // KVrk_3.7 //</p>
         
         
         <p>yatra tagaṇayagaṇau bhavataḥ tadvṛttaṃ <span class="bold">tanumadhyā</span> nāma / yathā /
            
            <p>
               kasyāpi mahadbhiḥ puṇyairanukūlā /<br />
               śyāmā tanumadhyā gehe bhavati strī || 7 ||
               </p>
         </p>
         
         
         <p class="bold">śaśivadanā nyau // KVrk_3.8 //</p>
         
         
         <p>yatra nagaṇayagaṇau bhavatastadvṛttaṃ <span class="bold">śaśivadanā</span> nāma / yathā /
            
            <p>
               malayajalepaḥ kuvalayaśayyā /<br />
               dahati viyoge śaśivadanāyāḥ || 8 ||
               </p>
         </p>
         
         
         <p class="bold">tsau cedvasumatī // KVrk_3.9 //</p>
         
         
         <p><span class="bold">cetta</span>gaṇasagaṇau pāde bhavataḥ tadvṛttaṃ <span class="bold">vasumatī</span> nāma / yathā /
            
            <p>
               pṛthvī dhṛtavatī rājñā nayavatā /<br />
               mudyajjanapadā ślāghyā vasumatī || 9 ||
               </p>
         </p>
         
         
         <p><span class="bold">uṣṇihi</span></p>
         
         
         <p class="bold">madhumatinanagāḥ // KVrk_3.10 //</p>
         
         <p>nagaṇanagaṇaguravo yatra tadvṛttaṃ madhumatī nāma / yathā || 10 ||</p>
         
         
         <p class="bold">msau gaḥ syānmadalekhā // KVrk_3.11 //</p>
         
         
         <p>magaṇasagaṇau guruśca yatra tadvṛttaṃ <span class="bold">madanalekhā</span> nāma / yathā /
            
            <p>
               lāvaṇyāmbhasi magne tasyāḥ kāmamahebhe /<br />
               bhraṣṭeyaṃ stanakumbhādromalīmadalekhā || 11 ||
               </p>
         </p>
         
         
         <p class="bold">kumāralalitā jsau g // KVrk_3.12 //</p>
         
         
         <p>jagaṇasagaṇau guruśca yatra tadvṛttaṃ <span class="bold">kumāralalitā</span> nāma / yathā /
            
            <p>
               kumāralalitāni pramodajananāni /<br />
               nayābhimudamagryāṃ vilokya namanīkā || (?) 12 ||
               </p>
         </p>
         
         
         <p class="bold">saragā haṃsamālā // KVrk_3.13 //</p>
         
         
         <p>yatra sagaṇaragaṇaguravastadvṛttaṃ <span class="bold">haṃsamālā</span> nāma / yathā /
            
            <p>
               śaradi prekṣya yāntīṃ muditāṃ haṃsamālām /<br />
               tyajati preyasīṃ kaḥ sukhalipsuḥ svatantraḥ || 13 ||
               </p>
         </p>
         
         
         <p><span class="bold">anuṣṭubhi</span></p>
         
         
         <p class="bold">mo mo go go vidyunmālā // KVrk_3.14 //</p>
         
         
         <p>dvau magaṇau dvau gurū ca yatra tadvṛttaṃ <span class="bold">vidyunmālā</span> nāma / yathā /
            <span class="bold">caturbhiryatiḥ</span> / yathā mamaiva chaṃdasi /
            <span class="bold">mau gau vedairvidyunmālā</span> /
            vyomni vyāpte taptarekhānākurvantī vaṃgyāṃmānamrāṃ tvāṃ bhartuḥ strīṇāṃ jāgaryakā
            vidyunmālā || (??) 14 ||</p>
         
         
         <p class="bold">bhau giti citrapadā gaḥ // KVrk_3.15 //</p>
         
         
         <p>bhagaṇadvayaṃ gurū ca yatra tadvṛttaṃ <span class="bold">citrapadā</span> nāma / yathā /</p>
         
         
         <p>
            nūpuraśabdamanojñaṃ tālalayānvitagītam /<br />
            pīnapayodharayugmā nṛtyati vicitrapadeyam || 15 ||
            </p>
         
         
         <p class="bold">māṇavakaṃ bhāttalagāḥ // KVrk_3.16 //</p>
         
         
         <p>bhagaṇatagaṇalaghuguravo yatra tadvṛttaṃ <span class="bold">māṇavakaṃ</span> nāma / yathā /
            vāñchasi śaṃ cedvipulaṃ tarhi sakhe muñca śaṭha -
            medhā kiṃ jñāsya ruciṃ mitramapi tvacapalam // (?)
            <span class="bold">caturbhiryatirityāmnāyaḥ</span> / <span class="bold">māṇavakākrīḍitamiti piṃgalaḥ</span> || 16 ||</p>
         
         
         <p class="bold">mnau gau haṃsarutametat // KVrk_3.17 //</p>
         
         
         <p>yatra magaṇanagaṇau dvau gurū tadvṛttaṃ <span class="bold">haṃsarutaṃ</span> nāma / yathā /
            
            <p>
               dṛṣṭvā kāsakusumāni śrutvā haṃsarutametat /<br />
               kāmārtaḥ śaradi pāntha kaṣṭaṃ jīvati nikṛṣṭaḥ || 17 ||
               </p>
         </p>
         
         
         <p class="bold">rjau samānikā galau ca // KVrk_3.18 //</p>
         
         
         <p>ragaṇajagaṇau gurulaghū ca yatra tadvṛttaṃ <span class="bold">samānikā</span> nāma / yathā /
            
            <p>
               te samānikā ca yānti śatravo bhayena dhīra /<br />
               rājasaṃpadaṃ vihāya yadyajeyabāhavo 'pi || 18 ||
               </p>
         </p>
         
         
         <p class="bold">pramāṇikā jarau lagau // KVrk_3.19 //</p>
         
         
         <p>jagaṇaragaṇau laghugurū yatra tadvṛttaṃ <span class="bold">pramāṇikā</span> nāma / yathā /
            
            <p>
               pravāti dakṣiṇānilaḥ supuṣpitāmrakiṃśukaḥ /<br />
               vasaṃta eṣa sāṃprataṃ pramāṇikā 'tra kokilā || 19 ||
               </p>
         </p>
         
         
         <p class="bold">[campakamālā cedbhamasā gaḥ // KVrk_3.20 //</p>
         
         
         <p>bhagaṇamagaṇasagaṇāḥ guruśca yatra tadvṛttaṃ <span class="bold">caṃpakamālā</span> nāma<span class="bold">]</span> || 20 ||</p>
         
         
         <p class="bold">[nārācakaṃ tarau lagau // KVrk_3.21 //</p>
         
         
         <p>tagaṇaragaṇau laghugurū ca yatra tadvṛttaṃ nārācakaṃ nāma / yathā<span class="bold">]</span> || 21 ||</p>
         
         
         <p class="bold">vitānamābhyāṃ yadanyat // KVrk_3.22 //</p>
         
         
         <p><span class="bold">ābhyāṃ</span> samānikāpramāṇikābhyāṃ <span class="bold">yadanyada</span>ṣṭākṣaraṃ chandasta<span class="bold">dvitānaṃ</span> nāma / <span class="bold">ābhyāṃ yadanyadi</span>ti bruvan sūtrakāro vitānasyānekaprakāratvaṃ darśayati / anyathā gaṇaniyamaṃ brūyāt
            / yathā /
            
            <p>
               jyotsnāvitānamaindavaṃ paśya priye manoramam /<br />
               kopaṃ tyaja priyaṃ bhaja strīṇāṃ priyaṃ hi yauvanam //
               </p>
         </p>
         
         
         <p>
            anyacca /<br />
            tasyāḥ smarāmi suṃdaraṃ candropamānamānanam /<br />
            kaṃdarpacāpabhaṃguraṃ śrutibhramopaśobhitamiti //
            </p>
         
         
         <p>
            api ca /<br />
            kaṃkālamāladhāraṇaṃ kaṃdarpadarpahāriṇam /<br />
            saṃsārabandhamocanaṃ vaṃdāmahe trilocanam //
            </p>
         
         
         <p>
            &amp;#8216;anyadato hi vitānami'ti śvetapaṭajayadevena yaduktam /<br />
            ityanena gatārthatvāt || 22 ||
            </p>
         
         
         <p><span class="bold">bṛhatyām
               </span></p>
         
         
         <p><span class="bold">rānnasāviha halamukhī // KVrk_3.23 //</span></p>
         
         
         
         <p>yatra ragaṇanagaṇasagaṇāstadvṛttaṃ <span class="bold">halamukhī</span> nāma / yathā /
            
            <p>
               niṃditāṃ vapuṣi puruṣadveṣiṇīṃ viradaśanām /<br />
               tāṃ sakhe pariṇayavidhau dūratastyaja halamukhīm || 23 ||
               </p>
         </p>
         
         
         <p class="bold">bhujagaśiśubhṛtā nau maḥ // KVrk_3.24 //</p>
         
         
         <p>dvau nagaṇau magaṇaśca yatra tadvṛttaṃ <span class="bold">bhujagaśiśubhṛtā</span> nāma / <span class="bold">saptabhiryatirityāmnāyaḥ</span> / yathā /
            
            <p>
               varatarulavalīvallīkisalayagahanachinnāḥ /<br />
               bhujagaśiśubhṛtā ramyā malayagirivanoddeśāḥ || 24 ||
               </p>
         </p>
         
         
         
         
         <p><span class="bold">paṃktau</span></p>
         
         
         <p class="bold">msau jgau śuddhavirāḍidaṃ matam // KVrk_3.25 //</p>
         
         
         <p>magaṇasagaṇajagaṇā guruśca yatra tadvṛttaṃ <span class="bold">śuddhavirāṭ </span>nāma / yathā /
            
            <p>
               kurvan rājyamapīha saṃtataṃ kāmakrodhavivarjitaḥ sadā /<br />
               mitro me na samobhayānataḥ(?) satyaṃ śuddhavirāḍasi prabho || 25 ||
               </p>
         </p>
         
         
         <p class="bold">mnau ygau ceti paṇava nāmedam // KVrk_3.26 //</p>
         
         
         <p>yatra magaṇanagaṇayagaṇā guruśca yatra tadvṛttaṃ <span class="bold">paṇava</span> nāma / <span class="bold">pañcabhiryatiḥ</span> / yathā /
            
            <p>
               yāsāṃ vakṣyasi ghanavakṣoje hāraḥ saṃprati śuśubhe tāraḥ /<br />
               pādau nūpuraravavācālau bhrātastāḥ paṇavanitāḥ paśya || 26 ||
               </p>
         </p>
         
         
         <p class="bold">rjau ragau mayūrasāriṇī syāt // KVrk_3.27 //</p>
         
         
         <p>ragaṇajagaṇaragaṇā guruśca yatra tadvṛttaṃ <span class="bold">mayūrasāriṇī</span> nāma / yathā /
            
            <p>
               vistāreṇa barhibhāraramyā barhiṇī mayūrasāraṇīyam /<br />
               garjitaṃ niśamya vāridānāṃ nṛtyati pramodanirbharāṅgī || 27 ||
               </p>
         </p>
         
         
         <p class="bold">bhmau sagayuktau rukmavatīyam // KVrk_3.28 //</p>
         
         
         <p>bhagaṇamagaṇasagaṇā guruśca yatra tadvṛttaṃ <span class="bold">rukmavatī</span> nāma / yathā /
            
            <p>
               cetasi yasyā jīvitanāthastatpriyakāryāsaktamanaskā /<br />
               devaguruśvaśrūdvijabhaktā rukmavatī syātkīrtimatī vā || 28 ||
               </p>
         </p>
         
         
         <p><span class="bold">jñeyā mattā mabhasagayuktā // KVrk_3.29 //</span></p>
         
         
         
         <p>magaṇabhagaṇasagaṇaguravo yatra tadvṛttaṃ <span class="bold">mattā</span> nāma / <span class="bold">caturbhiryatirityāmnāyaḥ</span> / yathā /
            
            <p>
               yaccūtāgre smaraśarabaṃdhau baddhāvāsā pikasahavayaḥ /<br />
               gāyantyetāḥ kalamiti mattāstanmadhye 'haṃ sakhi madhureṣaḥ || 29 ||
               </p>
         </p>
         
         
         <p class="bold">narajagairbhavenmanoramā // KVrk_3.30 //</p>
         
         
         <p>yatra nagaṇaragaṇajagaṇaguravo tadvṛttaṃ <span class="bold">manoramā</span> nāma / yathā /
            
            <p>
               yuvatiriṃdusuṃdarānanā pṛthughanastanī kṛśodarī /<br />
               gurunitambabhāramaṃtharā harati me mano manoramā || 30 ||
               </p>
         </p>
         
         
         <p class="bold">tjau jo guruṇeyamupasthitā // KVrk_3.31 //</p>
         
         
         <p>tagaṇajagaṇau jagaṇo guruśca tadvṛttaṃ <span class="bold">upasthitā</span> nāma / <span class="bold">atra dvābhyāmaṣṭabhiśca yatirityeke</span> / yathā /
            
            <p>
               tyaktvā nijaśastramupasthitā ye prāṃjalayastava śatravaḥ /<br />
               teṣāmavanīśvara jīvitaṃ dattaṃ bhavatā samarājire || 31 ||
               </p>
         </p>
         
         
         
         <p><span class="bold">triṣṭubhi</span></p>
         
         
         <p class="bold">syādindravajrā yadi tau jagau gaḥ // KVrk_3.32 //</p>
         
         
         <p>yatra tagaṇau dvau jagaṇo gurū ca tadvṛttaṃ <span class="bold">indravajrā</span> nāma / yathā /
            
            <p>
               syādindravajrādi karkaśaṃ me<br />
               ceto yadīye virahāgame 'smin /<br />
               nūnaṃ tadānīṃ yadi tadviyoga-<br />
               saṃtāpasaṃyatsahanakṣamaḥ syām || 32 ||
               </p>
         </p>
         
         
         <p class="bold">upendravajrā jatajāstato gau // KVrk_3.33 //</p>
         
         
         <p>yatra jagaṇatagaṇajagaṇā dvau gurū ca tadvṛttaṃ <span class="bold">upendravajrā</span> nāma / yathā /
            
            <p>
               upendravajrādi mahābhighātā<br />
               prayānti nāśaṃ smarato narasya /<br />
               aharniśaṃ tvāṃ vijitāmareśa<br />
               śrīkṛṣṇa viṣṇorguru me prasādam || 33 ||
               </p>
         </p>
         
         
         <p>
            <span class="bold">anaṃtarodīritalakṣmabhājau pādau yadīyāvupajātayastāḥ /</span><br />
            <span class="bold">itthaṃ kilānyāsvapi miśritāsu smaranti jātiṣvidameva nāma // KVrk_3.34 //</span>
            </p>
         
         
         
         <p>na vidyante 'ntaraṃ vyavadhānaṃ yasya ta<span class="bold">danaṃtaraṃ</span> <span class="bold">udīrita</span>muktaṃ <span class="bold">lakṣma</span> lakṣaṇam / bhajata iti yasyāḥ pādau tā<span class="bold">vanaṃtarodīritabhājau</span> indravajropendravajrayorityarthaḥ /</p>
         
         
         <p><span class="bold">itthama</span>munā prakāre<span class="bold">ṇānyāsvapi </span>uktāprabhṛtiṣu jātiṣu <span class="bold">miśritāsvidamevo</span>pajātiṃ <span class="bold">nāma smaranti</span> vadanti chaṃdovidaḥ<span class="bold"> /</span> yathā /
            
            <p>
               vihāya paṃkeruhakānanāni sphārasphuratketakamabhyupāsya /<br />
               meghāgame 'sminnupajātisarve bhramantyamī ṣaṭcaraṇā raṇaṃtaḥ //
               </p>
         </p>
         
         
         <p>evamanyānyapyudāharaṇāni kumārasambhavādimahākāvyeṣu dṛṣṭavyāni /</p>
         
         
         <p>samavṛttādhyāye 'pi prasaṃgādupajātīnāṃ pāṭhā lāghavārthaḥ / eṣāṃ prastāravaśāccaturdaśaprakārā
            bhavanti / te ca lekhakena pūrvapatre racitāḥ / atra prathamagaṇakṛta eva viśeṣaḥ
            / jata eva prastāryanto / yathā /</p>
         
         
         <p>^_^ __^ ^_^ __^ ^_^ __^ ^_^ __^ ^_^ __^ ^_^ __^ ^_^ __^
            __^ ^_^ ^_^ __^ __^ ^_^ ^_^ __^ __^ ^_^ ^_^ __^ __^ ^_^
            __^ __^ __^ __^ ^_^ ^_^ ^_^ __^ __^ __^ ^_^ ^_^ ^_^ ^_^
            __^ __^ __^ __^ __^ __^ __^ ^_^ ^_^ ^_^ ^_^ ^_^ ^_^ ^_^
            || 34 ||</p>
         
         
         <p class="bold">sāndrapadaṃ bhtau nagagurubhiśca // KVrk_3.35 //</p>
         
         <p>bhagaṇatagaṇanagaṇā dvau gurū tatra tadvṛttaṃ <span class="bold">sāndrapadaṃ</span> nāma / yathā || 35 ||</p>
         
         
         <p class="bold">najajalagairgaditā sumukhī // KVrk_3.36 //</p>
         
         <p>nagaṇajagaṇajagaṇā laghugurū ca yatra tadvṛttaṃ <span class="bold">sumukhī</span> nāma / <span class="bold">paṃcabhiryatirityāmnāyaḥ</span> / yathā /
            
            <p>
               sutajananī sukulaprabhavā<br />
               mṛduvacanā surate caturā /<br />
               bhavati gṛhe vipulaiḥ sukṛtaiḥ<br />
               mṛganayanā yuvatiḥ sumukhī || 36 ||
               </p>
         </p>
         
         
         <p class="bold">dodhakavṛttamidaṃ bhabhabhādgau // KVrk_3.37 //</p>
         
         
         <p>yatra bhagaṇatrayaṃ dvau gurū ca tadvṛttaṃ <span class="bold">dodhakaṃ</span> nāma / yathā /
            
            <p>
               yasya narasya bhavediha sākṣādvṛttamadodhakayorapi tulyam /<br />
               tena samaṃ kathamarthavatāpi premakathāṃ kathayāmi vayasye || 37 ||
               </p>
         </p>
         
         
         <p class="bold">śālinyuktā mtau tagau go 'bdhilokaiḥ // KVrk_3.38 //</p>
         
         
         <p>yatra magaṇatagaṇatagaṇā dvau gurū ca tadvṛttaṃ <span class="bold">śālinī</span> nāma / <span class="bold">caturbhiḥ saptabhiryatirityāmnāyaḥ</span> / yathā /
            
            <p>
               no jānīte śālinī vārāyāryaprāyeṇeha stādabhedaṃ manuṣyaḥ /<br />
               so 'pi prema prāpya devīpriyāyāḥ dhuryātmānaṃ vetti vaidagdhabhājām || 38 ||
               </p>
         </p>
         
         
         <p class="bold">vātormīyaṃ gaditā mbhau tagau gaḥ // KVrk_3.39 //</p>
         
         
         <p>magaṇabhagaṇatagaṇā gurudvayaṃ yatra tadvṛttaṃ <span class="bold">vātormī</span> nāma / atra vakṣyāmaṇasūtre ca viśeṣānabhidhānā<span class="bold">tprāguktaiva yati</span>ryathā /
            
            <p>
               balādvātormaya ete sanakrāḥ sāmudrāṇāṃ salilānāṃ samūhāḥ /<br />
               ābrahmādīnapi saṃhṛtya lokān yeṣāmantaḥ sukhaśāyī murāriḥ || 39 ||
               </p>
         </p>
         
         
         <p class="bold">mbhau nlau gaḥ syādbhramaravilasitam // KVrk_3.40 //</p>
         
         
         <p>magaṇabhagaṇanagaṇā laghugurū ca yatra tadvṛttaṃ <span class="bold">bhramaravilasitaṃ</span> nāma /
            
            <p>
               prācyeva yatiryathā /<br />
               tyaktvā mānaṃ caraṇavipatitastanmanye 'haṃ priya sakhi niyatam /<br />
               tvadvaktrābjabhramaravilasitaṃ kartuṃ vāṃchatyayamiha dayitaḥ || 40 ||
               </p>
         </p>
         
         
         <p class="bold">pañcarasairśrīrbhatanagagaiḥ syāt // KVrk_3.41 //</p>
         
         
         <p>bhagaṇatagaṇanagaṇā dvau gurū ca yatra tadvṛttaṃ <span class="bold">śrīḥ</span> nāma / <span class="bold">paṃcabhiḥ ṣaḍbhiryati</span>ryathā /
            
            <p>
               dravyavimohājjalanidhiyānaṃ saṃgarabhūmau tyajati ca deham /<br />
               kṛtyamakṛtyaṃ gaṇayati naiva śrīrasalubdho dhruvamiha jantuḥ || 41 ||
               </p>
         </p>
         
         
         <p><span class="bold">kuḍmaladaṃtītyeke</span> /</p>
         
         
         <p class="bold">ro narāviha rathoddhatā lagau // KVrk_3.42 //</p>
         
         
         <p>yatra ragaṇanagaṇaragaṇā laghugurū ca tadvṛttaṃ <span class="bold">rathoddhatā</span> nāma / yathā /
            
            <p>
               lagna eva padayorathoddhatānyāyatākṣivacanāni saṃvṛṇu /<br />
               satravābhiriti yā prabodhitā tāṃ smarāmi nijajīvitauṣadhim || 42 ||
               </p>
         </p>
         
         
         <p class="bold">svāgateti ranabhādguruyugmam // KVrk_3.43 //</p>
         
         
         <p>yasya pāde ragaṇanagaṇabhagaṇā gurū ca tadvṛttaṃ <span class="bold">svāgatā</span> nāma / yathā /
            
            <p>
               sarvalokasukhadāsvapi varṣāsvāgatāsu na sukhī ripuvargaḥ /<br />
               vindhyavarmanṛpate tava khaḍgabhrāntibhājamacirāmabhivīkṣya || 43 ||
               </p>
         </p>
         
         
         <p class="bold">nanasagagururacitā vṛntā // KVrk_3.44 //</p>
         
         
         <p>dvau nagaṇau sagaṇo gurudvayaṃ yasya pāde tadvṛttaṃ <span class="bold">vṛntā</span> nāma / atra maṇḍūkaplutanyāyena śālinyukteti sūtrā<span class="bold">dabdhilokairiti padamanuvartate </span>/ tena hi caturbhiryatiḥ / yathā /
            
            <p>
               madhukaracaraṇabharākrāntaṃ patha tadiha kusumamidaṃ vṛntāt /<br />
               kathayati viṣayaviyuktānāṃ vidhipariṇatimiva lokānām || 44 ||
               </p>
         </p>
         
         
         <p class="bold">nanaralagurubhiśca bhadrikā // KVrk_3.45 //</p>
         
         
         <p>dvau nagaṇau ragaṇo laghugurū ca yatra tadvṛttaṃ <span class="bold">bhadrikā</span> nāma / yathā /
            
            <p>
               vividhaparakathāpragalbhavāgativiralavisaṃsthuladvijā /<br />
               kapilacikurasaṃcayā kṛśā na bhavati vanitā prabhadrikā || 45 ||
               </p>
         </p>
         
         
         <p class="bold">śyenikā rajau ralau gururyadā // KVrk_3.46 //</p>
         
         
         <p>raganajagaṇaragaṇā laghugurū ca yatra tadvṛttaṃ <span class="bold">śyenikā</span> nāma / yathā /
            
            <p>
               śyenikāśṛgālasaṃkule raṇe viṃdhyavarmadeva ye tvayā hatāḥ /<br />
               śatravasta eva tārakāśrayaṃ tanvate vimānagāḥ surāvṛtāḥ || 46 ||
               </p>
         </p>
         
         
         <p class="bold">upasthitamidaṃ jsau tādgakārau // KVrk_3.47 //</p>
         
         
         <p>jagaṇasagaṇatagaṇā dvau gurū ca yatra tadvṛttaṃ <span class="bold">upasthitaṃ</span> nāma / yathā /
            
            <p>
               upasthitamanekāścetakī culukyanṛpateḥ sainyaṃ viśālam /<br />
               avantipriya nihitvā na ko 'pi dhruvaṃ kṣititale jetuṃ samarthaḥ || 47 ||
               </p>
         </p>
         
         
         <p class="bold">śikhaṇḍitamidaṃ jsau tgau guruścet // KVrk_3.48 //</p>
         
         
         <p>jagaṇasagaṇau tagaṇagurū <span class="bold">guruścetta</span>dvṛttaṃ <span class="bold">śikhaṇḍitaṃ</span> nāma / yathā / 48</p>
         
         
         <p class="bold">mauktikamālā bhavedbhabhtalagāḥ // KVrk_3.49 //</p>
         
         <p>bhagaṇabhagaṇatagaṇalaghuguravo yatra bhavettadvṛttaṃ <span class="bold">mauktikamālā</span> nāma / yathā || 49 ||</p>
         
         
         <p class="bold">jagatyām /</p>
         
         
         <p class="bold">candravartma gaditaṃ tu ranabhasaiḥ // KVrk_3.50 //</p>
         
         
         <p>yatra ragaṇanagaṇabhagaṇasagaṇā bhavanti tadvṛttaṃ <span class="bold">candravartma</span> gaditam / yathā /
            
            <p>
               cakṣuṣī parivimṛśya karayugāt krāntaharyapariśobhitavadanā /<br />
               candravartma kathayetyativivaśā kāṃtamevamavadanniśi vanitā || 50 ||
               </p>
         </p>
         
         
         <p class="bold">jatau tu vaṃśasthamudīritaṃ jarau // KVrk_3.51 //</p>
         
         
         <p>yatra jagaṇatagaṇajagaṇaragaṇāstadvṛttaṃ <span class="bold">vaṃśasthaṃ</span> nāma / yathā /
            
            <p>
               svaveśmavaṃśasthamudīkṣya vāyasaṃ priyāgamāsaṃśinamuttameṃgitaiḥ /<br />
               jagāda kācinmuditā samāgate priye pradāsyāmi tavepsitaṃ khaga || 51 ||
               </p>
         </p>
         
         
         <p class="bold">syādindravaṃśā tatajaiḥ rasaṃyutaiḥ // KVrk_3.52 //</p>
         
         
         <p>yatra dvau tagaṇau jagaṇaragaṇau tadvṛttaṃ <span class="bold">indravaṃśā</span> nāma yathā /
            
            <p>
               ādīndravaṃśāddivamastabhūruhapracchāditānekaguhā gṛho 'pi san /<br />
               dhārādhināthasya bhayena vidrutān bhūgopturiṣṭānna bhavāmi neśvaraḥ || 52 ||
               </p>
         </p>
         
         
         <p class="bold">iha toṭakamambudhisaiḥ prathitam // KVrk_3.53 //</p>
         
         
         <p>yatra catvāri sagaṇāstadvṛttaṃ <span class="bold">toṭakaṃ</span> nāma / yathā /
            
            <p>
               tyaja mānamamānamanaṃtaguṇaṃ kuru vākyamidaṃ pariṇāmahitam /<br />
               tvayi toṭakajāyatanetrayuge tvaritaṃ dayitāṃtikamindumukhi || 53 ||
               </p>
         </p>
         
         
         <p class="bold">drutavilambitamāha nabhau bharau // KVrk_3.54 //</p>
         
         
         <p>nagaṇabhagaṇau bhagaṇaragaṇau yatra tadvṛttaṃ <span class="bold">drutavilambitaṃ</span> nāma / yathā /
            
            <p>
               drutavilambitagena tavāriṇā kvacidapi sthirabhāvamavindatā /<br />
               gurunitambabharālasagāminī pratipadaṃ svavadhūrnṛpa nindyate || 54 ||
               </p>
         </p>
         
         
         <p class="bold">vasuyugaviratirnau myau puṭo 'yam // KVrk_3.55 //</p>
         
         
         <p>dvau nagaṇau magaṇayagaṇau yatra tadvṛttaṃ <span class="bold">puṭo</span> nāma / <span class="bold">vasu</span>bhiraṣṭabhi<span class="bold">ryugai</span>ścaturbhiryatiḥ /
            
            <p>
               api caraṇanato 'haṃ tatprasīda tyaja sarasijanetre maunamudrām /<br />
               vacanamamṛtakalpaṃ śrotukāmā śravaṇapuṭanipeyaṃ sarvadā te || 55 ||
               </p>
         </p>
         
         
         <p class="bold">pramuditavadanā bhavennau rarau // KVrk_3.56 //</p>
         
         
         <p>dvau nagaṇau dvau ragaṇau yatra tadvṛttaṃ <span class="bold">pramuditavadanā</span> nāma / yathā /
            
            <p>
               gurukucayugalāṃ viśaṃlakṣaṇāṃ vikaṭakaṭitaṭāṃ manojñāṃ sadā /<br />
               vividhasuratikelidakṣāmahaṃ pramuditavadanāṃ smarāmi priyām || 56 ||
               </p>
         </p>
         
         
         <p class="bold">caturjagaṇaṃ vada mauktikadāma // KVrk_3.57 //</p>
         
         
         <p class="bold">nayasahitau nyau kusumavicitrā // KVrk_3.58 //</p>
         
         
         <p>nagaṇayagaṇau punarnagaṇayagaṇau yatra tadvṛttaṃ <span class="bold">kusumavicitrā</span> nāma / <span class="bold">ṣaḍbhiryatirityupadeśaḥ</span> /
            
            <p>
               yathā /<br />
               parihṛtaroṣā kṛtabahuveṣā saha nijabhartā taruṇi vasaṃte /<br />
               pramuditapuṃskokila iva ramyāṃ vraja vanarājiṃ kusumavicitrām || 58 ||
               </p>
         </p>
         
         
         <p class="bold">rasairjasajasā jaloddhatagatiḥ // KVrk_3.59 //</p>
         
         
         <p>yatra jagaṇasagaṇajagaṇā sagaṇaśca tadvṛttaṃ <span class="bold">jaloddhatagati</span>rnāma / yathā /
            
            <p>
               atītya sarito jaloddhatagatīranekagahanā kulānapi girīn /<br />
               samudrataramāśritā ripunṛpāḥ sukhaṃ na niśi śerate tava bhayāt || 59 ||
               </p>
         </p>
         
         
         <p class="bold">bhujaṃgaprayātaṃ bhavedyaiścaturbhiḥ // KVrk_3.60 //</p>
         
         
         <p>catvāro yagaṇā yatra tadvṛttaṃ <span class="bold">bhujaṃgaprayātaṃ</span> nāma / yathā /
            
            <p>
               vidagdhāṃganālocanānandakārī sakhi svecchayā vīkṣituṃ prāṇanāthaḥ /<br />
               mayā naiva labdho hata grāmamārge bhujaṃgaprayātānukāriṇyamuṣṇig (?) || 60 ||
               </p>
         </p>
         
         
         <p class="bold">raiścaturbhiryutā sragviṇī saṃmatā // KVrk_3.61 //</p>
         
         
         <p>catvāro ragaṇā yasya pāde tadvṛttaṃ <span class="bold">sragviṇī</span> nāma / yathā /
            
            <p>
               padmapatrāyatākṣī śaśāṃkānanā kuṃkumodvartitāṃgī ghanoccastanī /<br />
               aṃgahārairanekaprakārairyutā nṛtyati strī sakhe sragviṇī suṃdarā || 61 ||
               </p>
         </p>
         
         
         <p class="bold">bhuvi bhavennabhajaraiḥ priyaṃvadā // KVrk_3.62 //</p>
         
         
         <p>nagaṇabhagaṇajagaṇaragaṇā yatra tadvṛttaṃ <span class="bold">priyaṃvadā</span> nāma / yathā /
            
            <p>
               gurupayodharavatī sumadhyamā vipulapuṇyanicayaiḥ svaveśmani /<br />
               bhavati pārvaṇaśaśāṃkasuṃdarānanavatī priyatamā priyaṃvadā || 62 ||
               </p>
         </p>
         
         
         <p class="bold">tyau tyau maṇimālā chinnā guhavaktraiḥ // KVrk_3.63 //</p>
         
         
         <p>tagaṇayagaṇatagaṇayagaṇā yatra tadvṛttaṃ <span class="bold">maṇimālā</span> nāma / ṣaḍbhiryatiḥ / yathā /
            
            <p>
               mātaḥ surasindho trailokyapavitre paśyāmi kadā te pāpāpahamambhaḥ /<br />
               caṃcanmaṇimālālaṃkāramaṇīnāṃ tyaktvā vanitānāṃ saṃgaṃ viṣatulyam || 63 ||
               </p>
         </p>
         
         
         <p class="bold">dhīrairabhāṇi lalitā tabhau jarau // KVrk_3.64 //</p>
         
         
         <p>yatra tagaṇabhagaṇajagaṇaragaṇāstadvṛttaṃ <span class="bold">lalitā</span> nāma / yathā /
            
            <p>
               pīnonnatastanabharoparisphuraddhārāvalīsubhagamāyatekṣaṇā /<br />
               nṛtyatyasau sulalitaṃ hi nūpurādhvānaprabodhitamanobhavā vadhūḥ || 64 ||
               </p>
         </p>
         
         
         <p class="bold">pramitākṣarā sajasasairuditā // KVrk_3.65 //</p>
         
         
         <p>sagaṇajagaṇau sagaṇau yatra tadvṛttaṃ <span class="bold">pramitākṣarā</span> nāma / yathā /
            
            <p>
               caraṇānatiṃ gatavati prasabhaṃ dayite nitāṃtasubhage subhage /<br />
               paruṣāṇi saṃtyaja vacāṃsi sakhi pramitākṣarā bhava śaśāṃkamukhi || 65 ||
               </p>
         </p>
         
         
         <p class="bold">nanabharasahitā 'bhihitojjvalā // KVrk_3.66 //</p>
         
         
         <p>dvau nagaṇau bhagaṇaragaṇau ca yatra tadvṛttaṃ <span class="bold">ujjvalā</span> nāma / yathā /
            
            <p>
               iha śaradi bhavantyukāśayā (?) vimalataraśaśāṃkakarojjvalā /<br />
               vidadhati gamanaṃ vijayārthinaḥ pratidivasamavanīpatayaḥ svayam || 66 ||
               </p>
         </p>
         
         
         <p class="bold">pañcāśvaiśchinnā vaiśvadevī mamau yau // KVrk_3.67 //</p>
         
         
         <p>dvau magaṇau dvau yagaṇau ca yatra tadvṛttaṃ <span class="bold">vaiśvadevī</span> nāma / pañcabhiḥ saptabhiryatiḥ / yathā /
            
            <p>
               vaśyātmā nityasnānaśīlo mahātmā mitre śatrau vā tulyacittapravṛttiḥ /<br />
               śraddhāsaṃpanno vaiśvadevī ca loke sa svargastrīṇāṃ vallabhaḥ syātsadaiva || 67 ||
               </p>
         </p>
         
         
         <p class="bold">abdhyaṃgaiḥ syājjaladharamālā mbhau smau // KVrk_3.68 //</p>
         
         <p>magaṇabhagaṇasagaṇamagaṇā yatra tadvṛttaṃ <span class="bold">jaladharamālā</span> nāma / caturbhiraṣṭabhiśca yatiḥ / yathā /
            
            <p>
               satyākāśe jaladharamālāvyāpte nīpāmode prasarati jhaṃjhāvāte /<br />
               varṣākāle muditamayūravrāte tyaktvā kāntāṃ vrajasi kathaṃ pātha tvam || 68 ||
               </p>
         </p>
         
         
         <p class="bold">iha navamālinī najaparau bhyau // KVrk_3.69 //</p>
         
         
         <p>nagaṇajagaṇabhagaṇayagaṇā yatra tadvṛttaṃ <span class="bold">navamālinī</span> nāma / ihetyavagrahaṇādabdhyaṃgairiti padavirītatayā vipariṇamati tenāṣṭabhiḥ caturbhiryathā
            /
            
            <p>
               tava niśitāsighātadalitā riddhipadakumbhamauktikasamūhaiḥ /<br />
               kṛtanavamālinīva bhajati tvāṃ prati smaraṃ narendra jayalakṣmīḥ || 69 ||
               </p>
         </p>
         
         
         <p class="bold">svaraśaraviratirnau rau prabhā nāma // KVrk_3.70 //</p>
         
         
         <p class="bold">bhavati najāvatha mālatī jarau // KVrk_3.71 //</p>
         
         
         <p>nagaṇajagaṇau jagaṇaragaṇau yatra tadvṛttaṃ <span class="bold">mālatī</span> nāma / yathā /
            
            <p>
               bhramarayuvā bhramatīha mālatītarutalamapyapahāya ketakīm /<br />
               yuvatijanena gṛhīta nāma kaḥ kathamapi na pratibodhametyasau || 71 ||
               </p>
         </p>
         
         
         <p><span class="bold">varatanurityeke</span> /</p>
         
         
         <p class="bold">jarau jarau vadanti pañcacāmaram // KVrk_3.72 //</p>
         
         
         <p class="bold">iti vada tāmarasaṃ najajādyaḥ // KVrk_3.73 //</p>
         
         
         <p>nagaṇajagaṇau jagaṇayagaṇau yatra tadvṛttaṃ <span class="bold">tāmarasa</span>miti vada śikṣamiti śeṣaḥ / yathā /
            
            <p>
               mṛdutaratāmarasāruṇapādavraṇatitivisravadasrajalaughāḥ /<br />
               vidadhati parva tirodhasi yānaṃ karapihitoccakru vā ripuvadhaḥ || 73 ||
               </p>
         </p>
         
         
         <p>atijagatyām /</p>
         
         
         <p class="bold">turagarasayatirnau tatau gaḥ kṣamā // KVrk_3.74 //</p>
         
         
         <p>yatra dvau nagaṇau dvau tagaṇau guruśca tadvṛttaṃ <span class="bold">kṣamā</span> nāma / yathā /
            saptabhiḥ ṣaḍbhiśca yatiḥ / yathā /
            
            <p>
               cakitamṛgadṛśā nekṣito līlayā trivalitavadanaśrīcayāhaṃ muhuḥ /<br />
               na ca surataṭinī na kṣamā cāśritā gatamidamadhunā jīvitaṃ me vṛthā || 74 ||
               </p>
         </p>
         
         
         <p class="bold">mnau jrau gastridaśayatiḥ praharṣiṇīyam // KVrk_3.75 //</p>
         
         
         <p>magaṇanagaṇajagaṇaragaṇaguravo yatra tadvṛttaṃ <span class="bold">praharṣiṇī</span> nāma / tribhirdaśabhiryatiḥ / yathā /
            
            <p>
               lolākṣī vipulanitambabaddhakāñcī pīnoccastanayugalā suromarājiḥ /<br />
               nṛtyantī sulalitamaṃgahāraramyaṃ vārastrī gamanalasatpraharṣiṇīyam || 75 ||
               </p>
         </p>
         
         
         <p>[pāṭhāntaram:
            <span class="bold">caturgrahairiha rucirā jabhau syau gaḥ // KVrk_3.76* //</span>]</p>
         
         
         <p class="bold">caturgrahairiha rucirā jabhau sjagāḥ // KVrk_3.76 //</p>
         
         
         <p>jagaṇabhagaṇasagaṇajagaṇā guruśca yatra tadvṛttaṃ <span class="bold">rucirā</span> nāma / yathā /
            
            <p>
               samīhate ya iha parāpadāpadaṃ viyaccharittaṭaruciroṭajālayaḥ /<br />
               mṛgīdṛśo vadanasarojadarśanaṃ na tasya tatpramadakaraṃ kavat || 76 ||
               </p>
         </p>
         
         
         <p class="bold">vedai randhrairmtau yasagā mattamayūram // KVrk_3.77 //</p>
         
         
         <p>yatra magaṇatagaṇayagaṇasagaṇaguravastadvṛttaṃ <span class="bold">mattamayūram </span>/ caturbhirnavabhiryatiḥ / yathā /
            
            <p>
               cañcaṃ cūtaṃ puṣpitakaṃ kellitarūbhiḥ krīḍatkroḍaṃ saṃcaradunmattamṛgodham /<br />
               snigdhacchāyaṃ vāritatāpaṃ tarukhaṇḍaiḥ mādyadbhṛṃgaṃ mattamayūraṃ vanametat || 77
               ||
               </p>
         </p>
         
         
         <p>[pāṭhāntaram:
            <span class="bold">najasajagairbhavati mañjubhāṣiṇī // KVrk_3.78* //</span>]</p>
         
         
         <p class="bold">sajasā jagau bhavati mañjubhāṣiṇī // KVrk_3.78 //</p>
         
         
         <p>yasya pāde sagaṇajagaṇasagaṇajagaṇā guruśca tadvṛttaṃ mañjubhāṣiṇī nāma / yathā /
            
            <p>
               smara suṃdarākṛtimanekavallabhaṃ caraṇapraṇāmanatamīpsitaṃ patim /<br />
               paruṣoktibhiḥ kimiti khedayasyamu sakhi vallabhā bhavati mañjubhāṣiṇī || 78 ||
               </p>
         </p>
         
         
         <p class="bold">iha naṃdinī sajasasairguruyuktaiḥ // KVrk_3.79 //</p>
         
         
         <p>saśca jaśca saśca saśca taiḥ sagurubhirnandinī || 79 ||</p>
         
         
         <p class="bold">nanataragurubhiścandrikā caturbhiḥ // KVrk_3.80 //</p>
         
         
         <p>dvau nagaṇau tagaṇaragaṇau guruśca yatra tadvṛttaṃ <span class="bold">candrikā</span> nāma / caturbhiryatiryathā /
            
            <p>
               vitarati kumudānāṃ śriyaṃ samagrāṃ tama iva vanitānāṃ bhinatti mānam /<br />
               tatamapi bhuvanaṃ candrikā bhuvasthādhavalitamiva cakre śaranniśāsu //
               </p>
         </p>
         
         
         <p>aṣṭabhiryatirityeke || 80 ||</p>
         
         
         
         <p><span class="bold">śakvaryām
               </span></p>
         
         
         <p class="bold">mtau nsau gāvakṣagrahaviratirasaṃbādhā // KVrk_3.81 //</p>
         
         
         <p>magaṇatagaṇanagaṇasagaṇā dvau gurū ca yatra tadvṛttaṃ <span class="bold">asaṃbādhā</span> nāma / <span class="bold">akṣai</span>rindriyaiḥ pañcabhi<span class="bold">rgrahai</span>rnavabhiśca yatiḥ / yathā /
            
            <p>
               yāvadgaccheyaṃdayitavihitasaṃketasthānasyābhyāṃ saṅkṛtanivṛtatulākoṭiḥ /<br />
               tāvaccakre 'gre drutamudayamayaṃ vairī bhitvā saṃbaṃdhānyapi sakhi timirāṇīnduḥ ||
               81 ||
               </p>
         </p>
         
         
         <p class="bold">nanarasalaghugaiḥ svarairaparājitā // KVrk_3.82 //</p>
         
         
         <p>dvau nagaṇau ragaṇasagaṇalaghuguravo yatra tadvṛttaṃ <span class="bold">aparājitā</span> nāma /
            saptabhiryatiḥ / yathā /
            
            <p>
               turagarajavatīṃ tulārkamahīpateritaranṛpaśataiścamūmaparājitām /<br />
               jayati vijayidoryugaikasahāyavānavanipatirasau pramārakulodbhavaḥ || 82 ||
               </p>
         </p>
         
         
         <p class="bold">nanabhanalagiti praharaṇakalikā // KVrk_3.83 //</p>
         
         
         <p>nagaṇau bhagaṇanagaṇalaghuguravaśca yatra tadvṛttaṃ <span class="bold">praharaṇakalikā</span> nāma / <span class="bold">iti śabdasyāvyayasya grahaṇātsaiva yatiḥ</span> / yathā /
            
            <p>
               raṇabhuvi bhavatā praharaṇakalitā parahṛtavanitāstava nṛpa ripavaḥ /<br />
               vidadhati śayanaṃ kṛtatṛṇaśayanā vanabhuvi satataṃ bhayacakitahṛdaḥ || 83 ||
               </p>
         </p>
         
         
         <p class="bold">uktā vasaṃtatilakā tabhajā jagau gaḥ // KVrk_3.84(1) //</p>
         
         
         <p>tagaṇabhagaṇau dvau jagaṇau dvau gurū ca yasya pāde tadvṛttaṃ <span class="bold">vasaṃtatilakā</span> nāma / yathā /
            
            <p>
               bhrātarvasaṃtatilakānatimuktakaṃ ca saṃdaśyate 'tra kimu matparamastvametat /<br />
               nā 'haṃ sa yo 'bhavadanekavidhotsavaśrīḥ saṃpratyasatyavirahaikagṛhaṃ priyāyāḥ //
               </p>
         </p>
         
         
         <p class="bold">siṃhoddhateyamuditā munikāśyapena // KVrk_3.84(2) //</p>
         
         <p>iyameva vasaṃtatilakā <span class="bold">kaśyapa</span>syācāryasya matena <span class="bold">siṃhoddhatā</span> nāma / yathā /
            
            <p>
               unnidrapadmavadanaḥ subhago 'ṅganānāmāraktapādatalapāṇīradīnasattvaḥ /<br />
               siṃhoddhatā samagalaḥ suviśālavakṣāḥ syādīdṛśo narapatiḥ puruṣaḥ pṛthivyāḥ //
               </p>
         </p>
         
         
         <p class="bold">uddharṣiṇī nigaditā munisaitavena // KVrk_3.84(3) //</p>
         
         
         <p>saiva vasaṃtatilakā <span class="bold">saitava</span>muninā <span class="bold">uddharṣiṇī</span> <span class="bold">nigaditā</span> uktā / yathā /
            
            <p>
               saṃvatsare rasapayonidhisūryasaṃkhyaiḥ śrīvikramānnarapate racitā mameyam /<br />
               uktā sanāmabhirudāharaṇyairudārairuddharṣiṇī bhavatu cetasi satkavīnām //
               </p>
         </p>
         
         
         <p class="bold">gomena saivamuditā madhumādhavīti // KVrk_3.84(4) //</p>
         
         
         <p>vasaṃtatilakāmityeke || 84 ||</p>
         
         
         <p><span class="bold">induvadanā bhajasanaiḥ saguruyugmaiḥ // KVrk_3.85 //</span></p>
         
         
         
         <p>bhagaṇajagaṇasagaṇanagaṇā dvau gurū ca yasya pāde tadvṛtta<span class="bold">minduvadanā</span> nāma / yathā /
            
            <p>
               mārutavaśapracalitotpaladalākṣaṃ śobhanalalāṭataṭamadhyakṛtapuṇḍram /<br />
               re pathika saṃprati madhau madanabandhau saṃsmarasi tadvadanaminduvadanāyāḥ || 85
               ||
               </p>
         </p>
         
         
         <p class="bold">dviḥ saptacchidalolā msau mbhau gau caraṇe cet // KVrk_3.86 //</p>
         
         
         <p>yasya caraṇe pāde magaṇasagaṇamagaṇabhagaṇā dvau gurū tadvṛttaṃ <span class="bold">alolā</span> nāma / <span class="bold">sapta</span>bhiryatiḥ / yathā /
            
            <p>
               yo deva dvijabhaktaḥ saṃsāreṣu viraktaḥ śrautasmārtavidhīnāṃ kartā tyaktavikalpaḥ
               /<br />
               maitraḥ kāruṇikātmā krodhāmarṣavimuktastasya śrībhuvane syāllolā nūnamalolā || 86
               ||
               </p>
         </p>
         
         
         <p class="bold">atiśakvaryām /</p>
         
         
         <p class="bold">dvihatahayalaghuratha giti śaśikalā // KVrk_3.87 //</p>
         
         
         <p><span class="bold">dvihatahayalaghu</span>rityarthaḥ guruśca bhavati yasya caraṇe tadvṛttaṃ <span class="bold">śaśikalā</span> nāma / saptabhiraṣṭabhiryatiḥ / pāriśeṣyādyathā /
            
            <p>
               kusumaśaratanudahanaśirasi jaṭāmukuṭataṭamaṇiramalakiraṇā /<br />
               tava bhavatu sukhakṛdayamiha satataṃ pravipadi sunabhasi vasati śaśikalā || 87 ||
               </p>
         </p>
         
         
         <p class="bold">sragiti bhavati rasanavakayatiriyam // KVrk_3.88 //</p>
         
         
         <p>ṣaḍbhirnavabhiśca yadā <span class="bold">yati</span>rbhavati tadā <span class="bold">sragi</span>ti nāma / <span class="bold">māle</span>ti vaktavye chaṃdobhaṃgabhayāt sragityuktam / ekārthatvānna doṣaḥ / yathā /
            
            <p>
               ghanaparimalamilitamadhupanicayā sragiyamurasi tava śaśimukhi śuśubhe /<br />
               kaṭakayugalamapi kalaravasubhagaṃ śriyamidamiha janayati sucaraṇayā || 88 ||
               </p>
         </p>
         
         
         <p class="bold">vasuhayayatiriti maṇiguṇanikaraḥ // KVrk_3.89 //</p>
         
         
         <p>iyameva śaśikalā <span class="bold">vasva</span>ṣṭabhi<span class="bold">rhayaiḥ</span> saptabhiryadā <span class="bold">maṇiguṇanikaraḥ</span> nāma / yathā /
            parajanahitakaravaradhanakalitaḥ suvacanakṛtavarajanasukhanivahaḥ /
            bhavabhuvi bhavakṛtavarataramahimā sa bhavati naravara maṇiguṇanikaraḥ || || 89</p>
         
         
         <p class="bold">nanamayayayuteyaṃ mālinī bhogilokaiḥ // KVrk_3.90 //</p>
         
         
         <p>dvau nagaṇau magaṇo dvau yagaṇau yasya tadvṛttaṃ <span class="bold">mālinī</span> nāma / yathā / aṣṭabhiḥ saptabhiryatiḥ /
            
            <p>
               navajaladharamālāmālinīṃ tāṃ vilokya<br />
               nijadayitaviyogaprāntabhāvaṃ nibodham /<br />
               na na khalu jaladharāṇāṃ nādamākarṇya kaści-<br />
               dbhavati śithilabuddhirveśma gantuṃ pravāsī || 90 ||
               </p>
         </p>
         
         
         <p class="bold">bhavati najau bhajau rasahitau prabhadrakam // KVrk_3.91 //</p>
         
         
         <p>yasya pāde nagaṇajagaṇabhagaṇajagaṇaragaṇāstadvṛttaṃ <span class="bold">prabhadrakaṃ</span> nāma / yathā /
            
            <p>
               alabhata duścareṇa tapasā himādrijā<br />
               yamiha patiṃ patiṃ trijagatāṃ maheśvaram /<br />
               pavanasamuddhutāmaliśikhāhutasmaro<br />
               diśatu satāṃ sadaiva savi suprabhadrakam || 91 ||
               </p>
         </p>
         
         
         <p class="bold">sajanā nayau śaradaśakaviratirelā // KVrk_3.92 //</p>
         
         
         <p>sagaṇajagaṇanagaṇanagaṇayagaṇā yatra tadvṛtta<span class="bold">melā</span> nāma / paṃcabhirdaśabhiryatiḥ / yathā /
            
            <p>
               varacaṃdanadrumakiśalayamaricailā-<br />
               lavalīlatāprabhṛtivanamiha dhunvan /<br />
               malayānilaḥ sapadi vidalitaprayukta-<br />
               pramadājanaḥ prasaritapatibandhuḥ || 92 ||
               </p>
         </p>
         
         
         <p class="bold">mrau myau yāntau bhavetāṃ saptāṣṭabhiścandralekhā // KVrk_3.93 //</p>
         
         
         <p>yasya pāde magaṇaragaṇamagaṇā dvau yagaṇau tadvṛttaṃ <span class="bold">candralekhā</span> nāma / saptabhiraṣṭabhiryatiḥ / yathā /
            
            <p>
               vibhrāntiścandralekhāṃ cūḍāmaṇisthānabhṛttāṃ<br />
               yastārtīyaṃ ca netraṃ jājvalyamānaṃ lalāṭe /<br />
               kaṇṭhe yasyāsthimālā bhasmāṃgarāgaḥ śarīre<br />
               kalpāṃtāṃ vaḥ sa daśyāttrailokyanātho girīśaḥ || 93 ||
               </p>
         </p>
         
         
         
         <p><span class="bold">aṣṭau</span></p>
         
         
         <p class="bold">bhratrinagaiḥ rasāt khamṛṣabhajagavilasitam // KVrk_3.94 //</p>
         
         
         <p>bhagaṇaragaṇau trayo nagaṇā guruśca yatra tadvṛttaṃ <span class="bold">ṛṣabhagajavilasitaṃ</span> nāma / ṣaṭdaśabhiryatiḥ /
            
            <p>
               yatra catuṣpatheṣu vividhayuvatijanatā<br />
               sāmamanorameṣu tava ripuvaranagare /<br />
               tvadbhujavikrameṇa nṛpativara vijayati<br />
               saṃprati tatra vanyamṛṣabhagajavilasitam || 94 ||
               </p>
         </p>
         
         
         <p class="bold">najabhajaraiḥ sadā bhavati vāṇinī gayuktaiḥ // KVrk_3.95 //</p>
         
         
         <p>nagaṇajagaṇabhagaṇajagaṇaragaṇā guravo yatra tadvṛttaṃ <span class="bold">vāṇinī</span> nāma / yathā /
            
            <p>
               cakitamṛgekṣaṇā gurunitambabaddhakāñcī<br />
               guṇakalakiṃkiṇīravavibodhāsameṣuḥ /<br />
               janayati vāṇinī caturavākyapaṇḍiteyaṃ<br />
               mudamadhikāṃ sakhe manasi karoti dṛṣṭā || 95 ||
               </p>
         </p>
         
         
         
         
         <p><span class="bold">atyaṣṭau</span></p>
         
         
         <p class="bold">rasaiḥ rudraiśchinnā yamanasabhalā gaḥ śikhariṇī // KVrk_3.96 //</p>
         
         
         <p>yagaṇamagaṇanagaṇasagaṇabhagaṇā laghugurū ca yatra tadvṛttaṃ <span class="bold">śikhariṇī</span> nāma / ṣaḍbhirekādaśabhiryatiḥ /
            
            <p>
               śaśāṃkāsyā caṃcatkuvalayadalaspardhinayanā<br />
               salīlaṃ gacchaṃtī gurujaghanabhārālasagatiḥ /<br />
               iyaṃ pīnottuṃgastanaśikhariṇī vāravanitā<br />
               kaṭākṣairvikṣobhaṃ janayati munīnāmapi hṛdi || 96 ||
               </p>
         </p>
         
         
         <p class="bold">jasau jasayalā vasugrahayatiśca pṛthvī guruḥ // KVrk_3.97 //</p>
         
         
         <p>jagaṇasagaṇajagaṇasagaṇayagaṇalaghuguravo yatra tadvṛttaṃ <span class="bold">pṛthvī</span> nāma / yathā /
            
            <p>
               kimityayamasaṃskṛtastava sukeśi keśoccayaḥ<br />
               kimityuta sumekhalāvirahitā ca pṛthvī kaṭiḥ /<br />
               tadehi kuru maṇḍanaṃ tyaja ruṣaṃ vasaṃtotsave<br />
               yataḥ sutanu pañcaṣairapi dinairvayo yāsyati || 97 ||
               </p>
         </p>
         
         
         <p class="bold">diṅmuni vaṃśapatrapatitaṃ bharanabhanalagaiḥ // KVrk_3.98 //</p>
         
         
         <p>bhagaṇaragaṇanagaṇabhagaṇanagaṇalaghuguravo yatra tadvṛttaṃ <span class="bold">vaṃśapatrapatitaṃ</span> nāma / daśabhiḥ saptabhiryatiḥ / yathā /
            
            <p>
               naiva vidustṛṣāturadhiyastava ripunagare<br />
               maṃdiradīrghikāsu salilaṃ savidhamapi mṛgāḥ /<br />
               ambujavaṃśapatrapatitadrumadalanikaraiḥ<br />
               chāditamātape tu mahati kṣitipati talakā (?) || 98 ||
               </p>
         </p>
         
         
         <p class="bold">rasayugahayairnsau mrau slau go yadā hariṇī tadā // KVrk_3.99 //</p>
         
         
         <p>nagaṇasagaṇau magaṇaragaṇau sagaṇalaghuguravo yatra tadvṛttaṃ <span class="bold">hariṇī</span> nāma / ṣaḍbhiḥ caturbhiryatiḥ / yathā /
            
            <p>
               vadanamamalaṃ dhatte śobhāṃ śaśāṃkasamāśritāṃ<br />
               śravaṇayugalaṃ dolālīlāṃ tanoti manobhuvaḥ /<br />
               stanaparisare hāraḥ sphāraḥ sphuratyatinirmalaḥ<br />
               kimiha na cettasyāhāri dhruvaṃ hariṇīdṛśaḥ //
               </p>
         </p>
         
         
         <p><span class="bold">ṛṣabhacaritamityeke</span> || 99 ||</p>
         
         
         <p class="bold">mandākrāntā jaladhiṣaḍagaiḥ mbhau natau tādgurū cet // KVrk_3.100 //</p>
         
         
         <p>magaṇabhagaṇanagaṇā dvau tagaṇau dvau gurū ca yasya pāde tadvṛttaṃ <span class="bold">mandākrāntā</span> nāma / caturbhiḥ ṣaḍbhiścedyatirbhavati / yathā /
            
            <p>
               mandākrāntādharakisalayā pāṇipadmaṃ dhunānā<br />
               gāḍhāśleṣapraṇayiśithilā vepamānāṃgayaṣṭiḥ /<br />
               svidyadvaktrā pulakitatanuḥ kiṃcidāmīlitākṣī<br />
               cetaḥprītiṃ janayati bhṛśaṃ nūtanoḍhā vivoḍhā || 100 ||
               </p>
         </p>
         
         
         <p class="bold">yadi bhavato najau bhajajalā gururnarkuṭakam // KVrk_3.101 //</p>
         
         
         <p>naganajagaṇabhagaṇā dvau jagaṇau laghugurū aha tadvṛttaṃ <span class="bold">narkuṭakaṃ</span> nāma / <span class="bold">avitathami</span>ti anye / yathā /
            
            <p>
               surabhisamāgame virahiṇījanaśokakare<br />
               kṛtabahumaṇḍanā tvamatibhāmani madvacanaiḥ /<br />
               nijadayitāṃtikaṃ yadi na yāsi gataṃ tadaho<br />
               avitathavākyakauśalamidaṃ mama niṣphalatām || 101 ||
               </p>
         </p>
         
         
         <p class="bold">muniguhakārṇavaiḥ kṛtayatiṃ vada kokilakam // KVrk_3.102 //</p>
         
         
         <p>narkuṭakameva saptabhiḥ <span class="bold">guhakaiḥ</span> kārtikeyaśirobhiḥ ṣaḍbhiścaturbhiḥ kṛtayatiṃ tadvṛttaṃ <span class="bold">vada</span> <span class="bold">kokilakaṃ</span> he śiṣyeti viśeṣaḥ / yathā /
            
            <p>
               madanamahotsave muditakokilakāntarave<br />
               na bhajati yā priyaṃ praṇayasundaramindumukhi /<br />
               dhruvamiha sābalā svayamaharniśameva bhṛśaṃ<br />
               sakhi paritapyate gurumanobhavatāpavatī || 102 ||
               </p>
         </p>
         
         
         <p><span class="bold">dhṛtau</span></p>
         
         
         <p class="bold">syādbāṇartvaśvaiḥ kusumitalatāvellitā mtau nayau yau // KVrk_3.103 //</p>
         
         
         <p>magaṇatagaṇau nagaṇastrayo yagaṇā yatra tadvṛttaṃ <span class="bold">kusumitalatāvellitā</span> nāma / paṃcabhiḥ ṣaḍbhiḥ saptabhiryatiḥ / yathā /
            
            <p>
               udyānābjānāṃ prakaradhunanāvāsasaurabhyasaṃpat<br />
               kaṃkolailānāṃ kusumitalatāvellitānyaḥ punānaḥ /<br />
               āgastyo vāyurdivi suratāyāsayātāṃganānāṃ<br />
               svedāmbhobindūnharati punarapyādiśansaṃgamecchām || 103 ||
               </p>
         </p>
         
         
         <p><span class="bold">atidhṛtyām
               </span></p>
         
         
         <p class="bold">rasartvaśvairymau nsau raraguruyutā meghavisphūrjitaṃ syāt // KVrk_3.104 //</p>
         
         
         <p>yagaṇamagaṇanagaṇasagaṇā dvau ragaṇau guruśca yasya pāde tadvṛttaṃ <span class="bold">meghavisphūrjitaṃ</span> nāma / ṣaḍbhiḥ ṣaḍbhiḥ saptabhiryatiḥ / yathā /
            
            <p>
               samāyātaḥ svairaṃ kuṭajakusumāmodavāhī samīraḥ<br />
               śrutaṃ dhairyaṃ dhvaṃsi prasabhamadhunā meghavisphūrjitaṃ ca /<br />
               viyoge sadbhartuḥ nijalavaṇimā 'dhaḥkṛtasvaṃtijasya<br />
               prayāntī me prāṇā kuliśakaṭhinā meghanāśaṃ tathāpi || 104 ||
               </p>
         </p>
         
         
         <p class="bold">sūryāśvairmasajastatāḥ saguravaḥ śārdūlavikrīḍitam // KVrk_3.105 //</p>
         
         
         <p>magaṇasagaṇajagaṇasagaṇā dvau tagaṇau gururyasya pāde tadvṛttaṃ <span class="bold">śārdūlavikrīḍitaṃ</span> nāma / dvādaśabhiḥ saptabhiryatiḥ / yathā /
            
            <p>
               śrīkhaṇḍācalakaṃdarātsarabhasaṃ nirgatya sāṃdraṃ drumāṃ-<br />
               ścaṃcaccampakacārukesarabharaṃ dhanvanmuhurlīlayā /<br />
               itthaṃ vibhradayaṃ vasantapavanaḥ śārdūlavikrīḍitam<br />
               strīṇāṃ mānagajaṃ haniṣyati haṭhāt mānotkaṭānāmapi || 105 ||
               </p>
         </p>
         
         
         <p><span class="bold">[kṛtau]</span></p>
         
         
         <p class="bold">jñeyā saptāśvaṣaḍbhirmarabhanayayuto bhlau gaḥ suvadanā // KVrk_3.106 //</p>
         
         
         <p>yasya vṛttasya pāde magaṇaragaṇabhagaṇanagaṇayagaṇabhagaṇalaghugurustadvṛttaṃ <span class="bold">suvadanā</span> nāma / saptabhiḥ saptabhiḥ ṣaṣṭhaśca yatiḥ /
            
            <p>
               rambhāstambhopamoruḥ sugurughanakucā sāraṃganayanā<br />
               madhyakṣāmā suromāvaliramalamadaṃtā candravadanā /<br />
               hṛtsthaṃ bhāvaṃ kaṭākṣairnijamiva kathayatyeṣā suvadanā<br />
               yūnāṃ cetāṃsi sadyo madayati yuvatiśchekoktikuśalā || 106 ||
               </p>
         </p>
         
         
         
         <p class="bold">trī rajau galau bhavedihedṛśena lakṣaṇena vṛttanāma // KVrk_3.107 //</p>
         
         
         <p>trīnvārānragaṇajagaṇau gurulaghū yasya pāde tadvṛttaṃ <span class="bold">vṛttanāma</span> vṛttābhidhānamityarthaḥ /
            
            <p>
               saṃpadāptisambhavo madaḥ kadācideva mānase nagasya<br />
               na pramāṇavidyayā paraprameyajālabhaṃgadakṣayā 'pi /<br />
               nāpyarūparūpayā parāṃganābhimarśano rasaḥ kadāpi<br />
               tasya vṛttamīdṛśaṃ śirobhiruhyate narairato vicāryaḥ || 107 ||
               </p>
         </p>
         
         
         <p><span class="bold">prakṛtau</span></p>
         
         
         <p class="bold">mrabhnairyānāṃ trayeṇa trimuniyatiyutā sragdharā kīrtiteyam // KVrk_3.108 //</p>
         
         
         <p>magaṇaragaṇabhagaṇanagaṇā yagaṇatrayaṃ yasya pāde tadvṛttaṃ <span class="bold">sragdharā</span> nāma / vāratrayaṃ saptabhiryatiḥ /
            yāsāmunnidrapadmadyutimukhamamalaṃ sphāravisphāritākṣam
            cañcatkāñcīguṇena sphuradurumaṇinā '; 'vartalakṣmīṃ vitanvat /
            
            <p>
               cetaḥprītiṃ narāṇāṃ vidadhati vilasannābhimadhyapradeśā<br />
               gacchantyo<br />
                rājamārge vikacavicakilasragdharā rājavadhvaḥ || 108 ||
               </p>
         </p>
         
         
         <p><span class="bold">ākṛtau</span></p>
         
         
         <p class="bold">bhrau naranā ranāvatha gururdigarkaviramaṃ hi madrakamidam // KVrk_3.109 //</p>
         
         
         <p>bhagaṇaragaṇanagaṇā ragaṇanagaṇaragaṇanagaṇaguravo yasya pāde tadvṛttaṃ <span class="bold">madrakaṃ</span> nāma / daśabhirdvādaśabhiryatiḥ / yathā /
            
            <p>
               tvatkathitairalīkavacanaiḥ karomi kathamasya kopamasamam<br />
               yasya na vipriyaṃ sakhi mayā śrutaṃ na ca nirīkṣitaṃ kathamapi /<br />
               madrakarairayaṃ priyatamaḥ karoti vacanairmanaḥ samadanam<br />
               pāśyavimuktajālamadhunā mamāṅdhriyugale luṭhatyapi bhṛśam || 109 ||
               </p>
         </p>
         
         
         <p><span class="bold">vikṛtau</span></p>
         
         
         <p class="bold">yadiha najau bhajau bhjabhalagāstadāśvalalitaṃ harārkayatimat // KVrk_3.110 //</p>
         
         
         <p>yasya pāde nagaṇajagaṇau bhagaṇajagaṇabhagaṇajagaṇabhagaṇalaghuguravo bhavanti tadvṛttaṃ
            <span class="bold">aśvalalitaṃ</span> nāma / ekādaśabhirdvādaśabhiryatiḥ / yathā /
            
            <p>
               samaravinirjitārinivahakṣitīśvaravicitramaśvalalitam<br />
               hṛdayacamatkṛtipradamidaṃ vilokya bhavato vadanti kavayaḥ /<br />
               dhruvamurarīcakāra nṛpaterdivaspatirimaṃ turaṃgamavaraṃ<br />
               bahutaramanyathā na viyati krathairiha vivelate 'tibahulaiḥ (?) || 110 ||
               </p>
         </p>
         
         
         <p class="bold">mattākrīḍaṃ mau tnau nau nlau giti bhavati vasuśaradaśayatiyutam // KVrk_3.111 //</p>
         
         
         <p>yasya pāde dvau magaṇau tagaṇanagaṇau dvau nagaṇau nagaṇalaghuguravastadvṛttaṃ <span class="bold">mattākrīḍaṃ</span> nāma / aṣṭabhiḥ pañcabhi daśabhiśca yatiḥ / yathā /</p>
         
         
         <p>
            dṛṣṭvā cāndraṃ bimbaṃ rātrau karanikaravinihitatimiranikaram<br />
            gāyanti sma svairaṃ yasminsuvikasitakusumavati madhusamaye /<br />
            paurā baddhāstasmin saṃpratyavanipatitilaka tava nagare<br />
            mattākrīḍātisvacchandaṃ vigatabhayabhavabhamitamṛganivahāḥ || 111 ||
            </p>
         
         
         <p><span class="bold">saṃkṛtau</span></p>
         
         
         <p class="bold">bhūtamunīnairyatiriha bhatanāḥ sbhau bhanayāśca yadi bhavati tanvī // KVrk_3.112 //</p>
         
         
         <p>bhagaṇatagaṇanagaṇasagaṇā dvau bhagaṇau nagaṇayagaṇau yasya pāde tadvṛttaṃ <span class="bold">tanvī</span> nāma / paṃcabhiḥ saptabhirādityaiśca yatiḥ / yathā /
            
            <p>
               yā mukhapadmaṃ śaśadharasadṛśaṃ sundaralolanayanamatiramyam<br />
               subhru bibharti tribhuvanajayino vāsanivāsamiva makaraketoḥ /<br />
               pīnanitambā gurukucayugalā vṛttasukomalabhujakarayugmā<br />
               sā mama citte janayati yuvatī harṣamanalpamiyamiha sutanvī || 112 ||
               </p>
         </p>
         
         
         <p><span class="bold">atikṛtau</span></p>
         
         
         <p class="bold">krauñcapadā bhmau sbhau nananā ngī iṣuśaravasumuniviratiriha bhavet // KVrk_3.113
            //</p>
         
         
         <p>bhagaṇamagaṇasagaṇabhagaṇāścatvāro nagaṇā guruśca yasya pāde tadvṛttaṃ <span class="bold">krauñcapadā</span> nāma / pañcabhiraṣṭabhiḥ saptabhiśca yatiḥ / yathā /</p>
         
         
         <p>
            krauñcapadā yā romaśagātrī vikaṭadaśanataniratiparuṣatanuḥ<br />
            piṃgaladṛṣṭiḥ sūkṣmanitambā kapilakacanicayaviṣamakucayugā /<br />
            yā ca hasantī locanavāri prakaṭayati rahasi nijapativimukhī<br />
            muñca sakhe tāmiṣṭatamaṃ ceccirataramiha tava cara viṣayasukham || 113 ||
            </p>
         
         
         <p><span class="bold">utkṛtau</span></p>
         
         
         <p class="bold">vasvīśāśvacchedopetaṃ mamatanayuganarasalagairbhujaṃgavijṛmbhitam // KVrk_3.114 //</p>
         
         
         <p>dvau magaṇau tagaṇastrayo nagaṇā ragaṇasagaṇau laghugurū ca yasya pāde tadvṛttaṃ <span class="bold">bhujaṃgavijṛmbhitaṃ</span> nāma / aṣṭabhirekādaśabhiḥ saptabhiryatiḥ / yathā /
            
            <p>
               prāleyāṃśujyotsnākāṃtadyutiśubhamavimalasadvitānamanohare<br />
               krīḍāgāre cañcacciratra kusumaparimalamiladalivrajeśudhayojjvale /<br />
               premodrekā veśyāvṛttaṃ kulayuvatirapi vitanute yadā suratotsave<br />
               preyānapyānandeneva prakaṭayati rahasi na tadā bhujaṃgavijṛmbhitam || 114 ||
               </p>
         </p>
         
         
         <p class="bold">mo nāḥ ṣaṭ sagagiti yadi navarasarasaśarayatiyutamapavāhākhyam // KVrk_3.115 //</p>
         
         
         <p>yasya pāde magaṇo nagaṇā ṣaṭ sagaṇo dvau gurū ca yatra tadvṛtta<span class="bold">mapavāhaṃ</span> nāma / navabhiḥ ṣaḍbhiḥ ṣaḍbhiḥ paṃcabhiḥ yatiḥ / yathā /
            
            <p>
               ātmānaṃ kalayati tṛṇamiva suragurudharaṇitalasuragavāmartho<br />
               yo nityaṃ vikasitamukhakamalamiha vitarati dhanamamalamarthibhyaḥ /<br />
               saṃpatyā samupahasitadhanadavibhavanivahadaurabhyāt<br />
               lokaḥ paśyati vigalitabahuvidhimatimatikṛśatanumapavāhaṃ tam || 115 ||
               </p>
         </p>
         
         
         
         <p>// uktādijātiprakaraṇam //</p>
         
         
         
         <p>ata evaṃ urdhvaṃ śeṣajātiprakaraṇaṃ bhavati / taccātra noktaṃ granthagauravabhayātkedāreṇa
            evamuktādijātiṣu utkṛtyavasānāsu śrīprabhṛti apavāhāntāni samavṛttāni padarśa(?) /
            &amp;#8216;<span class="bold">yatkiṃciddṛśyate chandaḥ ṣaḍviṃśatyadhikākṣaram / śeṣajātyādikaṃ muktvā tatsarvaṃ
               daṇḍakā vidu</span>'rityādilakṣaṇān daṇḍakānāha /</p>
         
         
         <p class="bold">yadiha nayuktagalaṃ tataḥ saptarephāstadā caṇḍavṛṣṭiprayāto bhaveddaṇḍakaḥ // KVrk_3.116
            //</p>
         
         
         <p>iha śāstre <span class="bold">caṇḍavṛṣṭiprayāto</span> nāma <span class="bold">daṇḍako</span> <span class="bold">bhavet </span>/ yadā nagaṇau dvau saptaragaṇāśca bhavanti / <span class="bold">śatamāṇḍavābhyāmṛṣibhyāmanekā 'sya saṃjñā kṛtā</span> / yathā /
            kuvalayadaladīrghanetrā sumadhyā pṛthuśroṇibimbā navaprāgasaṃsaktahṛt
            prathamavirahapīḍitā sā mṛtā preyasī garjitaṃ vāridānāṃ niśamya dhruvam /
            nabhasi kuṭajapuṣpasaṃbhāragaṃdhāsavonmattabhṛṃgāṃganā gīyamānāgame
            hata pathika vṛthā kimāyāsa................................... /
            <span class="bold">caṇḍavṛṣṭirityeke</span> || 116 ||</p>
         
         
         <p class="bold">praticaraṇavivṛddharephāḥ syurarṇārṇavavyālajīmūtalīlākaroddāmaśaṃkhādayaḥ // KVrk_3.117
            //</p>
         
         <p>caraṇaṃ caraṇaṃ prati <span class="bold">praticaraṇaṃ</span> ragaṇānāṃ vṛddhyā ihārṇādayo daṇḍakāssyuḥ /</p>
         
         
         <p><span class="bold">aṣṭabhī ragaṇairarṇo yathā /
               </span>śramasalilamapakaroti drutaṃ kāminīnāṃ rasāyāsajaṃ maruccīkarāmodavān
            
            <p>
               janayati madhupasya tīradrumālī lasatpallavālaṃkṛtāṃ kāminīvibhramādeśakam /<br />
               ayamiha dayitaiḥ purorṇānidhiṃ yasya śakyaṃ samasāyuvajraprahārānabhijñabhyusī (?)<br />
               bhujagapuravadhūlasallocanānandakaro sphurantī na līlāṃ tanoti rājātmajaḥ //
               </p>
         </p>
         
         
         <p class="bold">navabhī ragaṇairarṇavo yathā /</p>
         
         <p>
            trinayananagatuṃgaśṛṃgaśriyaṃ bibhraduddaṇḍaḍiṃḍīrapiṇḍāvadātaistaraṃgottarairullasan<br />
            makaratimitimiṃgilo vistṛtādhiṣṭhitakroḍasaṃprāptaśobhairnabhaḥprāṃgaṇajñāpakaiḥ /<br />
            bhujagaśayanaśayito devadevasya yo vāsa veśmaśriyo janenārṇavaso 'yamagrīḥ priye<br />
            tava nayanapathaṃ prayātastanotuṃ pramodaṃ vinodāspadaṃ tīrasaṃbhūtapunnāgapūgadrumaiḥ
            //
            </p>
         
         
         <p><span class="bold">daśabhī ragaṇaiḥ vyālo yathā /
               </span>prasayati malayānile viprayuktāṃganādīrghaniḥśvāsasaṃparkasaṃvavardhitaprauhitāvematonandani
            
            <p>
               sphuḍitabakulakarṇikārāmradunnāgamākaṃdakaṃkillisaccampakāmodavāhinyamuṣmin vasaṃtāgame
               /<br />
               bhaja caraṇayugānataṃ saṃnatāṃgipriyaṃ prītisaṃdohakāminī nāma nagāturāṇāṃ mṛgīcakṣuṣām<br />
               taruṇīmani (?) sakhi sphurajjvālajihvāgralole 'ṅganānāṃ sadā saukhyaṃ vidhvaṃsinā
               'nena kiṃ dagdhamānena te //
               </p>
         </p>
         
         
         <p><span class="bold">tairekādaśabhirjīmūtairyathā /
               </span>
            priyavirahitakāminī jīvitā sā vināśaikadakṣāniloddhūtakādambapuṣpāsavāmūrcchitāśeṣabhṛṃgadhvajo
            /
            
            <p>
               nabhasi nabhamivāṃkṣasaudāminīmālayālaṃkṛtaṃ nīlajīmūtapaṃktiṃ balākāvalīsevitāṃ locanānandadām
               /<br />
               viracitamadhurasvaraṃ cātakānāṃ ca ramyaṃ samūhaṃ tu sāskāṃtamapyunmadaṃ(?) bhāvinīṃ
               tṛptimākāṃkṣamāṇam /<br />
               muhukṛtavitatasubarhibhāraḥ<br />
                śikhīsaṃvanmanmathā preyasī prītimutpādayan nṛtyati svāṅdhrivinyāsasauṃdaryavat //
               </p>
         </p>
         
         
         <p class="bold">dvādaśabhirlīlākaro yathā /</p>
         
         <p>
            abhinavanavapallavāsvādasaṃśuddhakaṇṭhānyapuṣṭāṃganāsuṃdarāradhvagītadhvaniprāptabodhiryadi
            cakravāle vane /<br />
            kusumitabahupāṭalā karṇikārāmrasatsiṃduvārottamāśokasatpuṣpabhārā vanaśrīkṛtāśeṣaśākhālasatpallave
            vane /<br />
            vilapati vanitā ghanasyābhimānagrahaṃ lāsyalīlākaro mādhavī pallavānāmayaṃ kāmadevaikabandhavasantānilo
            /<br />
            jagati vijayinīṃ smarājñāmivāviṣkarotyaṃganānāṃ ratāyāsajasvedabinduprasaktālakaprāṃtakaṃpaṃ
            vidhitsurmuhuḥ //
            </p>
         
         
         <p class="bold">trayodaśabhī ragaṇairuddāmo yathā /</p>
         
         <p>
            śaśadharasadṛśaṃ mukhāmbhoruhaṃ bibhratī pakvabimbādharoddāmahārāvalīśobhitoccastanī
            sūkṣmaromāvalīprāptanābhihṛdā /<br />
            śravaṇayuganiveśitasvarṇatāṇḍaṃkasaṃlagnaratnaprabhāsitāpāṃgaraṃgāṃgaṇotsaṃgasaṃnṛtyamānekṣaṇakṣobhitakṣmātalā
            /<br />
            kalaravavarakiṃkiṇīpakvaṇanmekhalālaṃkṛtaśroṇibimbānuvṛttānupūrvoruyugmā sarojāruṇāṅdhridvayanyastasannūpurā
            /<br />
            hṛdayamaśaraṇaṃ munīnāmapīyaṃ salīlaṃ vrajaṃtī karoti sphuraccīvaraprāṃjalodbodhitānaṃgalakṣmīkṛtāśeṣalokaṃ
            bhṛśām //
            </p>
         
         
         <p class="bold">caturdaśabhī raiḥ śaṃkho yathā /</p>
         
         <p>
            kvacidupari taraccaṃdavallīvitānaiḥ kvaciddrumāṇāṃ latāsaṃcayaiḥ saṃcarannakracakraiḥ
            kvacinnīrasaṃbhūtapūgadrumaiḥ śobhitam /<br />
            kvacidapi ghanasāṃmrahiṃtālatālāvalīcārutāmbūlavallīsamūhaiḥ (?) kvacidvyālasallolakolāhalotpāditorvīprakaṃpam
            /<br />
            kvacidabhinavacampakonnidracaṃcatprastanāsavāmodasaṃparkaḥ saṃprāptasaurabhyasaṃpatsamīrāgamātītatoyakaṇaiḥ
            sekitaṃ nīrahṛtaṃ vidrutam /<br />
            salilanidhimanekaratnākaraprītisaṃdohadaṃ setusīmaṃtamaṃtaṃ vilokya drutaṃ vilocanānāṃ
            nipātaṃ ca yasyāśu sāphalyamāpādayaḥ //
            </p>
         
         
         <p><span class="bold">ādiśabdātpaṃcadaśabhiḥ raiḥ samudraḥ ṣoḍaśairbhujaṃga ityevamādayo yatheṣṭakṛtanāmāno
               daṇḍakā bhavanti</span> || 117 ||</p>
         
         
         
         <p class="bold">pracitakasamabhidho dhīradhībhiḥ smṛto daṇḍako nadvayāduttaraiḥ saptabhiryaiḥ // KVrk_3.118
            //</p>
         
         
         <p><span class="bold">nagaṇadvayā</span>naṃtaraṃ <span class="bold">saptabhiryaiḥ</span> <span class="bold">pracitako</span> nāma <span class="bold">daṇḍakaḥ smṛtaḥ</span> / pūrvavadatrāpi praticaraṇavivṛddharephakrameṇa yagaṇādisamastagaṇavṛddhyā daṇḍakā
            bhavanti / yathā /
            pūrvamekaikākṣaravṛddhyā chaṃdasāṃ vṛddhiruktāstathā rephopalakṣitā trayeṇa vṛddhiḥ
            sā cācāryapāraṃparyopadeśāt tāvadgrāhyā yāvadekonamakṣarasāhasraṃ bhavanti / yadyapi
            kaiściduktaṃ sahasrākṣaraparyantā daṇḍakā iti tathāpi tṛkāṇāṃ vṛddhyā ekonameva sahasraṃ
            bhavantīti || 118 ||</p>
         
         
         <p>// iti daṇḍakaprakaraṇam //</p>
         
         
         
         <p>iti sulhaṇaviracitāyāṃ sukavihṛdayānaṃdinyabhidhānāyāṃ vṛttaratnākarachandovṛttau
            samavṛttādhyāyastṛtīyaḥ //</p>
         
         
         
         
         <p>caturtho 'dhyāyaḥ
            ardhasamavṛtādhyāyaḥ</p>
         
         
         <p>athārdhasamavṛttādhyāyamāha /</p>
         
         
         <p class="bold">viṣame yadi sau salagā dale / bhau yuji bhādgurukāvupacitram // KVrk_4.1 //</p>
         
         
         <p>atra pāde iti vaktavye ardhasamavṛttādhyāye tvardhāpekṣayā ardha ityuktaṃ sūtrakāreṇeti
            na doṣaḥ / <span class="bold">viṣame</span> prathame tṛtīye pāde trayaḥ sagaṇā laghurgururyadi <span class="bold">yuji</span> same dvitīye caturthe bhagaṇatrayaṃ dvau gurū tadā <span class="bold">upacitrā</span> nāmārdhasamavṛttaṃ bhavati / yathā /
            
            <p>
               tvadarātipure kṣiti yoddhase muktamahoragakaṃcukevaṃti (?) /<br />
               upacitramudīkṣya divā bhayānno viviśurbhavanāni hariṇyaḥ || 1 ||
               </p>
         </p>
         
         
         <p class="bold">bhatrayamojagataṃ guruṇī cedyuji ca najau jyayutau drutamadhyā // KVrk_4.2 //</p>
         
         
         <p>yasyārdhasamavṛttasya <span class="bold">auje</span> viṣame prathame tṛtīye pāde <span class="bold">bhagaṇatrayaṃ</span> dvau gurū yadi <span class="bold">yuji</span> same dvitīye caturthe nagaṇajagaṇau jagaṇayagaṇau ca tadvṛttaṃ <span class="bold">drutamadhyā</span> nāma / yathā /
            
            <p>
               dṛṣṭivilāsaviśeṣamaśeṣaṃ vividhagatīravacoracanāṃ ca /<br />
               yauvanameva vadhū drutamadhyāpayati manobhavadattavivekā || 2 ||
               </p>
         </p>
         
         
         <p class="bold">sayugātsagurū viṣame cet / bhāviha vegavatī yuji bhādgau // KVrk_4.3 //</p>
         
         
         <p><span class="bold">viṣame</span> pāde trayaḥ sagaṇā guruśca <span class="bold">yuji</span> same bhavaṇatrayaṃ dvau gurū ca tadā <span class="bold">vegavatī</span> nāma / yathā /
            
            <p>
               sukṛtaikanidheḥ smarabandhoḥ kasyacidālayamāli salīlam /<br />
               iyamunnatapīnanitambā gacchati vegavatī madanārtā || 3 ||
               </p>
         </p>
         
         
         
         <p class="bold">auje taparau jarau guruścet / msau jgau bhadravirāḍbhavedanoje // KVrk_4.4 //</p>
         
         
         <p><span class="bold">auje</span> viṣame pāde prathame tṛtīye tagaṇātparau jagaṇaragaṇau <span class="bold">guruśce</span>dyadi bhavati <span class="bold">anoje</span> same dvitīye caturthe pāde magaṇasagaṇajagaṇā gurū ca bhavanti tadvṛttaṃ <span class="bold">bhadravirāṭ </span>nāma / yathā /
            
            <p>
               kundendusamujjvalena baddhaṃ brahmāṇḍodaravartināṃ narendra /<br />
               nītā haraśailasaṃdhyamete śuddhabhadravirāḍ payase yaśaste || 4 ||
               </p>
         </p>
         
         
         <p class="bold">asame sajau saguruyuktau ketumatī same bharanagādgaḥ // KVrk_4.5 //</p>
         
         
         <p><span class="bold">asame</span> viṣame pāde sagaṇajagaṇasagaṇā guruśca <span class="bold">same</span> dvitīye caturthe bhagaṇaragaṇanagaṇā dvau gurū ca tadvṛttaṃ <span class="bold">ketumatī</span> nāma / yathā /
            
            <p>
               bhavatā raṇāṃgaṇagatena prasphuritāsimātrasacivena /<br />
               vijitāmarāśvagajayuktā ketumatī narendra ripusenā || 5 ||
               </p>
         </p>
         
         
         <p class="bold">ākhyānikī tau jagurū gamoje jatāvanoje jagurū guruścet // KVrk_4.6 //</p>
         
         
         <p><span class="bold">auje</span> prathame tṛtīye pāde tagaṇau dvau jagaṇo gurū ca <span class="bold">anoje</span> dvitīye caturthe jagaṇatagaṇau jagaṇo dvau <span class="bold">gurū</span> ca tadvṛttaṃ <span class="bold">ākhyānikī</span> nāma / yathā /
            
            <p>
               ye ye tvayā saṃjati śatrubhūpā hatā hatāśeṣavipakṣavarga /<br />
               ākhyānikī kīrtiravantinātha babhūva te saṃcaritāṃtarikṣe || 6 ||
               </p>
         </p>
         
         
         <p class="bold">jatau jagau go viṣame same syāttau jgau gameṣā viparītapūrvā // KVrk_4.7 //</p>
         
         
         <p>yasya prathame tṛtīye pāde jagaṇatagaṇajagaṇā dvau gurū ca <span class="bold">same</span> pāde dvau tagaṇau jagaṇo dvau gurū ca tadvṛttaṃ <span class="bold">viparītākhyānikī</span> nāma / yathā /
            
            <p>
               dhruvaṃ samāgacchati jīviteśa śrutvādikāruṇyaparaṃ vaco me /<br />
               bhavenna ceddaivavaśādihānyā ākhyānikī me viparītapūrvā //
               </p>
         </p>
         
         
         <p><span class="bold">ākhyānikī vārtāhārikocyate</span> / etayośca pūrvoktopajātyaṃtargatatve viśeṣasaṃjñārdhasamavṛttādhyāye pāṭhaḥ || 7
            ||</p>
         
         
         <p class="bold">sayugātsalaghū viṣame gururyuji nabhau ca bharau hariṇaplutā // KVrk_4.8 //</p>
         
         
         <p>yasyā <span class="bold">viṣame</span> pāde sagaṇatrayaṃ laghugurū ca <span class="bold">same</span> pāde nagaṇabhagaṇau bhagaṇaragaṇau ca tadvṛttaṃ <span class="bold">hariṇaplutā</span> nāma / yathā /
            
            <p>
               yadi śīghragatirhariṇaplutānsuviṣamāṃstanute pathikaḥ pathi /<br />
               jaladāgamane priyayā tadā bhavati saṃgatirardhaśarīrayā || 8 ||
               </p>
         </p>
         
         
         <p class="bold">ayuji nanaralā guruḥ same njamaparavaktramidaṃ tato jarau // KVrk_4.9 //</p>
         
         <p>viṣame pāde nagaṇau ragaṇo laghuśca guruśca bhavanti <span class="bold">same</span> pāde nagaṇajagaṇau jagaṇaragaṇau tadvṛttaṃ <span class="bold">aparavaktraṃ</span> nāma / yathā /
            
            <p>
               jaladagalapiśaṃgalocanaṃ madanaripoḥ śaśikhaṇḍamaṇḍitam /<br />
               apaharatu bhayāni dakṣiṇaṃ tadaparavaktrabhayaṃkaraṃ satām //
               </p>
         </p>
         
         
         <p>asya vaitālīyāntargatatve 'pi viśeṣasaṃjñārtha ihopanyāsaḥ || 9 ||</p>
         
         
         <p class="bold">ayuji nayugarephato yakāro yuji ca najau jaragāśca puṣpitāgrā // KVrk_4.10 //</p>
         
         
         <p>yasya viṣame pāde nagaṇadvayaṃ ragaṇātparo yagaṇaḥ same nagaṇajagaṇau jagaṇaragaṇau
            guruśca tadvṛttaṃ <span class="bold">puṣpitāgrā</span> nāma /
            
            <p>
               calakiśalayavatyaśokaśākhā tava caraṇāhatimātrapuṣpitāgrā /<br />
               śaśimukhi sakhi muñca mānamasyā madanamahotsava eṣa yāti śūnyā //
               </p>
         </p>
         
         
         <p>iyamapyaupacchandasikaṃ viśeṣasaṃjñājñāpakārthamatrocyate || 10 ||</p>
         
         
         <p><span class="bold">vadantyaparavaktrākhyaṃ
               vaitālīyaṃ vipaścitam /</span></p>
         
         
         <p class="bold">puṣpitāgrābhidhaṃ kecidaupacchaṃdasikaṃ tathā // KVrk_4.11 //</p>
         
         
         <p class="bold">syādayugmake rajau rajau same tu jarau jarau gururyavātparā matīyam // KVrk_4.12 //</p>
         
         
         <p>yasya viṣame pāde ragaṇajagaṇau ragaṇajagaṇau same jagaṇaragaṇau jagaṇaragaṇau guruśca
            tadvṛttaṃ <span class="bold">yavātparāmatīyaṃ</span> bhavatītyarthaḥ / yathā /
            
            <p>
               mālavakṣitīśa māsamudgaśāli yavānatāribhūyamedinī samagrā /<br />
               ātmasātkṛtā tvayā ripūn vijitya samagrasainyasaṃyutānapi prasahya || 12 ||
               </p>
         </p>
         
         
         <p>iti sulhaṇaviracitāyāṃ sukavihṛdayānandinyabhidhānāyāṃ vṛttaratnākaracchaṃdovṛttau
            ardhasamavṛttādhyāyaḥ caturthaḥ /</p>
         
         
         
         
         <p>pañcamo 'dhyāyaḥ
            viṣamavṛttādhyāyaḥ
            viṣamavṛttādhyāya ārabhyate /
            <span class="bold">mukhapādo 'ṣṭabhirvarṇaiḥ /</span></p>
         
         
         
         <p>[padacaturūrdhva-prakaraṇam (5.1-5)]</p>
         
         
         <p class="bold">pare 'smāt makarālayaiḥ kramādvṛddhāḥ /</p>
         
         <p class="bold">satataṃ yasya vicitraiḥ pādaiḥ saṃpannasauṃdaryam /</p>
         
         <p class="bold">tadabhihitamamaladhībhiḥ padacaturūrdhvābhidhaṃ vṛttam // KVrk_5.1 //</p>
         
         
         <p>prathamapādo 'ṣṭākṣaraḥ / <span class="bold">pare</span> ca dvitīyatṛtīyacaturthāḥ / <span class="bold">asmātpra</span>thamapādā<span class="bold">tmakarālayai</span>ścaturbhiścaturbhirakṣaraiḥ <span class="bold">kramādvṛddhā</span> vardhitāḥ / kramāditi ko 'rthaḥ / dvitīyo dvādaśākṣaraḥ / tṛtīyo ṣoḍaśākṣaraḥ / caturtho
            viṃśatyakṣara iti kramādvṛddhiṃ prāptāḥ / <span class="bold">satata</span>manavarataṃ iti vividhaiścaturviṃśatiprakāraprastāreṇa <span class="bold">vicitraiḥ pādaiḥ</span> prāptasauṃdaryaṃ ta<span class="bold">dvṛttaṃ</span> ācāryaiḥ <span class="bold">padacaturūrdhvaṃ</span> nāmoktam / yathā /
            
            <p>
               ākramyamākṛṣya dhanu-<br />
               rye tvayā nihitā raṇāṃgaṇe śaraiḥ /<br />
               ripavaḥ sahasā gatāsavaḥ kṣitipate śrutam /<br />
               padacaturūrdhvaṃ na calanti tatraiva nipatanti saśalyāḥ //
               </p>
         </p>
         
         
         <p>atra gaṇapādābhāvāt gurulaghū neṣyate / atra ca prastāryamāṇaṃ caturviṃśatidhā bhavati
            / ṣoḍaśadvādaśaaṣṭau ṣoḍaśaviṃśatidvādaśa aṣṭau ityādi || 1 ||</p>
         
         
         <p class="bold">prathamamuditavṛtte /</p>
         
         <p class="bold">viracitaviṣamacaraṇabhāji /</p>
         
         <p class="bold">gurukayugalanidhana iha kalita āṅā /</p>
         
         <p class="bold">vidhṛtarucirapadavitatiyatiriha bhavati pīḍaḥ // KVrk_5.2 //</p>
         
         
         <p><span class="bold">prathamamuditavṛtte</span> padacaturūrdhve viracitān viṣamān aṣṭaudvādaśaṣoḍaśaviṃśatyakṣarān padān bhajatīti
            tasmin <span class="bold">viṣamacaraṇabhāji</span> <span class="bold">iha</span> chaṃdasi <span class="bold">āṅā</span> <span class="bold">kalito</span> yuktaḥ <span class="bold">pīḍo</span> bhavati / <span class="bold">āpīḍa ityarthaḥ</span> / kva sati ityāha / <span class="bold">gurukayugalanidhane</span> gurudvayaṃ nidhane 'vasāne yasya tasminsati / kīdṛśaṃ ityāha / <span class="bold">vidhṛtarucirāṇāṃ pādānāṃ vitatyā yati</span>rvirāmo yasya sa tathoktaḥ / ante gurudvayopādanādatra śeṣāṇāṃ laghutvamasyānujñānaṃ
            kedāreṇeti manyāmahe / yathā /
            
            <p>
               dhruvamiha vanitānāṃ<br />
               hṛdi vinihitadayitaguṇānām /<br />
               prasarati malayamaruti virahavatīnāṃ<br />
               smarasuhṛdi vijayini bhavati niyatamasuvināśaḥ //
               </p>
         </p>
         
         
         <p>dvigurūṇi chaṃdasi āpīḍeti trayāṇāṃ gurūṇāṃ apraveśā<span class="bold">cchargaṇḍa</span> iti nāma noktam /
            idamapi pūrvavaccaturviṃśatiprastāro bhavati / tebhyaścaturviṃśatibhyastrīnavakṛṣya
            samānyabhidhātumāha || 2 ||</p>
         
         
         <p><span class="bold">prathamamitaracaraṇasamutthaṃ</span></p>
         
         
         <p class="bold">śrayati jagati lakṣma /</p>
         
         <p><span class="bold">itaraditaracaraṇajanitamapi ca turyaṃ
               caraṇayugakamavikṛtamaparamiha kalikā sā // KVrk_5.3 //</span></p>
         
         
         <p>āpīḍasya <span class="bold">prathamaṃ turyaṃ</span> caturthaṃ <span class="bold">itaracaraṇasamutthaṃ</span> dvitīyapādaṃ dvādaśākṣaropalakṣitaṃ <span class="bold">lakṣma</span> śrayati bhajati / ko 'rthaḥ / prathamapade dvādaśākṣaraḥ / dvitīyo 'ṣṭākṣaraḥ / aparamapi
            <span class="bold">caraṇayugalamavikṛtama</span>pratyayābhāvamityevaṃlakṣaṇā <span class="bold">kalikā</span> nāma / <span class="bold">mañjarīti vaktavye</span> chaṃdobhaṃgabhayāt kaliketyuktamekārthatvānna doṣaḥ / yathā /
            
            <p>
               adhamajanasuhṛdi kalikāle<br />
               sujanakṛtavirodhe /<br />
               sakaluṣamuṣi sapadi vidhuvanāyāḥ<br />
               tadanu vimanamanasi mudamiha janayati nivāsā || 3 ||
               </p>
         </p>
         
         
         <p><span class="bold">dviguruyutasakalacaraṇāṃtā</span></p>
         
         
         <p class="bold">mukhacaraṇaracitamanubhavati tṛtīyaḥ /</p>
         
         <p><span class="bold">caraṇa iha hi lakṣma
               prakṛtamaparamakhilamapi yadi bhavati lavalī sā // KVrk_5.4 //</span></p>
         
         
         <p>yasyā<span class="bold">stṛtīyaḥ</span> pādaḥ prathama<span class="bold">caraṇaracitaṃ</span> lakṣaṇa<span class="bold">manubhavati</span> dvābhyāṃ gurubhyāṃ yutā sakalacaraṇānāmanto yasyāḥ sā tathoktā <span class="bold">lavalī</span> nāma / <span class="bold">aparaṃ</span> lavalyāṃ sarvamapi prāktanaṃ prastutaṃ pūrvavaditi bhavati / yathā /
            
            <p>
               gaganatalamamalamalimetat<br />
               sapadi śaśabhṛdayaṃ analavitikaraughaiḥ /<br />
               janayati ca lavalyāḥ<br />
               calamiti sarasaṃ bhuvidbhavipariṇati(?) paripīḍaḥ || 4 ||
               </p>
         </p>
         
         
         <p><span class="bold">prathamamadhivasati yadi turyaṃ
               caramacaraṇapadamavasitiguruyugmā /</span>
            <span class="bold">nikhilaparamuparitanasamamiha lalitapādā
               tadiyamamṛtadhārā // KVrk_5.5 //</span></p>
         
         
         <p><span class="bold">prathamaṃ</span> pādamaṣṭākṣaraṃ <span class="bold">caramacaraṇapadaṃ</span> paścimapādasthānaṃ ya<span class="bold">dyadhivasati</span> / <span class="bold">apara</span>mapyanyatsarvaṃ <span class="bold">uparitanaṃ</span> pūrvavat / ante gurudvayayuktā sulalitapadapaṃkti<span class="bold">ramṛtadhārā</span> nāma / yathā /
            
            <p>
               śaśadharamukhi sakhi parirambhaṃ<br />
               tava mama vapuṣi malayajarasaniṣekaḥ /<br />
               śravaṇapuṭayugalasukhakṛdaticaturamabhihṛdyā<br />
               vacanamamṛtadhārā //
               </p>
         </p>
         
         
         <p>piṃgalanāgastu padacaturūrdhvādiṣu prathamapādaviparyāse sati maṃjaryādi nāmāni vīkṣyati
            || 5 ||</p>
         
         
         <p>  // padacaturūrdhvaprakaraṇam //</p>
         
         
         
         
         <p>[udgatā-prakaraṇam (5.6-8)]</p>
         
         
         <p class="bold">sajamādime salaghukau ca nasajagurukeṣvathodgatā /</p>
         
         <p class="bold">tryaṅdhrigatabhanajalā gayutā sajasā jagau caraṇamekata paṭhet // KVrk_5.6 //</p>
         
         
         <p>prathamapāde sagaṇajagaṇasagaṇā laghuśca tathā dvitīyapāde nagaṇasagaṇajagaṇaguravo
            bhavanti trisaṃkhyopalakṣito 'ṅdhri<span class="bold">straṅdhri</span>stṛtīyaḥ pādastasmin <span class="bold">gatā</span> bhagaṇanagaṇajagaṇalaghuguravastairyutā / caturthe caraṇe sagaṇajagaṇasagaṇā jagaṇo
            guruśca yatra sā <span class="bold">udgatā</span> nāma / <span class="bold">ekata</span> iti / prathamaṃ dvitīyena sahāvilaṃbitaṃ paṭhedityarthaḥ / yathā /
            
            <p>
               jitamatsarā sukṛtino 'pi parihṛtakalaṃkabāṃdhavāḥ /<br />
               vīkṣya sapadi yuvatiṃ vikṛtiṃ niyataṃ prayāti vipulodgatāstanuḥ || 6 ||
               </p>
         </p>
         
         
         <p class="bold">caraṇatrayaṃ bhajati lakṣma yadi sakalamudgatāgatam /</p>
         
         <p class="bold">rnau bhagau bhavati saurabhakaṃ caraṇe yadīha bhavatastṛtīyake // KVrk_5.7 //</p>
         
         
         <p>yadyudgatāyāstṛtīye pāde ragaṇanagaṇabhagaṇaguravo bhavanti tadā <span class="bold">saurabhakaṃ</span> nāma vṛttaṃ bhavet / yathā /
            
            <p>
               malayānilaḥ priyaviyuktayuvatijanatāviyatyataḥ /<br />
               maṃdamaṃdamayametitarāṃ ghanasārasaurabhakamudvamanniva || 7 ||
               </p>
         </p>
         
         
         <p class="bold">nayugaṃ sakārayugalaṃ ca bhavati caraṇe tṛtīyake /</p>
         
         <p class="bold">taduditamurumatibhirlalitaṃ yadi śeṣamasya khalu pūrvatulyakam // KVrk_5.8 //</p>
         
         
         <p><span class="bold">yadyu</span>dgatāyā<span class="bold">stṛtīye caraṇe </span>dvau nagaṇau dvau sagaṇau ca bhavataḥ tadā <span class="bold">lalitaṃ</span> nāma / śeṣamudgatāvat / yathā /
            
            <p>
               lalitāṃgahāraramaṇīyamabhinavalalitaṃ samāṃsalam /<br />
               iyamatinayati mudā pramattā purato vayasya tava lāsyamuttamam || 8 ||
               </p>
         </p>
         
         
         <p>// udgatāprakaraṇam //</p>
         
         
         
         
         <p>[upasthitapracupita-prakaraṇam (5.9-11)]</p>
         
         
         <p><span class="bold">msau jbhau gau prathamāṅdhrirekataḥ pṛthaganyat</span></p>
         
         
         <p class="bold">tritayaṃ sanajaragāstathā nanau saḥ /</p>
         
         <p><span class="bold">trinaparikalitajayau</span></p>
         
         
         <p class="bold">pracupitamitamuditamupasthitapūrvam // KVrk_5.9 //</p>
         
         
         <p>yasya prathame pāde magaṇasagaṇajagaṇabhagaṇā dvau gurū <span class="bold">ekataḥ</span> / <span class="bold">pṛthak anyattritayaṃ</span> pādatritayaṃ kathamityarthaḥ / dvitīye pāde sagaṇanagaṇajagaṇaragaṇā guruśca tathā
            tṛtīye pāde dvau nagaṇau sagaṇaścaturthe nagaṇatrayaṃ jagaṇayagaṇau ca tadvṛttaṃ <span class="bold">upasthitapūrvaṃ</span> <span class="bold">upasthitapracupitami</span>tyarthaḥ / yathā /
            
            <p>
               āruhyānyabhṛtapriyā lasatsahakāraṃ prakaṭīkṛtanavamaṃjariṃ sagarvā /<br />
               nijakalaravaninadaiḥ prakaṭayati ratipatimahotsavamāli || 9 ||
               </p>
         </p>
         
         
         <p class="bold">nau pāde 'tha tṛtīyake sanau nasayuktau prathamāṅdhrikṛtayatistu vardhamānam /</p>
         
         <p class="bold">tritayamaparamapi pūrvasadṛśamiha bhavati pratatamatibhiriti gaditaṃ khalu vṛttam
            // KVrk_5.10 //</p>
         
         
         <p>tadeva padacaturūrdhvaṃ <span class="bold">tṛtīye</span> pāde nagaṇau sagaṇanagaṇau ca bhavataḥ prathamasya caturūrdhvasyāṅdhiḥ prathamāṅdhrivat
            kṛtā yatiryasya kriyāviśeṣaṇasya ta<span class="bold">tprathamāṅdhrikṛtayati</span>ryathā bhavati / eva<span class="bold">mapara</span>pādatrayaṃ <span class="bold">pūrvasadṛśamiha</span> tantre ta<span class="bold">dvṛttaṃ</span> ācāryai<span class="bold">rvardhamānaṃ</span> nāmoktam / yathā /
            
            <p>
               pādena svayamunnatastanībhiraśokaḥ pramadābhirabhihataḥ pravardhamānaḥ /<br />
               vikasitakusumasamṛddhimanubhavati bakulatarurapi varayuvatimukhāsavasiktaḥ || 10 ||
               </p>
         </p>
         
         
         <p class="bold">asminneva tṛtīyake pāde tajarā syuḥ prathame ca viratirārṣabhaṃ bruvanti /</p>
         
         <p class="bold">tacchuddhavirāṭpuraḥ sthitaṃ tritayamaparamapi yadi pūrvasamaṃ syāt // KVrk_5.11 //</p>
         
         
         <p>asminneva padacaturūrdhvavṛtte tṛtīye pāde tagaṇajagaṇaragaṇā bhaveyuḥ, aparaṃ pādatrayamapi
            pūrvasamaṃ bhavati tadā <span class="bold">śuddhavirāṭpuraḥsthitaṃ</span> <span class="bold">ārṣabhaṃ</span> vadanti <span class="bold">śuddhavirāḍārṣabhamityarthaḥ</span> / yathā /
            
            <p>
               bibhrāṇā vadanaṃ śaśāṃkabiṃbasamānaṃ kamalāyatanayanā kṛśāṃgaśobhitā /<br />
               pīnoccapayodharadvayā janayati mudamadhikatarāṃ vaniteyam || 11 ||
               </p>
         </p>
         
         
         <p>  // upasthitapracupitaprakaraṇam //</p>
         
         
         
         
         <p class="bold">viṣamākṣarapādaṃ vā pādairasamaṃ daśadharmavat /</p>
         
         <p class="bold">yacchaṃdo noktamatra gātheti tatsūribhiḥ proktam // KVrk_5.12 //</p>
         
         
         <p>viṣamākṣarāṇi yeṣu te pādā yasmin <span class="bold">viṣamākṣarapādaṃ</span> yadevameva aṣṭau daśasaptanavākṣaraṃ vā sarvapādairasamaṃ tripādaṃ ṣaṭpādaṃ vā <span class="bold">daśadharmavat </span>/ yathā /
            daśa dharmaṃ na jānanti dhṛtirāṣṭra nibodha tān /
            mattaḥ pramatta unmattaśśrāṃtaḥ kruddho bubhukṣitaḥ /
            tvaramāṇaśa bhīruśca lubdhaḥ kāmī ca te daśaḥ // iti ṣaṭpadī gāthā /
            ityevamādi asmin cchaṃdasyarthe noktaṃ prayogeṣu dṛśyate tadgātheti vidvadbhiruktam
            / <span class="bold">maṃgalagītikāveṣṭakavipadvidhruvakacaccarīpāddhatikādvipathaka</span>prabhṛti tatsarvaṃ gāthāsaṃjñamavagantavyam / chaṃdasāmānaṃtyātpratipadamabhidhātumaśakyaṃ
            tatsarvasaṃgrahaṇīyaṃ ekā saṃjñā kṛteti || 12 ||</p>
         
         
         <p>iti sulhaṇaviracitāyāṃ sukavihṛdayānandinyabhidhānāyāṃ vṛttaratnākaracchaṃdovṛttau
            viṣamavṛttādhyāyaḥ paṃcamaḥ //</p>
         
         
         
         
         
         
         <p>ṣaṣṭho 'dhyāyaḥ
            ṣaṭpratyayādhyāyaḥ</p>
         
         
         
         <p>[prastāraḥ]</p>
         
         
         <p class="bold">prastāro naṣṭamuddiṣṭamekadvyādilagukriyā /</p>
         
         <p class="bold">saṃkhyā caivādhvayogaśca ṣaḍete pratyayāḥ smṛtāḥ // KVrk_6.1 //</p>
         
         
         <p>idānīṃ uktānāṃ vṛttānāṃ ṣaṭpratyayānāha /
            <span class="bold">pāde sarvagurāvādyāllaghuṃ nyasya guroradhaḥ /</span><br />
            <span class="bold">yathopari tathā śeṣaṃ bhūyaḥ kuryādamuṃ vidhim // KVrk_6.2 //</span><br />
            <span class="bold">ūne dadyādgurūṇyevaṃ yāvatsarvalaghurbhavet /</span><br />
            <span class="bold">prastāro 'yaṃ samākhyātaḥ chaṃdovicitivedibhiḥ // KVrk_6.3 //</span></p>
         
         
         <p><span class="bold">pāde sarvagurau</span> yāvatāṃ varṇānāṃ vṛttasya pādastāvaṃta eva guravo vilikhyante / yathā / caturakṣaracchaṃdasi
            ādyā<span class="bold">dguroradhaḥ</span> adhovibhāge laghuṃ varṇaṃ nyasya sthāpayitvā tadanaṃtaraṃ nyastalaghoḥ sakāśāt śeṣebhyo
            varṇebhyo adhaḥ kiṃ sthāpyata ityāha / <span class="bold">yathopari tathā śeṣaṃ</span> / yadyupari gurustadā adhastādapi gururyadyupari laghustadā adhastādapi laghuḥ śeṣam
            / upari tulyo dīyate ityarthaḥ / tena laghoranaṃtaraṃ trīṇi gurūṇī sthāpyante / <span class="bold">bhūyaḥ</span> punarapi <span class="bold">kuryādamuṃ vidhimiti</span> / laghuṃ nyasya guroradhaḥ yathopari tathā śeṣamiti punarapyamuṃ vidhiṃ kuryāt /
            yadā upari gururbhavati laghuṃ nyasya guroradha iti vidherabhāvādyaḥ pūrvadeśā<span class="bold">dūne dadyādgurūṇi</span> iti ūnapradeśo gurubhiḥ pūryata ityarthaḥ / <span class="bold">evama</span>nena prakāreṇa tāvannyāsaḥ kartavyo <span class="bold">yāvatsarvalaghuḥ</span> pado bhavati / prastāryate iti <span class="bold">prastāraḥ</span> varṇānāṃ vinyāsaviśeṣaḥ / evaṃ caturakṣarapāde ṣoḍaśavṛttāni bhavanti / chaṃdāṃsi
            vilīyante asyāmiti <span class="bold">chaṃdoviciti</span>śchaṃdaḥśāstram / <span class="bold">prastāro</span> vyākhyātaḥ || 2-3 ||</p>
         
         
         
         <p>[naṣṭam]</p>
         
         
         <p>idānīṃ naṣṭaṃ vyākhyātumāha /
            <span class="bold">naṣṭasya yo bhavedaṃkaḥ tasyārdhe 'rdhe same ca laḥ /</span><br />
            <span class="bold">viṣame caikamādhāya tadardhe 'rdhe gururbhavet // KVrk_6.4 //</span></p>
         
         
         <p>prastāradarśitānāṃ vṛttānāṃ madhye yadvṛttaṃ naṣṭaṃ luptaṃ bhavati tasya <span class="bold">naṣṭasya yo bhavedaṃka</span> ekādisaṃkhyā <span class="bold">tasya ardhe 'rdhe same ca</span> aṃke sati <span class="bold">lo</span> laghurbhavati / <span class="bold">viṣame</span> <span class="bold">ekaṃ</span> <span class="bold">ādhāya</span> prakṣipya <span class="bold">tasyārdhe 'rdhe gururbhavet </span>/ yathaitasmiṃścaturakṣare chaṃdasi paṃcamaṃ vṛtaṃ naṣṭam / tasya aṃkaḥ paṃca sa ca
            ardhaṃ na prayacchati / saikaḥ kriyate tadā ṣaḍbhavanti / te ardhaṃ kriyante / ardhitāstrayo
            bhavanti / tadardhe guruḥ prāpyate punastrayo 'rdhaṃ na prayacchanti / saikāścatvāraḥ
            / te 'pi ardhastadardhe punarlabdho gurudvayoḥ samatvāt / tadardhe laghuḥ prāpyate
            punareko 'rdhaṃ na prayacchati / saikordvyaḥ tadardhe punarapi gurureva labhyate /
            itthaṃ naṣṭasyodāharaṇam / tathā ca / ādyau dvau gurū tābhyāṃ parako laghustato gururiti
            / '; '; / '; etaccaturakṣare chaṃdasi paṃcamaṃ vṛttaṃ bhavati || 4 ||</p>
         
         
         <p>[uddiṣṭam]</p>
         
         
         <p>uddiṣṭaṃ vyākhyātumāha /
            <span class="bold">uddiṣṭaṃ dviguṇānādyāduparyaṃkānsamālikhet /</span><br />
            <span class="bold">laghusthā ye tu tatrāṃkāstaiḥ saikairmiśritairbhavet // KVrk_6.5 //</span></p>
         
         
         <p>kenacittadvṛttaṃ prastāryakatamat iti saṃkhyāparijñānā uktaṃ taduddiṣṭamucyate / pūrvatra
            vṛttaṃ na jñāyate / ataḥ saṃkhyayā naṣṭamuddhriyate / atra punarvṛttaṃ jñāyate saṃkhyā
            na jñāyate ataḥ saṃkhyāparijñānārthaṃ uddiṣṭamidamucyate / tasya uddiṣṭavṛttasya prathamādakṣarādārabhya
            upari <span class="bold">dviguṇā</span>naṃkān samālikhet / yathā / asminneva caturākṣare chaṃdasi ekaṃ vṛttaṃ uddiṣṭaṃ tasya
            dvau varṇau gurū tato laghustato 'pi guruḥ / tatra uddiṣṭe vṛtte laghuni tiṣṭhantīti
            laghusthā ye punaraṃkāścatvāraḥ taiścaturbhiḥ saikaiḥ ekena sahitaiḥ paṃcabhiruddiṣṭaṃ
            bhavet / uddiṣṭasaṃkhyā bhavet / caturakṣarāyāṃ jātau tatpaṃcamaṃ vṛttaṃ bhavatītyarthaḥ
            || 5 ||</p>
         
         
         <p>[ekadvayādilagakriyā]</p>
         
         
         <p>ekadvyādilagukriyārthamāha /
            <span class="bold">varṇān vṛttabhavān saikān auttarādharyataḥ sthitān /</span><br />
            <span class="bold">ekādikramaśaścaitānuparyupari nikṣipet // KVrk_6.6 //</span><br />
            <span class="bold">upāntyato nivarteta tyajannaikaikamūrdhvataḥ /</span><br />
            <span class="bold">uparyādyādgurorevamekadvyādilagukriyā // KVrk_6.7 //</span></p>
         
         
         <p>yāvaṃta eva <span class="bold">vṛttabhavā varṇā</span> tāvata eva <span class="bold">saikān </span>ekasahitānyathā / caturakṣarajātau catvāro ye varṇāstān saikān paṃca / auttarādharyataḥsthitān
            uparyuparibhāvena sthitān <span class="bold">ekādikrameṇai</span>va <span class="bold">etānupari upari nikṣipet </span>nidadhyāt / <span class="bold">upāntyato</span> antyasamīpā<span class="bold">nnivarteta</span> vyādyudyeta / <span class="bold">tyajan </span>pariharan <span class="bold">ekaikaṃ</span> <span class="bold">ūrdhva</span>bhāgāt / <span class="bold">evama</span>nena prakāreṇa kasmādiyaṃ ekadvyādilagukriyāṃ pravartata ityāha / <span class="bold">uparyādyādguro</span>riti uparisthitān ādyādguroḥ / ko 'rthaḥ / sarvaguruvarṇavṛttasakāśāt ityarthaḥ /
            ādyaṃ kila sarvagurvakṣaramekaṃ vṛttaṃ parikalpate / etacca prastāre darśitaṃ yathā
            /</p>
         
         
         <p><span class="bold">&amp;#8216;pāde sarvagurāvādyāllaghuṃ nyasye'</span>ti tena tasmāt adha iyaṃ <span class="bold">ekadvyādilagukriyā</span> pravartate / tatra paṃcasu varṇeṣu uttarādharabhāvena sthāpiteṣu adhaḥsthita ekastaduparisthe
            nikṣipyate / sa ca tathaiva tiṣṭhati <span class="bold">tyajannekaikamūrdhvata</span> iti vīpsavaśādekadaiva sthitimaṃtareṇa nikṣiptatvāt punarnikṣepabhāvādekaikatyāgaśca
            na saṃbhavati tasmātsvarūpeṇa sthita eva upari kṣipyate / tato dvitīye sthāne dvau
            varṇau bhavataḥ tau tṛtīyena kṣipyeta tatra trayo bhavanti / tacca caturthe nikṣipyante
            te catvāro bhavanti / ‘<span class="bold">upāntyato nivartate tyajannekaikamūrdhvataḥ'</span> uparitanamekaṃ tyajyate tatra na kṣipyate ityarthaḥ / vīpsā ta eva adhobhāgāt punarnikṣepe
            kriyā pravartate tena adhaḥsthita eva eko dvitīye sthāne nikṣipyate tatra ca trayo
            bhavanti / tacca tṛtīye nikṣipyante tatra ṣaṭbhavanti upari ekaṃ tyajannivarteta /
            ādyaṃ ekaṃ vṛttaṃ sarvaguruḥ tasmāddekadvyādilagukriyā pravartete / tata ekaḥ sarvaguruḥ
            catvāri dvilaghūni ṣaṭtrilaghūni catvāri caturlaghūni ekaṃ sarvalaghuḥ eṣā lagukriyā
            sarvalaghuprastāreṇa pratīyate asyāstu eṣa eva kramaḥ paṃcākṣarādivṛtteṣvapi || 6-7
            ||</p>
         
         
         <p>[udāharaṇam -
            1
            41
            631
            4321
            11111]</p>
         
         
         <p>[saṅkhyānam]</p>
         
         
         <p>saṃkhyārthamāha /</p>
         
         
         <p class="bold">[lagukriyāṅkasandohaḥ bhavetsaṃkhyāvimiśrite /</p>
         
         <p><span class="bold">uddiṣṭāṅkasamāhāraḥ saiko vā janayedimām // KVrk_6.8 // ]</span></p>
         
         
         <p><span class="bold">lagukriyāyāṃ</span> ye <span class="bold">aṃkā</span>steṣāṃ <span class="bold">sandoha</span>stasmi<span class="bold">nvimiśrite</span> pīḍīkṛte <span class="bold">saṃkhyā</span> bhavet / iyaṃ tāvaddhāraṇaṃ syāt / tathā ekaścatvāraḥ ṣaṭcatvāraḥ ekameṣāmekīkṛtā
            vai ṣoḍaśa bhavanti caturakṣarajātau prastāryamāṇāyāṃ ṣoḍaśa vṛttāni bhavantītyarthaḥ
            / sa ca prastāraḥ pūrvameva vyākhyātaḥ /</p>
         
         
         <p>pakṣāntaramāha /
            uddiṣṭasya vṛttasya upari ye <span class="bold">aṃkā</span> dviguṇāsteṣāṃ <span class="bold">samāhāraḥ</span> ekībhāvaḥ <span class="bold">saiko</span> vā athavā <span class="bold">janayedu</span>tpādaye<span class="bold">dimāṃ</span> saṃkhyām / yathā / caturakṣarajātau dviguṇā ye aṃkā uparyāropitāsteṣāṃ samāhāraḥ
            paṃcadaśa saikaḥ ṣoḍaśeti || 8 ||</p>
         
         
         <p>[adhvayogaḥ]</p>
         
         
         <p>adhvārthamāha /
            <span class="bold">saṃkhyaiva dviguṇaikonā sadbhiradhvā prakīrtitaḥ /</span><br />
            <span class="bold">vṛttasyāṃgulikīṃ vyāptimadhaḥ kuryāttathāṃgulam // KVrk_6.9 //</span></p>
         
         
         <p>caturakṣarajātau yā ṣoḍaśa<span class="bold">saṃkhyā</span> <span class="bold">syāddviguṇā</span> dvātriṃśatiḥ <span class="bold">ekonā</span> ekarahitā ekatriṃśatiḥ <span class="bold">sadbhiḥ</span> paṇḍitai<span class="bold">radhvā</span> mārgaḥ <span class="bold">prakīrtitaḥ</span> / katham / <span class="bold">vṛttasya</span> <span class="bold">āṃgulikīṃ</span> aṃgulapramāṇāṃ <span class="bold">vyāptiṃ</span> kuryāt || 9 ||</p>
         
         
         <p>adhunā punarapi kaviranvayapūrvakaṃ pitrā saha sātmānaṃ nirddiśati /
            <span class="bold">vaṃśe 'bhūtkaśyapasya prakaṭaguṇagaṇaḥ śaivasiddhāntavettā /</span><br />
            <span class="bold">vipraḥ pavyekanāmā vimalataramatiḥ śaivatatvāvabodhe // KVrk_6.10 //</span><br />
            <span class="bold">kedārastasya sūnaḥ śivacaraṇayugārādhanaikāgracittaḥ /</span><br />
            <span class="bold">chaṃdastenābhirāmaṃ praviracitamidaṃ vṛttaratnākarākhyām // KVrk_6.11 //</span></p>
         
         
         
         <p><span class="bold">vaṃśe</span> 'nvaye '<span class="bold">bhūjjā</span>taḥ <span class="bold">kaśyapasya</span> kaśyaṃ somaṃ pibatīti kaśyapaḥ kaśyapaśabdena yadyapi surā evābhidhīyate kathyate
            / tathāpyatra somamucyate surāpānasya brāhmaṇe dije niṣiddhatvāt anvayārthena vaṃśārthena
            kranuyāyitvamuktaṃ syāt (?) / śivasya ete <span class="bold">śaivā</span> ye <span class="bold">siddhāntā</span>steṣāṃ <span class="bold">vettā</span> / &amp;#8216;vida-vicāraṇe'; ityetasya rūpaṃ na punaḥ ‘vida-jñāne'; / tasyāśakyatvāt
            / yo hi vicārayati cintayati so avaśyaṃ vetti nahyaviditaṃ vicārayituṃ śaknoti viśeṣeṇa
            pratipūrayati svargāpavargādikāni sa <span class="bold">vipraḥ vimalataramatiḥ</span> vimalā vistīrṇā taralā manoharā matiryasya atiśayena vimalamatiḥ / kva / <span class="bold">śaivaśāstrāvabodhe</span> / <span class="bold">kedāra</span>nāmā tasya putraḥ śivaḥ śānto devatāviśeṣaḥ tasyārādhanaṃ tatra ekāgraṃ tanniṣṭhaṃ
            cittaṃ yasya saḥ / tathā <span class="bold">tena</span> kedāreṇā<span class="bold">bhirāmaṃ</span> ramaṇīyaṃ manoharaṃ <span class="bold">chaṃdaḥ</span> <span class="bold">pra</span>karṣeṇa <span class="bold">viracitaṃ</span> <span class="bold">vṛttaratnākarākhyām </span>|| 10-11 ||</p>
         
         
         <p>iti paṃḍitaśrīsulhaṇaviracitāyāṃ sukavihṛdayānandinyabhidhānāyāṃ chaṃdovṛttau ṣaṭpratyayādhyāyaḥ
            ṣaṣṭhaḥ samāptaḥ //</p>
         
         
         <p>
            śrīḥ /<br />
            śubhaṃ bhūyāllekhakasya /<br />
            vasuyugme ....... śuklaśca paṃcamyāṃ haṃsarājena muninā 'likhaṭṭīkā manoramā //
            </p>
         
         </div>
   </body>
</html>