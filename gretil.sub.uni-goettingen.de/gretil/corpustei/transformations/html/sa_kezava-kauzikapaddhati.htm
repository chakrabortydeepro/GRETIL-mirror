<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Keśava: Kauśikapaddhati (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Keśava: Kauśikapaddhati</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_kezava-kauzikapaddhati.xml">sa_kezava-kauzikapaddhati.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Ketaki Gokhale</p>
      <p class="noindent"><b>Contribution: </b>Ketaki Gokhale</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Keśava's Kauśikapaddhati on the Kauśikasūtra of the Atharvaveda. Critically edited
            by V.P. Limaye, R.N. Dandekar, C.G. Kashikar, V.V. Bhide, S.S. Bahulkar, Pune: Tilak
            Maharashtra Vidyapeeth 1982.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/1_veda/5_vedang/2_grhya/keskaupu.htm">keskaupu.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Kesava: Kausikapaddhati
            <br />Based on the ed.: Keśava's Kauśikapaddhati on the Kauśikasūtra of the Atharvaveda.
            <br />Critically edited by V.P. Limaye, R.N. Dandekar, C.G. Kashikar, V.V. Bhide, S.S. Bahulkar,
            <br />Pune: Tilak Maharashtra Vidyapeeth 1982.
            <br />
            <br />Input in LEAP by Ketaki Gokhale
            <br />under supervision of Arlo Griffiths,
            <br />converted to ASCII by Masato Kobayashi.
            <br />Please send corrections to Arlo Griffiths.
            <br />
            <br />REFERENCE SYSTEM:
            <br />KauśS_n,n{n}.n = _adhyāya,kaṇḍikā{running kaṇḍikā-numbering}.sūtra
            <br />KKp_n = Keśava's Kauśikapaddhati_kaṇḍikā
            <br />
            <br />SEQUENCE OF SUTRAS IN ADHYAYA 8:
            <br />8,8{67}.1-19
            <br />8,1{60}.17-24
            <br />8,1{60}.1-16
            <br />8,1{60}.25
            <br />8,8{67}.20-25
            <br />8,1{60}.30-35
            <br />8,2{61}.1-11
            <br />8,8{67}.26-27
            <br />8,9{68}.1-3
            <br />8,2{61}.12-35
            <br />8,9{68}.4-10
            <br />8,2{61}.36-46
            <br />8,3{62}.1-23
            <br />8,9{68}.11-27
            <br />8,4{63}.1-2
            <br />8,9{68}.30-33
            <br />8,6{65}.11-16
            <br />8,7{66}.1-2
            <br />8,4{63}.3-5
            <br />8,7{66}.3
            <br />8,9{68}.34
            <br />8,4{63}.26-28
            <br />8,9{68}.28-29
            <br />8,4{63}.29-31
            <br />8,4{63}.6-9
            <br />8,9{68}.35-41
            <br />8,4{63}.10-25
            <br />8,5{64}.1-28
            <br />8,6{65}.1-10
            <br />8,7{66}.4-23
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p>keśavakṛtā kauśikapaddhatiḥ</p>
         
         
         <p>OM namo'tharvavedāya | atharvavedasya saṃhitāvidhervivaraṇaṃ kriyate | tatrātharvavedasya
            nava bhedā bhavanti | tatra catasṛṣu śākhāsu śaunakādiṣu kauśiko'yaṃ saṃhitāvidhiḥ
            | sa ca gopathabrāhmaṇādarthavādādi parityajya vidhimātraṃ kalpayitvā vidhiḥ kṛtaḥ
            | tatra yathopayogaṃ ṭīkā kriyate saṃhitāvidheḥ | tatrāha sūtraṃ kauśikaḥ -</p>
         
         
         <p>  [darśapūrṇamāsavidhiḥ]
            atha vidhiṃ vakṣyāmaḥ || <span class="bold">KauśS_1,1.1</span> ||</p>
         
         
         <p>athaśabda ānantaryārthaḥ | saṃhitādhyayanānantaraṃ vidheradhikāraḥ | saṃhitāvidhiṃ
            vakṣyāmaḥ | śāntikapauṣṭikābhicārikādbhutādīni karmāṇi saṃhitāvidhāvuktāni | trividhāni
            karmāṇi | vidhikarmāṇyavidhikarmāṇyucchrayakarmāṇi | tripramāṇako vidhiḥ | pratyakṣamanumānaṃ
            śabdaṃ ceti ||</p>
         
         
         <p>  sa punarāmnāyapratyayaḥ || <span class="bold">KauśS_1,1.2</span> ||</p>
         
         
         <p>sa vidhirvedapratyayaḥ | gopathabrāhmaṇapramāṇakaḥ ||</p>
         
         
         <p>  āmnāyaḥ punarmantrāśca brāhmaṇāni ca || <span class="bold">KauśS_1,1.3</span> ||</p>
         
         
         <p>āmnāyaśabdena kimucyate | tatrāha mantrabrāhmaṇamāmnāyaśabdenocyate ||</p>
         
         
         <p>  tadyathā brāhmaṇavidhirevaṃ karmaliṅgā mantrāḥ || <span class="bold">KauśS_1,1.4</span> ||</p>
         
         
         <p>yathā saṃhitāvidheḥ karmoktaṃ tathaivaṃliṅgā mantrā api bhavanti | yathā vātājjāta
            (4.10) iti śaṅkhaṃ badhnāti ||</p>
         
         
         <p>  tathānyārthāḥ || <span class="bold">KauśS_1,1.5</span> ||</p>
         
         
         <p>anyārthā api mantrā bhavanti | yathā 'agniṃ brūmo (11.6) utāmṛtāsuḥ (5.1.7) śivāsta
            (7.43) ityabhyākhyātāya prayacchati' (KauśS 46.1) ||</p>
         
         
         <p>  tathā brāhmaṇaliṅgā mantrāḥ || <span class="bold">KauśS_1,1.6</span> ||</p>
         
         
         <p>'brahma ha vā idamagra āsīt' (gobrā 1.1.1) ityādi pūrvabrāhmaṇam | evaṃrūpā api mantrā
            bhavanti | yathā 'virāḍ vā idamagra āsīt' (8.10.1) ityādyarthavādārthā api mantrā
            bhavanti ||</p>
         
         
         <p>  tadabhāve sampradāyaḥ || <span class="bold">KauśS_1,1.7</span> ||</p>
         
         
         <p>saṃhitāvidhau yannāmnāyate tat sarvaṃ svaśākhānyāyena paramparayā sampradāyena kartavyam
            | tathā coktaṃ bhaṭṭapādaiḥ - nyāyena sampradāyena yānti karmāṇi mīmāṃsakā iti | tathā
            nadīvālukayā vedikaraṇaṃ śāntikakarmasu śāntavṛkṣakāṣṭhena vedimānaṃ ca | tathā mīmāṃsāyāṃ
            smṛtipāde smṛtyācārāṇāṃ pramāṇamuktam ||</p>
         
         
         <p>  pramuktattvād brāhmaṇānām || <span class="bold">KauśS_1,1.8</span> ||</p>
         
         
         <p>ācārasampradāyaviṣaye vismṛtāni brāhmaṇāni | śiṣyaiḥ sampradāyo rakṣitaḥ | upavarṣācāryeṇoktaṃ
            mīmāṃsāyāṃ smṛtipāde kalpasūtrādhikaraṇe.
            nakṣatrakalpo vaitānastṛtīyaḥ saṃhitāvidhiḥ.
            caturtho'ṅgirasāṃ kalpaḥ śāntikalpastu pañcamaḥ ||</p>
         
         
         <p>iti | 'ete kalpā vedatulyā hi' iti bhagavatopavarṣācāryeṇa pratipāditam | anye kalpāḥ
            smṛtitulyāḥ ||</p>
         
         
         <p>  yajñaṃ vyākhyāsyāmo devānāṃ pitṝṇāṃ ca || <span class="bold">KauśS_1,1.9</span> ||</p>
         
         
         <p>pākatantramājyatantraṃ ca yajñaśabdenocyate | taṃ vyākhyāsyāmaḥ | devānāṃ yajñaḥ śāntikapauṣṭikādi
            | pitṝṇāṃ pitṛmedhapiṇḍapitṛyajñādi ||</p>
         
         
         <p>  prāṅmukha upāṃśu karoti || <span class="bold">KauśS_1,1.10</span> ||</p>
         
         
         <p>prāṅmukhaḥ sarvakarmāṇi karoti | nityanaimittikakāmyāni karmāṇi | upāṃśu ca | ekapuruṣāntaraṃ
            dvitīyaḥ puruṣaḥ śṛṇoti śabdaṃ tadupāṃśvityucyate ||</p>
         
         
         <p>  yajñopavītī devānām || <span class="bold">KauśS_1,1.11</span> ||</p>
         
         
         <p>  prācīnāvītī pitṝṇām || <span class="bold">KauśS_1,1.12</span> ||</p>
         
         
         <p>yajñopavītī bhūtvā nityaṃ naimittikaṃ kāmyaṃ ca karma kuryāt | apasavyaṃ kṛtvā pitṛkarma
            kuryāt piṇḍapitṛyajñādi ||</p>
         
         
         <p>  prāgudagvā devānām || <span class="bold">KauśS_1,1.13</span> ||</p>
         
         
         <p>  dakṣiṇā pitṝṇām || <span class="bold">KauśS_1,1.14</span> ||</p>
         
         
         <p>prāṅmukho vodaṅmukho vā devakarmāṇi sarvāṇi kuryāt | dakṣiṇāmukhaḥ pitṛkarmāṇi kuryāt
            | kecit dakṣiṇapūrvamantardeśamabhimukhaḥ pitṛkarma kuryāt ||</p>
         
         
         <p>  prāgudagapavargaṃ devānām || <span class="bold">KauśS_1,1.15</span> ||</p>
         
         
         <p>  dakṣiṇapratyagapavargaṃ pitṝṇām || <span class="bold">KauśS_1,1.16 </span>||</p>
         
         
         <p>prāgudagvā karmasamāptirdaivakarmasu | dakṣiṇā pratyagvā samāptiḥ pitṛkarmasu | kecit-prāgudagantarāle
            samāptiḥ ||</p>
         
         
         <p>  sakṛt karma pitṝṇāṃ tryavarārdhaṃ devānām || <span class="bold">KauśS_1,1.17</span> ||</p>
         
         
         <p>ācamanaprokṣaṇādiṣu pitṝṇāṃ sakṛt karma kuryāt | devānāṃ caturvā trirvā sarvaṃ karma
            kuryāt | nirvapaṇaparistaraṇājyagrahaṇādi karma ||</p>
         
         
         <p>  yathādiṣṭaṃ vā || <span class="bold">KauśS_1,1.18</span> ||</p>
         
         
         <p>yathāpaṭhitaṃ vā karma kuryāt | yathā 'pari tvāgne puraṃ vayam (7.71.1) iti triḥ paryagni
            karoti' (KauśS 2.10) ||</p>
         
         
         <p>  abhidakṣiṇamācāro devānāṃ prasavyaṃ pitṝṇām || <span class="bold">KauśS_1,1.19</span> ||</p>
         
         
         <p>pradakṣiṇaṃ devānāṃ karma kuryāt | apradakṣiṇaṃ pitṛkarma ||</p>
         
         
         <p>  svāhākāravaṣaṭkārapradānā devāḥ || <span class="bold">KauśS_1,1.20</span> ||</p>
         
         
         <p>  svadhākāranamaskārapradānāḥ pitaraḥ || <span class="bold">KauśS_1,1.21</span> ||</p>
         
         
         <p>devānāṃ havirdīyate svāhākāreṇa vaṣaṭkāreṇa vā | 'svāhāntābhiḥ pratyṛcaṃ homāḥ' (KauśS
            4.11) sarvatra | svadhākāreṇa namaskāreṇa pitṝṇāṃ dīyate ||</p>
         
         
         <p>  upamūlalūnaṃ barhiḥ pitṝṇām || <span class="bold">KauśS_1,1.22</span> ||</p>
         
         
         <p>  parvasu devānām || <span class="bold">KauśS_1,1.23</span> ||</p>
         
         
         <p>samūlaṃ barhiḥ pitṝṇām | lūnaṃ devānāṃ barhiḥ | sakṛdācchinnaṃ pitṝṇāṃ barhiḥ | upaharaṇam
            | 'uttarato'gnerupasādayatīdhmamuttaraṃ barhiḥ' (KauśS 2.13-14)</p>
         
         
         <p>  [pra yaccha parśum (12.3.31) iti darbhāhārāya dātraṃ prayacchati || <span class="bold">KauśS_1,1.24</span> ||]
            'pra yaccha parśum' ityādi 'ahiṃsantaḥ' (12.3.31) ityantena ||</p>
         
         
         <p>  [oṣadhīrdāntu parvan (12.3.31) ityupari parvaṇāṃ lūtvā tūṣṇīmāhṛtyottarato'gnerupasādayati
            || <span class="bold">KauśS_1,1.25</span> ||]
            'oṣadhīrdāntu parvan' ityādiśeṣeṇa barhirlūtvā tūṣṇīmāhṛtyottarato'gnerupasādayati
            | āvasathyāgneruttarato barhirupasādayati | kecid vratopāyanāntaṃ kṛtvā barhirlavanaṃ
            kurvanti | karmaṇāṃ dvyahakālatvāt ||</p>
         
         
         <p>  nāgniṃ viparyāvarteta || <span class="bold">KauśS_1,1.26</span> ||</p>
         
         
         <p>agniṃ pṛṣṭhato na vaseta | nāpradakṣiṇaṃ kuryāt.</p>
         
         
         <p>  nāntarā yajñāṅgāni vyaveyāt || <span class="bold">KauśS_1,1.27</span> ||</p>
         
         
         <p>antarā madhye na gacchet | agnau yajñapātreṣu brāhmaṇeṣu vyavāyaṃ na kuryāt ||</p>
         
         
         <p>  dakṣiṇaṃ jānu prabhujya juhoti || <span class="bold">KauśS_1,1.28</span> ||</p>
         
         
         <p>homakarmakāle dakṣiṇaṃ jānu prapātya tato homaḥ kāryaḥ ||</p>
         
         
         <p>  yā pūrvā paurṇamāsī sānumatiryottarā sā rākā || <span class="bold">KauśS_1,1.29</span> ||</p>
         
         
         <p>  yā pūrvāmāvāsyā sā sinīvālī yottarā sā kuhūḥ || <span class="bold">KauśS_1,1.30</span> ||</p>
         
         
         <p>sāṅkhyāyanīye brāhmaṇe uktaṃ 'dve paurṇamāsyau dve amāvāsye' (śāmbrā 4.4) iti | paurṇamāsī
            pratipaditi | amāvāsyā pratipaditi | pūrvopoṣyottarā yājyā | kecit pūrvā caturdaśī
            manyante | keciccaturdaśīmiśrā paurṇamāsyamāvāsyeti | tithibhede caturdaśīmiśropoṣyā
            pratipanmiśrā yājyā ||</p>
         
         
         <p>  adyopavasatha ityupavatsyadbhaktamaśnāti || <span class="bold">KauśS_1,1.31</span> ||</p>
         
         
         <p>tithibhede mukhyā paurṇamāsī | bhede yā pūrvā sopoṣyā | upavāsaṃ karoti | upavāso
            vede bhaktamaśanam | yena yāgaṃ karoti tannāśnāti yajamānaḥ ||</p>
         
         
         <p>  madhulavaṇamāṃsamāṣavarjam || <span class="bold">KauśS_1,1.32</span> ||</p>
         
         
         <p>etānyupavasathe nāśnīyāt | etāni dravyāṇi prasiddhāni | vratopāyanāntaṃ kṛtvā tato
            vratagrahaṇaṃ karoti | brahmacaryādi karoti | trividhāni karmāṇi | vidhikarmāṇyavidhikarmāṇyucchrayakarmāṇi
            | medhājananādi piṇḍapitṛyajñāntaṃ (KauśS 10-89) vidhikarmatvam | anadhyāyakaṇḍikā
            (KauśS 141) ca | madhuparkādīndramahāntam (KauśS 90-140) avidhikarmatvam | yatra sūktaviniyogaṃ
            kṛtvā punarṛcāṃ viniyogastatrocchrayakarmatvaṃ yathā 'uduttamam' (7.88.3) iti | paribhāṣā
            prathame'dhyāye sarvārthā vidhikarmārthā'vidhikarmārthā ca | pariśiṣṭānāṃ paribhāṣātvam
            | pañcakalpānāṃ vidhikarmatvam | adbhuteṣu dvitīyā paribhāṣā | kulaṃ vā grāmo vā janapado
            vā tatra rājā bhūmipatirvidvāṃsaṃ bhūgvaṅgirasaṃ vṛṇīyāt ityādi tatroktam |
            kauśikoktānāṃ karmaṇāṃ viduṣāṃ hitārthāyānuṣṭhānapaddhatiḥ kriyate ||</p>
         
         
         <p>'avyasaśca' (19.68.1) barhirlavanavedyuttaravedyagnipratiṣṭhāpanāntaṃ kṛtvā -</p>
         
         
         <p>  [mamāgne varcaḥ (5.3.1) iti samidha ādhāya vratamupaiti || <span class="bold">KauśS_1,1.33</span> ||</p>
         
         
         <p>  vratena tvaṃ vratapate (7.74.4) iti vā || <span class="bold">KauśS_1,1.34 </span>||</p>
         
         
         <p>  brahmacārī vratyadhaḥ śayīta || <span class="bold">KauśS_1,1.35</span> ||]
            'mamāgne varcaḥ' iti samidha ādhāya 'vratena tvaṃ vratapate' ityṛcā bhaktaṃ juhoti
            | etat kṛtvā tato dvitīye'hanīdaṃ karoti ||</p>
         
         
         <p>  [prātarhute'gnau karmaṇe vāṃ veṣāya vāṃ sukṛtāya vām iti pāṇī prakṣālyāpareṇāgnerdarbhānāstīrya
            teṣūttaramānaḍuhaṃ rohitaṃ carma prāggrīvamuttaraloma prastīrya pavitre kurute ||
            <span class="bold">KauśS_1,1.36</span> ||</p>
         
         
         <p>  darbhāvapracchinnaprāntau prakṣālyānulomamanumārṣṭi viṣṇormanasā pūte sthaḥ iti
            || <span class="bold">KauśS_1,1.37</span> ||]
            'karmaṇe vām' iti mantreṇa hastaprakṣālanam | apareṇāgnerdarbhānāstīrya teṣūttaramānaḍuhaṃ
            rohitaṃ carma stṛṇāti | pavitre kurute darbhāvapracchinnaprāntau | prakṣālyānulomamanumārṣṭi
            'viṣṇormanasā pūte sthaḥ' iti mantreṇa || prathamā kaṇḍikā || <span class="bold">KKp_1</span> ||</p>
         
         
         
         
         
         <p>  [tvaṃ bhūmimatyeṣyojasā tvaṃ vedyāṃ sīdasi cāruradhvare | tvāṃ pavitramṛṣayo bharantastvaṃ
            punīhi duritānyasmat (19.33.3) iti pavitre antardhāya havirnirvapati devasya tvā savituḥ
            prasave'śvinorbāhubhyāṃ pūṣṇo hastābhyāmagnaye juṣṭaṃ nirvapāmi iti || <span class="bold">KauśS_1,2.1</span> ||]
            sāyamprātarhomavaiśvadevapiṇḍapitṛyajñādi uddhṛte'gnau kāryāṇi | 'tvaṃ bhūmim' ityṛcā
            carmaṇi pavitre nidhāya caturo muṣṭīn nirvapati 'devasya tvā' iti | tūṣṇīṃ caturtham
            | 'agnaye juṣṭaṃ nirvapāmi' ||</p>
         
         
         <p>  [evam agnīṣomābhyām iti || <span class="bold">KauśS_1,2.2</span> ||]
            'agnīṣomābhyāṃ juṣṭaṃ nirvapāmi' iti vikāraḥ ||</p>
         
         
         <p>  [indrāgnibhyām ityamāvāsyāyām || <span class="bold">KauśS_1,2.3</span> ||</p>
         
         
         <p>  nityaṃ pūrvamāgneyam || <span class="bold">KauśS_1,2.4</span> ||</p>
         
         
         <p>  niruptaṃ pavitrābhyāṃ prokṣati amuṣmai tvā juṣṭam iti yathādevatam || <span class="bold">KauśS_1,2.5</span> ||]
            'agnaye tvā juṣṭaṃ prokṣāmi' iti | agnīṣomābhyāṃ ca | prokṣaṇaṃ dvayorapi ||</p>
         
         
         <p>  [ulūkhalamusalaṃ śūrpaṃ prakṣālitaṃ carmaṇyādhāya vrīhīnulūkhala opyāvaghnaṃstrirhaviṣkṛtā
            vācaṃ visṛjati haviṣkṛdā dravehi iti || <span class="bold">KauśS_1,2.6</span> ||]
            'arātīyoḥ' (10.6.1) ityṛcolūkhalamusalaṃ takṣati 'yattvā śikvaḥ' (10.6.3) ityṛcā prakṣālayati
            'yadyatkṛṣṇaḥ' (12.3.13) ityṛcā mārjapati | tataḥ ulūkhale vrīhīnopya 'haviṣkṛdā dravehi'
            ityanenāvahanti triḥ | tataḥ śūrpaniṣpavanam | tatastriḥ prakṣālanaṃ taṇḍulānām ||</p>
         
         
         <p>  [apahatya suphalīkṛtān kṛtvā triḥ prakṣālya taṇḍulān agne caruryajñiyastvādhyarukṣat
            (11.1.16) iti carumadhidadhāti || <span class="bold">KauśS_1,2.7</span> ||]
            'agne caruḥ ityṛcā carumadhidadhāti' ||</p>
         
         
         <p>  [śuddhāḥ pūtāḥ (11.1.17) ityudakamāsiñcati || <span class="bold">KauśS_1,2.8</span> ||]
            'śuddhāḥ pūtāḥ' ityṛcodakamāsiñcati ||</p>
         
         
         <p>  [brahmaṇā śuddhāḥ (11.1.18) iti taṇḍulān || <span class="bold">KauśS_1,2.9</span> ||]
            'brahmaṇā śuddhāḥ' ityṛcā taṇḍulānāvapati pavitre antardhānaṃ kṛtvā ||</p>
         
         
         <p>  [pari tvāgne puraṃ vayam (7.71.1) iti triḥ paryagni karoti || <span class="bold">KauśS_1,2.10</span> ||]
            'pari tvāgne puraṃ vayam' ityṛcā triḥ paryagnikaraṇam ||</p>
         
         
         <p>  nekṣaṇena triḥ pradakṣiṇamudāyauti || <span class="bold">KauśS_1,2.11</span> ||</p>
         
         
         <p>  [ata ūrdhvaṃ yathākāmam || <span class="bold">KauśS_1,2.12</span> ||</p>
         
         
         <p>  uttarato'gnerupasādayatīdhmam || <span class="bold">KauśS_1,2.13</span> ||</p>
         
         
         <p>  uttaraṃ barhiḥ || <span class="bold">KauśS_1,2.14</span> ||]
            agneruttarata idhmamupasādayati | tato barhiḥ ||</p>
         
         
         <p>  [agnaye tvā juṣṭaṃ prokṣāmi itīdhmam || <span class="bold">KauśS_1,2.15</span> ||]
            'agnaye tvā juṣṭaṃ prokṣāmi' itīdhmaprokṣaṇam ||</p>
         
         
         <p>  [pṛthivyai iti barhiḥ || <span class="bold">KauśS_1,2.16</span> ||]
            'pṛthivyai tvā juṣṭaṃ prokṣāmi' iti barhiḥprokṣaṇam ||</p>
         
         
         <p>  [darbhamuṣṭimabhyukṣya paścādagneḥ prāgagraṃ nidadhāti ūrṇamradaṃ prathasva svāsasthaṃ
            devebhyaḥ iti || <span class="bold">KauśS_1,2.17</span> ||]
            darbhamuṣṭimabhyukṣya paścādagneḥ stṛṇāti 'ūrṇamradam' iti mantreṇa ||</p>
         
         
         <p>  [darbhāṇāmapādāya ṛṣīṇāṃ prastaro'si (16.2.6) iti dakṣiṇato'gnerbrahmāsanaṃ nidadhati
            || <span class="bold">KauśS_1,2.18</span> ||]
            'ṛṣīṇāṃ prastaro'si' iti dakṣiṇato'gnerbrahmāsanaṃ nidadhati | 'bhūpate' iti brahmavaraṇam
            | tathā ca gobhilabrāhmaṇam | pratyakṣaṃ vā darbhamayaṃ vāsanamudakakamaṇḍaluṃ vā
            brahmasthāne kuryāt | tato brahmāsanasaṃskāraḥ ||</p>
         
         
         <p>  [purastādagnerāstīrya teṣāṃ mūlānyapareṣāṃ prāntairavacchādayan parisarpati dakṣiṇenāgnimā
            paścārdhāt || <span class="bold">KauśS_1,2.19</span> ||]
            tataḥ staraṇaṃ purastādagneriti | kartā bravīti -</p>
         
         
         <p>  pari stṛṇīhi (7.99.1) iti sampreṣyati || <span class="bold">KauśS_1,2.20 </span>||</p>
         
         
         <p>  [devasya tvā savituḥ prasave'śvinorbāhubhyāṃ pūṣṇo hastābhyāṃ prasūtaḥ praśiṣā paristṛṇāmi
            iti || <span class="bold">KauśS_1,2.21</span> ||]
            tato 'devasya tvā' iti stṛṇāti ||</p>
         
         
         <p>  [evamuttarato'yujo dhātūn kurvan || <span class="bold">KauśS_1,2.22</span> ||</p>
         
         
         <p>  yatra samāgacchanti taddakṣiṇottaraṃ karoti || <span class="bold">KauśS_1,2.23</span> ||]
            paribhojanīyān stṛṇāti ||</p>
         
         
         <p>  stīrṇaṃ prokṣati haviṣāṃ tvā juṣṭaṃ prokṣāmi iti || <span class="bold">KauśS_1,2.24</span> ||</p>
         
         
         <p>  nānabhyukṣitaṃ saṃstīrṇamupayogaṃ labheta || <span class="bold">KauśS_1,2.25</span> ||</p>
         
         
         <p>  naidho'bhyādhānam || <span class="bold">KauśS_1,2.26</span> ||</p>
         
         
         <p>  nānutpūtaṃ haviḥ || <span class="bold">KauśS_1,2.27</span> ||</p>
         
         
         <p>  nāprokṣitaṃ yajñāṅgam || <span class="bold">KauśS_1,2.28</span> ||</p>
         
         
         <p>  tasmin prakṣālitopavātāni nidadhāti || <span class="bold">KauśS_1,2.29 </span>||</p>
         
         
         <p>sarvatra eṣā paribhāṣā ||</p>
         
         
         <p>  [sruvamājyadhānīṃ ca || <span class="bold">KauśS_1,2.30</span> ||]
            sruvamājyadhānīṃ nidadhati ||</p>
         
         
         <p>  vilīnapūtamājyaṃ gṛhītvādhiśṛtya paryagni kṛtvodagudvāsya paścādagnerupasādyodagagrābhyāṃ
            pavitrābhyāmutpunāti || <span class="bold">KauśS_1,2.31</span> ||</p>
         
         
         <p>  [viṣṇormanasā pūtamasi || <span class="bold">KauśS_1,2.32</span> ||</p>
         
         
         <p>  devastvā savitotpunātu || <span class="bold">KauśS_1,2.33</span> ||</p>
         
         
         <p>  acchidreṇa tvā pavitreṇa śatadhāreṇa sahasradhāreṇa supvotpunāmi iti tṛtīyam ||
            <span class="bold">KauśS_1,2.34</span> ||</p>
         
         
         <p>  tūṣṇīṃ caturtham || <span class="bold">KauśS_1,2.35</span> ||]
            'viṣṇormanasā pūtamasi' iti ||</p>
         
         
         <p>  śṛtaṃ havirabhighārayati madhvā samañjan ghṛtavat karātha iti || <span class="bold">KauśS_1,2.36</span> ||</p>
         
         
         <p>śṛtaṃ havirabhighārayati 'madhvā samañjan' iti ||</p>
         
         
         <p>  [abhighāryodañcamudvāsayati udvāsayāgneḥ śṛtamakarma havyamā sīda pṛṣṭhamamṛtasya
            dhāma (PaippS 5.16.3) iti || <span class="bold">KauśS_1,2.37</span> ||]
            'udvāsayāgneḥ' ityṛcodvāsayati ||</p>
         
         
         <p>  [paścādājyasya nidhāyālaṅkṛtya samānenotpunāti || <span class="bold">KauśS_1,2.38</span> ||]
            tataḥ paścādājyasya nidhāyālaṅkṛtyājyena carumabhighārya samānenotpunāti ||</p>
         
         
         <p>  adārasṛt (1.22.1) ityavekṣate || <span class="bold">KauśS_1,2.39</span> ||</p>
         
         
         <p>  uttiṣṭhata (7.72.1-3) ityaindram || <span class="bold">KauśS_1,2.40</span> ||</p>
         
         
         <p>carumavekṣate ||</p>
         
         
         <p>  [agnirbhūmyām (12.1.19-21) iti tisṛbhirupasamādadhāti asmai kṣatrāṇi (7.78.2) etamidhmam
            (10.6.35) iti vā || <span class="bold">KauśS_1,2.41</span> ||</p>
         
         
         <p> || <span class="bold">KKp_2</span> ||</p>
         
         
         
         
         
         <p>  yunajmi tvā brahmaṇā daivyena havyāyāsmai voḍhave jātavedaḥ | indhānāstvā suprajasaḥ
            suvīrā jyog jīvema balihṛto vayaṃ te iti || <span class="bold">KauśS_1,3.1</span> ||]
            'agnirbhūmyāmoṣadhīṣu', 'agnirdiva ā tapati', 'agnivāsāḥ pṛthivyasitajñūḥ', 'asmai
            kṣatrāṇi dhārayantamagne', 'etamidhmam' iti vā, 'yunajmi tvā' ityebhiḥ pañcabhiridhmamupasamādadhāti
            || dvitīyā kaṇḍikā ||</p>
         
         
         <p>  [dakṣiṇato jāṅmāyanamudapātramupasādyābhimantrayate tathodapātraṃ dhāraya yathāgre
            brahmaṇaspatiḥ | satyadharmāṃ adīdharaddevasya savituḥ save iti || <span class="bold">KauśS_1,3.2</span> ||]
            dakṣiṇato'gnerjāṅmāyanamudapātraṃ kāṃsyapātramupasādyābhimantrayate 'tathodapātraṃ
            dhāraya' ityṛcā ||</p>
         
         
         <p>  [athodakamāsiñcati iheta devīramṛtaṃ vasānā hiraṇyavarṇā anavadyarūpāḥ | āpaḥ samudro
            varuṇaśca rājā sampātabhāgān haviṣo juṣantām || indrapraśiṣṭā varuṇaprasūtā apaḥ samudrāddivamudvahantu
            | indrapraśiṣṭā varuṇaprasūtā divaspṛthivyāḥ śriyamā vahantu iti || <span class="bold">KauśS_1,3.3</span> ||]
            'iheta devīḥ' iti dvābhyāmṛgbhyāṃ santatadhārayodapātramavasiñcati ||</p>
         
         
         <p>  [ṛtaṃ tvā satyena pariṣiñcāmi jātavedaḥ iti saha havirbhiḥ paryukṣya jīvābhirācamyopotthāya
            vedaprapadbhiḥ prapadyate oṃ prapadye bhūḥ prapadye bhuvaḥ prapadye svaḥ prapadye
            janat prapadye iti || <span class="bold">KauśS_1,3.4</span> ||]
            'ṛtaṃ tvā satyena' iti saha havirbhiḥ paryukṣya sarvatra sthaṇḍilakarmaṇi hoṣyan 'ṛtaṃ
            tvā satyena' hutvā 'satyaṃ tvartena' (KauśS 6.20) iti sampradāyagrantha uktam | 'jīvā
            stha' (19.69-70) iti sūktena trirācāmati | 'satyaṃ bṛhat' (12.1.1-9) iti navabhiḥ
            'śāntivā' (12.1.59) ityṛcā 'udāyuṣā' (3.31.10-11) iti dvābhyāmuttiṣṭhati | vedaprapadbhiḥ
            prapadyate 'oṃ prapadye bhūḥ' ityṛcā '...prapadye' iti ||</p>
         
         
         <p>[prapadya paścātstīrṇasya darbhānāstīrya ahe daidhiṣavyodatastiṣṭhānyasya sadane sīda
            yo'smat pākataraḥ iti brahmāsanamanvīkṣate || <span class="bold">KauśS_1,3.5</span> ||</p>
         
         
         <p>  nirastaḥ parāgvasuḥ saha pāpmanā nirastaḥ so'stu yo'smān dveṣṭi yaṃ ca vayaṃ dviṣmaḥ
            iti dakṣiṇā tṛṇaṃ nirasyati || <span class="bold">KauśS_1,3.6</span> ||</p>
         
         
         <p>  tadanvālabhya japati idamahamarvāgvasoḥ sadane sīdāmi satyasya sadane sīdāmīṣṭasya
            sadane sīdāmi pūrtasya sadane sīdāmi māmṛṣa deva barhiḥ svāsasthaṃ tvādhyāsadeyamūrṇamradamanabhiśokam
            || <span class="bold">KauśS_1,3.7</span> ||</p>
         
         
         <p>  vimṛgvarīm (12.1.29) ityupaviśyāsanīyaṃ brahmajapaṃ japati bṛhaspatirbrahmā brahmasadana
            āsiṣyate bṛhaspate yajñaṃ gopāya yadududvata unnivataḥ śakeyam iti || <span class="bold">KauśS_1,3.8</span> ||]
            āsane darbhānāstīrya 'ahe daidhiṣavyodatastiṣṭha' ityāsanasaṃskāraṃ karoti ||</p>
         
         
         <p>  [darbhaiḥ sruvaṃ nirmṛjya niṣṭaptaṃ rakṣo niṣṭaptā arātayaḥ pratyuṣṭaṃ rakṣaḥ pratyuṣṭā
            arātayaḥ iti pratapya || <span class="bold">KauśS_1,3.9</span> ||]
            darbhaiḥ sruvaṃ nirmṛjya 'niṣṭaptaṃ rakṣaḥ' iti sruvaṃ pratapati ||</p>
         
         
         <p>  mūle sruvaṃ gṛhītvā japati viṣṇorhasto'si [dakṣiṇaḥ pūṣṇā datto bṛhaspateḥ | taṃ
            tvāhaṃ sruvamādade devānāṃ havyavāhanam | ayaṃ sruvo vi dadhāti homāñchatākṣaracchandasā
            jāgatena | sarvā yajñasya samanakti viṣṭhā bārhaspatyeṣṭiḥ śarmaṇā daivyena] iti ||
            <span class="bold">KauśS_1,3.10</span> ||</p>
         
         
         <p>  oṃ bhūḥ śaṃ bhūtyai tvā gṛhṇe bhūtaye iti prathamaṃ grahaṃ gṛhṇāti || <span class="bold">KauśS_1,3.11</span> ||</p>
         
         
         <p>  oṃ bhuvaḥ śaṃ puṣṭyai tvā gṛhṇe puṣṭaye iti dvitīyam || <span class="bold">KauśS_1,3.12</span> ||</p>
         
         
         <p>  oṃ svaḥ śaṃ tvā gṛhṇe sahasrapoṣāya iti tṛtīyam || <span class="bold">KauśS_1,3.13</span> ||</p>
         
         
         <p>  oṃ janacchaṃ tvā gṛhṇe'parimitapoṣāya iti caturtham || <span class="bold">KauśS_1,3.14</span> ||</p>
         
         
         <p>  rājakarmābhicārikeṣu amuṣya tvā prāṇāya gṛhṇe'pānāya vyānāya samānāyodānāya iti
            pañcamam || <span class="bold">KauśS_1,3.15</span> ||</p>
         
         
         <p>sruveṇājyadhānyāṃ grahagrahaṇaṃ karoti 'oṃ bhūḥ śaṃ bhūtyai tvā' iti caturbhiḥ ||</p>
         
         
         <p>  agnāvagniḥ, hṛdā pūtam (4.39.9-10) purastādyuktaḥ (5.29.1) yajñasya cakṣuḥ (2.35.5)
            iti juhoti || <span class="bold">KauśS_1,3.16</span> ||</p>
         
         
         <p>  [paścādagnermadhyadeśe samānatra purastāddhomān || <span class="bold">KauśS_1,3.17</span> ||</p>
         
         
         <p>  dakṣiṇenāgnimudapātra ājyāhutīnāṃ sampātānānayati || <span class="bold">KauśS_1,3.18</span> ||</p>
         
         
         <p>  purastāddhoma ājyabhāgaḥ saṃsthitahomaḥ samṛddhiḥ śāntānāmiti || <span class="bold">KauśS_1,3.19</span> ||</p>
         
         
         <p>  etāvājyabhāgau || <span class="bold">KauśS_1,3.20</span> ||]
            purastāddhomān paścādagnerjuhoti | ājyabhāgau pārśvata uttarato dakṣiṇataśca juhoti
            | madhye anye sarve homāḥ | udapātre sampātaḥ || tṛtīyā kaṇḍikā || <span class="bold">KKp_3</span> ||</p>
         
         
         
         
         
         <p>  vṛṣṇe bṛhate svarvinde agnaye śalkaṃ harāmi tviṣīmate | sa na sthirān balavataḥ
            kṛṇotu jyok ca no jīvātave dadhātvagnaye svāhā (PaippS 19.52.6) ityuttarārdhapūrvārdha
            āgneyamājyabhāgaṃ juhoti || <span class="bold">KauśS_1,4.1</span> ||</p>
         
         
         <p>  dakṣiṇapūrvārdhe somāya tvaṃ soma divyo nṛcakṣāḥ sugā;m asmabhyaṃ patho anu khyaḥ
            | abhi no gotraṃ viduṣa iva neṣo'cchā no vācamuśatīṃ jigāsi somāya svāhā (PaippS 1.51.3)
            iti || <span class="bold">KauśS_1,4.2</span> ||</p>
         
         
         <p>'vṛṣṇe bṛhate' 'tvaṃ soma divyaḥ' ityājyabhāgāntaṃ kṛtvā tata āgneyaṃ caruṃ juhoti
            'udenamuttaraṃ naya' (6.5.1-3) iti tribhirṛgbhiḥ 'prajāpate na tvat' (7.80.3) iti
            ca catasra āhutīrjuhoti ||</p>
         
         
         <p>  madhye haviḥ || <span class="bold">KauśS_1,4.3</span> ||</p>
         
         
         <p>  upastīryājyaṃ saṃhatābhyāmaṅgulibhyāṃ dvirhaviṣo'vadyati madhyāt pūrvārdhācca ||
            <span class="bold">KauśS_1,4.4</span> ||</p>
         
         
         <p>  avattamabhighārya dvirhaviḥ pratyabhighārayati || <span class="bold">KauśS_1,4.5</span> ||</p>
         
         
         <p>  yatoyato'vadyati tadanupūrvam || <span class="bold">KauśS_1,4.6</span> ||</p>
         
         
         <p>  evaṃ sarvāṇyavadānāni || <span class="bold">KauśS_1,4.7</span> ||</p>
         
         
         <p>  anyatra sauviṣṭakṛtāt || <span class="bold">KauśS_1,4.8</span> ||</p>
         
         
         <p>  udenamuttaraṃ naya (6.5.1-3) iti purastāddhomasaṃhatāṃ pūrvām || <span class="bold">KauśS_1,4.9</span> ||</p>
         
         
         <p>  [evaṃ pūrvāmpūrvāṃ saṃhatāṃ juhoti || <span class="bold">KauśS_1,4.10</span> ||]
            ityādi pratyāhuti yojayitavyam ||</p>
         
         
         <p>  svāhāntābhiḥ pratyṛcaṃ homāḥ || <span class="bold">KauśS_1,4.11</span> ||</p>
         
         
         <p>  [yāmuttarāmagnerājyabhāgasya juhoti rakṣodevatyā sā yāṃ dakṣiṇataḥ somasya pitṛdevatyā
            sā || <span class="bold">KauśS_1,4.12</span> ||</p>
         
         
         <p>  tasmādantarā hotavyā devaloka eva hūyante || <span class="bold">KauśS_1,4.13</span> ||</p>
         
         
         <p>  yāṃ hutvā pūrvāmaparāṃ juhoti sāpakrāmantī sa pāpīyān yajamāno bhavati || <span class="bold">KauśS_1,4.14</span> ||</p>
         
         
         <p>  yāṃ parāmparāṃ saṃhatāṃ juhoti sābhikrāmantī sa vasīyān yajamāno bhavati || <span class="bold">KauśS_1,4.15</span> ||</p>
         
         
         <p>  yāmanagnau juhoti sāndhā tayā cakṣuryajamānasya mīyate so'ndhambhāvuko yajamāno
            bhavati || <span class="bold">KauśS_1,4.16</span> ||</p>
         
         
         <p>  yāṃ dhūme juhoti sā tamasi hūyate so'rocako yajamāno bhavati || <span class="bold">KauśS_1,4.17</span> ||</p>
         
         
         <p>  yāṃ jyotiṣmati juhoti tayā brahmavarcasī bhavati tasmājjyotiṣmati hotavyam || <span class="bold">KauśS_1,4.18</span> ||]
            sarvatra havirājyaṃ ca caturgahītam | uktaṃ ca 'sarvatra caturgṛhītena homaḥ' ||</p>
         
         
         <p>  [evam asmai kṣatramagnīṣomau (6.54.2) ityagnīṣomīyasya || <span class="bold">KauśS_1,4.19</span> ||</p>
         
         
         <p>  agnīṣomā savedasā sahūtī vanataṃ giraḥ | saṃ devatrā babhūvathuḥ || yuvametāni divi
            rocanānyagniśca soma sakratū adhattam | yuvaṃ sindhū;mrabhiśasteravadyādagnīṣomāvamuñcataṃ
            gṛbhītān || agnīṣomā ya āhutiṃ yo vāṃ dāśāddhaviṣkṛtim | sa prajayā suvīryaṃ viśvamāyurvyaśnavat
            || <span class="bold">KauśS_1,5.1</span> ||]
            agnīṣomīyaṃ caruṃ juhoti 'asmai kṣatram' ityekā, 'agnīṣomā savedasā' iti tribhiḥ ||
            caturthī kaṇḍikā || <span class="bold">KKp_4</span> ||</p>
         
         
         
         
         
         <p>  [indrāgnī rocanā divaḥ pari vājeṣu bhūṣayaḥ | tadvāṃ ceti pra vīryam || śnathadvṛtramuta
            sanoti vājamindrā yo agnī sahurī saparyāt | irajyantā vasavyasya bhūreḥ sahastamā
            sahasā vājayantā || indrāgnī asmān rakṣatāṃ yau prajānāṃ prajāvatī | sa prajayā suvīryaṃ
            viśvamāyurvyaśnavat (PaippS 16.37.1) || gomaddhiraṇyavadvasu yadvāmaśvāvadīmahe |
            indrāgnī tadvanemahi (PaippS 1.96.3) svāhā iti || <span class="bold">KauśS_1,5.2</span> ||</p>
         
         
         <p>  aindrāgnasya haviṣo'māvāsyāyām || <span class="bold">KauśS_1,5.3</span> ||]
            āmāvāsyāyāmaindrāgnau dvitīyo bhavati 'indrāgnī rocanā' iti catasraḥ ||</p>
         
         
         <p>  [prāk sviṣṭakṛtaḥ pārvaṇau homau samṛddhihomāḥ kāmyahomāśca || <span class="bold">KauśS_1,5.4</span> ||</p>
         
         
         <p>  pūrṇā paścāt (7.80.1) iti paurṇamāsyām || <span class="bold">KauśS_1,5.5</span> ||]
            'pūrṇā paścāt' iti paurṇamāsyāṃ pārvaṇahomaḥ ||</p>
         
         
         <p>  [yatte devā akṛṇvan bhāgadheyam (7.79.1) ityamāvāsyāyām || <span class="bold">KauśS_1,5.6</span> ||]
            'yatte devāḥ' ityamāvāsyāyāṃ pārvaṇahomaḥ ||</p>
         
         
         <p>  [ākūtyai tvā svāhā | kāmāya tvā svāhā | samṛdhe tvā svāhā | ākūtyai tvā kāmāya tvā
            samṛdhe tvā svāhā | ṛcā stomaṃ samardhaya gāyatreṇa rathantaram | bṛhadgāyatravartani
            svāhā || <span class="bold">KauśS_1,5.7</span> ||]
            'ākūtyai tvā' iti caturbhiḥ 'ṛcā stomam' iti ca samṛddhihomāñjuhoti | udapātre sampātānānayati
            ||</p>
         
         
         <p>  [pṛthivyāmagnaye samanaman (4.39.1-8) iti sannatibhiśca || <span class="bold">KauśS_1,5.8</span> ||</p>
         
         
         <p>  prajāpate na tvadetānyanyaḥ (7.80.3) iti ca || <span class="bold">KauśS_1,5.9</span> ||]
            'pṛthivyāmagnaye' ityaṣṭabhiḥ sannatihomāñjuhoti 'prajāpate na tvadetāni' iti ca ||</p>
         
         
         <p>  upastīryājyaṃ sarveṣāmuttarataḥ sakṛtsakṛdavadāya dviravattamabhighārayati || <span class="bold">KauśS_1,5.10</span> ||</p>
         
         
         <p>  na havīṃṣi || <span class="bold">KauśS_1,5.11</span> ||</p>
         
         
         <p>  [ā devānāmapi panthāmaganma yacchaknavāma tadanupravoḍhum | agnirvidvān sa yajāt
            sa iddhotā so'dhvarān sa ṛtūn kalpayāti (PaippS 19.47.6) agnaye sviṣṭakṛte svāhā ityuttarapūrvārdhe'vayutaṃ
            hutvā sarvaprāyaścittīyān homāñjuhoti || <span class="bold">KauśS_1,5.12</span> ||]
            'ā devānām' iti sviṣṭakṛtaṃ juhoti ||</p>
         
         
         <p>  [svāheṣṭebhyaḥ svāhā | vaṣaḍaniṣṭebhyaḥ svāhā | bheṣajaṃ sviṣṭyai svāhā | niṣkṛtirduriṣṭyai
            svāhā | daivībhyastanūbhyaḥ svāhā | ayāścāgne'syanabhiśastiśca satyamit tvamayā asi
            | ayāsā manasā kṛto'yāsyaṃ havyamūhiṣe | ayā no dhehi bheṣajaṃ svāhā iti oṃ svāhā
            bhūḥ svāhā bhuvaḥ svāhā svaḥ svāhoṃ bhūrbhuvaḥ svaḥ svāhā iti || <span class="bold">KauśS_1,5.13</span> ||]
            'svāheṣṭebhyaḥ' ityevamādibhirekādaśabhiḥ sarvaprāyaścittīyāñjuhoti | 'punarmaitvindriyam'
            (7.67.1) iti ca || pañcamī kaṇḍikā || <span class="bold">KKp_5</span> ||</p>
         
         
         
         
         
         <p>  [yanme skannaṃ manaso jātavedo yadvāskandaddhaviṣo yatrayatra | utpruṣo vipruṣaḥ
            saṃ juhomi satyāḥ santu yajamānasya kāmāḥ svāhā iti || <span class="bold">KauśS_1,6.1</span> ||</p>
         
         
         <p>  yanme skannaṃ, yadasmṛti (7.106) iti ca skannāsmṛtihomau || <span class="bold">KauśS_1,6.2</span> ||]
            'yanme skannaṃ', 'yadasmṛti' iti ca dvābhyāṃ juhoti | ājyahome sarvatra sruveṇa homaḥ
            ||</p>
         
         
         <p>  [yadadya tvā prayati (7.97) iti saṃsthitahomāḥ || <span class="bold">KauśS_1,6.3</span> ||]
            'yadadya tvā prayati' iti saṃsthitahomāñjuhoti | udapātre sampātānānayati ||</p>
         
         
         <p>  [manasaspate (7.97.8) ityuttamaṃ caturgṛhītena || <span class="bold">KauśS_1,6.4</span> ||]
            'manasaspate' ityṛcā caturgṛhītena juhoti ||</p>
         
         
         <p>  [barhirājyaśeṣe'nakti pṛthivyai tvā iti mūlam antarikṣāya tvā iti madhyaṃ dive tvā
            ityagram || <span class="bold">KauśS_1,6.5</span> ||]
            barhiḥ sthālyāmājyenānakti 'pṛthivyai tvā' iti mūlam 'antarikṣāya tvā' iti madhyaṃ
            'dive tvā' ityagram ||</p>
         
         
         <p>  evaṃ triḥ || <span class="bold">KauśS_1,6.6</span> ||</p>
         
         
         <p>trirmantrāvṛttiḥ ||</p>
         
         
         <p>  saṃ barhiraktam (7.98) ityanupraharati yathādevatam || <span class="bold">KauśS_1,6.7</span> ||</p>
         
         
         <p>  [sruvamagnau dhārayati || <span class="bold">KauśS_1,6.8</span> ||</p>
         
         
         <p>  yadājyadhānyāṃ tat saṃsrāvayati saṃsrāvabhāgāstaviṣā bṛhantaḥ prastareṣṭhā barhiṣadaśca
            devāḥ | imaṃ yajñamabhi viśve gṛṇantaḥ svāhā devā amṛtā mādayantām iti || <span class="bold">KauśS_1,6.9</span> ||]
            'saṃsrāvabhāgāḥ' ityājyadhānyā ājyaṃ juhoti ||</p>
         
         
         <p>  [sruvo'si ghṛtādaniṣitaḥ | sapatnakṣayaṇo divi ṣīda | antarikṣe sīda pṛthivyāṃ sīdottaro'haṃ
            bhūyāsamadhare matsapatnāḥ iti sruvaṃ prāgdaṇḍaṃ nidadhāti || <span class="bold">KauśS_1,6.10</span> ||]
            'sruvo'si ghṛtādaniṣitaḥ' ityṛcā sruvaṃ prāgdaṇḍaṃ nidadhāti ||</p>
         
         
         <p>  [vi muñcāmi brahmaṇā jātavedasamagniṃ hotāramajaraṃ rathaspṛtam | sarvā devānāṃ
            janimāni vidvān yathābhāgaṃ vahatu havyamagniragnaye svāhā iti samidhamādadhāti ||
            <span class="bold">KauśS_1,6.11</span> ||]
            'vi muñcāmi' ityṛcā samidhamādadhāti ||</p>
         
         
         <p>  edho'si (7.89.4a) iti dvitīyāṃ samidasi (7.89.4b) iti tṛtīyām || <span class="bold">KauśS_1,6.12</span> ||</p>
         
         
         <p>  tejo'si (7.89.4c) iti mukhaṃ vimārṣṭiṃ || <span class="bold">KauśS_1,6.13</span> ||</p>
         
         
         <p>  [dakṣiṇenāgniṃ trīn viṣṇukramān kramate viṣṇoḥ kramo'si (10.5.25-27) iti dakṣiṇena
            pādenānusaṃharati savyam || <span class="bold">KauśS_1,6.14</span> ||]
            'viṣṇoḥ kramo'si' iti tisṛbhirviṣṇukramān kramate | agnerdakṣiṇataḥ | agnibrahmaṇormadhye
            kramate ||</p>
         
         
         <p>  sūryasyāvṛtam (10.5.37) ityabhidakṣiṇamāvartate || <span class="bold">KauśS_1,6.15</span> ||</p>
         
         
         <p>  [aganma svaḥ (16.9.3,4) ityādityamīkṣate || <span class="bold">KauśS_1,6.16</span> ||]
            'aganma svaḥ' iti paryāyadvayenādityamīkṣate ||</p>
         
         
         <p>  [indrasya vacasā vayaṃ mitrasya varuṇasya ca | brahmaṇā sthāpitaṃ pātraṃ punarutthāpayāmasi
            ityapareṇāgnimudapātraṃ parihṛtyottareṇāgnim āpo hi ṣṭhā mayobhuvaḥ (1.5) iti mārjayitvā
            barhiṣi patnyā añjalau ninayati samudraṃ vaḥ pra hiṇomi (10.5.23-24) iti idaṃ janāsaḥ
            (1.32) iti vā || <span class="bold">KauśS_1,6.17</span> ||]
            'indrasya vacasā' ityṛcodapātramutthāpayati | uttarato'gnerudapātreṇa 'āpo hi ṣṭhā'
            iti mārjayitvā barhiṣi sruvaṃ ca pavitre ca patnyā añjalau kṛtvodapātraṃ ninayati
            'samudraṃ vaḥ pra hiṇomi' iti ||</p>
         
         
         <p>  vīrapatnyahaṃ bhūyāsam iti mukhaṃ vimārṣṭi || <span class="bold">KauśS_1,6.18</span> ||</p>
         
         
         <p>  vratāni vratapataye (KauśS 42.17) iti samidhamādadhāti || <span class="bold">KauśS_1,6.19</span> ||</p>
         
         
         <p>  [satyaṃ tvartena iti pariṣicyodañci havirucchiṣṭānyudvāsayati || <span class="bold">KauśS_1,6.20</span> ||]
            'satyaṃ tvartena' iti paryukṣya udañci havirucchiṣṭānyudvāsayati ||</p>
         
         
         <p>  pūrṇapātraṃ dakṣiṇā || <span class="bold">KauśS_1,6.21</span> ||</p>
         
         
         <p>tato brahmakartṛvācanam | 'uttiṣṭha brahmaṇaspate' (19.63.1) ityṛcā brahmāṇamutthāpayet
            ||</p>
         
         
         <p>  'nādakṣiṇaṃ haviḥ kurvīta yaḥ kurute kṛtyāmātmanaḥ kurute' iti brāhmaṇam || <span class="bold">KauśS_1,6.22 </span>||</p>
         
         
         <p>tasmānnādakṣiṇam | haviḥśabdenājyatantraṃ pākatantraṃ cocyate | karmamātramabhimantraṇādyadakṣiṇaṃ
            kuryāt | pākatantre pūrṇapātramānaṃ prasṛtiprasthadroṇāḍhakādi | pūrṇapātraṃ yajamānaśaktyapekṣam
            | 'śaktyā vā dakṣiṇāṃ dadyānnātiśaktirvidhīyate' (KauśS 74.22-23) ityuktaṃ navame
            | ājyatantre dhenuḥ sarvatra ||</p>
         
         
         <p>  anvāhāryaṃ brāhmaṇān bhojayati || <span class="bold">KauśS_1,6.23</span> ||</p>
         
         
         <p>  yadvai yajñasyānanvitaṃ bhavati tadanvāhāryeṇānvāhriyate || <span class="bold">KauśS_1,6.24</span> ||</p>
         
         
         <p>  etadanvāhāryasyānvāhāryatvam || <span class="bold">KauśS_1,6.25</span> ||</p>
         
         
         <p>karmasamāptau sarvatra brāhmaṇān trīn pañca sapta viṃśatiṃ śataṃ sahasramayutaṃ vā
            bhojayet | yajamānaśaktapekṣaṃ brāhmaṇabhojanam | tathā ca brāhmaṇam -</p>
         
         
         <p>  'īḍyā vā anye devāḥ saparyeṇyā anye devā īḍyā devā brāhmaṇāḥ saparyeṇyāḥ || <span class="bold">KauśS_1,6.26</span> ||</p>
         
         
         <p>  yajñenaiveḍyān prīṇātyanvāhāryeṇa saparyeṇyān || <span class="bold">KauśS_1,6.27</span> ||</p>
         
         
         <p>  te'syobhaye prītā yajñe bhavanti' iti || <span class="bold">KauśS_1,6.28</span> ||</p>
         
         
         <p>devabrāhmaṇānāṃ tuṣṭe sati yajñaphalaṃ bhavati | tathā ca manuḥ- 'askannamavyathaṃ
            caiva' ityevamādi brāhmaṇastutiḥ | tasmāt karmaṇi brāhmaṇā bhojayitavyāḥ svaśaktyā
            caturvedapāragāḥ ||</p>
         
         
         <p>  imau darśapūrṇamāsau vyākhyātau || <span class="bold">KauśS_1,6.29</span> ||</p>
         
         
         <p>  darśapūrṇamāsābhyāṃ pākayajñāḥ || <span class="bold">KauśS_1,6.30</span> ||</p>
         
         
         <p>vyākhyātāḥ | ājyatantre pākatantre darśapūrṇamāsadharmā bhavanti | pūrvatantraṃ cottaratantraṃ
            ca sarveṣu pākatantreṣu | sarvamātharvaṇaṃ karma pākayajñaśabdenocyate ||</p>
         
         
         <p>  athāpyaparo havanayogo bhavati || <span class="bold">KauśS_1,6.31</span> ||</p>
         
         
         <p>  kumbhīpākādeva vyuddhāraṃ juhuyāt || <span class="bold">KauśS_1,6.32</span> ||</p>
         
         
         <p>ājyabhāgāntaṃ kṛtvā ||</p>
         
         
         <p>  adhiśrayaṇaparyagnikaraṇābhighāraṇodvāsanālaṅkaraṇotpavanaiḥ saṃskṛtya || <span class="bold">KauśS_1,6.33</span> ||</p>
         
         
         <p>mantreṇa saṃskāraḥ ||</p>
         
         
         <p>[athāpi ślokau bhavataḥ -]
            athāpi gopathabrāhmaṇapaṭhitau ślokau bhavataḥ ||</p>
         
         
         <p>  'ājyabhāgāntaṃ prāktantramūrdhvaṃ sviṣṭakṛtā saha | havīṃṣi yajña āvāpo yathā tantrasya
            tantavaḥ || pākayajñān samāsādyaikājyānekabarhiṣaḥ | ekasviṣṭakṛtaḥ kuryānnānāpi sati
            daivate' iti || <span class="bold">KauśS_1,6.34</span> ||</p>
         
         
         <p>sarvatrājyabhāgāntaṃ pūrvatantram | uttaratantraṃ pārvaṇādi sviṣṭakṛtā saha | haviṣāṃ
            madhya āvāpo yathā tantrasya tantavaḥ | yathā kolikaḥ svatantraṃ badhnāti tathaiva
            vastrāditantavo'nye'nye ||</p>
         
         
         <p>  etenaivāmāvāsyo vyākhyātaḥ || <span class="bold">KauśS_1,6.35</span> ||</p>
         
         
         <p>  aidrāgno'tra dvitīyo bhavati || <span class="bold">KauśS_1,6.36</span> ||</p>
         
         
         <p>  [tayorvyatikrame tvamagne vratapā asi (19.59) kāmastadagre (19.52) iti śāntāḥ ||
            <span class="bold">KauśS_1,6.37</span> ||]
            tayorvyatikrame 'tvamagne vratapā asi' tṛcaṃ sūktam | 'kāmastadagre' iti pañcarcaṃ
            sūktam | ete cāraṇavaidyānāṃ paṭhyete | tasminneva tantra ājyaṃ juhoti śāntasamidho
            vādadhāti | sūktayorvikalpaḥ | darśapūrṇamāsavyatikrame prāyaścittam | sarvatra karmavyatikrame
            prāyaścittaṃ sarvaprāyaścittaṃ vā | sarvatra patite sarvaprāyaścittīyāñjuhoti | tasminneva
            tantra anyasmin tantre vā | 'tantramadhye sarve homāḥ' iti bhadramatam | tantraṃ samāptam
            ||</p>
         
         
         <p>  darśapūrṇamāsābhyāṃ pākayajñā vyākhyātāḥ | ājyatantre havirutsṛjyājyabhāgānta abhyātānāni
            bhavanti | 'karmaṇi karmaṇi' iti vacanāt | ājyatantrapākatantrayorabhyātānānāṃ kṛto
            viśeṣaḥ | śeṣaṃ samānamājyatantrapākatantrayoriti | atharvavedasya śaunakīyo maṇḍapaḥ
            sambhāralakṣaṇa uktaḥ | sambhārāśca tatraivoktāḥ.</p>
         
         
         <p>  'avyasaśca' (19.69.1) iti mantrāṇāṃ karmaṇyādau prayujyate.
            'yasmātkośāt' (19.72) ityante ca etadācāryaśāsanam ||</p>
         
         
         <p>  lokapālebhyaḥ kartavyamaṣṭānāṃ digbaliṃ tataḥ.
            vaṣaṭkāreṇa kartavyaṃ namaskāreṇa vā punaḥ ||</p>
         
         
         <p>  caturasro maṇiḥ prokto aṅguṣṭhaparvamātrataḥ.
            sūtre protyaśca sampātya bandhyaḥ puṇyāhavācane ||</p>
         
         
         <p>  śāntavṛkṣamayī kāryā araṇiḥ śāntikarmasu.
            mantreṇaiva pṛthak kuryāt kravyādaṃ ca vidhānataḥ ||</p>
         
         
         <p>  manthanaṃ ca śāntikalpa uktam | pūrṇāhutiḥ tathaiva ca | nābhicāre na sarvānāṃ na
            sāṅgrāmikeṣu ca | maṇḍapaṃ ca śāntyudakaṃ ca tatraiva na vidyate | punarvrataṃ sarvatra
            | ekarātrādayaḥ | prārambhaḥ sarvatra pūrṇamāsyamāvāsyayoḥ puṇye nakṣatre vā | ete
            trayaḥ kālāḥ sarveṣāṃ karmaṇāṃ smṛtāḥ | adbhutānāṃ sadākālamārambhaḥ sarvakarmaṇām
            ||</p>
         
         
         <p>[sarvārthāḥ paribhāṣā]
            atha sarvārthāḥ paribhāṣāḥ | vidhikarmārthā avidhikarmārthā ucchrayakarmārthā ucyante
            | medhājananādi piṇḍapitṛyajñāntaṃ (KauśS 10.89) yāvadvidhikarmāṇi | madhuparkādīndramahāntaṃ
            (KauśS 90-140) yāvadavidhikarmāṇi | pākayajñā vidhikarma | sūktena viniyogaṃ kṛtvā
            paścādṛcāṃ viniyogastānyucchrayakarmāṇi | trividhāni karmāṇi | upadadhītetyanādeśe
            - ājyaṃ, samit, puroḍāśaḥ, payaḥ, udaudanaḥ, pāyasaḥ, paśuḥ, vrīhiḥ, yavaḥ, tilaḥ,
            dhānāḥ, karambhaḥ, śaṣkulyaḥ, etāni trayodaśa havīṃṣi jānīyāt | sarvatra iyaṃ paiṭhīnasiparibhāṣā
            | sarvatra haviṣāṃ vikalpaḥ | yatra gaṇastatra sarvatra sūktānāṃ vikalpaḥ | yatrauṣadhigaṇastatrauṣadhīnāṃ
            vikalpaḥ | 'haviṣāṃ tvā juṣṭaṃ prokṣāmi' iti sarvadravyeṣu prokṣaṇam | 'sarvatrotpavanaṃ
            haviṣām' iti yuvākauśika ācāryo manyate avaśiṣṭāḥ paribhāṣāḥ purata ucyante sarvakarmārthāḥ
            | ājyatantrādi vaidikeṣu karmasu | sarvatra vṛddhiśrāddham | yatrodakena prayojanaṃ
            tatra sarvatra śāntyudakaṃ kuryāt caturbhirgaṇairekena vā gaṇena | sūktādigrahaṇe
            sūktaṃ jānīyāt | sarvatra sruvahome nityaṃ tantram | hastahome vikalpena tantram |
            ājyatantre sarvatra dhenurdakṣiṇā havirucchiṣṭaṃ cādhikaraṇaṃ ca.</p>
         
         
         <p>  ājyatantramucyate | 'avyasaśca' (19.69.1), barhirlavanaṃ, vediḥ, uttaravediḥ, agnipraṇayanam,
            agnipratiṣṭhāpanaṃ, vratagrahaṇaṃ, pavitrakaraṇaṃ, pavitreṇedhmaprokṣaṇam, idhmopasamādhānaṃ,
            barhiḥprokṣaṇaṃ, brahmāsanaṃ, brahmasthāpanaṃ, staraṇaṃ, stīrṇaprokṣaṇam, ātmāsanam,
            udapātrasthāpanam, ājyasaṃskāraḥ, sruvagrahaṇaṃ, grahagrahaṇaṃ, purastāddhomaḥ, ājyabhāgau,
            abhyātānāntaṃ pūrvatantram | atha uttaratantramucyate | abhyātānāni, pārvaṇahomaḥ,
            samṛddhihomāḥ, sannatihomāḥ, prajāpatihomaḥ, sviṣṭakṛddhomaḥ, sarvaprāyaścittīyahomāḥ,
            skannahomaḥ, punarmaitvindriyahomaḥ, skannāsmṛtihomau, saṃsthitahomāḥ, caturgṛhītahomaḥ,
            barhirhomaḥ, saṃsrāvahomaḥ, sruvasthāpanaṃ, samidādhānaṃ, viṣṇukramān, udapātrotthāpanaṃ,
            vratavisarjanaṃ, dakṣiṇādānaṃ, brahmotthāpanaṃ, 'yasmāt kośāt' (19.72) ityetaduttaratantram
            | uttaratantraṃ samāptam | ṣaṣṭhī kaṇḍikā || <span class="bold">KKp_6</span> ||</p>
         
         
         
         
         
         <p>[paribhāṣāḥ]
            paribhāṣāvyākhyānaṃ kriyate-
            aśnātyanādeśe sthālīpākaḥ || <span class="bold">KauśS_1,7.1</span> ||</p>
         
         
         <p>sarvatra pratyetavyaḥ | yathā 'doṣo gāya (6.1) ityatharvāṇaṃ samāvṛtyāśnāti' (KauśS
            59.25) | sarvatrājyabhāgānte śrapaṇam ||</p>
         
         
         <p>  [puṣṭikarmasu sārūpavatse || <span class="bold">KauśS_1,7.2</span> ||]
            puṣṭikarmasu sārūpavatsaḥ sthālīpākaḥ | aśnātyanādeśe jānīyāt | yathā 'haritabarhiṣamaśnāti'
            (KauśS 18.20) | tṛtīye'dhyāye (KauśS 18.24) pauṣṭikāni karmāṇyuktāni ||</p>
         
         
         <p>  ājyaṃ juhoti || <span class="bold">KauśS_1,7.3</span> ||</p>
         
         
         <p>juhotyanādeśa ājyaṃ dravyaṃ jānīyāt | yathā 'pṛthivyai śrotrāya (6.10.1) iti juhoti'
            (KauśS 12.3) ||</p>
         
         
         <p>  samidhamādadhāti || <span class="bold">KauśS_1,7.4</span> ||</p>
         
         
         <p>anādeśe jānīyāt | yathā 'anvaktāḥ prādeśamātrīrādadhāti' (KauśS 18.21) | sarvatra
            prādeśamātryaḥ samidhaḥ | sarvatra ghṛtāktāḥ | sarvatra pālāśādayo vṛkṣāḥ | vikalpaḥ
            ||</p>
         
         
         <p>  āvapati vrīhiyavatilān || <span class="bold">KauśS_1,7.5</span> ||</p>
         
         
         <p>sarvatrānādeśe jānīyāt | yathā 'sapta maryādā (5.1.6) iti tisṛṇāṃ prātarāvapate' (KauśS
            79.1) | dravyādivikalpaḥ sarvatra ||</p>
         
         
         <p>  bhakṣayati kṣīraudanapuroḍāśarasān || <span class="bold">KauśS_1,7.6 </span>||</p>
         
         
         <p>anādeśe jānīyāt | yathā 'tvaṃ no meghe (6.108) dyauśca ma (12.1.53) iti bhakṣayati'
            (KauśS 10.20) | dravyavikalpaḥ ||</p>
         
         
         <p>  manthaudanau prayacchati || <span class="bold">KauśS_1,7.7</span> ||</p>
         
         
         <p>anādeśe jānīyāt | yathā 'utāmṛtāsuḥ (5.1.7) śivāsta (7.43) ityabhyākhyātāya prayacchati'
            (KauśS 46.1) | saktūdakaṃ dviśalākayā samidhā mathitaṃ mantha ityucyate | dravyavikalpaḥ
            ||</p>
         
         
         <p>  pūrvaṃ triṣaptīyam || <span class="bold">KauśS_1,7.8</span> ||</p>
         
         
         <p>anādeśe jānīyāt | yathā 'pūrvasya medhājananāni' (KauśS 10.1) | 'pūrvasya brahmacārisāmpadāni'
            (KauśS 11.1).
            pūrvasya 'mamāgne varcaḥ' (5.3.1) iti (KauśS 12.10) | 'pūrvasya hastitrasanāni' (KauśS
            14.1) | 'pūrvasya pūrvasyāṃ paurṇamāsyām' (KauśS 18.1) | 'pūrvasya citrākarma' (KauśS
            18.19) | 'pūrvasyodapātreṇa' (KauśS 25.4) | 'pūrvasya putrakāmāvatokayoḥ' (KauśS 32.28)
            | 'triṣaptīyaṃ ca paccho vācayet' (KauśS 139.10) | sarvatra 'ye triṣaptāḥ' (1.1) iti
            ||</p>
         
         
         <p>  udakacodanāyāmudapātraṃ pratīyāt || <span class="bold">KauśS_1,7.9</span> ||</p>
         
         
         <p>yathā 'piñjūlībhirāplāvayati' (KauśS 27.7) | ghaṭaṃ vā kāṃsyapātraṃ vā ||</p>
         
         
         <p>  purastāduttarataḥ sambhāramāharati || <span class="bold">KauśS_1,7.10 </span>||</p>
         
         
         <p>anādeśe jānīyāt | darbhasamitpātrādisambhārāḥ ||</p>
         
         
         <p>  goranabhiprāpādvanaspatīnām || <span class="bold">KauśS_1,7.11</span> ||</p>
         
         
         <p>  sūryodayanataḥ || <span class="bold">KauśS_1,7.12</span> ||</p>
         
         
         <p>dūradeśād vṛkṣasambhārā āhartavyāḥ | sūryodayakāle ||</p>
         
         
         <p>  purastāduttarato'raṇye karmaṇāṃ prayogaḥ || <span class="bold">KauśS_1,7.13</span> ||</p>
         
         
         <p>nityanaimittikakāmyānāṃ karmaṇāṃ prayogaḥ | araṇyaṃ śāntikalpe uktam | yatra grāmaśabdo
            na śrūyate tatrāraṇyam ||</p>
         
         
         <p>  uttarata udakānte prayujya karmāṇi.
            sarvāṇi karmāṇi nityanaimittikakāmyāni | uttarata udakasamīpe kāryāṇi japahomasnānādīni
            prayujya karmāṇi ||</p>
         
         
         <p>  apāṃ sūktairāplutya pradakṣiṇamāvṛtyāpa upaspṛśyānavekṣamāṇā grāmamudāvrajanti ||
            <span class="bold">KauśS_1,7.14</span> ||</p>
         
         
         <p>sarvaṃ homakarma samāpyate | tato'vabhṛthaṃ kuryāt | sarvatra puṃsavanādiṣu saṃskāreṣu
            gṛhe prayogaḥ | 'nāvabhṛthaḥ' iti rudrabhāṣyamatam ||</p>
         
         
         <p>  āśyabandhyāplavanayānabhakṣyāṇi sampātavanti || <span class="bold">KauśS_1,7.15</span> ||</p>
         
         
         <p>eteṣu nityamabhyātānāntaṃ tantraṃ bhavati | āśyādiṣu yathā 'mādānakaśrṛtaṃ kṣīraudanamaśnāti'
            (KauśS 12.1) | 'ehi jīvam (4.9) ityāñjanamaṇiṃ badhnāti' (KauśS 58.8) | 'sarvairāplāvayati'
            (KauśS 13.9) | 'yānenābhiyāti' (KauśS 14.3) | 'āgrahāyaṇyāṃ bhakṣayati' (KauśS 10.22)
            | āśyādiṣu sarvatra sampātābhimantraṇaṃ bhavatyājyatantre ||</p>
         
         
         <p>  sarvāṇyabhimantryāṇi || <span class="bold">KauśS_1,7.16</span> ||</p>
         
         
         <p>sarve padārthā abhimantrya kartavyāḥ | yathā 'sīrā yuñjanti (3.17) iti yugalāṅgalaṃ
            pratanoti' (KauśS 20.1) | abhimantrya kartavyam ||</p>
         
         
         <p>  strīvyādhitāvāplutāvasiktau śirastaḥ prakamyā prapadāt pramārṣṭi || <span class="bold">KauśS_1,7.17</span> ||</p>
         
         
         <p>strī ca vyādhitaḥ puruṣaḥ vyādhitā strī ca | etāvāplutāvasiktau vastreṇa mārjayati
            ||</p>
         
         
         <p>  pūrvaṃ prapādya prayacchati || <span class="bold">KauśS_1,7.18</span> ||</p>
         
         
         <p>taṃ puruṣamagre kṛtvā gṛhe praveśya tato manthaudanau prayacchati | yathā 'utāmṛtāsuḥ
            (5.1.7) śivāsta (7.43) ityabhyākhyātāya prayacchati' (KauśS 46.1) mantreṇa ||</p>
         
         
         <p>  trayodaśyādayastisro dadhimadhuni vāsayitvā badhnāti || <span class="bold">KauśS_1,7.19</span> ||</p>
         
         
         <p>yatra vāsitaṃ badhnāti tatra sarvatra trayodaśyādi bhavati | yathā 'yugmakṛṣṇalaṃ
            vāsitaṃ badhnāti' (KauśS 11.19) ||</p>
         
         
         <p>  āśayati || <span class="bold">KauśS_1,7.20</span> ||</p>
         
         
         <p>maṇiṃ baddhvā taddadhimadhvāśayati ||</p>
         
         
         <p>  anvārabdhāyābhimantraṇahomāḥ || <span class="bold">KauśS_1,7.21</span> ||</p>
         
         
         <p>anvārabdhe yajamāne kartavyāḥ | abhimantraṇam | yajamāna uttarato bhūtvā darbhairanvārabhate
            ||</p>
         
         
         <p>  paścādagneścarmaṇi haviṣāṃ saṃskāraḥ || <span class="bold">KauśS_1,7.22</span> ||</p>
         
         
         <p>yathā 'āvapati brīhiyavatilān' (KauśS 7.5) ityādi | tathā 'aṣṭakāyām' (KauśS 138.1)
            ||</p>
         
         
         <p>  ānaḍuhaḥ śakṛtpiṇḍaḥ || <span class="bold">KauśS_1,7.23</span> ||</p>
         
         
         <p>raktavṛṣabhagomayapiṇḍa ityarthaḥ | yathā 'syonam (14.1.47) iti... śakṛtpiṇḍe'śmānaṃ
            nidadhāti' (KauśS 77.17) ||</p>
         
         
         <p>  jīvaghātyaṃ carma || <span class="bold">KauśS_1,7.24</span> ||</p>
         
         
         <p>samarthavṛṣabhacarma | yathā 'paścādagneścarmaṇi haviṣāṃ saṃskāraḥ' (KauśS 7.22) ||</p>
         
         
         <p>  akarṇo'śmā || <span class="bold">KauśS_1,7.25</span> ||</p>
         
         
         <p>jānīyāt | yathā 'aśmānaṃ nidadhāti' (KauśS 77.17) ||</p>
         
         
         <p>  āplavanāvasecanānāmācāmayati ca || <span class="bold">KauśS_1,7.26</span> ||</p>
         
         
         <p>yatrāplavanamavasecanaṃ ca tatrācamanaṃ bhavati mārjanaṃ ca ||</p>
         
         
         <p>  sampātavatāmaśnāti nyaṅkte vā || <span class="bold">KauśS_1,7.27</span> ||</p>
         
         
         <p>bandhyaṃ maṇim | sampātavantam | vāsanaṃ kṛtvā tato badhnāti | āplāvayati | yānenābhiyāti
            akṣiṇī āṅkte | yathā yat sampātyate tat sarvaṃ prāśya tato bandhanādi karoti ||</p>
         
         
         <p>  abhyādheyānāṃ dhūmaṃ niyacchati || <span class="bold">KauśS_1,7.28</span> ||</p>
         
         
         <p>samitpuroḍāśacaruvrīhiyavatilādīnyabhyādheyāni | yajamāno dhūmaṃ bhakṣayati karmasamāptau
            ||</p>
         
         
         <p>  śucinā karmaprayogaḥ || <span class="bold">KauśS_1,7.29</span> ||</p>
         
         
         <p>nityanaimittikakāmyāni karmāṇi snānaṃ kṛtvā prayuñjīt | śaciḥ snātvetyarthaḥ || saptamī
            kaṇḍikā samāptā || <span class="bold">KKp_7</span> ||</p>
         
         
         
         
         
         <p>  sarvakarmārthāḥ paribhāṣāḥ | atha niśākarmaparibhāṣā ucyante ||</p>
         
         
         <p>  purastāddhomavatsu niśākarmasu pūrvāhṇe yajñopavītī śālāniveśanaṃ samūhayatyupavatsyadbhaktamaśitvā
            snāto'hatavasanaḥ prayuṅkte || <span class="bold">KauśS_1,8.1</span> ||</p>
         
         
         <p>yeṣu niśākarmasu tantraṃ teṣvayaṃ dharmaḥ | kecit 'snāto'hatavasanaḥ prayuṅkte' iti
            sarvārthāḥ paribhāṣā manyante | yathā 'citrākarmaniśāyāṃ sambhārān sampātavataḥ karoti'
            (KauśS 23.12) | samāptā niśākarmaparibhāṣāḥ ||</p>
         
         
         <p>  atha svastyayanaparibhāṣā ucyante -
            svastyayaneṣu ca || <span class="bold">KauśS_1,8.2</span> ||</p>
         
         
         <p>  ijyānāṃ diśyān balīn harati || <span class="bold">KauśS_1,8.3</span> ||</p>
         
         
         <p>  pratidiśamupatiṣṭhate || <span class="bold">KauśS_1,8.4</span> ||</p>
         
         
         <p>'ye'syāṃ stha' (3.26) iti sūktena pratidiśaṃ pratyṛcaṃ baliharaṇaṃ karoti | 'prācī
            dig' (3.27) iti pratidiśamupatiṣṭhate | yathā 'uttamena (4.28) sārūpavatsasya rudrāya
            trirjuhoti' (KauśS 50.14) | tatra havirucchiṣṭena baliharaṇaṃ kuryāt | samāptāḥ svastyayanaparibhāṣāḥ
            ||</p>
         
         
         <p>  punaḥ sarvārthāḥ paribhāṣā ucyante -
            sarvatrādhikaraṇaṃ karturdakṣiṇā || <span class="bold">KauśS_1,8.5</span> ||</p>
         
         
         <p>havirucchiṣṭamājyadhānyudapātraṃ carma maṇḍapadarbhasamidhaḥ śāntyudakabhājanasruksruvādīni
            deyāni kartre | sarvatra dhenurdakṣiṇājyatantre | pākatantre pūrṇapātraṃ brahmaṇo
            dakṣiṇā | yat kiñcit tantre praviśati tat sarvamadhikaraṇamityucyate || nityeṣu nādhikaraṇamasti
            | paradravyeṣu nādhikaraṇamasti | yathā nāpitasya kṣaraḥ ||</p>
         
         
         <p>  trirudakakriyā || <span class="bold">KauśS_1,8.6</span> ||</p>
         
         
         <p>prokṣaṇācamanaparyukṣaṇādi triḥ kartavyam | yathā 'ṛtaṃ tvā satyena pariṣiñcāmi iti
            saha havirbhiḥ paryukṣya' (KauśS 3.4) ||</p>
         
         
         <p>  anantarāṇi samānāni yuktāni || <span class="bold">KauśS_1,8.7</span> ||</p>
         
         
         <p>sūktānāmanantarapaṭhitānāṃ samānānāṃ samuccayaḥ | yathā 'mā no vidan (1.19) adārasṛt
            (1.20) svastidā (1.21)' (KauśS | 14.7) iti samuccayaḥ | evamanyatrāpi.</p>
         
         
         <p>  śāntaṃ sambhāram || <span class="bold">KauśS_1,8.8</span> ||</p>
         
         
         <p>sarvatra śāntikeṣu śāntaṃ sambhāraṃ darbhasamidādi | abhicāre raudramāṅgirasaṃ sambhāram
            ||</p>
         
         
         <p>  adhikṛtasya sarvam || <span class="bold">KauśS_1,8.9</span> ||</p>
         
         
         <p>sruksruvasamitkāṣṭhādimaṇidravyakāṣṭhāni kartavyāni | yat kiṃ ca dravyaṃ ca | yathā
            'kathaṃ mahe (5.11) iti mādānakaśṛtaṃ kṣīraudanamaśnāti' (KauśS 12.1) | 'phālacamase
            sarūpavatsāyāḥ dugdhe' (KauśS | 12.2) | camaso'pi mādānaka eva | 'kathaṃ mahe' ityuttaramapyanena
            sūktena karma kuryāt ||</p>
         
         
         <p>  viśaye yathāntaram || <span class="bold">KauśS_1,8.10</span> ||</p>
         
         
         <p>mantradravyasaṃśaye sannidhānaṃ gṛhītavyam | yathā lomāni hastiromāṇi yathā 'vidmā
            śarasya (1.3) iti pramehaṇaṃ badhnāti' (KauśS 25.10) ||</p>
         
         
         <p>  [pra yaccha parśum (12.3.31) iti darbhalavanaṃ prayacchati || <span class="bold">KauśS_1,8.11</span> ||]
            'pra yaccha parśum' iti mantreṇa darbhāhārāya dātraṃ prayacchati | 'oṣadhīrdāntu parvan'
            (12.3.31) ityupari parvaṇāṃ lūtvā tūṣṇīmāhṛtyottarato'gnerupasādayati ||</p>
         
         
         <p>  [arātīyoḥ (10.6.1) iti takṣati || <span class="bold">KauśS_1,8.12</span> ||]
            'arātīyoḥ' (10.6.1) ityṛcolūkhalamusalakāṣṭham | anyārthamindhanārtham | kāṣṭhatakṣaṇaṃ
            karoti ||</p>
         
         
         <p>  [yat tvā śikvaḥ (10.6.3) iti prakṣālayati || <span class="bold">KauśS_1,8.13</span> ||]
            'yat tvā śikvaḥ' ityṛcā kāṣṭhāni prakṣālayati ||</p>
         
         
         <p>  [yadyatkṛṣṇaḥ (12.3.13) iti mantroktam || <span class="bold">KauśS_1,8.14</span> ||]
            'yadyatkṛṣṇaḥ' ityṛcā vastreṇa vā hastena volūkhalādīni vimārṣṭi mārjanaṃ karoti pātrāṇām.</p>
         
         
         <p>  [palāśodumbarajambukāmpīlasragvaṅghaśirīṣasraktyavaraṇabilvajaṅgiḍakuṭakagarhyagalāvalavetasaśimba-
            lasipunasyandanāraṇikāśmayoktatunyupūtudāravaḥ śāntāḥ || <span class="bold">KauśS_1,8.15</span> ||]
            atha śāntavṛkṣā ucyate | palāśaḥ prasiddhaḥ | udumbaraḥ prasiddhaḥ | jambuḥ prasiddhaḥ
            | kāmpīlo mālavake prasiddhaḥ | srak mālavake prasiddhaḥ | vaṅghaḥ kanyakubje prasiddhaḥ
            | śirīṣo bhojapure vāgāri (di?)tyavāṭikāyāṃ prasiddhaḥ | sraktyastilakaḥ prasiddhaḥ
            | varaṇo varaṇaka ityānandapure prasiddhaḥ | bilvaḥ prasiddhaḥ | jaṅgiḍo vārāṇasyāṃ
            prasiddhaḥ | kuṭako mālavake prasiddhaḥ | garhyo himavati prasiddhaḥ | galāvalastatraiva
            prasiddhaḥ | vetasaḥ prasiddhaḥ | śimbalaḥ prasiddhaḥ | sipunaḥ kevanikā | syandano
            himavati narmadāyāmātharvaṇikasthāne prasiddhaḥ | araṇikā narmadātaṭe prasiddhā |
            aśmayokto'śmantako bhṛgukacche prasiddhaḥ | tunyustaindukī | pūtudārurdevadāruḥ |
            devadāruśca vaidyake prasiddhaḥ | samāptāḥ śāntavṛkṣāḥ | śāntikavṛkṣā ete | sruk sruvaḥ
            samidho nekṣaṇaṃ darviḥ sāmidhenīḥ prādeśamātrīḥ samidho'gnihotrāvasathyāgniṣṭomādiyajñeṣveteṣāṃ
            vṛkṣāṇāṃ pātrāṇi śāntikapauṣṭikādiṣu kartavyāni ||</p>
         
         
         <p>  [citiprāyaścittiśamīśamakāsavaṃśāśāmyavākātalāśāpalāśavāśāśiṃśapāśimbalasipunadarbhāpāmārgā-
            kṛtiloṣṭavalmīkavapādūrvāprāntavrīhiyavāḥ śāntāḥ || <span class="bold">KauśS_1,8.16</span> ||]
            atha śāntauṣadhaya ucyante | citiḥ prasiddhā | prāyaścittiḥ parvaṇi parvaṇi tasyāstrīṇi
            patrāṇi bhavanti | śamī vāpīprasiddhā | śamakānandapure viśvāmitrīvāpyāḥ samīpe'sti
            | savaṃśā śṛgālavaṃśakā gharmolikā | śāmyavākā kākajaṅghāsadṛśā | talāśāvallī | palāśaḥ
            prasiddhaḥ | vāśā vṛṣaka āṭarūṣakaḥ | śiṃśapā prasiddhā | śimbalaḥ prasiddhaḥ | sipunaḥ
            karī | darbhaḥ prasiddhaḥ | apāmārgaḥ prasiddhaḥ | ākṛtiloṣṭaḥ kṣetramṛttikā | valmīkavapā
            prasiddhā | dūrvā prasiddhā | sā ca prāntayā grāhyā | vrīhiyavau prasiddhau | etāḥ
            sarvāḥ śāntā oṣadhayaḥ śāntyudakādau prayoktavyā | etāsāṃ samuccayaḥ | etāsāmalābhe
            yavaḥ pratinidhiḥ kārya iti paiṭhīnasiḥ | śāntauṣadhikalpaḥ samāptaḥ ||</p>
         
         
         <p>  pramandośīraśalalyupadhānaśakadhūmā jarantaḥ || <span class="bold">KauśS_1,8.17</span> ||</p>
         
         
         <p>pramando gendukaḥ | uśīraḥ prasiddhaḥ | śalalī prasiddhā | upadhānaṃ vidyāgandhukam
            | śakadhūmo brāhmaṇaḥ | ete jaranto jīrṇā grāhyāḥ | yathā 'pramandālaṅkārān sampātavataḥ
            prayacchati' (KauśS 32.29) | 'uśīrāṇi bhinadmi (5.23.13) iti mantroktam' (KauśS 29.24)
            | 'triḥ śalalyā māsaṃ prāśayati' (KauśS 29.12) | 'sopadhānamāstaraṇam' (KauśS 64.26)
            | 'śakadhūmaṃ kimadyāhariti pṛcchati' (KauśS 50.15) | etānyudāharaṇāni ||</p>
         
         
         <p>  sīsanadīsīse ayorajāṃsi kṛkalāsaśiraḥ sīsāni || <span class="bold">KauśS_1,8.18</span> ||</p>
         
         
         <p>yatra sīsāni tatraitāni sarvāṇi pratyetavyāni | sīsaṃ prasiddham | nadīsīsaṃ nadīphenam
            | ayorajo lohasaṅghātikā | kṛkalāsaśiraḥ prasiddham | sīsānāṃ samuccayaḥ | yathā 'ye'māvāsyām
            (1.16) iti sannahya sīsacūrṇāni bhakte'laṅkāre' (KauśS 47.23) udāharaṇam ||</p>
         
         
         <p>  dadhi ghṛtaṃ madhūdakamiti rasāḥ || <span class="bold">KauśS_1,8.19</span> ||</p>
         
         
         <p>rasakarmaṇyete rasāḥ pratyetavyāḥ samuccayena | yathā 'rasakarmāṇi kurute' (KauśS
            21.22) ||</p>
         
         
         <p>  vrīhiyavagodhūmopavākatilapriyaṅguśyāmākā iti miśradhānyāni || <span class="bold">KauśS_1,8.20</span> ||</p>
         
         
         <p>vrīhiyavagodhūmāḥ prasiddhāḥ | upavāka indrayavaḥ | tilaḥ prasiddhaḥ | priyaṅgu kaṅguṇikā
            | śyāmākaḥ prasiddhaḥ | eteṣāṃ samuccayaḥ | yatra maiśradhānyaśabdastatraite pratyetavyāḥ
            | etāni sarvāṇi miśradhānyāni | yathā 'maiśradhānyaṃ puroḍāśamanyāśāyāṃ vā nidadhāti'
            (KauśS 46.10) udāharaṇam ||</p>
         
         
         <p>  grahaṇamā grahaṇāt || <span class="bold">KauśS_1,8.21</span> ||</p>
         
         
         <p>grahaṇaṃ pratīkagrahaṇam | grahaṇamanugrahaṇaṃ tāvadanuvartate yāvat pratīkagrahaṇaṃ
            dvitīyam | yathā 'pūrvasya medhājananāni' (KauśS 10.1) ityādyanuvartate tāvadyāvad
            'ahaṃ rudrebhiḥ' (4.30; KauśS 10.16) iti dvitīyamudāharaṇam | 'brāhmaṇo jajñe (4.6;
            KauśS 28.1) vāridam (4.7)' iti grahaṇaṃ bhavati | agre 'bhūto bhūteṣu (4.8; KauśS
            17.1)' iti grahaṇāt 'vāridam' ityagrahaṇe'pi grahaṇaṃ bhavati ||</p>
         
         
         <p>  yathārthamudarkān yojayet || <span class="bold">KauśS_1,8.22</span> ||</p>
         
         
         <p>anuṣaṅgo yathārthaṃ sarvatra kartavyaḥ | yathā 'vidmā śarasya pitaraṃ parjanyaṃ śatavṛṣṇyam'
            (1.3.1) iti vaidikam | laukikamiti bhavati 'kṛtayāmaṃ kaṅkatamavasṛjāmi' iti | tathā
            mīmāṃsāyāmapyanuṣaṅgo 'vākyaparisamāptiḥ sarveṣu tulyayogitvāt' (jaisū 2.1.46) | anuṣaṅgaḥ
            punaruktamityarthaḥ ||</p>
         
         
         <p>  atha caturgaṇīmahāśāntigaṇāḥ paṭhyante -
            ihaiva dhruvām (3.12) eha yātu (6.73) yamo mṛtyuḥ (6.93) satyaṃ bṛhat (12.1) ityanuvāko
            vāstoṣpatīyāni || <span class="bold">KauśS_1,8.23</span> ||</p>
         
         
         <p>iti vāstoṣpatīyo gaṇaḥ | sarvatra sūktena prayogo'tharvavede | 'sūktādi sūktaṃ pratīyāt'
            iti vacanāt | yathā 'vāstoṣpatīyaiḥ kulijakṛṣṭe' (KauśS 43.4) ||</p>
         
         
         <p>  divyo gandharvaḥ (2.2) imaṃ me agne (6.111) yau te mātā (8.6) iti mātṛnāmāni ||
            <span class="bold">KauśS_1,8.24</span> ||</p>
         
         
         <p>yatra mātṛnāmāni tatraitāni pratyetavyāni | sarvatra sūktaprayogaḥ yathā 'divyo gandharva
            iti mātṛnāmabhirjuhuyāt' (KauśS 94.15) ||</p>
         
         
         <p>  stuvānam (1.7) idaṃ haviḥ (1.8) nissālām (2.14) arāyakṣayaṇam (2.18.3) śaṃ no devī
            pṛśniparṇī (2.25) ā paśyatiṃ (4.20) tāntsatyaujāḥ (4.36) tvayā pūrvam (4.37) purastādyuktaḥ
            (5.29) rakṣohaṇam (8.3-4) ityanuvākaścātanāni || <span class="bold">KauśS_1,8.25</span> ||</p>
         
         
         <p>etāni cātanāni pratyetavyāni | sarvāṇi sūktāni | 'arāyakṣayaṇam' (2.18.3-5) iti tisraḥ
            | aṣṭamī kaṇḍikā || <span class="bold">KKp_8</span> ||</p>
         
         
         
         
         
         <p>[śāntyudakavidhānam]
            ambayo yanti (1.4) śambhumayobhū hiraṇyavarṇāḥ (1.33) nissālām (2.14) ye agnathaḥ
            (3.21.1-7) brahma jajñānam (4.1.1) ityekā uta devāḥ (4.13) mṛgārasūktāni || <span class="bold">KauśS_1,9.1</span> ||</p>
         
         
         <p>  uttamaṃ varjayitvā apa naḥ śośucadagham (4.33) punantu mā (6.19) sasruṣīḥ (6.23)
            himavataḥ pra sravanti (6.24) vāyoḥ pūtaḥ pavitreṇa (6.51) śaṃ ca no mayaśca naḥ (6.57.3)
            anaḍudbhyastvaṃ prathamam (6.59) mahyamāpaḥ (6.61) vaiśvānaro raśmibhiḥ (6.62) yamo
            mṛtyuḥ (6.93) viśvajit (6.107) sañjñānaṃ naḥ (7.52) yadyantarikṣe (7.66) punarmaitvindriyam
            (7.67) śivā naḥ (7.68.3) śaṃ no vāto vātu (7.69) agniṃ brūmo vanaspatīn (11.6) iti
            || <span class="bold">KauśS_1,9.2</span> ||</p>
         
         
         <p>sarvāṇi sūktāni pratyetavyāni | yatra śāntigaṇastatrāyaṃ gaṇaḥ pratyetavyaḥ | śambhumayobhū
            'āpo hi ṣṭhā' 'śaṃ no devī' (1.5-6) krameṇa prayogaḥ | tathā vyākaraṇe 'alpāctaram'
            (pā | 2.2.34) iti pūrvanipātaḥ kṛtaḥ samāse | 'hiraṇyavarṇāḥ' 'nissālām' iti ṣaḍarcam
            | 'ye agnayaḥ' iti saptaḥ | 'brahma jajñānam' ityekā | 'uta devāḥ' iti saptarcaṃ sūktam
            | 'agnermanvaḥ' (4.23-29) iti sapta mṛgārasūktāni gṛhītavyāni | prathame dve (4.21-22)
            uttamaṃ (4.30) ca varjayitvā | 'śaṃ ca no mayaśca naḥ' ityekā | 'punarmaitvindriyam'
            ityekā | 'śivā naḥ' ityekā | 'śaṃ no vāto vātu' ityekā | śeṣāṇi sūktāni | anena śāntigaṇena
            śāntyudakaṃ kuryāt | yatra śāntistatraitāni sarvāṇi pratyetavyāni ||</p>
         
         
         <p>  pṛthivyai śrotrāya (6.10) iti triḥ pratyāsiñcati || <span class="bold">KauśS_1,9.3</span> ||</p>
         
         
         <p>yatra śāntyudakaṃ kriyate tatra 'pṛthivyai śrotrāya' iti tribhirṛgbhiḥ śāntyudakaṃ
            śāntyudakamadhye prakṣipet | anenaiva kārayitā prokṣaṇācamanādīni pratyṛcaṃ karoti
            ||</p>
         
         
         <p>  ambayo yanti (1.4) śambhumayobhū hiraṇyavarṇāḥ (1.33) śantātīyaṃ śivā naḥ (7.68.3)
            śaṃ no vāto vātu (7.69) agniṃ brūmo vanaspatīn (11.6) iti || <span class="bold">KauśS_1,9.4 </span>||</p>
         
         
         <p>athavā'nena gaṇena śāntyudakaṃ karoti | bṛhadgaṇena vā caturgaṇena vā śāntyudakaṃ
            karoti | śantātīyam 'utaḥ devāḥ' (4.13) iti | śeṣāṇi pratīkāni kathitāni | eṣa śantātīyo
            gaṇaḥ | yatra śantātīyena prayojanaṃ tatrāyaṃ sarvatra prayoktavyaḥ | yathā śantātīyena
            tilān juhoti ||</p>
         
         
         <p>  [pṛthivyai śrotrāya (6.10) iti triḥ pratyāsiñcati || <span class="bold">KauśS_1,9.5</span> ||]
            yatra śāntyudakaṃ tatra sarvatra pratyāsekaḥ | kārayitā prokṣaṇamāsecanamācamanaṃ
            karoti ||</p>
         
         
         <p>  iti śāntiyuktāni || <span class="bold">KauśS_1,9.6</span> ||</p>
         
         
         <p>iha śāntyudake sarveṣāṃ sūktānāṃ samuccayaḥ | anyatra sarvatra yathoktena nyāyena
            vikalpaḥ | iha punargaṇavikalpo na sūktavikalpaḥ ||</p>
         
         
         <p>  ubhayataḥ sāvitryubhayataḥ śannodevī || <span class="bold">KauśS_1,9.7 </span>||</p>
         
         
         <p>ubhayataḥ śāntigaṇasya prārambhe samāptau ca | śannodevī sāvitrī ca prayoktavyā |
            samāptau sāvitrī paścācchannodevī karoti | tathā
            ca bhāṣyaṃ sasāvitrīkasya gaṇasya ubhayataḥ śannodevī bhavati ||</p>
         
         
         <p>  atha śāntyudakavidhānamucyate -
            ahatavāsāḥ kaṃse śāntyudakaṃ karoti || <span class="bold">KauśS_1,9.8 </span>||</p>
         
         
         <p>kartā ahatavasano bhūtvā kāṃsyapātre śāntyudakaṃ karoti ||</p>
         
         
         <p>  [atisṛṣṭo apāṃ vṛṣabhaḥ (16.1) ityapo'tisṛjya sarvā imā āpa oṣadhayaḥ iti pṛṣṭvā
            sarvāḥ ityākhyāta oṃ bṛhaspatiprasūtaḥ karavāṇi ityanujñāpya oṃ savitṛprasūtaḥ bhavān
            ityanujñātaḥ kurvīta || <span class="bold">KauśS_1,9.9</span> ||]
            'atisṛṣṭo apāṃ vṛṣabhaḥ' iti sūktenāpo'tisṛjyāvakaraṃ visarjayati | 'sarvā imā āpa
            oṣadhayaḥ' iti pṛṣṭvā | kartā brahmāṇaṃ pṛcchati | brahmā bravīti 'sarvāḥ' iti | cityādibhiḥ
            sarvābhirauṣadhībhiḥ sarvābhiradbhirgaṅgādinadīsamudrādihradaprabhāsāditīrthebhya
            āhṛtābhiradbhi śāntyudakaṃ karoti | kartā bravīti 'bṛhaspatiprasūtaḥ karavāṇi' iti
            | tato brahmā bravīti 'savitṛprasūtaḥ kurutāṃ bhavān' | anujñātaḥ śāntyudakaṃ karoti
            | 'śaṃ no devī' ityṛcā sāvitryā cāmbayoyantigaṇena ca śāntyudakaṃ karoti | laghugaṇena
            bṛhadgaṇena caturgaṇena vā | tataḥ sāvitrīśannodevyau | tataḥ 'pṛthivyai śrotrāya'
            iti triḥ pratyāsiñcati | śāntyudake śāntyudakaṃ prakṣipati ||</p>
         
         
         <p>  [pūrvayā kurvīteti gārgyapārthaśravasabhāgalikāṅkāyanoparibabhravakauśikajāṭikāyanakaurupathayaḥ
            || <span class="bold">KauśS_1,9.10</span> ||]
            etacchāntyudakaṃ pūrvayā śāntigaṇena kurvīteti gārgyapārthaśravasabhāgalikāṅkāyanoparibabhravakauśikajāṭikāyanakaurupathayaḥ
            | ete śāntyudakaṃ kurvanti ||</p>
         
         
         <p>  [anyatarayā kurvīteti yuvā kauśiko yuvā kauśikaḥ || <span class="bold">KauśS_1,9.11</span> ||]
            ācāryo manyate | sarve te kartāro'vikalpaṃ manyante | yatrodakena karma tatra sarvatra
            śāntyudakaṃ kuryāt | ācamanaprokṣaṇāvasecanāplavanādīni sarvāṇi prayojanāni śāntyudakena
            kāryāṇi | yatra paṭhitaṃ tatra kuryāt.
            śāntyudakasya prayojanatritayaṃ kalpapañcake.
            paṭhitaṃ sūtrakāraiśca śrautasmārteṣu karmasu ||</p>
         
         
         <p>  kārayituḥ prokṣaṇācamanadvitayaṃ sarvadaiva hi.
            agnīnāṃ tu tathā kuryāt śraute smārte dvitīyakam ||</p>
         
         
         <p>  prokṣaṇaṃ vāstuśālāyāstṛtīyaṃ parikīrtitam.
            āplavanāvasecanāni sarvāṇi paṭhitāni ca ||</p>
         
         
         <p>  śāntyudakena kurvīta prayojanairvinā sadā.
            kalpasūtrairna dṛṣṭaṃ yat tadayuktaṃ kadācana ||</p>
         
         
         <p>  yatra punaḥ paṭhitamudakena prayojanaṃ tatra sarvatra karmamadhye kevalaṃ vā kuryāt
            śāntyartham | yatra śāntyudakaṃ tatra kārayiturnityamācamanaṃ prokṣaṇaṃ ca bhavati
            | vāstuprokṣaṇaṃ ca | samāptaṃ śāntyudakaṃ karma | paribhāṣā samāptā || navamī kaṇḍikā
            || <span class="bold">KKp_9</span> ||</p>
         
         
         
         
         
         <p>
              tatra bhadraślokaḥ -<br />
              pramāṇaṃ pārvaṇe caiva prakṛtitvāt parīkṣite.<br />
              paribhāṣā ca sarvārthā prathame saṃhitāvidhau ||
            </p>
         
         
         <p>iti prathamo'dhyāyaḥ ||</p>
         
         
         
         
         
         <p>atha dvitīyo'dhyāyaḥ
            [medhājananakarmāṇi]</p>
         
         
         <p>  [pūrvasya medhājananāni || <span class="bold">KauśS_2,1{10}.1</span> ||]
            medhājananavidhiṃ vakṣyāmaḥ ||</p>
         
         
         <p>  [śukasārikṛśānāṃ jihvā badhnāti || <span class="bold">KauśS_2,1{10}.2</span> ||]
            ājyatantramabhyātānāntaṃ kṛtvā 'ye triṣaptāḥ' (1.1) iti sūktena śukajihvāṃ sampātyābhimantrya
            puṇyāhānte badhnāti medhākāmaḥ | abhyātānādyuttaratantram | athavā'bhyātānāntaṃ kṛtvā
            'ye triṣaptāḥ' iti sūktena sārijihvāṃ sampātyābhimantrya puṇyāhānte badhnāti medhākāmaḥ
            | abhyātānādyuttaratantram | abhyātānāntaṃ kṛtvā 'ye triṣaptāḥ' iti sūktena kṛśajihvāṃ
            sampātyābhimantrya badhnāti | abhyātānādyuttaratantram | pratikarma medhākāmo'nuvartate
            brahmacārisāmpadebhyaḥ karmabhyo yāvat | sarvatra karmaṇāṃ vikalpaḥ ||</p>
         
         
         <p>  [āśayati || <span class="bold">KauśS_2,1{10}.3</span> ||]
            abhyātānāntaṃ kṛtvā 'ye triṣaptāḥ' iti sūktena śukajihvāṃ sampātyābhimantrya prāśayati
            | tata uttaratantram | medhākāmaḥ | punastantraṃ kṛtvā 'ye triṣaptāḥ' iti sūktena
            sārijihvāṃ sampātyābhimantrya prāśayati | abhyātānādyuttaratantram | medhākāmaḥ |
            abhyātānāntaṃ kṛtvā 'ye triṣaptāḥ' iti sūktena kṛśajihvāṃ sampātyābhimantrya prāśayati
            | śukaḥ prasiddhaḥ | sāri saraṇṭikā prasiddhā | kṛśo bhāradvājaḥ | tata uttaratantram
            ||</p>
         
         
         <p>  [audumbarapalāśakarkandhūnāmādadhāti || <span class="bold">KauśS_2,1{10}.4</span> ||]
            'ye triṣaptāḥ' iti sūktena audumbarasamidha ādadhāti | hastahomatvāt tantravikalpaḥ
            | 'ye triṣaptāḥ' iti sūktena palāśasamidha ādadhāti | tantravikalpaḥ | 'ye triṣaptāḥ'
            iti sūktena karkandhūsamidha ādadhāti | karkandhū bṛhadbadarī | tantravikalpaḥ ||</p>
         
         
         <p>  [āvapati || <span class="bold">KauśS_2,1{10}.5</span> ||]
            'ye triṣaptāḥ' iti sūktena vrīhīnāvapati | 'ye triṣaptāḥ' iti sūktena yavānāvapati
            | 'ye triṣaptāḥ' iti sūktena tilānāvapati ||</p>
         
         
         <p>  [bhakṣayati || <span class="bold">KauśS_2,1{10}.6</span> ||]
            abhyātānāntaṃ kṛtvā 'ye triṣaptāḥ' iti sūktena kṣīraudanaṃ sampātyābhimantrya bhakṣayati
            | uttaratantram | tantraṃ kṛtvā 'ye triṣaptāḥ' iti sūktena puroḍāśaṃ sampātyābhimantrya
            bhakṣayati | uttaratantram | abhyātānānte 'ye triṣaptāḥ' iti sūktena rasān sampātyābhimantrya
            bhakṣayati | uttaratantram | rasaprāśanaṃ sarvatra 'tve kratum' (5.2.3) ityṛcā kartavyam
            ||</p>
         
         
         <p>  [upādhyāyāya bhaikṣaṃ prayacchati || <span class="bold">KauśS_2,1{10}.7</span> ||]
            'ye triṣaptāḥ' iti sūktenopanayanānantaraṃ dvādaśarātramapakvaṃ pakvaṃ vā pratyahaṃ
            bahubhaikṣyamekatra kṛtvābhimantryopādhyāyāya dadāti ||</p>
         
         
         <p>  [suptasya karṇamanumantrayate || <span class="bold">KauśS_2,1{10}.8</span> ||]
            'ye triṣaptāḥ' iti sūktena suptasyopādhyāyasya karṇamanumantrayate brahmacārī | brahmacāriṇaḥ
            karṇaṃ vā bālasya karṇaṃ vā pitā vābhimantraṇaṃ kuryāt ||</p>
         
         
         <p>  [upasīdañjapati || <span class="bold">KauśS_2,1{10}.9</span> ||]
            'ye triṣaptāḥ' iti sūktaṃ yadā yadopādhyāyagṛhaṃ yāti tadā tadā japati brahmacārī
            ||</p>
         
         
         <p>  [dhānāḥ sarpirmiśrāḥ sarvahutāḥ || <span class="bold">KauśS_2,1{10}.10</span> ||]
            abhyātānāntaṃ kṛtvā 'ye triṣaptāḥ' iti sūktena dhānāḥ sarpirmiśrāḥ sarvā juhoti pratyṛcam
            | uttaratantram ||</p>
         
         
         <p>  [tilamiśrā hutvā prāśnāti || <span class="bold">KauśS_2,1{10}.11</span> ||]
            abhyātānāntaṃ kṛtvā 'ye triṣaptāḥ' iti sūktena tilamiśrā hutvā tataḥ prāśnāti | abhyātānādyuttaratantram
            ||</p>
         
         
         <p>  [purastādagneḥ kalmāṣaṃ daṇḍaṃ nihatya paścādagneḥ kṛṣṇājine dhānā anumantrayate
            || <span class="bold">KauśS_2,1{10}.12</span> ||</p>
         
         
         <p>  sūktasya pāraṃ gatvā prayacchati || <span class="bold">KauśS_2,1{10}.13 </span>||</p>
         
         
         <p>  sukṛjjuhoti || <span class="bold">KauśS_2,1{10}.14</span> ||</p>
         
         
         <p>  daṇḍadhānājinaṃ dadāti || <span class="bold">KauśS_2,1{10}.15</span> ||]
            sthaṇḍile'gniṃ kṛtvā purastādagneḥ kalmāṣaṃ daṇḍaṃ nihatya paścādagneḥ kṛṣṇājine dhānāḥ
            kṛtvā 'ye triṣaptāḥ' iti sūktenānumantrya daṇḍadhānājinaṃ dadātyupādhyāyāya | abhyātānāntaṃ
            kṛtvā purastādagneḥ kalmāṣaṃ daṇḍaṃ nihatya paścādagneḥ kṛṣṇājine dhānāḥ kṛtvā 'ye
            triṣaptāḥ' iti sūktena sakṛjjuhoti daṇḍadhānājinaṃ dadāti | tata uttaratantram ||</p>
         
         
         <p>  jātakarmocyate -
            [ahaṃ rudrebhiḥ (4.2) iti śuklapuṣpaharitapuṣpe kiṃstyanābhipippalyau jātarūpaśakalena
            prākstanagrahāt prāśayati || <span class="bold">KauśS_2,1{10}.16</span> ||]
            karmavikalpaḥ | 'ahaṃ rudrebhiḥ' iti sūktena śuklapuṣpaharitapuṣpe piṣṭvābhimantrya
            hiraṇyaśakalena prāśayati prāk stanagrahaṇāt | iti jātakarma | śuklapuṣpaharitapuṣpe
            iti | śaṅkhapuṣpikāndhapuṣpiketi prasiddhe | 'ahaṃ rudrebhiḥ' iti sūktena śaṅkhanābhiṃ
            pippalīṃ ca piṣṭvābhimantrya prāśayati jātarūpaśakalena prāk stanagrahaṇāt | iti jātakarma
            ||</p>
         
         
         <p>  [prathamapravadasya māturupasthe tāluni sampātānānayati || <span class="bold">KauśS_2,1{10}.17</span> ||]
            abhyātānāntaṃ kṛtvā 'ahaṃ rudrebhiḥ' iti sūktena māṇavakaṃ māturutsaṅge kṛtvā tāluni
            sampātānānayati | samyagvacanakāmo medhākāmaśca | prathamapravadasya | abhyātānādyuttaratantram
            ||</p>
         
         
         <p>  [dadhimadhvāśayati || <span class="bold">KauśS_2,1{10}.18</span> ||]
            abhyātānāntaṃ kṛtvā 'ahaṃ rudrebhiḥ' iti sūktena dadhimadhunī ekatrāsādya sampātyābhimantryāśayati
            | abhyātānādyuttaratantram ||</p>
         
         
         <p>  [upanītaṃ vācayati vārṣaśatikaṃ karma || <span class="bold">KauśS_2,1{10}.19</span> ||]
            abhyātānāntaṃ kṛtvā 'ahaṃ rudrebhiḥ' iti sūktaṃ brahmacāriṇaṃ vācayati | daṇḍapradānaṃ
            kṛtvopanayane nityaṃ vācanam | 'ahaṃ rudrebhiḥ' iti śuklapuṣpetyādi pañca karmāṇyāyuṣkāmo'pi
            karoti | 'vārṣaśatikaṃ karma' iti vācanāt ||</p>
         
         
         <p>  [tvaṃ no medhe (6.108) dyauśca me (12.1.53) iti bhakṣayati || <span class="bold">KauśS_2,1{10}.20</span> ||]
            ājyatantramabhyātānāntaṃ kṛtvā 'tvaṃ no medhe' iti pañcarcena sūktena kṣīraudanaṃ
            sampātyābhimantrya bhakṣayati | abhyātānādyuttaratantram | abhyātānāntaṃ kṛtvā 'tvaṃ
            no medhe' iti sūktena puroḍāśaṃ sampātyābhimantrya bhakṣayati | abhyātānādyuttaratantram
            | pūrvatantraṃ kṛtvā 'tvaṃ no medhe' iti sūktena rasān sampātyābhimantrya bhakṣayati
            | 'tve kratum'
            (5.2.3) iti | tata uttaratantram | abhyātānāntaṃ kṛtvā 'dyauśca ma idaṃ pṛthivī ca'
            (12.1.53) ityekayā kṣīraudanaṃ sampātyābhimantrya bhakṣayati | abhyātānādyuttaratantram
            | tantraṃ kṛtvā 'dyauśca me' ityṛcā puroḍāśa sampātyābhimantrya bhakṣayati | abhyātānādyuttaratantram
            | abhyātānāntaṃ kṛtvā 'dyauśca me' ityṛcā rasān sampātyābhimantrya bhakṣayati | abhyātānādyuttaratantram
            ||</p>
         
         
         <p>  [dityamupatiṣṭhate || <span class="bold">KauśS_2,1{10}.21</span> ||]
            'tvaṃ no medhe' iti sūktenādityamupatiṣṭhate | 'dyauśca me' ityṛcādityamupatiṣṭhate
            | sarvatra medhākāmaḥ ||</p>
         
         
         <p>  [yadagne tapasā (7.61) ityāgrahāyaṇyāṃ bhakṣayati || <span class="bold">KauśS_2,1{10}.22</span> ||]
            āgrahāyaṇyāṃ paurṇamāsyāṃ tantraṃ kṛtvā 'yadagne tapasā' iti dvābhyāmṛgbhyāṃ raudanaṃ
            sampātyābhimantrya bhakṣayet | abhyātānādyuttaratantram | mārgaśīrṣapaurṇamāsyāṃ tantraṃ
            kṛtvā 'yadagne tapasā' iti dvābhyāṃ puroḍāśaṃ sampātyābhimantrya bhakṣayet | abhyātānādyuttaratantram
            | mārgaśīrṣapaurṇamāsyāṃ tantraṃ kṛtvā 'yadagne tapasā' ityṛgbhyāṃ rasān sampātyābhimantrya
            bhakṣayati | uttaratantram ||</p>
         
         
         <p>  [agnimupatiṣṭhate || <span class="bold">KauśS_2,1{10}.23</span> ||]
            'yadagne tapasā' iti dvābhyāmagnimupatiṣṭhate mārgaśīrṣapaurṇamāsyāmeva ||</p>
         
         
         <p>  [prātaragniṃ (3.16) girāvaragarāṭeṣu (6.69) divaspṛthivyāḥ (9.1) iti saṃhāya mukhaṃ
            vimārṣṭi || <span class="bold">KauśS_2,1{10}.24</span> ||]
            'prātaragnim' iti sūktena nidrāṃ tyaktvā mukhaṃ prakṣālayati | 'girāvaragarāṭeṣu'
            iti sūktena suptotthāya mukhaṃ vimārṣṭi | udakena prakṣālanam | 'divaspṛthivyāḥ' (9.1.1-10)
            'yathā somaḥ prātaḥsavane' (9.1.11-24) iti sūktābhyāṃ suptotthāya mukhaṃ vimārṣṭi
            | hastena prakṣālayati | mukhaprakṣālanaṃ varcaskāmo'pi karoti | udakābhimantraṇaṃ
            svayaṃ vā'nyo'pi vā karoti | medhāvyekaṃ karma kuryād dve vā sarvāṇi vā | sarvatra
            karmaṇāṃ vikalpaḥ | karmabāhulyāt phalabāhulyam | abhyāse ca punaḥ karmasiddhiḥ |
            medhākarmāṇi samāptāni || prathamā kaṇḍikā || <span class="bold">KKp_10</span> ||</p>
         
         
         
         
         
         <p>[brahmacārisāmpadakarmāṇi]
            brahmacārisāmpadānāṃ vidhiṃ vakṣyāmaḥ -
            [pūrvasya brahmacārisāmpadāni || <span class="bold">KauśS_2,1{11}.1</span> ||]
            paurṇamāsyāṃ nirṛtikarma kṛtvā sakṛt śvo bhūte sāmpadaṃ kurute ||</p>
         
         
         <p>  [audumbaryādayaḥ || <span class="bold">KauśS_2,1{11}.2</span> ||]
            'ye triṣaptāḥ' (1.1) iti sūktenaudumbarasamidha ādadhāti | hastahomatvāt tantravikalpaḥ
            | ato brahmacārī sampatkāmo'nuvartate | 'ye triṣaptāḥ' iti sūktena palāśasamidha ādadhāti
            | 'ye triṣaptāḥ' iti sūktena bṛhadbadarīsamidha ādadhāti ||</p>
         
         
         <p>  [brahmacāryāvasathādupastaraṇānyādadhāti || <span class="bold">KauśS_2,1{11}.3</span> ||]
            'ye triṣaptāḥ' iti sūktena brahmacārī gṛhādupastaraṇāni tṛṇānyādadhāti ||</p>
         
         
         <p>  [pipīlikodvāpe medomadhuśyāmākeṣīkatūlānyājyaṃ juhoti || <span class="bold">KauśS_2,1{11}.4</span> ||]
            'ye triṣaptāḥ' iti sūktenāraṇyapipīlikācchidre medomāṃsamadhuśyāmākaśaratūlānyājyaṃ
            caitāni dravyāṇi juhoti | pañcakṛtvaḥ sūktāvṛttiḥ ||</p>
         
         
         <p>  [ājyaśeṣe pipīlikodvāpānopya grāmametya sarvahutān || <span class="bold">KauśS_2,1{11}.5</span> ||]
            pañca dravyāṇi chidre hutvā tataḥ saṅgṛhyājyasthālyāṃ kṛtvā grāma āgatyābhyātānāntaṃ
            kṛtvā 'ye triṣaptāḥ' iti sūktena sthālyāḥ
            sakṛjjuhoti | abhyātānādyuttaratantram ||</p>
         
         
         <p>  [brahmacāribhyo'nnaṃ dhānāstilamiśrāḥ prayacchati || <span class="bold">KauśS_2,1{11}.6</span> ||]
            'ye triṣaptāḥ' iti sūktenānnamabhimantrya brahmacāriṇo bhojayet | bhukte sati 'ye
            triṣaptāḥ' iti sūktena dhānāḥ tilamiśrā abhimantrya dadāti | samāptāni brahmacārisāmpadāni
            | brahmacārisāmpadāni śiṣyasampattirbhavatītyarthaḥ | sarvatra karmaṇāṃ vikalpaḥ ||</p>
         
         
         <p>[grāmasāmpadakarmāṇi]
            atha grāmasāmpadakarmocyate -
            [etāni grāmasāmpadāni || <span class="bold">KauśS_2,1{11}.7</span> ||]
            pūrvedyurnirṛtikarma kṛtvā grāmasāmpadānāmadhikāraḥ ||</p>
         
         
         <p>  [vikāraḥ sthūṇāmūlāvatakṣaṇāni sabhānāmupastaraṇāni || <span class="bold">KauśS_2,1{11}.8</span> ||]
            'ye triṣaptāḥ' iti sūktenaudumbaratakṣaṇānyādadhāti | grāmasampatkāmo'nuvartate |
            ā sarvasampatkāmebhyo yāvat | 'ye triṣaptāḥ' iti sūktena pālāśatakṣaṇānyādadhāti |
            'ye triṣaptāḥ' iti sūktena karkandhūtakṣaṇānyādadhāti | sthūṇāmūlatakṣaṇāni | 'ye
            triṣaptāḥ' iti sūktena sabhānāmupastaraṇānyādadhāti ||</p>
         
         
         <p>  [grāmīṇebhyo'nnam || <span class="bold">KauśS_2,1{11}.9</span> ||]
            'ye triṣaptāḥ' iti sūktenānnamabhimantrya grāmīṇebhyo dadāti ||</p>
         
         
         <p>  [surāṃ surāpebhyaḥ || <span class="bold">KauśS_2,1{11}.10</span> ||]
            'ye triṣaptāḥ' iti sūktena surāmabhimantrya surāpebhyo dadāti | samāptāni grāmasāmpadāni
            | karmaṇāṃ vikalpaḥ | sarvatra grāmo nāsti | sarvatra hastahome vā tantram | grāmaśabdaḥ
            samūhavacanaḥ | grāmo vā pattanaṃ vā nagaraṃ vā durgāṅgaṃ sarvaṃ grāmaśabdenocyate
            | grāmakāmo yadā bhavati tadā grāmasāmpadaṃ kuruta ityarthaḥ ||</p>
         
         
         <p>[sarvasāmpadakarmāṇi]
            atha sarvasāmpadānāṃ vidhiṃ vakṣyāmaḥ -
            [audumbaryādīni bhakṣaṇāntāni sarvasāmpadāni || <span class="bold">KauśS_2,1{11}.11</span> ||]
            paurṇamāsyāṃ rātrau nirṛtikarma kṛtvā śvo bhūte karmaprayogaḥ | 'ye triṣaptāḥ' iti
            sūktenaudumbarasamidha ādadhāti | sarvasampatkāmo'nuvartate | ā sāmmanasebhyaḥ karmabhyo
            yāvat | 'ye triṣaptāḥ' iti sūktena pālāśasamidha ādadhāti | 'ye triṣaptāḥ' iti sūktena
            bṛhadbadarīsamidha ādadhāti | 'ye triṣaptāḥ' iti sūktena vrīhināvapati | 'ye triṣaptāḥ'
            iti sūktena yavānāvapati | 'ye triṣaptāḥ' iti sūktena tilānāvapati | sarvaphalakāmaḥ
            | abhyātānāntaṃ kṛtvā 'ye triṣaptāḥ' iti sūktena kṣīraudanaṃ sampātyābhimantrya bhakṣayati
            | tata uttaratantram | abhyātānāntaṃ kṛtvā 'ye triṣaptāḥ' iti sūktena puroḍāśaṃ sampātyābhimantrya
            bhakṣayati | tata uttaratantram | abhyātānāntaṃ kṛtvā 'ye triṣaptāḥ' iti sūktena rasān
            sampātyābhimantrya bhakṣayati | 'tve kratum (5.2.3) iti rasaprāśanī' (KauśS 21.21)
            | tata uttaratantram ||</p>
         
         
         <p>  [trirjyotiḥ kurute || <span class="bold">KauśS_2,1{11}.12</span> ||]
            'ye triṣaptāḥ' iti sūktena trirahani madhya agniṃ prajvālayati sarvakāmaḥ ||</p>
         
         
         <p>  [upatiṣṭhate || <span class="bold">KauśS_2,1{11}.13</span> ||]
            'ye triṣaptāḥ' iti sūktenāgnimupatiṣṭhate trikālam ||</p>
         
         
         <p>  [savyāt pāṇihṛdayāllohitaṃ rasamiśramaśnāti || <span class="bold">KauśS_2,1{11}.14</span> ||]
            abhyātānāntaṃ kṛtvā 'ye triṣaptāḥ' iti sūktena savyāt pāṇimadhyād rudhiraṃ rasamiśritaṃ
            kṛtvā sampātyābhimantryāśnāti | tata uttaram ||</p>
         
         
         <p>  [pṛśnimanthaḥ || <span class="bold">KauśS_2,1{11}.15</span> ||]
            ājyatantramabhyātānāntaṃ kṛtvā 'ye triṣaptāḥ' iti sūktena pṛśnimanthaḥ ||</p>
         
         
         <p>  jihvāyā utsādyamakṣyoḥ paristaraṇamastṛhaṇaṃ hṛdayaṃ dūrśa upanahya tisro rātrīḥ
            palpūlane vāsayati || <span class="bold">KauśS_2,1{11}.16</span> ||</p>
         
         
         <p>  cūrṇāni karoti || <span class="bold">KauśS_2,1{11}.17</span> ||</p>
         
         
         <p>  [maiśradhānye mantha opya dadhimadhumiśramaśnāti || <span class="bold">KauśS_2,1{11}.18</span> ||]
            maiśradhānye mantha opyaivaṃ pṛśnimanthaḥ | pṛśnimanthaṃ maiśradhānyaṃ ca dadhimadhumiśraṃ
            kṛtvā sampātyābhimantryāśnāti | abhyātānādyuttaratantram | samāptaḥ pṛśnimanthaḥ ||</p>
         
         
         <p>  [asmin vasu (1.9) yadābadhnan (1.35) nava prāṇān (5.28) iti yugmakṛṣṇalaṃ vāsitaṃ
            badhnāti || <span class="bold">KauśS_2,1{11}.19</span> ||]
            ājyatantraṃ kṛtvā 'asmin vasu' iti sūktena yugmakṛṣṇalaṃ hiraṇyamaṇiṃ kṛtvā trayodaśyādayastisro
            dadhimadhuni vāsayitvā sampātyābhimantrya badhnāti | taddadhimadhu prāśayati | tata
            uttaratantram | tantraṃ kṛtvā 'yadābadhnan' iti sūktena yugmakṛṣṇalaṃ suvarṇamaṇiṃ
            vāsitaṃ sampātyābhimantrya puṇyāhānte badhnāti | dadhimadhuprāśanam | tata uttaratantram
            | tantraṃ kṛtvā 'nava prāṇān' iti sūktena yugmakṛṣṇalaṃ suvarṇamaṇiṃ vāsitaṃ sampātyābhimantrya
            badhnāti | prāśanam | abhyātānādyuttaratantram ||</p>
         
         
         <p>  [sārūpavatsaṃ puruṣagātraṃ dvādaśarātraṃ sampātavantaṃ kṛtvānabhimukhamaśnāti ||
            <span class="bold">KauśS_2,1{11}.20</span> ||]
            ājyatantraṃ kṛtvā sārūpavatsa odane puruṣākṛtimālikhya dvādaśarātraṃ 'asmin vasu'
            iti sūktena pratyahaṃ sampātya dvādaśe'hanyabhimantryānabhimukhamaśnāti | abhyātānādyuttaratantram
            | prathame'hani tantraṃ kṛtvā 'yadā badhnan' iti sūktena sārūpavatsaṃ puruṣagātraṃ
            dvādaśarātraṃ sampātavantaṃ kṛtvābhimantryānabhimukhamaśnāti | tata uttaratantram
            | prathame divase tantraṃ kṛtvā 'nava prāṇān' iti sūktena sārūpavatsaṃ puruṣagātraṃ
            dvādaśarātraṃ sampātavantaṃ kṛtvābhimantryānabhimukhamaśnāti | tata uttaratantram
            | dvitīyā kaṇḍikā || <span class="bold">KKp_11</span> ||</p>
         
         
         
         
         
         <p>  [kathaṃ mahe (5.11) iti mādānakaśṛtaṃ kṣīraudanamaśnāti || <span class="bold">KauśS_2,2{12}.1</span> ||]
            abhyātānāntaṃ kṛtvā 'kathaṃ mahe' iti sūktena mādānakakāṣṭhaśṛtaṃ kṣīraudanaṃ sampātyābhimantryāśnāti
            | tata uttaratantram ||</p>
         
         
         <p>  [camase sarūpavatsāyā dugdhe vrīhiyavāvavadhāya mūrcchayitvā madhvāsicyāśayati ||
            <span class="bold">KauśS_2,2{12}.2</span> ||]
            abhyātānāntaṃ kṛtvā 'kathaṃ mahe' iti sūktena camase sarūpavatsāyā dugdhe vrīhiyavāvavadhāya
            mūrcchayitvā madhvāsicya sampātyābhimantryāśayati | tata uttaratantram ||</p>
         
         
         <p>  [pṛthivyai śrotrāya (6.10) iti juhoti || <span class="bold">KauśS_2,2{12}.3</span> ||]
            tantraṃ kṛtvā 'pṛthivyai śrotrāya' iti sūktenājyaṃ juhoti | abhyātānādyuttaratantram
            ||</p>
         
         
         <p>  [vatso virājaḥ (13.1.33) iti manthāntāni || <span class="bold">KauśS_2,2{12}.4</span> ||]
            'vatso virājaḥ' ityṛcaudumbarasamidha ādadhāti | 'vatso virājaḥ' ityṛcā pālāśasamidha
            ādadhāti | 'vatso virājaḥ' ityṛcā bṛhadbadarīsamidha ādadhāti | abhyātānādyuttaratantram
            | 'vatso virājaḥ' ityṛcā vrīhīnāvapati | abhyātānāntaṃ kṛtvā 'vatso virājaḥ' ityṛcā
            yavānāvapati | 'vatso virājaḥ' ityṛcā tilānāvapati | abhyātānāntaṃ kṛtvā 'vatso virājaḥ'
            ityṛcā kṣīraudanaṃ sampātyābhimantryāśnāti | tata uttaratantram | abhyātānāntaṃ kṛtvā
            'vatso virājaḥ' ityṛcā puroḍāśaṃ sampātyābhimantryāśnāti | abhyātānādyuttaratantram
            | abhyātānāntaṃ kṛtvā 'vatso virājaḥ' ityṛcā rasān sampātyābhimantryāśnāti | uttaratantram
            | 'vatso virājaḥ' ityṛcā trikālamahanyagniṃ prajvālayati | 'vatso virājaḥ' ityṛcā
            trikālamagnimupatiṣṭhate | abhyātānāntaṃ kṛtvā 'vatso virājaḥ' ityṛcā savyāt pāṇihṛdayāllohitaṃ
            rasamiśritaṃ sampātyābhimantryāśnāti | abhyātānādyuttaratantram | abhyātānāntaṃ kṛtvā
            'vatso virājaḥ' ityṛcā pṛśnimantho jihvāyā ādi maiśradhānye mantha opya dadhimadhumiśritaṃ
            kṛtvā sampātyābhimantryāśnāti | abhyātānādyuttaratantram | sarvasāmpadāni karmāṇi
            samāptāni | sarvatra karmaṇāṃ vikalpaḥ | sarvakāma ityarthaḥ | sarvasāmpadāni putrapaśudhanadhānyaprajāpatnījayavijayalābhalakṣmīaśvahastinarayānāarāmagrāmagṛhakpataḍāgavāpīvedapāṭhakalpapāṭhavedārthajñānamīmāṃsājñānavyākaraṇajñānasūtrajñāna
            āvasathyāgnitretāgnikāmajyotiṣṭhomakāmasatrakāma dharmārthakāmaviśeṣeṣu | pareṣu śatruṣu
            uccāṭanavaśīkaraṇagṛhakalahotpattividveṣaṇastambhanādijaturasāyanadhātuvādādirasastrībhogādikāmamedhyavastuvṛṣabhābhicārasvastyayanāyuṣyacaturaṅgabalapuṣṭidevatājñānādisampada
            iti | anekakāmasampada ucyante | sampado'pūrvalābha iti | sarvatra karmaṇāṃ kramo
            nāsti | sarvatra vikalpaḥ | phalārthinaḥ abhyāsena punaḥpunaḥ kriyābhyāsena karmasiddhiḥ
            | kāmānantyāt kāmānāṃ parigaṇanaṃ kṛtam | sarvasāmpadānīti loka anekakāmasampadityucyate
            | dhanaviśeṣakāmāḥ | putraviśeṣakāmāḥ | kapilavarṇagauravarṇaputrā evaṃvidhaṃ bhavatīti
            | karmaṇāṃ kramo'pi nāsti tantreṇa karma paṭhitam | sāmpadasya karmapaddhatiḥ samāptā
            ||</p>
         
         
         <p>[sāmmanasyakarmāṇi]
            sāmmanasyānāṃ karmaṇāṃ vidhiṃ vakṣyāmaḥ -
            [sahṛdayaṃ (3.30) tadū ṣu (5.1.5) saṃ jānīdhvam (6.64) eha yātu (6.73) saṃ vaḥ pṛcyantāṃ
            (6.74) saṃ vo manāṃsi (6.94) sañjñānaṃ naḥ (7.52) iti sāmmanasyāni || <span class="bold">KauśS_2,2{12}.5</span> ||</p>
         
         
         <p>  udakulijaṃ sampātavantaṃ grāmaṃ parihṛtya madhye ninayati || <span class="bold">KauśS_2,2{12}.6</span> ||]
            ājyatantramabhyātānāntaṃ kṛtvā 'sahṛdayaṃ sāmmanasyam' iti sūktenodakulijamudakumbhaṃ
            sampātya grāmapārśve bhrāmayitvā madhye ninayati | tata uttaratantram | sāmmanasyādhikāra
            ā varcasyebhyaḥ karmabhyo yāvat | tantraṃ kṛtvā 'tadū ṣu te' ityṛcā kumbhaṃ sampātya
            grāmapārśve bhrāmayitvā madhye ninayati | tata uttaratantram | abhyātānāntaṃ kṛtvā
            'saṃ jānīdhvam' iti sūktena kumbhaṃ sampātya taṃ ghaṭaṃ gṛhītvā grāmapārśve bhrāmayitvā
            madhye ninayati | abhyātānādyuttaratantram | abhyātānāntaṃ kṛtvā 'eha yātu' 'saṃ vaḥ
            pṛcyantām' iti sūktābhyāmudakumbhaṃ sampātya grāmaṃ parihṛtya madhye ninayati | tata
            uttaratantram | anena sūktena jñātiputrasya sāmmanasyaṃ kriyate | yāvajjīvaṃ sajātānāṃ
            sagotrāṇāṃ sāmmanasyaṃ bhavati | tantraṃ kṛtvā 'saṃ vo manāṃsi' iti tisṛbhirṛgbhirudakumbhaṃ
            sampātya grāmaṃ parihṛtya madhye ninayati | abhyātānādyuttaratantram | ājyatantraṃ
            kṛtvā 'sañjñānaṃ naḥ' iti dvābhyāmṛgbhyāmudakulijaṃ sampātya grāmaṃ parihṛtya madhye
            ninayati | tata uttaratantram ||</p>
         
         
         <p>  [evaṃ surākulijam || <span class="bold">KauśS_2,2{12}.7</span> ||]
            abhyātānāntaṃ kṛtvā 'sahṛdayam' iti sūktena surākulijaṃ sampātitaṃ kṛtvā grāmaṃ parihṛtya
            madhye ninayati | tata uttaratantram | abhyātānāntaṃ kṛtvā 'tadū ṣu te' ityṛcā surākulijaṃ
            sampātitaṃ kṛtvā grāmaṃ parihṛtya madhye ninayati | tata uttaratantram | abhyātānāntaṃ
            kṛtvā 'saṃ jānīdhvam' iti sūktena surākulijaṃ sampātitaṃ kṛtvā grāmaṃ parihṛtya madhye
            ninayati | tata uttaratantram | abhyātānāntaṃ kṛtvā 'eha yātu' 'saṃ vaḥ pṛcyantām'
            iti sūktābhyāṃ surākulijaṃ sampātavantaṃ kṛtvā grāmaṃ parihṛtya madhye ninayati |
            tata uttaratantram | abhyātānāntaṃ kṛtvā 'saṃ vo manāṃsi' iti tisṛbhirṛgbhiḥ surākulijaṃ
            sampātavantaṃ kṛtvā grāmaṃ parihṛtya madhye ninayati | tata uttaratantram | ājyatantraṃ
            kṛtvā 'sañjñānaṃ naḥ' iti dvābhyāmṛgbhyāṃ surākulijaṃ sampātavantaṃ kṛtvā grāmaṃ parihṛtya
            madhye ninayati | tata uttaratantram ||</p>
         
         
         <p>  [trihāyaṇyā vatsataryāḥ śuktāni piśitānyāśayati || <span class="bold">KauśS_2,2{12}.8</span> ||]
            abhyātānāntaṃ kṛtvā 'sahṛdayam' iti sūktena trivarṣavatsikāyāḥ śuktāni piśitāni māṃsāni
            sampātyābhimantryāśayati |
            abhyātānādyuttaratantram | ājyatantramabhyātānāntaṃ kṛtvā 'tadū ṣu te' ityṛcāmlena
            rasena siktāni māṃsāni sampātyābhimantryāśayati | abhyātānādyuttaratantram | abhyātānāntaṃ
            kṛtvā 'saṃ jānīdhvam' iti sūktena śuktāni māṃsāni sampātyābhimantryāśayati | tata
            uttaratantram | ājyatantraṃ kṛtvā 'eha yātu' 'saṃ vaḥ pṛcyantām' iti sūktābhyāṃ traihāyaṇyā
            vatsataryāḥ śuktāni māṃsāni sampātyābhimantryāśayati | tata uttaratantram | ājyatantraṃ
            kṛtvā 'saṃ vo manāṃsi' iti sūktena śuktāni māṃsāni sampātyābhimantryāśayati | uttaratantram
            | ājyatantraṃ kṛtvā 'sañjñānaṃ naḥ' iti dvābhyāmṛgbhyāṃ traihāyaṇyā vatsataryā śuktāni
            māṃsāni sampātyābhimantryāśayati | tata uttaratantram ||</p>
         
         
         <p>  [bhaktaṃ surāṃ prapāṃ sampātavat karoti || <span class="bold">KauśS_2,2{12}.9</span> ||]
            ājyatantraṃ kṛtvā 'sahṛdayam' iti sūktena bhaktaṃ sampātyābhimantryāśayati | tata
            uttaratantram | tantraṃ kṛtvā 'tadū ṣu te' ityekayā bhaktaṃ sampātyābhimantryāśayati
            | tata uttaratantram | ājyatantraṃ kṛtvā 'saṃ jānīdhvam' iti sūktena bhaktaṃ sampātyābhimantryāśayati
            | abhyātānādyuttaratantram | tantraṃ kṛtvā 'eha yātu' 'saṃ vaḥ pṛcyantām' iti sūktābhyāṃ
            bhaktaṃ sampātyābhimantryāśayati | abhyātānādyuttaratantram | abhyātānāntaṃ kṛtvā
            'saṃ vo manāṃsi' iti tisṛbhirṛgbhibhaktaṃ sampātyābhimantryāśayati | tata uttaratantram
            | vedyāditantraṃ kṛtvā 'sañjñānaṃ naḥ' iti dvābhyāṃ bhaktaṃ sampātyābhimantryāśayati
            | tata uttaratantram | brāhmaṇatarpaṇam | abhyātānāntaṃ kṛtvā 'sahṛdayam' iti sūktena
            surāṃ sampātyābhimantrya prayacchati | sāmmanasyebhyaḥ puruṣebhyastraivarṇikebhyaḥ
            | abhyātānādyuttaratantram | ājyatantraṃ kṛtvā 'tadū ṣu te' ityekayā surāṃ sampātyābhimantrya
            prayacchati | tata uttaratantram.
            tantraṃ kṛtvā 'saṃ jānīdhvam' iti sūktena surāṃ sampātyābhimantrya prayacchati | tata
            uttaratantram | abhyātānāntaṃ kṛtvā 'eha yātu' 'saṃ vaḥ pṛcyantām' iti sūktābhyāṃ
            surāṃ sampātyābhimantrya prayacchati | tata uttaratantram | ājyatantraṃ kṛtvā 'saṃ
            vo manāṃsi' iti tṛcena sūktena surāṃ sampātyābhimantrya prayacchati | tata uttaratantram
            | ājyatantraṃ kṛtvā 'sañjñānaṃ naḥ' iti dvābhyāmṛgbhyāṃ surāṃ sampātyābhimantrya prayacchati
            | tata uttaratantram | ājyatantraṃ kṛtvā 'sahṛdayam' iti sūktena prapodakaṃ sampātyābhimantrya
            pāyayet | tata uttaratantram | ājyatantraṃ kṛtvā 'tadū ṣu te' ityekayā prapodakaṃ
            sampātyābhimantrya pāyayet | tata uttaratantram.
            ājyatantraṃ kṛtvā 'saṃ jānīdhvam' iti sūktena prapodakaṃ sampātyābhimantrya pāyayet
            | tata uttaratantram | abhyātānāntaṃ kṛtvā 'eha yātu' 'saṃ vaḥ pṛcyantām' iti sūktābhyāṃ
            prapodakaṃ sampātyābhimantrya pāyayet | tata uttaratantram | tantraṃ kṛtvā 'saṃ vo
            manāṃsi' iti tṛcena prapodakaṃ sampātyābhimantrya pāyayet | tata uttaratantram | tantraṃ
            kṛtvā 'sañjñānaṃ naḥ' iti dvābhyāṃ prapodakaṃ sampātyābhimantrya pāyayet | abhyātānādyuttaratantram
            | sāmmanasyāni samāptāni | yena saha sāmmanasyaṃ karoti tasya bhaktādīni dadāti |
            karmaṇāṃ vikalpaḥ | yena saha sāmmanasyaṃ kartumicchati tasya karma karoti | surādi
            śūdrāya dadāti | māṃsāni cāṇḍālebhyaḥ | kiñca yena sahaikacittakaraṇaṃ sāmmanasyamityucyate
            | vaśīkaraṇamityarthaḥ | brāhmaṇastrīśūdracāṇḍālādīnāṃ nāsti jātiniyamaḥ | nāpi saṅkhyāniyamaḥ
            | bahūnāmapi bhavati | vaśīkaraṇaṃ sāmmanasyamityucyate | iti vaśīkaraṇamiti sāmmanasyam
            | sāmmanasyakarmapaddhatiḥ samāptā ||</p>
         
         
         <p>[varcasyakarmāṇi]
            atha varcasyavidhiṃ vakṣyāmaḥ -
            [pūrvasya mamāgne varcaḥ (5.3) iti varcasyāni || <span class="bold">KauśS_2,2{12}.10</span> ||</p>
         
         
         <p>  audumbaryādīni trīṇi || <span class="bold">KauśS_2,2{12}.11</span> ||]
            'ye triṣaptāḥ' (1.1) iti sūktenaudumbarasamidha ādadhāti | sarvatra varcaskāmo'nuvartate
            ā rājakarmabhyo yāvat | 'ye triṣaptāḥ' iti sūktena pālāśasamidha ādadhāti | tejaskāmaḥ
            | 'ye triṣaptāḥ' iti sūktena bṛhadbadarīsamidha ādadhāti | 'ye triṣaptāḥ' iti sūktena
            vrīhīnāvapati | 'ye triṣaptāḥ' iti sūktena yavānāvapati | 'ye triṣaptāḥ' iti sūktena
            tilānāvapati | tejaskāmaḥ | abhyātānāntaṃ kṛtvā 'ye triṣaptāḥ' iti sūktena kṣīraudanaṃ
            sampātyābhimantryāśnāti | tata uttaratantram | varcaskāmaḥ | abhyātānāntaṃ kṛtvā 'ye
            triṣaptāḥ' iti sūktena puroḍāśaṃ sampātyābhimantryāśnāti | abhyātānādyuttarataram
            | tantraṃ kṛtvā 'ye triṣaptāḥ' iti sūktena rasān sampātyābhimantryāśnāti | abhyātānādyuttaratantram
            | 'mamāgne varcaḥ' iti sūktenaudumbarasamidha ādadhāti | 'mamāgne varcaḥ' iti sūktena
            pālāśasamidha ādadhāti | 'mamāgne varcaḥ' iti sūktena bṛhadbadarīsamidha ādadhāti
            | 'mamāgne varcaḥ' iti sūktena vrīhīnāvapati | 'mamāgne varcaḥ' iti sūktena yavānāvapati
            | 'mamāgne varcaḥ' iti sūktena tilānāvapati | abhyātānāntaṃ kṛtvā 'mamāgne varcaḥ'
            iti sūktena kṣīraudanaṃ sampātyābhimantryāśnāti | abhyātānādyuttaratantram | tantraṃ
            kṛtvā 'mamāgne varcaḥ' iti sūktena puroḍāśaṃ sampātyābhimantryāśnāti | abhyātānādyuttaratantram
            | tantraṃ kṛtvā 'mamāgne varcaḥ' iti sūktena rasān
            sampātyābhimantryāśnāti | uttaratantram ||</p>
         
         
         <p>  atha kumārīvarcasyamucyate -
            [kumāryā dakṣiṇamūrumabhimantrayate || <span class="bold">KauśS_2,2{12}.12</span> ||]
            'ye triṣaptāḥ' iti sūktena kumāryā dakṣiṇamūrumabhimantrayate | 'mamāgne varcaḥ' iti
            sūktena kumāryā dakṣiṇamūrumabhimantrayate | kumārī rūpavatī varcasvinī bhartṛgṛhe
            pradhānā bhavati | tasyā idaṃ karma kriyate ||</p>
         
         
         <p>  [vapāṃ juhoti || <span class="bold">KauśS_2,2{12}.13</span> ||]
            abhyātānāntaṃ kṛtvā 'ye triṣaptāḥ' iti sūktena vapāṃ kṛttvānīya juhoti | abhyātānādyuttaratantram
            | tantraṃ kṛtvā 'mamāgne varcaḥ' iti sūktena vapāṃ kṛttvānīya juhoti | uttaratantram
            ||</p>
         
         
         <p>  [agnimupatiṣṭhate || <span class="bold">KauśS_2,2{12}.14</span> ||]
            'ye triṣaptāḥ' iti sūktenāgnimupatiṣṭhate | 'mamāgne varcaḥ' iti sūktenāgnimupatiṣṭhate
            | varcaskāmaḥ ||</p>
         
         
         <p>  [prātaragniṃ (3.16) girāvaragarāṭeṣu (6.69) divaspṛthivyāḥ (9.1) iti dadhimadhvāśayati
            || <span class="bold">KauśS_2,2{12}.15</span> ||]
            abhyātānāntaṃ kṛtvā 'prātaragnim' iti sūktena dadhimadhunī sampātyābhimantryāśayati
            | tata uttaratantram | ājyatantraṃ kṛtvā 'girāvaragarāṭeṣu' iti sūktena dadhimadhunī
            ekatra kṛtvā sampātyābhimantryāśayati | abhyātānādyuttaratantram | tantraṃ kṛtvā 'divaspṛthivyāḥ'
            ityarthasūktena dadhimadhunī ekatra kṛtvā sampātyābhimantryāśayati | abhyātānādyuttaratantram
            ||</p>
         
         
         <p>  atha kṣatriyavarcasyamucyate -
            [kīlālamiśraṃ kṣatriyaṃ kīlālamitarān || <span class="bold">KauśS_2,2{12}.16</span> ||]
            abhyātānāntaṃ kṛtvā 'prātaragnim' iti sūktena dadhimadhu bhaktamiśritaṃ kṛtvā sampātyābhimantryāśayati
            kṣatriyam | tata uttaratantram | tejaskāmaḥ | tantraṃ kṛtvā 'girāvaragarāṭeṣu' iti
            sūktena dadhimadhu bhaktamiśritaṃ kṛtvā sampātyābhimantryāśayati kṣatriyam | tata
            uttaratantram | tejaskāmaḥ | tantraṃ kṛtvā 'divaspṛthivyāḥ' ityarthasūktena dadhimadhu
            bhaktamiśritaṃ kṛtvā sampātyābhimantryāśayati kṣatriyam | vacaskāmaḥ | tata uttaratantram
            ||</p>
         
         
         <p>  atha vaiśyaśūdrādivarcasyamucyate | abhyātānāntaṃ kṛtvā 'prātaragnim' iti sūktena
            bhaktaṃ sampātyābhimantryāśayati vaiśyaśūdram | tata uttaratantram | abhyātānāntaṃ
            kṛtvā 'girāvaragarāṭeṣu' iti sūktena bhaktaṃ sampātyābhimantryāśayati vaiśyān śūdrān
            anulomajāṃśca | tata uttaratantram | tantraṃ kṛtvā 'divaspṛthivyāḥ' ityarthasūktena
            bhaktaṃ sampātyābhimantryāśayati | vaiśyaśūdrādīn | tata uttaratantram | tejaskāmaḥ
            | tṛtīyā kaṇḍikā || <span class="bold">KKp_12 </span>||</p>
         
         
         
         
         
         <p>  [hastivarcasam (3.22) iti hastinam || <span class="bold">KauśS_2,3{13}.1</span> ||]
            'hastivarcasam' iti sūktena hastinaṃ dṛṣṭvā upatiṣṭhate | tejaskāmaḥ ||</p>
         
         
         <p>  [hāstidantaṃ badhnāti || <span class="bold">KauśS_2,3{13}.2</span> ||]
            abhyātānāntaṃ kṛtvā 'hastivarcasam' iti sūktena hastidantamaṇiṃ sampātyābhimantrya
            badhnāti | abhyātānādyuttaram | sarvatra varcasyādhikāro'nuvartate ||</p>
         
         
         <p>  [lomāni jatunā sandihya jātarūpeṇāpidhāpya || <span class="bold">KauśS_2,3{13}.3</span> ||]
            abhyātānāntaṃ kṛtvā 'hastivarcasam' iti sūktena hastilomāni jatunā lākṣārasena sandihya
            hiraṇyena veṣṭayitvā sampātyābhimantrya badhnāti | tata uttaratantram ||</p>
         
         
         <p>  [siṃhe vyāghre (6.38) yaśo haviḥ (6.39) iti snātakasiṃhavyāghrabastakṛṣṇavṛṣabharājñāṃ
            nābhilomāni || <span class="bold">KauśS_2,3{13}.4</span> ||]
            abhyātānāntaṃ kṛtvā 'siṃhe vyāghre' 'yaśo haviḥ' iti sūktābhyāṃ snātakanābhilomāni
            lākṣāhiraṇyena veṣṭayitvā sampātyābhimantrya puṇyāhānte badhnāti | tata uttaratantram
            | tantraṃ kṛtvā 'siṃhe vyāghre' 'yaśo haviḥ' iti sūktābhyāṃ siṃhanābhilomāni lākṣāhiraṇyena
            veṣṭayitvā sampātyābhimantrya badhnāti | tata uttaratantram | tantraṃ kṛtvā 'siṃhe
            vyāghre' 'yaśo haviḥ' iti sūktābhyāṃ vyāghranābhilomāni lākṣāhiraṇyena veṣṭayitvā
            sampātyābhimantrya badhnāti | tata uttaratantram | tantraṃ kṛtvā 'siṃhe vyāghre' 'yaśo
            haviḥ' iti sūktābhyāṃ ajanābhilomāni lākṣāhiraṇyena veṣṭayitvā sampātyābhimantrya
            badhnāti | tata uttaratantram | abhyātānāntaṃ kṛtvā 'siṃhe vyāghre' 'yaśo haviḥ' iti
            sūktābhyāṃ kṛṣṇanābhilomāni gṛhītvā jatunā sandihya jātarūpeṇāpidhāpya sampātyābhimantrya
            badhnāti | tata uttaratantram | abhyātānāntaṃ kṛtvā 'siṃhe vyāghre' 'yaśo haviḥ' iti
            sūktābhyāṃ vṛṣabhanābhiromāṇi lākṣāhiraṇyena veṣṭayitvā sampātyābhimantrya badhnāti
            | abhyātānādyuttaratantram | abhyātānāntaṃ kṛtvā 'siṃhe vyāghre' 'yaśo haviḥ' iti
            sūktābhyāṃ rājñānnābhiromāṇi lākṣāhiraṇyena veṣṭayitvā sampātyābhimantrya badhnāti
            | tata uttaratantram ||</p>
         
         
         <p>  [daśānāṃ śāntavṛkṣāṇāṃ śakalāni || <span class="bold">KauśS_2,3{13}.5</span> ||]
            ājyatantraṃ kṛtvā 'siṃhe vyāghre' 'yaśo haviḥ' iti sūktābhyāṃ pālāśādidaśavṛkṣaśakalāni
            lākṣāhiraṇyena veṣṭayitvā sampātyābhimantrya badhnāti | tata uttaratantram | kecit
            vṛkṣavikalpaṃ manyante ||</p>
         
         
         <p>  [etayoḥ prātaragniṃ (3.16) girāvaragarāṭeṣu (6.69) divaspṛthivyāḥ (9.1) iti sapta
            marmāṇi sthālīpāke pṛktānyaśnāti || <span class="bold">KauśS_2,3{13}.6</span> ||]
            etayoḥ sūktayoḥ sthāne sūktena vikalpaḥ | 'prātaragnim' 'girāvaragarāṭeṣu' 'divaspṛthivyāḥ'
            iti tribhiḥ pratīkaiḥ snātakādisaptamarmāṇi sthālīpāke dattvā tantre sampātyābhimantryāśnāti
            | uttaratantram | sthālīpāke ca idaṃ karma kṣatriyādīnām | na brāhmaṇasya | sthālīpākaṃ
            kevalaṃ kuryāt ||</p>
         
         
         <p>  akuśalaṃ yo brāhmaṇo lohitamaśnīyāditi gārgyaḥ || <span class="bold">KauśS_2,3{13}.7</span> ||</p>
         
         
         <p>  ukto lomamaṇiḥ || <span class="bold">KauśS_2,3{13}.8</span> ||</p>
         
         
         <p>varcaskāmaḥ | abhyātānāntaṃ kṛtvā 'prātaragnim' iti sūktena snātakanābhimaṇiṃ lākṣāhiraṇyena
            veṣṭitaṃ sampātyābhimantrya badhnāti | udañci havirucchiṣṭāntaṃ samānam | tantre 'prātaragnim'
            iti sūktena siṃharomamaṇiṃ saṃskṛtya badhnāti | barhirlavanādi tantraṃ kṛtvā 'prātaragnim'
            iti sūktena vyāghranābhiromamaṇiṃ lākṣāhiraṇyena veṣṭitaṃ kṛtvā sampātyābhimantrya
            puṇyāhānte badhnāti | uttaratantram | pūrvatantraṃ kṛtvā 'prātaragnim' iti sūktenājanābhiromamaṇiṃ
            lākṣāhiraṇyena veṣṭitaṃ sampātyābhimantrya badhnāti | abhyātānādyuttaratantram | tantraṃ
            kṛtvā 'prātaragnim' iti sūktena kṛṣṇanābhiromamaṇiṃ lākṣāhiraṇyena veṣṭitaṃ sampātyābhimantrya
            badhnāti | abhyātānādyuttaratantram | tantraṃ kṛtvā 'prātaragnim' iti sūktena vṛṣabhanābhiromamaṇiṃ
            lākṣāhiraṇyena veṣṭitaṃ sampātyābhimantrya badhnāti | uttaratantram | abhyātānāntaṃ
            kṛtvā 'prātaragnim' iti sūktena rājñāṃ nābhiromamaṇiṃ sampātya lākṣāhiraṇyena veṣṭitaṃ
            kṛtvābhimantrya badhnāti | abhyātānādyuttaratantram | ājyatantraṃ kṛtvā 'girāvaragarāṭeṣu'
            iti sūktena snātakaromamaṇiṃ lākṣāhiraṇyena veṣṭitaṃ kṛtvā sampātyābhimantrya badhnāti
            |
            tata uttaratantram | tantraṃ kṛtvā 'girāvaragarāṭeṣu' iti sūktena siṃharomamaṇiṃ sampātyābhimantrya
            badhnāti | tata uttaratantram | pūrvatantraṃ kṛtvā 'girāvara' iti vyāghraromamaṇiṃ
            sampātyābhimantrya badhnāti | tata uttaratantram | tantraṃ kṛtvā 'girāvara' ityajaromamaṇiṃ
            sampātyābhimantrya badhnāti | tata uttaratantram | tantraṃ kṛtvā 'girāvara' iti sūktena
            meṣaromamaṇiṃ sampātyābhimantrya badhnāti | tata uttaratantram | tantraṃ kṛtvā 'girāvara'
            iti sūktena vṛṣabharomamaṇiṃ sampātyābhimantrya badhnāti | tata uttaratantram | tantraṃ
            kṛtvā 'girāvara' iti rājñāṃ romamaṇiṃ lākṣāhiraṇyena veṣṭitaṃ kṛtvā sampātyābhimantrya
            badhnāti | tata uttaratantram | abhyātānānte 'divaspṛthivyāḥ' ityarthasūktena snātakaromamaṇiṃ
            sampātya lākṣāhiraṇyena veṣṭitamabhimantrya badhnāti | tata uttaratantram | abhyātānāntaṃ
            kṛtvā 'divaspṛthivyāḥ' iti siṃharomamaṇiṃ sampātyābhimantrya badhnāti | tata uttaratantram
            | abhyānātāntaṃ kṛtvā 'divaspṛthivyāḥ' iti vyāghraromamaṇiṃ sampātya lākṣāsuvarṇena
            veṣṭitaṃ kṛtvābhimantrya badhnāti | uttaratantram | abhyātānāntaṃ kṛtvā 'divaspṛthivyāḥ'
            iti sūktenājaromamaṇiṃ sampātyābhimantrya badhnāti | tata uttaratantram | ājyatantraṃ
            kṛtvā 'divaspṛthivyāḥ' iti sūktena meṣaromamaṇiṃ sampātyābhimantrya badhnāti | uttaratantram
            | tantraṃ kṛtvā 'divaspṛthivyāḥ' iti vṛṣabharomamaṇiṃ sampātyābhimantrya badhnāti
            | abhyātānāntaṃ kṛtvā 'divaspṛthivyāḥ' iti sūktena rājñāṃ romamaṇiṃ sampātyābhimantrya
            badhnāti | uttaratantram | sarvatra karmaṇāṃ vikalpaḥ | karmabāhulyāt phalabāhulyam
            ||</p>
         
         
         <p>  [sarvairāplāvayati || <span class="bold">KauśS_2,3{13}.9</span> ||]
            abhyātānāntaṃ kṛtvā 'siṃhe vyāghre' 'yaśo haviḥ' 'prātaragnim' 'girāvaragarāṭeṣu'
            'divaspṛthivyāḥ' ityetaiḥ sarvaiḥ sūktairudakumbhaṃ sampātyābhimantryāplāvayati |
            tata uttaratantram | varcaskāmaḥ | etadeva nitye snāne naimittike kāmye vā vidhānaṃ
            bhavati | yathā vasanta ṛtau snānaṃ kriyate ||</p>
         
         
         <p>  [avasiñcati || <span class="bold">KauśS_2,3{13}.10</span> ||]
            'siṃhe vyāghre' 'yaśo haviḥ' 'prātaragnim' 'girāvaragarāṭeṣu' 'divaspṛthivyāḥ' ityetaiḥ
            sūktairudakamabhimantryāvasiñcati.</p>
         
         
         <p>  [caturaṅgulaṃ tṛṇaṃ rajoharaṇaṃ bindunābhiścotyopamathya || <span class="bold">KauśS_2,3{13}.11</span> ||]
            candanādigandhānāsādya tasmin madhya ākāśodakaṃ prakṣipya caturaṅgulena darbhatṛṇenāloḍya
            tat tṛṇaṃ gṛhītvā ||</p>
         
         
         <p>  [śuni kilāsamaje palitaṃ tṛṇe jvaro yo'smān dveṣṭiṃ yaṃ ca vayaṃ dviṣmastasmin rājayakṣmaḥ
            iti dakṣiṇā tṛṇaṃ nirasyati gandhapravādādibhiralaṅkurute || <span class="bold">KauśS_2,3{13}.12</span> ||]
            'śuni kilāsamaje' iti mantreṇa dakṣiṇā diśaṃ nirasyati | candanādi 'yaste gandhaḥ'
            (12.1.23-25) iti tribhirṛgbhirabhimantrya rājñāṃ samālabhate | sarvatra karmaṇāṃ vikalpaḥ
            | karmabāhulyāt phalabāhulyam | nārita jātiniyamaḥ sarvasyādhikāraḥ | aśvādīnāmapi
            varcasyaṃ bhavati | varcaḥ śabdena teja ucyate | dīptistejo varco bhavyatāpaśyābādhya
            iti eko'rthaḥ | lābhapūjādiprasaṅge bhavati | etaiḥ kṛtaiḥ | samāptāni varcasyāni
            || caturthī kaṇḍikā || <span class="bold">KKp_13</span> ||</p>
         
         
         
         
         
         <p>[rājakarmāṇi]
            atha rājakarmāṇyucyante | sāṅgrāmikāṇāṃ karmaṇāṃ vidhiṃ vakṣyāmaḥ aśvatthasya badhakasya
            vāraṇyoragniṃ manthati | 'indro manthatu' (8.8.1) iti ṛcā mathyamānamanumantrayate
            | 'pūtirajjuḥ' (8.8.2) ityardharcenāgnipatanasthāne kāśarajjuṃ nidadhāti | 'dhūmamagniṃ
            parādṛśya' (8.8.2) ityardharcena dhūmamanumantrayate | 'agniṃ parādṛśya' (8.8.2) ityardharcena
            jātamagnimanumantrayate | eṣa senāgniḥ ||</p>
         
         
         <p>  sāṅgrāmikatantramucyate | 'avyasaśca' (19.68.1) barhirlavanādi samānam | senāgnipraṇayanaṃ,
            grahagrahaṇaṃ, pañcagṛhītamājyaṃ abhyātānāntaṃ kṛtvā lohitāśvatthasya śākhāṃ ropayati
            | nīlalohitābhyāṃ sūtrābhyāṃ paritatyottarataḥ | tataḥ pradhānakarma kuryāt | tata
            uttaratantre viśeṣaḥ | sannatihomāntaṃ kṛtvā 'ime jayantu svāhebhyaḥ' (8.8.24) ityanena
            mantreṇājyaṃ juhoti | tato badhakakāṣṭhaprajvalite'gnau vāmena hasteneṅgiḍaṃ juhoti
            'parāmī jayantāṃ durāhāmībhyaḥ' (8.8.24) iti mantreṇa | tataḥ śākhāṃ dakṣiṇataḥ prakṣipati
            'nīlalohitenāmūn' (8.8.24) iti mantreṇa | sviṣṭakṛdādyuttaratantram | etatsāṅgrāmikaṃ
            tantram | sāṅgrāmikeṣu sarvatra uccairmantrāṇāṃ prayogaḥ | tantramadhye ye pradhānamantrāsta
            uccairbhavanti ||</p>
         
         
         <p>  śatruhastitrāsanānāṃ karmaṇāṃ vidhiṃ vakṣyāmaḥ -
            [pūrvasya hastitrasanāni || <span class="bold">KauśS_2,4{14}.1</span> ||</p>
         
         
         <p>  rathacakreṇa sampātavatā pratipravartayati || <span class="bold">KauśS_2,4{14}.2</span> ||]
            sāṅgrāmikaṃ tantraṃ kṛtvā 'ye triṣaptāḥ' (1.1) iti sūktena rathacakraṃ sampātavat
            kṛtvā hastyabhimukhaṃ rathaṃ pravartayati | abhyātānādyuttaratantram | hastitrāsanakāmaḥ
            | rājakarmāṇyanuvartante ā nirṛtikarmabhyo yāvat ||</p>
         
         
         <p>  [yānenābhiyāti || <span class="bold">KauśS_2,4{14}.3</span> ||]
            tantraṃ kṛtvā 'ye triṣaptāḥ' iti sūktena hastyādi yānaṃ sampātyābhimantrya hastyabhimukhaṃ
            prerayati | aśvādayaḥ | abhyātānādyuttaratantram ||</p>
         
         
         <p>  [vāditraiḥ || <span class="bold">KauśS_2,4{14}.4</span> ||]
            'ye triṣaptāḥ' iti sūktena vāditrāṇi bherīmṛdaṅgetyādi abhimantrya hastino'bhi purato
            gacchanti ||</p>
         
         
         <p>  [dṛtivastyoropya śarkarāḥ || <span class="bold">KauśS_2,4{14}.5</span> ||]
            'ye triṣaptāḥ' iti sūktena carmakhalvāyāṃ śarkarāḥ prakṣipyābhimantrya hastyabhimukhāḥ
            puruṣāḥ yānti | 'ye triṣaptāḥ' iti carmapuṭe śarkarāḥ prakṣipyābhimantrya hastino'bhimukhān
            preṣayati ||</p>
         
         
         <p>  [tottreṇa nagnapracchannaḥ || <span class="bold">KauśS_2,4{14}.6</span> ||]
            'ye triṣaptāḥ' iti sūktena velukamabhimantrya yatra hastinastatrābhimukho yāti | samāptāni
            hastitrāsanāni | anena karmaṇā hastinaḥ palāyante paracakrahastinasteṣāṃ trāsanakarma
            ||</p>
         
         
         <p>  punaḥ sāṅgrāmikāṇāṃ karmaṇāṃ vidhiṃ vakṣyāmaḥ-
            [vidmā śarasya (1.2) mā no vidan, adārasṛt, svastidā (1.19-21) ava manyuḥ, nirhastaḥ,
            pari vartmāni (6.65-67) abhibhūḥ, indro jayāti, abhi tvendra (6.97-99) iti sāṅgrāmikāṇi
            || <span class="bold">KauśS_2,4{14}.7</span> ||</p>
         
         
         <p>  ājyasaktūñjuhoti || <span class="bold">KauśS_2,4{14}.8</span> ||]
            sāṅgrāmikaṃ tantramabhyātānāntaṃ kṛtvā 'vidmā śarasya pitaraṃ parjanyaṃ bhūridhāyasam'
            iti sūktenājyaṃ juhoti | abhyātānādyuttaratantram | jayakarmāṇyanuvartante ā rāṣṭrapraveśakarmabhyo
            yāvat | abhyātānāntaṃ kṛtvā 'mā no vidan' iti tribhiḥ (1.19-21) sūktairājyaṃ juhoti
            | tata uttaratantram | ājyatantraṃ kṛtvā 'ava manyuḥ' iti tribhiḥ (6.65-67) sūktairājyaṃ
            juhoti | uttaratantram | sāṅgrāmikaṃ tantraṃ kṛtvā 'abhibhūryajñaḥ' iti tribhiḥ (6.97-99)
            sūktairājyaṃ juhoti | tata uttaratantram | ājyatantraṃ kṛtvā 'vidmā śarasya' iti sūktena
            saktūñjuhoti | abhyātānādyuttaratantram | jayakāmaḥ | sāṅgrāmikaṃ tantraṃ kṛtvā 'mā
            no vidan' iti tribhiḥ sūktaiḥ saktūñjuhoti | abhyātānādyuttaratantram | tantraṃ kṛtvā
            'ava manyuḥ' iti tribhiḥ sūktaiḥ saktūñjuhoti | uttaratantram | tantraṃ kṛtvā 'abhibhūryajñaḥ'
            iti tribhiḥ sūktaiḥ saktūñjuhoti | tata uttaratantram ||</p>
         
         
         <p>  [dhanuridhme dhanuḥsamidhamādadhāti || <span class="bold">KauśS_2,4{14}.9</span> ||]
            ājyatantram | idhmasamādhānasthāne dhanuridhmamādadhāti | abhyātānāntaṃ kṛtvā 'vidmā
            śarasya' iti sūktena dhanuḥsamidha ādadhāti | tataḥ sāṅgrāmikamuttaratantram | sāṅgrāmikaṃ
            pūrvatantraṃ dhanuridhmaviśiṣṭaṃ kṛtvā 'mā no vidan' iti tribhiḥ sūktaiḥ dhanuḥsamidha
            ādadhāti | abhyātānādyuttaratantram | dhanuridhmaviśiṣṭaṃ abhyātānāntaṃ kṛtvā 'ava
            manyuḥ' iti tribhiḥ sūktairdhanuḥsamidha ādadhāti | uttaratantram | jayakāmaḥ | dhanuridhmaviśiṣṭamabhyātānāntaṃ
            kṛtvā 'abhibhūryajñaḥ' ityetaistribhiḥ sūktaḥ dhanuḥsamidhaḥ prādeśamātrīrādadhāti
            | tata uttaratantram ||</p>
         
         
         <p>  [evamiṣvidhme || <span class="bold">KauśS_2,4{14}.10</span> ||]
            barhirlavanādi idhmaprokṣaṇaṃ śarairidhmopasamādhānaṃ 'agnirbhūmyām' ityādi abhyātānāntaṃ
            kṛtvā 'vidmā śarasya' iti sūktena śarasamidhaḥ prādeśamātrīḥ ādadhāti | tata uttaratantram
            | śaredhmaviśiṣṭaṃ tantraṃ kṛtvā 'mā no vidan' iti tribhiḥ sūktaiḥ śarasamidha ādadhāti
            | tata uttaratantram | śaredhmaviśiṣṭaṃ tantraṃ kṛtvā 'ava manyuḥ' iti tribhiḥ sūktaiḥ
            śarasamidha ādadhāti | tata uttaratantram | śaredhmopasamādhānādi tantraṃ kṛtvā 'abhibhūryajñaḥ'
            ityetaiḥ tribhiḥ sūktaiḥ śarasamidha ādadhāti | tata uttaratantram ||</p>
         
         
         <p>  [dhanuḥ sampātavadvimṛjya prayacchati || <span class="bold">KauśS_2,4{14}.11</span> ||]
            sāṅgrāmikaṃ tantraṃ kṛtvā 'vidmā śarasya' iti sūktena dhanuḥ sampātyābhimantrya vimṛjya
            rājñe prayacchati | abhyātānādyuttaratantram | abhyātānāntaṃ kṛtvā 'mā no vidan' iti
            tribhiḥ sūktaiḥ dhanuḥ sampātyābhimantrya hastena vimṛjya prayacchati | tata uttaratantram.
            sāṅgrāmikaṃ tantraṃ kṛtvā 'ava manyuḥ' iti tribhiḥ sūktaiḥ dhanuḥ sampātyābhimantrya
            hastena vimṛjya rājñe samarpayati | abhyātānādyuttaratantram | sāṅgrāmikaṃ tantramabhyātānāntaṃ
            kṛtvā 'abhibhūryajñaḥ' ityetaistribhiḥ sūktaiḥ dhanuḥ sampātyābhimantrya hastena vimṛjya
            rājñe prayacchati | abhyātānādyuttaratantram | vijayakarmāṇi sāṅgrāmikāṇi samāptāni
            | kṣetradāraharaṇe śastraharaṇe ca brāhmaṇakṣatriyavaiśyaśūdrādigrāmanagarādisarvasyādhikāraḥ
            | sarvaviṣayametat | sarvatra karmaṇāṃ vikalpaḥ | saṅgrāme'yuddhamāne jayo bhavati
            | ebhiḥ karmabhiḥ dṛṣṭamātreṇa śatravaḥ palāyante | saṅgrāmakarmapaddhatiḥ samāptāḥ
            ||</p>
         
         
         <p>  iṣunivāraṇāni karmāṇyucyante -
            [prathamasyeṣuparyayaṇāni || <span class="bold">KauśS_2,4{14}.12</span> ||</p>
         
         
         <p>  drughnyārtnījyāpāśatṛṇamūlāni badhnāti || <span class="bold">KauśS_2,4{14}.13</span> ||]
            abhyatānāntaṃ sāṅgrāmikaṃ tantraṃ kṛtvā 'vidmā śarasya' iti sūktena drughnyārtnījyāpāśaṃ
            dvyaṅgulamātraṃ chittvā sampātyābhimantrya badhnāti | tataḥ sāṅgrāmikamuttaratantram
            | tantraṃ kṛtvā 'vidmā śarasya' iti sūktena dūrvādi tṛṇamūlaṃ sampātyābhimantrya badhnāti
            | tata uttaratantram | yo yuddhe praviśati tasya maṇibandhanaṃ kriyate | athavā rājñe
            kṛtaṃ sarveṣāṃ kṛtaṃ bhavati | sarvatra puṇyāhānte bandhanaṃ bhavati | anena karmaṇā
            puruṣaśarīre iṣavo na patanti pārśvato gacchanti | samāptāni iṣunivāraṇāni | yuddhakāle
            śaranivāraṇānītyarthaḥ ||</p>
         
         
         <p>  sarvaśastranivāraṇakarmaṇāṃ vidhiṃ vakṣyāmaḥ -
            [āre'sau (1.26) ityapanodanāni || <span class="bold">KauśS_2,4{14}.14</span> ||</p>
         
         
         <p>  phalīkaraṇatuṣabusāvatakṣaṇānyāvapati || <span class="bold">KauśS_2,4{14}.15</span> ||]
            'āre'sau' ityetena sūktena kukūlān juhoti senāgnau | 'āre'sau' iti sūktena tuṣān juhoti
            | 'āre'sau' iti sūktena basāna juhoti | 'āre'sau' iti sūktena kāṣṭhaśakalāni juhoti
            ||</p>
         
         
         <p>  [anvāha || <span class="bold">KauśS_2,4{14}.16</span> ||]
            'āra'sau' iti sūktaṃ śatruṃ dṛṣṭvā japati | hastahomatvāt tantravikalpaḥ | evaṃ kriyamāṇe
            sarvaśastranivāraṇasiddhiḥ | khaḍgādisarvaśastranivāraṇaṃ samāptam ||</p>
         
         
         <p>  mohanakarmaṇāṃ vidhiṃ vakṣyāmaḥ -
            [agnirnaḥ śatrūn (3.1) agnirno dūtaḥ (3.2) iti mohanāni || <span class="bold">KauśS_2,4{14}.17</span> ||</p>
         
         
         <p>  odanenopayamya phalīkaraṇānulūkhalena juhoti || <span class="bold">KauśS_2,4{14}.18</span> ||]
            sāṅgrāmikaṃ tantraṃ kṛtvā 'agnirnaḥ śatrūn' 'agnirno dūtaḥ' iti sūktābhyāmodanena
            phalīkaraṇān piṇḍīkṛtyolūkhalena juhoti | abhyātānādyuttaratantram ||</p>
         
         
         <p>  [evamaṇūn || <span class="bold">KauśS_2,4{14}.19</span> ||]
            abhyātānāntaṃ tantraṃ kṛtvā 'agnirnaḥ' iti sūktābhyāmodanena saha kaṇikāḥ piṇḍīkṛtyolūkhalena
            juhoti | tata uttaratantram ||</p>
         
         
         <p>  [ekaviṃśatyā śarkarābhiḥ pratiniṣpunāti || <span class="bold">KauśS_2,4{14}.20</span> ||]
            'agnirnaḥ śatrūn' iti sūktābhyāmekaviṃśatiśarkarāḥ śūrpe kṛtvā śatrūn prati niṣpunāti
            ||</p>
         
         
         <p>  [apvāṃ yajate || <span class="bold">KauśS_2,4{14}.21</span> ||]
            apvā devatā | carutantramājyabhāgāntaṃ kṛtvā 'agnirnaḥ śatrūn' iti sūktābhyāṃ caruṃ
            juhuyāt | nirvāpe prokṣaṇe barhirhome viśeṣaḥ | 'apvāyai juṣṭaṃ nirvapāmi' 'apvāyai
            tvā juṣṭaṃ prokṣāmi' 'apvāṃ gacchatu svāhā' iti | pārvaṇādyuttaratantram | parasenāmohanāni
            samāptāni ||</p>
         
         
         <p>  udvegakaraṇamucyate -
            [saṃśitam (3.19) iti śitipadīṃ sampātavatīmavasṛjati || <span class="bold">KauśS_2,4{14}.22</span> ||</p>
         
         
         <p>  udvṛdhatsu yojayet || <span class="bold">KauśS_2,4{14}.23</span> ||]
            abhyātānāntaṃ sāṅgrāmikaṃ tantraṃ kṛtvā 'saṃśitaṃ me' iti sūktenājāṃ sitapadīṃ sampātyābhimantrya
            śatrusenāṃ prati visarjayati | tata uttaratantram | śvetena pādena ajā vāvirvaiṇo
            vā | etāni śitipadīśabdenocyante | udvegakaraṇaṃ samāptam | mohanaṃ stambhanamityarthaḥ
            | mūrchayācetanāḥ sukhaṃ hanyante | hastyaśvapadātīnāṃ sarveṣāṃ mohanamacetanatvaṃ
            bhavatītyarthaḥ | senāgnau mohanādīni sarvāṇi karmāṇi kāryāṇi | parasainyasya mohanaṃ
            sthāpanamityarthaḥ ||</p>
         
         
         <p>  punaḥ sāṅgrāmikaṃ homavidhiṃ vakṣyāmaḥ -
            [imamindra (4.22) iti yuktayoḥ pradānāntāni || <span class="bold">KauśS_2,4{14}.24</span> ||]
            sāṅgrāmikaṃ tantramabhyātānāntaṃ kṛtvā 'saṃśitaṃ me' iti sūktaṃ 'imamindra' iti dvitīyam
            | dvābhyāmājyaṃ juhoti | abhyātānādyuttaratantram | jayakāmaḥ | abhyātānāntaṃ kṛtvā
            'saṃśitaṃ me', 'imamindra vardhaya' iti sūktābhyāṃ pratyṛcaṃ saktūñjuhoti | tata uttaratantram
            | ājyatantre dhanuridhmā bhavati | abhyātānāntaṃ kṛtvā 'saṃśitaṃ me' 'imamindra vardhaya
            kṣatriyaṃ me' iti sūktābhyāṃ dhanuḥsamidha ādadhāti | tata uttaratantram | iṣvidhma
            ājyatantramabhyātānāntaṃ kṛtvā 'saṃśitaṃ me' 'imamindra' iti sūktābhyāmiṣusamidha
            ādadhāti | tata uttaratantram | abhyātānāntaṃ kṛtvā 'saṃśitaṃ me' 'imamindra' iti
            sūktābhyāṃ dhanuḥ sampātyābhimantrya hastena vimṛjya rājñe prayacchati | tata uttaratantram
            | jayakāmaḥ | punaḥ samāptāni jayakarmāṇi ||</p>
         
         
         <p>  svasenārakṣaṇārthaṃ karma ucyate -
            [digyuktābhyāṃ namo devavadhebhyaḥ (6.13) ityupatiṣṭhate || <span class="bold">KauśS_2,4{14}.25</span> ||]
            'ye'syām' (3.26) 'prācī dik' (3.27) iti sūktābhyāṃ pratyṛcaṃ mantroktaṃ pratidiśamupatiṣṭhate
            | jayārtham | 'namo devavadhebhyaḥ' iti tṛcena svasenāṃ pratidiśamupatiṣṭhate | ṣaṭ
            sūktāvṛttiḥ | jayakāmaḥ pratidiśaṃ rakṣaṇārthaṃ ca | samāptaṃ svasenārakṣaṇaṃ karma
            ||</p>
         
         
         <p>  svasenāyā utsāhakaraṇamucyate -
            [tvayā manyo (4.31) yaste manyo (4.32) iti saṃrambhaṇāni || <span class="bold">KauśS_2,4{14}.26</span> ||</p>
         
         
         <p>  sene samīkṣamāṇo japati || <span class="bold">KauśS_2,4{14}.27</span> ||]
            abhiyoga utsāhaḥ | yuddhe utsāhavardhanaṃ bhavati | 'tvayā manyo', 'yaste manyo' iti
            sūktadvayam | senayormadhye sthito japati nirīkṣamāṇaḥ ||</p>
         
         
         <p>  [bhāṅgamauñjān pāśāniṅgiḍālaṅkṛtān sampātavato'nūktān senākrameṣu vapati || <span class="bold">KauśS_2,4{14}.28</span> ||]
            sāṅgrāmikaṃ tantraṃ kṛtvā 'tvayā manyo', 'yaste manyo' iti sūktābhyāṃ bhāṅgamauñjān
            pāśāniṅgiḍālaṅkṛtān sampātyābhimantrya parasenāyāṃ prakṣipati | abhyātānādyuttaratantram
            | tantraṃ kṛtvā mauñjapāśāniṅgiḍālaṅkṛtān sampātyābhimantrya ucchvasan anūktagrahaṇāt
            kruddhenābhimantraṇamityucyate | parasenākrameṣu vapati | abhyātānādyuttaratantram
            ||</p>
         
         
         <p>  [evamāmapātrāṇi || <span class="bold">KauśS_2,4{14}.29</span> ||]
            
            <p>
               abhyātānāntaṃ kṛtvā 'tvayā manyo' iti sūktābhyām āmapātrāṇi sampātyābhimantrya kruddhaḥ
               senākrameṣu vapati |<br />
               abhyātānādyuttaratantram ||
               </p>
         </p>
         
         
         <p>  atha jayaparājayavijñānamucyate -
            [iṅgiḍena samprokṣya tṛṇānyāṅgirasenāgninā dīpayati || <span class="bold">KauśS_2,4{14}.30</span> ||]
            yāṃ dhūmo'vatanoti tāṃ jayanti || <span class="bold">KauśS_2,4{14}.31</span> ||</p>
         
         
         <p>'tvayā manyo' 'yaste manyo' iti sūktābhyāṃ śaratṛṇānīṅgiḍena prokṣitānyabhimantrya
            tata āṅgirasenāgninā dīpayati senayormadhye kṛtvā | yatra dhūmo gacchati tatra na
            jayaḥ | iti svasenāyā utsāhakaraṇaṃ samāptam | āṅgiro'gniścāṇḍālāgniḥ sūtīkāgniḥ |
            svaramālatṛṇāni || pañcamī kaṇḍikā || <span class="bold">KKp_14</span> ||</p>
         
         
         
         
         
         <p>  atha sāṅgrāmikavidhiṃ vakṣyāmaḥ | jayakarmāṇyucyante -
            [ṛdhaṅmantraḥ (5.1) tadidāsa (5.2) ityāśvatthyāṃ pātryāṃ trivṛti gomayaparicaye hastipṛṣṭhe
            puruṣaśirasi vāmitrāñjuhvadabhiprakramya nivapati || <span class="bold">KauśS_2,5{15}.1</span> ||]
            'ṛdhaṅmantraḥ', 'tadidāsa' iti sūktābhyāmāśvatthyāṃ pātryāṃ trivṛti gomayaparicaye'gniṃ
            prajvālya hastipṛṣṭhe śatrūnabhimukho gacchan ājyaṃ juhoti | na tantram | puruṣaśirasi
            vāśvatthyāṃ pātryāṃ trivṛti gomayaparicaye'gniṃ prajvālya śatrūnabhimukho gacchan
            'ṛdhaṅmantra', 'tadidāsa' iti sūktābhyāmājyaṃ juhoti | tat pātramabhiprakramya bhūmyāṃ
            prakṣipati ||</p>
         
         
         <p>  [varāhavihatādrājāno vediṃ kurvanti || <span class="bold">KauśS_2,5{15}.2</span> ||]
            varāhavihitamṛttikāyā rājāno vediṃ kurvanti ||</p>
         
         
         <p>  [tasyāṃ pradānāntāni || <span class="bold">KauśS_2,5{15}.3</span> ||]
            tataḥ kartābhyātānāntaṃ kṛtvā 'ṛdhaṅmantraḥ' 'tadidāsa' iti sūktābhyāmājyaṃ juhoti
            | abhyātānādyuttaratantram | jayakāmaḥ | varāhavihitādi pūrvatantraṃ kṛtvā 'ṛdhaṅmantraḥ'
            'tadidāsa' iti sūktābhyāṃ saktūñjuhoti | tata uttaratantram | pūrvoktena tantraṃ kṛtvā
            'ṛdhaṅmantraḥ' iti sūktābhyāṃ dhanuridhme dhanuḥsamidha ādadhāti | tata uttaratantram
            | varāhavihitādīṣvidhme 'ṛdhaṅmantraḥ' 'tadidāsa' itīṣusamidha ādadhāti | tata uttaratantram
            | varāhavihitādyabhyātānāntaṃ kṛtvā 'ṛdhaṅmantraḥ' 'tadidāsa' iti sūktābhyāṃ dhanuḥ
            sampātyābhimantrya vimṛjya rājñe prayacchati | tata uttaratantram ||</p>
         
         
         <p>  [ekeṣvāhatasyādahana upasamādhāya dīrghadaṇḍena sruveṇa rathacakrasya khena samayā
            juhoti || <span class="bold">KauśS_2,5{15}.4</span> ||]
            yuddhe mṛtasya puruṣasyādahana idhmamupasamādhāyopari rathacakraṃ dhārayitvā dīrghadaṇḍena
            sruveṇa 'ṛdhaṅmantraḥ' 'tadidāsa' iti sūktābhyāṃ cakracchidreṇājyamagnau juhoti |
            na tantram ||</p>
         
         
         <p>  [yojanīyāṃ śrutvā yojayet || <span class="bold">KauśS_2,5{15}.5</span> ||]
            'uttiṣṭha' 'sannahya' 'prahara' 'yudhyasva' 'yojayasva' (iti) vacanaṃ śrutvā yuddhaṃ
            yojayet svasenāyāḥ ||</p>
         
         
         <p>  [yadi cinnu tvā (5.2.4) namo devavadhebhyaḥ (6.13) ityanvāha || <span class="bold">KauśS_2,5{15}.6</span> ||]
            'yadi cinnu tvā' ityṛcaṃ japitvā dveṣyamanvāha | 'namo devavadhebhyaḥ' iti sūktaṃ
            japitvā dveṣyamanvāha | jayakarmāṇi sāṅgrāmikāṇi samāptāni | karmaṇāṃ vikalpaḥ | etaiḥ
            kṛtairavaśyaṃ jayo bhavati ||</p>
         
         
         <p>[vaiśyakarmāṇi]
            vaiśyāya saṅgrāmavidhiṃ vakṣyāmaḥ -
            [vaiśyāya pradānāntāni || <span class="bold">KauśS_2,5{15}.7</span> ||]
            agnimanthanādi sāṅgrāmikaṃ tantraṃ kṛtvā 'yadi cinnu tvā' ityekayājyaṃ juhoti | abhyātānādyuttaratantram
            | abhyātānāntaṃ kṛtvā 'yadi cinnu tvā dhanā' ityekayā saktūñjuhoti | tata uttaratantram
            | tantraṃ kṛtvā 'yadi cinnu tvā' ityṛcā dhanuridhme dhanuḥsamidha ādadhāti | tata
            uttaratantram | tantraṃ kṛtvā 'yadi cinnu tvā' ityṛcā śaredhme śarasamidha ādadhāti
            | tata uttaratantram | tantraṃ kṛtvā 'yadi cinnu tvā' ityekayarcā dhanuḥ sampātyābhimantrya
            vimṛjya vaiśyāya prayacchati | tata uttaratantram | tantraṃ kṛtvā 'namo devavadhebhyaḥ'
            iti sūktenājyaṃ juhoti | tata uttaratantram | tantraṃ kṛtvā 'namo devavadhebhyaḥ'
            iti sūktena saktūñjuhoti | tata uttaratantram | abhyātānāntaṃ kṛtvā 'namo devavadhebhyaḥ'
            iti sūktena dhanuridhme dhanuḥsamidha ādadhāti | tata uttaratantram | abhyātānāntaṃ
            kṛtvā 'namo devavadhebhyaḥ' iti sūkteneṣvidhma iṣusamidha ādadhāti | tata uttaratantram
            | tantraṃ kṛtvā 'namo devavadhebhyaḥ' iti sūktena dhanuḥ sampātyābhimantrya vimṛjya
            vaiśyāya prayacchati | tata uttaratantram | vijayakāmaḥ | samāptāni vaiśyayuddhakarmāṇi
            ||</p>
         
         
         <p>[āyudhigrāmaṇīkarmāṇi]
            āyudhine grāmaṇye saṅgrāmavidhiṃ vakṣyāmaḥ-
            [tvayā vayam (5.2.5) ityāyudhigrāmaṇye || <span class="bold">KauśS_2,5{15}.8</span> ||]
            sāṅgrāmikaṃ tantramabhyātānāntaṃ kṛtvā 'tvayā vayam' ityekayājyaṃ juhoti | tata uttaratantram
            | tantraṃ kṛtvā 'tvayā vayam' ityekayā saktūñjuhoti | tata uttaratantram | tantraṃ
            kṛtvā 'tvayā vayam' ityṛcā dhanuridhme dhanuḥsamidha ādadhāti | tata uttaratantram
            | tantraṃ kṛtvā 'tvayā vayam' ityṛceṣvidhma iṣusamidha ādadhāti | tata uttaratantram
            | abhyātānāntaṃ kṛtvā 'tvayā vayam' ityṛcā dhanuḥ sampātyābhimantrya vimṛjya balādhikṛtāya
            prayacchati | tata uttaratantram | samāptānyāyudhigrāmaṇīkarmāṇi | karmaṇāṃ vikalpaḥ
            | jayo bhavatītyarthaḥ | samāptaṃ senāpatijayakarma | daṇḍanāyakajayakarma | koṭapālajayakarma
            | svasenājayaparājayakarma | balādhikṛtajayakarma | anyeṣāṃ variṣṭhādīnāṃ jayakarma
            | samāptameṣāṃ vijayakarma ||</p>
         
         
         <p>[vijñānakarmāṇi]
            svasenājayaparājayapuruṣavadhaśaṅkāyāṃ ca vijñānamucyate -
            [ni taddadhiṣe (5.2.6) iti rājñodapātraṃ dvaudvāvavekṣayet || <span class="bold">KauśS_2,5{15}.9</span> ||]
            ni taddadhiṣe ityṛcodapātramabhimantrya tato dvau dvau yoddhārāvavekṣayet ||</p>
         
         
         <p>  [yanna paśyenna yudhyeta || <span class="bold">KauśS_2,5{15}.10</span> ||]
            rājā yaṃ na paśyet na yudhyeta na yodhayet | purohito mantraṃ brūyāt | punaḥpunarudapātra
            abhimantraṇam | samāptaṃ svasenāyā yoddhṛpuruṣāṇāṃ ca vijñānam ||</p>
         
         
         <p>  atha nave rathe ghaṭite saṃskāra ucyate jayakāmasya -
            [ni taddadhiṣe (5.2.6) vanaspate (6.125) ayā viṣṭhā (7.3-4) agna indraḥ (7.110.1-2)
            diśaścatasraḥ (8.8.22-23) iti navaṃ rathaṃ rājānaṃ sasārathimāsthāpayati || <span class="bold">KauśS_2,5{15}.11</span> ||]
            'ni taddadhiṣe' ityṛcā rathamabhimantrya sasārathiṃ rājānamāsthāpayati | 'vanaspate
            vīḍvaṅgaḥ' iti tṛcena sūktena navarathamabhimantrya sasārathiṃ rājānamāsthāpayati
            | 'ayā viṣṭhā janayan' iti dvābhyāmṛgbhyāṃ navaṃ rathamabhimantrya sasārathiṃ rājānamāsthāpayati
            | 'agna indraśca dāśuṣe' iti dvābhyāmṛgbhyāṃ navaṃ rathamabhimantrya sasārathiṃ rājānamāsthāpayati
            | 'diśaścatasraḥ' iti dvābhyāmṛgbhyāṃ navaṃ rathamabhimantrya rājānaṃ sasārathimāsthāpayati
            | jayakāmaḥ | nave ratha ārohaṇavidhānaṃ samāptam ||</p>
         
         
         <p>  athārogyavidhānamucyate -
            [brahma jajñānam (5.6) iti jīvitavijñānam || <span class="bold">KauśS_2,5{15}.12</span> ||</p>
         
         
         <p>  tisraḥ snāvarajjūraṅgāreṣvavadhāya || <span class="bold">KauśS_2,5{15}.13</span> ||]
            'brahma jajñānam' (5.6.1) 'anāptāḥ' (6.6.2) iti sūktena tisraḥ snāvarajjūrabhimantrya
            tato'ṅgāreṣu nidadhāti ||</p>
         
         
         <p>  [utkucatīṣu kalyāṇam || <span class="bold">KauśS_2,5{15}.14</span> ||]
            yadi tā utkṣaranti tata ārogyatā bhavati | samāptamārogyavijñānam ||</p>
         
         
         <p>  atha sāṅgrāmikavijñānamucyate -
            [sāṅgrāmikametā vyādiśati madhye mṛtyuritare sene || <span class="bold">KauśS_2,5{15}.15</span> ||]
            'brahma jajñānam' (5.6.1) 'anāptā ye' (5.6.2) 'sahasradhāre' (5.6.3) iti sūktena tisraḥ
            snāvarajjūrabhimantrya tataḥ saṅkalpaḥ | ekā rajjurātmasenā | madhye dvitīyā (rajjuḥ)
            mṛtyuḥ | tṛtīyā rajjuḥ parasenā | evaṃ saṅkalpaḥ | tataḥ aṅgāreṣu nidhāyeṣyate ||</p>
         
         
         <p>  [parājeṣyamāṇān mṛtyurativartate jeṣyanto mṛtyum || <span class="bold">KauśS_2,5{15}.16</span> ||]
            yasyā upari mṛtyurgacchati tasyāḥ senāyā jayo na bhavati | yā mṛtyorupari patati tasyā
            jayo bhavati | parasenāsammukhā yā yāti tasyā api jayo bhavati ||</p>
         
         
         <p>  [agreṣūtkucatsu mukhyā hanyante madhyeṣu madhyā anteṣvavare || <span class="bold">KauśS_2,5{15}.17</span> ||]
            'brahma jajñānam' (5.6) iti dvitīyena sūktena snāvarajjumekāmabhimantrya tato'ṅgāreṣu
            nidadhāti | tato nirīkṣate | agreṣu agreḥ paścimadigbhāgeṣūtkucatsu mukhyā hanyante
            | madhyeṣu madhyāḥ | anteṣu pūrvadiśānteṣvavarapadātivināśaḥ ||</p>
         
         
         <p>  [evamiṣīkāḥ || <span class="bold">KauśS_2,5{15}.18</span> ||]
            evamiṣīkāḥ karoti | baddhvā rajjūḥ kṛtāḥ 'brahma jajñānam' iti sūktenābhimantrya karoti
            | ārogyavijñānakarma | jayaparājayavijñānakarma | snāvarajjumukhyamadhyamāvaravijñānakarma
            | etāni trīṇi karmāṇi bhavanti | abhimantrya kartavyāni | iṣīkāḥ śaramayā vā vīriṇamayā
            vā kartavyāḥ | samāptaṃ sāṅgrāmikaṃ vijñānam | ṣaṣṭhī kaṇḍikā || <span class="bold">KKp_15</span> ||</p>
         
         
         
         
         
         <p>[rājakarmāṇi]
            atha parasenātrāsanavidveṣaṇamucyate -
            [uccairghoṣaḥ (5.20) upa śvāsaya (6.126) iti sarvavāditrāṇi prakṣālya tagarośīreṇa
            sandhāvya sampātavanti trirāhatya prayacchati || <span class="bold">KauśS_2,6{16}.1</span> ||]
            abhyātānāntaṃ kṛtvā 'uccairghoṣaḥ' iti sūktena bheryādivāditrāṇi prakṣālya tagarośīreṇa
            lepayitvā sampātya tataḥ svayaṃ purodhā (vādayitṛbhyaḥ) trirāhatya prayacchati | tata
            uttaratantram | abhyātānāntaṃ kṛtvā vāditrāṇi prakṣālya tagarośīreṇa sandhāvya 'upa
            śvāsaya' iti sūktena vāditrāṇi sampātavanti kṛtvā trirāhatya prayacchati | tata uttaratantram
            ||</p>
         
         
         <p>  [vihṛdayam (5.21) ityuccaistarāṃ hutvā sruvamudvartayan || <span class="bold">KauśS_2,6{16}.2</span> ||]
            abhyātānāntaṃ kṛtvā 'vihṛdayam' iti sūktena sarvavāditrāṇi prakṣālya tagarośīreṇa
            lepayitvoccaistarāṃ hutvā sampātavanti trirāhatya prayacchati | tata uttaratantram
            ||</p>
         
         
         <p>  [somāṃśuṃ hariṇacarmaṇyutsīvya kṣatriyāya badhnāti || <span class="bold">KauśS_2,6{16}.3</span> ||]
            abhyātānāntaṃ kṛtvā 'vihṛdayam' iti sūktena somāṅkuramaṇiṃ hariṇacarmaṇāveṣṭitaṃ kṛtvā
            sampātyābhimantrya badhnāti | tata uttaratantram | 'vihṛdayam' iti sūktasya sarvatra
            uccaistareṇa svareṇa prayogaḥ | sūcanaṃ paratra | samāptaṃ dviṣo vidveṣaṇaṃ trāsanaṃ
            ca ||</p>
         
         
         <p>  [pari vartmāni (6.67) indro jayāti (6.98) iti rājā triḥ senāṃ pariyāti || <span class="bold">KauśS_2,6{16}.4</span> ||]
            'pari vartmāni sarvataḥ' iti sūktena rājā triḥ senāṃ paribhrāmyati | 'indro jayāti'
            iti sūktena rājā triḥ kaṭakaṃ bhrāmyet | jayakāmaḥ | triḥ sūktāvṛttiḥ ||</p>
         
         
         <p>  [uktaḥ pūrvasya somāṃśuḥ || <span class="bold">KauśS_2,6{16}.5</span> ||]
            abhyātānāntaṃ kṛtvā 'pari vartmāni' iti sūktena somamaṇiṃ carmaveṣṭitaṃ kṛtvā sampātyābhimantrya
            rājñe badhnāti | tata uttaratantram | jayakāmaḥ ||</p>
         
         
         <p>  [sandānaṃ vaḥ (6.103) ādānena (6.104) iti pāśairādānasandānāni || <span class="bold">KauśS_2,6{16}.6</span> ||]
            abhyātānāntaṃ kṛtvā 'sandānaṃ vaḥ', 'ādānena' iti sūktābhyāṃ bhāṅgapāśān sampātyābhimantrya
            senākrameṣu vapati | tata uttaratantram | jayakāma idaṃ karma kuryāt | jayakarmāṇyanuvartante
            'asmin vasu' iti rāṣṭrāvagamanaṃ yāvat | abhyātānāntaṃ kṛtvā 'sandānaṃ vaḥ' 'ādānena'
            iti sūktābhyāṃ mauñjān pāśāniṅgiḍālaṅkṛtān sampātavato'nūktān abhimantrya senākrameṣu
            vapati | tata uttaratantram ||</p>
         
         
         <p>  svasenāyā abhayakarma ucyate -
            [marmāṇi te (7.118.1) iti kṣatriyaṃ sannāhayati || <span class="bold">KauśS_2,6{16}.7</span> ||]
            'marmāṇi te' ityṛcā sannāhamabhimantrya rājānaṃ sannāhaṃ paridhāpayati | abhayakāmaḥ
            ||</p>
         
         
         <p>  [abhayānāmapyayaḥ || <span class="bold">KauśS_2,6{16}.8</span> ||]
            'abhayaṃ dyāvāpṛthivī' (6.40) iti sūktena saptarṣīn yajate pratidiśaṃ senāyāḥ | 'abhayaṃ
            dyāvāpṛthivī' iti sūktena pratidiśaṃ senāyā upatiṣṭhate vā | 'śyeno'si gāyatram' (6.48)
            iti sūktena saptarṣīn yajata upatiṣṭhate vā senāyāḥ pratidiśam | caturṣu dikṣu kuryāt
            | saṅgrāme vartamāne | 'abhayaṃ dyāvāpṛthivī śyeno'sīti pratidiśaṃ saptarṣīnabhayakāmaḥ'
            (KauśS | 59.26) | yajate | upatiṣṭhate vā | ekasmin sthāne karmaprayogaṃ vā kuryāt
            | diśi diśyabhimukhāni tantrāṇi kṛtvā yajate | sūktavikalpaḥ | upatiṣṭhate | svasthāne
            urdhvasthito diśyabhimukhaścaturṣu dikṣu kuryāt | samāptaṃ senāyā abhayakarma ||</p>
         
         
         <p>  [indro manthatu (8.8.1) iti || <span class="bold">KauśS_2,6{16}.9</span> ||</p>
         
         
         <p>  pūtirajjuḥ (8.8.2) iti pūtirajjumavadhāya || <span class="bold">KauśS_2,6{16}.10</span> ||</p>
         
         
         <p>  aśvatthabadhakayoragniṃ manthati || <span class="bold">KauśS_2,6{16}.11</span> ||</p>
         
         
         <p>  dhūmam (8.8.2) iti mamanumantrayate || <span class="bold">KauśS_2,6{16}.12</span> ||</p>
         
         
         <p>  agnim (8.8.2) ityagnim || <span class="bold">KauśS_2,6{16}.13</span> ||]
            uktamagnimanthanamādau 'indro manthatu' iti ||</p>
         
         
         <p>  atha sapatnakṣayaṇīkarma ucyate -
            [tasminnaraṇye sapatnakṣayaṇīrādadhātyaśvatthabadhakatājadabhaṅgāhvakhadiraśarāṇām
            || <span class="bold">KauśS_2,6{16}.14</span> ||]
            araṇye sapatnakṣayaṇīkarma kuryāt | na grāmamadhye kuryāt | tantravikalpaḥ hastahomatvāt
            | 'indro manthatu' iti sūktena aśvatthasamidha ādadhāti | śatrukṣayo bhavati | 'indro
            manthatu' iti sūktena karimālakasamidha ādadhāti | senāgnau sarvatra | 'indro manthatu'
            iti sūktena eraṇḍasamidha ādadhāti | 'indro manthatu' iti sūktena tirṇisamidha ādadhāti
            | 'indro manthatu' iti sūktena khadirasamidha ādadhāti | 'indro manthatu' iti sūktena
            śarasamidha ādadhāti senāgnau | sapatnakṣayaṇī samāptā | śatrukṣayo bhavati | karmavikalpaḥ
            ||</p>
         
         
         <p>  [uktāḥ pāśāḥ || <span class="bold">KauśS_2,6{16}.15</span> ||]
            abhyātānāntaṃ kṛtvā 'indro manthatu' iti sūktena bhāṅgapāśān sampātyābhimantrya senākrameṣu
            vapati | sarvatra kruddhenābhimantraṇaṃ pāśādiṣu | tata uttaratantram | tantraṃ kṛtvā
            'indro manthatu' iti sūktena mauñjān pāśān sampātyābhimantrya senākrameṣu vapati |
            tantraṃ ca ||</p>
         
         
         <p>  [āśvatthāni kūṭāni bhāṅgāni jālāni || <span class="bold">KauśS_2,6{16}.16</span> ||]
            abhyātānāntaṃ kṛtvā 'indro manthatu' iti sūktena āśvatthāni kūṭāni sampātyābhimantrya
            senākrameṣu vapati tantraṃ ca | tantraṃ kṛtvā 'indro manthatu' iti sūktena bhāṅgāni
            jālāni sampātyābhimantrya senākrameṣu vapati | tata uttaratantram ||</p>
         
         
         <p>  [bādhakadaṇḍāni || <span class="bold">KauśS_2,6{16}.17</span> ||]
            tantraṃ kṛtvā 'indro manthatu' iti sūktena bādhakadaṇḍāni sampātyābhimantrya senākrameṣu
            vapati | tata uttaratantram | samāptāni jayakarmāṇi ||</p>
         
         
         <p>  [svāhaibhyaḥ (8.8.24) iti mitrebhyo juhoti || <span class="bold">KauśS_2,6{16}.18</span> ||</p>
         
         
         <p>  durāhāmībhyaḥ (8.8.24) iti savyeneṅgiḍamamitrebhyo bādhake || <span class="bold">KauśS_2,6{16}.19 </span>||</p>
         
         
         <p>  uttarato'gnerlohitāśvatthasya śākhāṃ nihatya nīlalohitābhyāṃ sūtrābhyāṃ paritatya
            nīlalohitenāmūn (8.8.24) iti dakṣiṇā prahāpayati || <span class="bold">KauśS_2,6{16}.20</span> ||]
            'svāhaibhyaḥ' iti mitrebhya ityādi nīlalohitaśākhāntaṃ sarvakarmasu bhavati | ādau
            uktam ||</p>
         
         
         <p>  āvaśyāni jayakarmāṇyucyante -
            [ye bāhavaḥ (11.9) uttiṣṭhata (11.10) iti yathāliṅgaṃ sampreṣyati || <span class="bold">KauśS_2,6{16}.21</span> ||]
            'ye bāhavaḥ' ityanuvākaṃ yuddhakāle japati kartā ||</p>
         
         
         <p>  [homārthe pṛṣadājyam || <span class="bold">KauśS_2,6{16}.22</span> ||]
            ājyatantraṃ kṛtvā 'ye bāhavaḥ' ityanuvākena pṛṣadājyaṃ juhoti | tata ājyenottaratantram.</p>
         
         
         <p>  [pradānāntāni vāpyāni || <span class="bold">KauśS_2,6{16}.23</span> ||]
            abhyātānāntaṃ kṛtvā 'ye bāhavaḥ' ityanuvākena saktūñjuhoti | tataḥ sāṅgrāmikamuttaratantram
            | sāṅgrāmikaṃ tantraṃ kṛtvā 'ye bāhavaḥ' ityanuvākena dhanuridhme'gnau pṛṣadājyenāktā
            dhanuḥsamidha ādadhāti | tata uttaratantram | pūrvatantraṃ kṛtvā 'ye bāhavaḥ' ityanuvākeneṣvidhme'gnau
            pṛṣadājyenāktā iṣusamidha ādadhāti | tata uttaratantram | ājyena pūrvatantraṃ kṛtvā
            'ye bāhavaḥ' ityanuvākena pṛṣadājyena dhanuḥ sampātyābhimantrya vimṛjya yoddhre prayacchati
            | tata ājyenottaratantram | ājyena pūrvatantraṃ kṛtvā 'ye bāhavaḥ' ityanuvākena bhāṅgapāśān
            pṛṣadājyena sampātya kruddho'bhimantrya senākrameṣu vapati | tata ājyenottaratantram
            | sarvatra pāśeṣu āśvattheṣu kūṭeṣu bhāṅgeṣu jāleṣu bādhakadaṇḍeṣu vajrarūpeṣu pātreṣu
            ca iṅgiḍālaṅkaraṇaṃ kruddhābhimantraṇaṃ kuryāt | ājyena tantraṃ kṛtvā 'ye bāhavaḥ'
            ityanuvākena mauñjapāśān pṛṣadājyena sampātyābhimantrya senākrameṣu vapati | ājyena
            uttaratantram | ājyena tantraṃ kṛtvā 'ye bāhavaḥ' ityanuvākena āmapātrāṇi pṛṣadājyena
            sampātyābhimantrya senāyuddhasthāne vapati | ājyenottaratantram ||</p>
         
         
         <p>  [vāpyaistriṣandhīni vajrarūpāṇyarbudirūpāṇi || <span class="bold">KauśS_2,6{16}.24</span> ||]
            tantraṃ kṛtvā 'ye bāhavaḥ' ityanuvākena triṣandhīni lohamayāni sampātyābhimantrya
            senākrameṣu vapati | uttaratantram | tantraṃ kṛtvā 'ye bāhavaḥ' ityanuvākena vajrarūpāṇi
            sampātyābhimantrya senākrameṣu vapati | tata uttaratantram | tantraṃ kṛtvā 'ye bāhavaḥ'
            ityanuvākena vajrarūpāṇi lohamayāni arbudirūpāṇi sampātyābhimantrya senākrameṣu vapati
            | tata uttaratantram ||</p>
         
         
         <p>  [śitipadīṃ sampātavatīṃ darbharajjvā kṣatriyāyopāsaṅgadaṇḍe badhnāti || <span class="bold">KauśS_2,6{16}.25</span> ||]
            abhyātānāntaṃ kṛtvā 'ye bāhavaḥ' ityanuvākena śitipadīm ajāṃ pṛṣadājyena sampātyābhimantrya
            rājñe darbharajjvā upāsaṅgadaṇḍe badhnāti | ājyenottaratantram ||</p>
         
         
         <p>  [dvitīyāmasyati || <span class="bold">KauśS_2,6{16}.26</span> ||]
            sāṅgrāmikaṃ tantraṃ kṛtvā 'ye bāhavaḥ' ityanuvākena dvitīyāṃ śitipadīṃ sampātyābhimantrya
            śatrusenāṃ prakṣipati | ājyena uttaratantram | tataḥ senāgnyutsargaḥ | avabhṛthaśca
            | śatruṃ jitvā karmasamāptiṃ karoti | sarvatra karmaṇāṃ vikalpaḥ | samāptāni sāṅgrāmikāṇi
            karmāṇi | śitipadyoḥ dvayorapyekaṃ karma | anyatra vikalpaḥ | anena karmaṇā avaśyaṃ
            jayo bhavati ||</p>
         
         
         <p>  atha rāṣṭrapraveśābhigamanakarmavidhiṃ vakṣyāmaḥ -
            [asmin vasu (1.9) iti rāṣṭrāvagamanam || <span class="bold">KauśS_2,6{16}.27</span> ||]
            svarāṣṭre yo niṣkrāntaḥ śatruṇā punaḥ praveśamicchati tasyedaṃ karma ||</p>
         
         
         <p>  [ānuśūkānāṃ vrīhīṇāmāvraskajaiḥ kāmpīlaiḥ śṛtaṃ sārūpavatsamāśayati || <span class="bold">KauśS_2,6{16}.28</span> ||]
            ājyatantramabhyātānāntaṃ kṛtvā 'asmin vasu' iti sūktenānuśūkānāṃ vrīhīṇāmāvraskajaiḥ
            kāmpīlaiḥ śṛtaṃ sārūpavatsamodanaṃ sampātyābhimantrya rājānamāśayati | abhyātānādyuttaratantram
            | rāṣṭre ya udvāsitastasyedaṃ karma praveśārtham | anena karmaṇā svarāṣṭrapraveśo
            bhavati | sarvasyāṃ marditāyāṃ bhūmau yadā niṣkrānto rājā tadedaṃ karma karoti | rāṣṭrapraveśanakāmaḥ
            | ānuśūkālanā vrīhayaḥ punarutthitāḥ | chinnāni yāni punarutthitānyāvraskāni ||</p>
         
         
         <p>  [abhīvartena (1.29) iti rathanemimaṇimayaḥsīsaloharajatatāmraveṣṭitaṃ hemanābhiṃ
            vāsitaṃ baddhvā
            sūtrotaṃ barhiṣi kṛtvā sampātavantaṃ pratyṛcaṃ bhṛṣṭīrabhīvartottamābhyāmācṛtati ||
            <span class="bold">KauśS_2,6{16}.29</span> ||]
            abhyātānāntaṃ kṛtvā 'abhīvartena' iti caturbhirṛgbhī rathacakranemimaṇimayaḥsīsaloharajatatāmraveṣṭitaṃ
            hemanābhiṃ trirvāsitaṃ kṛtvā sūtrotaṃ barhiṣi kṛtvā pratyṛcaṃ sampātyābhimantrya 'udasau
            sūryaḥ' (1.29.5-6) iti dvābhyāmṛgbhyāṃ badhnāti | tata uttaratantram | atikrānta ardhamardite
            rāṣṭra idaṃ karma | anena karmaṇā rāṣṭravṛddhiśca bhavati ||</p>
         
         
         <p>  [acikradad (3.3) ā tvā gan (3.4) iti yasmādrāṣṭrādavaruddhastasyāśāyāṃ śayanavidhaṃ
            puroḍāśaṃ darbheṣūdake ninayati || <span class="bold">KauśS_2,6{16}.30</span> ||</p>
         
         
         <p>  tato loṣṭena jyotirāyatanaṃ saṃstīrya kṣīraudanamaśnāti || <span class="bold">KauśS_2,6{16}.31</span> ||]
            'acikradad', 'ā tvā gan' iti sūktābhyāṃ śayanākāraṃ puroḍāśamabhimantrya darbheṣūdake
            ninayati | tato loṣṭena pūrayet | darbhasthāne mṛttikābhistaraṇam | abhyātānāntaṃ
            tantraṃ kṛtvā 'acikradad', 'ā tvā gan' iti sūktābhyāṃ kṣīraudanaṃ sthālīpākaṃ sampātyābhimantrya
            rājānamāśayati | tata uttaratantram ||</p>
         
         
         <p>  [yato loṣṭastataḥ sambhārāḥ || <span class="bold">KauśS_2,6{16}.32</span> ||]
            tasmāt sthānāt sambhārāharaṇaṃ yasmānniṣkrānto rājā ||</p>
         
         
         <p>  [tisṛṇāṃ prātaraśite puroḍāśe hvayante || <span class="bold">KauśS_2,6{16}.33</span> ||]
            tisṛṇāṃ prātaraśite puroḍāśe bhakṣite punaratra rāṣṭre rājā praveśaṃ labhate | etasya
            puroḍāśakarma vijñānārtham | samāptāni rāṣṭrapraveśakāni karmāṇi | avaśyaṃ praveśo
            bhavati | bhayaṃ vā mṛtyurvā vighnaṃ daivopaghāto vā śatrorbhavati | avaśyaṃ praveśo
            bhavatītyarthaḥ | rājakarmāṇyeva vartante | samāptaṃ svarāṣṭrapraveśanakarma || saptamī
            kaṇḍikā || <span class="bold">KKp_16</span> ||</p>
         
         
         
         
         
         <p>  atha laghvabhiṣekakarmocyate -
            [bhūto bhūteṣu (4.8) iti rājānamabhiṣekṣyan mahānade śāntyudakaṃ karotyādiṣṭānām ||
            <span class="bold">KauśS_2,7{17}.1</span> ||]
            abhyātānāntaṃ kṛtvā śāntyudakavidhānena śāntyudakaṃ karoti | mahānadyā udakaṃ vanapuṣkariṇīnāmudakaṃ
            devavṛṣṭyudakaṃ divyamudakaṃ ca | udakānāṃ vikalpaḥ samuccayo vā śāntyudakamādiṣṭānām
            ||</p>
         
         
         <p>  [sthālīpākaṃ śrapayitvā dakṣiṇataḥ parigṛhyāyā darbheṣu tiṣṭhantamabhiṣiñcati ||
            <span class="bold">KauśS_2,7{17}.2</span> ||]
            tataścaruṃ śrapayati nadyodakena samudrodakena vā | vedyā dakṣiṇataḥ darbhānāstīrya
            tatroparyūrdhvaṃ sthitaṃ rājānaṃ 'bhūto bhūteṣu' iti sūktena śāntyudakakalaśamabhimantrya
            purodhā rājānamabhiṣiñcati ||</p>
         
         
         <p>  [talpārṣabhaṃ carmārohayati || <span class="bold">KauśS_2,7{17}.3</span> ||]
            abhiṣiktaḥ snātaḥ | khaṭvāyāmārṣabhaṃ carmāstīrya tatra rājānamārohayati 'bhūto bhūteṣu'
            iti sūktena ||</p>
         
         
         <p>  [udapātraṃ samāsiñcete || <span class="bold">KauśS_2,7{17}.4</span> ||</p>
         
         
         <p>  viparidadhāne || <span class="bold">KauśS_2,7{17}.5</span> ||]
            udapātramubhāvapyāsiñcato dhārāyā udakena ||</p>
         
         
         <p>  [sahaiva nau sukṛtaṃ saha duṣkṛtam iti brahmā brūyāt || <span class="bold">KauśS_2,7{17}.6</span> ||</p>
         
         
         <p>  yo duṣkṛtaṃ karavattasya duṣkṛtaṃ sukṛtaṃ nau saha iti || <span class="bold">KauśS_2,7{17}.7</span> ||]
            'sahaiva no' iti rājā brūte | brahmā brūyāt 'yo duṣkṛtam' iti ||</p>
         
         
         <p>  [āśayati || <span class="bold">KauśS_2,7{17}.8</span> ||]
            tataḥ sthālīpākaṃ 'bhūto bhūteṣu' iti sūktena sampātyābhimantryāśayati ||</p>
         
         
         <p>  [aśvamārohyāparājitāṃ pratipādayati || <span class="bold">KauśS_2,7{17}.9</span> ||]
            tato'śvamārohayati 'bhūto bhūteṣu' iti sūktena | aparājitāṃ pratipādayati | vāhenopaniṣkramya
            punargṛha āgatyābhyātānādyuttaratantram.</p>
         
         
         <p>  [sahasraṃ grāmavaro dakṣiṇā || <span class="bold">KauśS_2,7{17}.10</span> ||]
            sahasraṃ gavāṃ dakṣiṇā grāmavaraśca | abhiṣekaḥ samāptaḥ ||</p>
         
         
         <p>  [viparidhānāntamekarājena vyākhyātam || <span class="bold">KauśS_2,7{17}.11</span> ||]
            māṇḍalikasya sāmantasya yuvarājasya senāpateranyasya kasyacidabhiṣekaḥ anena vidhānena
            kāryaḥ | tasyāpi purohitavaraṇe kṛte satyabhiṣekaḥ kāryaḥ | abhiṣekādanantaraṃ ghṛtāvekṣaṇamārātrikaṃ
            rājakarmāṇi piṣṭarātryādīni pratyahaṃ kartavyāni | vidhānena sarvāṇi dānāni dadāti
            | puṣpābhiṣeka-mahānavamī-indrotsava-vṛṣotsarga-janmadinādi prativarṣaṃ kāryāṇi ||</p>
         
         
         <p>  sārvabhaumābhiṣeka ucyate | mahābhiṣekavidhiṃ vakṣyāmaḥ -
            [talpe darbheṣvabhiṣiñcati || <span class="bold">KauśS_2,7{17}.12</span> ||]
            sārvabhaumasya bhavati | abhyātānāntaṃ kṛtvā tataḥ śāntyudakaṃ karoti | caturṇāṃ sāgarāṇāṃ
            tu mahānadīnāṃ śatasya ca | tenodakena śāntyudakaṃ karoti vadhānena | mantroktena
            udakena caruṃ śrapayati | tato dakṣiṇato vedeḥ khaṭvāṃ stṛṇāti | mañcikā | yathā loke
            abhiṣekaḥ | tasyā upari darbhān stṛṇāti | tatra rājani upaviṣṭe 'bhūto bhūteṣu' iti
            sūktena tena śāntyudakena rājānamabhiṣiñcati ||</p>
         
         
         <p>  [varṣīyasi vaiyāghraṃ carmārohayati || <span class="bold">KauśS_2,7{17}.13</span> ||]
            tataḥ khaṭvāyāṃ varṣīyasyāṃ vaiyāghraṃ carma stṛṇāti mañcake | tatra rājānamārohayati
            'bhūto bhūteṣu' iti sūktena | udapātraṃ samāsiñcete | rājā brūte 'sahaiva no' iti
            | purohito brūyāt 'yo duṣkṛtam' iti | tataḥ purohitaḥ sūktaṃ japati ||</p>
         
         
         <p>  [catvāro rājaputrāstālpāḥ pṛthakpādeṣu śayanaṃ parāmṛśya sabhāṃ prāpayanti || <span class="bold">KauśS_2,7{17}.14</span> ||]
            catvāro rājaputrāstālpāḥ pṛthakpādeṣu gṛhītvā sabhāmadhye nidadhati ||</p>
         
         
         <p>  [dāsaḥ pādau prakṣālayati || <span class="bold">KauśS_2,7{17}.15</span> ||</p>
         
         
         <p>  mahāśūdra upasiñcati || <span class="bold">KauśS_2,7{17}.16</span> ||]
            dāsaḥ pādau prakṣālayati rājakīyo mahāśūdraḥ prakṣālanaṃ dadāti | purohito 'bhūto
            bhūteṣu' iti sūktaṃ japati ||</p>
         
         
         <p>  [kṛtasampannānakṣānātṛtīyaṃ vicinoti || <span class="bold">KauśS_2,7{17}.17</span> ||]
            rājā dyūtakrīḍāṃ karoti | punaḥ purohitaḥ 'bhūto bhūteṣu' iti sūktaṃ japati | eko
            dāyaścaturṇāṃ varṇānām | trayaḥ dāyāḥ rājñaḥ | sarvavarṇān sarvatra pālayate rājā
            ||</p>
         
         
         <p>  [vaiśyaḥ sarvasvajainamupatiṣṭhate utsṛjāyuṣman iti || <span class="bold">KauśS_2,7{17}.18</span> ||]
            vaiśyaḥ rājānamupatiṣṭhate 'utsṛjāyuṣman' iti mantreṇa ||</p>
         
         
         <p>  [utsṛjāmi brāhmaṇāyotsṛjāmi kṣatriyāyotsṛjāmi vaiśyāya dharmo me janapade caryatām
            iti || <span class="bold">KauśS_2,7{17}.19</span> ||]
            tato rājā brūte 'brāhmaṇāya' | anujñāmāhaitairmantraiḥ ||</p>
         
         
         <p>  pratipadyate || <span class="bold">KauśS_2,7{17}.20</span> ||</p>
         
         
         <p>  [āśayati || <span class="bold">KauśS_2,7{17}.21</span> ||]
            tataḥ sthālīpākaṃ 'bhūto bhūteṣu' iti sūktena sampātyābhimantrya rājānamāśayati ||</p>
         
         
         <p>  [aśvamārohyāparājitāṃ pratipādayati || <span class="bold">KauśS_2,7{17}.22</span> ||]
            'bhūto bhūteṣu' ityanenāśvamabhimantryārohyāparājitāṃ pādayati ||</p>
         
         
         <p>  [sabhāmudāyati || <span class="bold">KauśS_2,7{17}.23</span> ||]
            punaḥ sabhāṃ pragacchati ||</p>
         
         
         <p>  [madhumiśraṃ brāhmaṇān bhojayati || <span class="bold">KauśS_2,7{17}.24</span> ||]
            tato madhumiśraṃ miṣṭamannaṃ brāhmaṇān bhojayati ||</p>
         
         
         <p>  [rasānāśayati || <span class="bold">KauśS_2,7{17}.25</span> ||]
            tantraṃ kṛtvā tato 'bhūto bhūteṣu' iti sūktena rasān sampātyābhimantrya rājānamāśayati
            | abhyātānādyuttaratantram | sahasraṃ gavāṃ grāmavaraśca dakṣiṇā ||</p>
         
         
         <p>  [māhiṣāṇyupayāti || <span class="bold">KauśS_2,7{17}.26</span> ||]
            tataḥ strīṇāṃ gṛhe yāti ||</p>
         
         
         <p>  [kuryurgāmiti gārgyapārthaśravasau neti bhāgaliḥ || <span class="bold">KauśS_2,7{17}.27</span> ||]
            tatra madhuparko deyaḥ | mahābhiṣekaḥ samāptaḥ | ataḥprabhṛti rājakarmādhikāraḥ |
            ghṛtāvekṣaṇaṃ purohitakarmārātrikaṃ nakṣatrapūjāgrahapūjādikaṃ kartavyam ||</p>
         
         
         <p>  imamindra vardhaya kṣatriyaṃ me (4.22) iti kṣatriyaṃ prātaḥprātarabhimantrayate
            || <span class="bold">KauśS_2,7{17}.28</span> ||</p>
         
         
         <p>  [uktaṃ samāsecanaṃ viparidhānam || <span class="bold">KauśS_2,7{17}.29</span> ||]
            'imamindra' ityudapātraṃ samāsiñcete udakadhārayā | tato rājā brūyāt 'sahaiva nau'
            iti | tataḥ purohito brūyāt 'yo duṣkṛtam' iti | tataḥ purohitaḥ sūktaṃ japati ||</p>
         
         
         <p>  [savitā prasavānām (5.24) iti paurohitye vatsyan vaiśvalopīḥ samidha ādhāya || <span class="bold">KauśS_2,7{17}.30</span> ||]
            tataḥ 'savitā prasavānām' iti sūktena paurohitye vatsyan śūdreṇa āhṛtāḥ samidha ādadhāti
            | 'atharvāṅgirasaḥ purohito bhavati' iti gopathabrāhmaṇe uktam | rājakarmasu pañcagṛhītamājyaṃ
            sarvatra | hastitrasanādīni abhiṣekāntāni rājakarmāṇi ||</p>
         
         
         <p>  [indra kṣatram (7.84.2-3) iti kṣatriyamupanayīta || <span class="bold">KauśS_2,7{17}.31</span> ||]
            'indra kṣatram' iti dvābhyāmṛgbhyāmupanayanam | tantra 'asmin vasu' (1.9) iti gaṇasthāne
            kṣatriyamabhimantrayate | kṣatriyarayopanayanaṃ kuryāt | kṣatriyasyopanayane viśeṣaḥ
            | samānamanyat ||</p>
         
         
         <p>  tadāhurna kṣatriyaṃ sāvitrīṃ vācayediti || <span class="bold">KauśS_2,7{17}.32</span> ||</p>
         
         
         <p>  [kathaṃ nu tamupanayīta yanna vācayet || <span class="bold">KauśS_2,7{17}.33</span> ||</p>
         
         
         <p>  vācayedeva vācayedeva || <span class="bold">KauśS_2,7{17}.34</span> ||]
            atha vācayediti vikalpaṃ manyante ācāryāḥ | samāptaṃ kṣatriyasyopanayanakarma | tatra
            ślokaḥ -</p>
         
         
         <p>  medhāsāmpadakarmāṇi sāmmanasyaṃ ca varcasam.
            kramācca rājakarmāṇi dvitīye'smin maharṣiṇā ||</p>
         
         
         <p>aṣṭamī kaṇḍikā || <span class="bold">KKp_17</span> ||</p>
         
         
         <p> || dvitīyo'dhyāyaḥ samāptaḥ ||</p>
         
         
         
         
         
         <p>atha tṛtīyo'dhyāyaḥ
            [nirṛtikarmāṇi]</p>
         
         
         <p>nirṛtikarmaṇāṃ vidhiṃ vakṣyāmaḥ | ā puṣṭikarmabhyo yāvat.
            [pūrvasya pūrvasyāṃ paurṇamāsyāmastamita udakānte kṛṣṇacailaparihito nirṛtikarmāṇi
            prayuṅkte || <span class="bold">KauśS_3,1{18}.1</span> ||]
            paurṇamāsyāṃ rātrau nirṛtikarma kuryāt | kṛṣṇavasanaparihito'gniṃ gṛhītvodakānte gatvā
            nāvyopari caṭitvāgniṃ prajvālya 'ye triṣaptāḥ' (1.1) iti sūktena bhaktaṃ sampātyābhimantryāśnāti
            | na tantram ||</p>
         
         
         <p>  [nāvyāyā dakṣiṇāvarte śāpeṭaṃ nikhanet || <span class="bold">KauśS_3,1{18}.2</span> ||]
            śāpeṭaṃ gartaṃ nikhanet ||</p>
         
         
         <p>  [apāṃ sūktairavasiñcati || <span class="bold">KauśS_3,1{18}.3</span> ||]
            tatroparyapāṃ sūktaiḥ snātvā ||</p>
         
         
         <p>  apsu kṛṣṇaṃ jahāti || <span class="bold">KauśS_3,1{18}.4</span> ||</p>
         
         
         <p>  [ahatavasana upamucyopānahau jīvaghātyāyā udāvrajati || <span class="bold">KauśS_3,1{18}.5</span> ||]
            ahatavasano bhūtvopamucyopānahau tato gṛha āgacchati ||</p>
         
         
         <p>  [proṣya tāmuttarasyāṃ sāmpadaṃ kurute || <span class="bold">KauśS_3,1{18}.6</span> ||]
            tataḥ sāmpadaṃ vā pauṣṭikaṃ vā kurute | kevalaṃ vā kurute ||</p>
         
         
         <p>  [śāpeṭamālipyāpsu nibadhya tasminnupasamādhāya sampātavantaṃ karoti || <span class="bold">KauśS_3,1{18}.7</span> ||</p>
         
         
         <p>  aśnāti || <span class="bold">KauśS_3,1{18}.8</span> ||</p>
         
         
         <p>  ādhāya kṛṣṇaṃ pravāhayati || <span class="bold">KauśS_3,1{18}.9</span> ||</p>
         
         
         <p>  upamucya jaradupānahau savyena jaracchattraṃ dakṣiṇena śālātṛṇānyādīpya jīrṇaṃ vīriṇamabhinyasyati
            || <span class="bold">KauśS_3,1{18}.10</span> ||</p>
         
         
         <p>  anāvṛtamāvṛtya sakṛjjuhoti || <span class="bold">KauśS_3,1{18}.11</span> ||]
            kṛṣṇavastraparihito vimucya jaradupānahau vāmena hastena jaracchatraṃ gṛhītvā dakṣiṇena
            hastena śālātṛṇapūlake'gniṃ kṛtvā jīrṇe vīriṇe'gniṃ prajvālyāpradakṣiṇaṃ bhūtvā nirṛtidiśamabhimukho
            bhūtvā 'ye triṣaptāḥ' iti sūktenājyaṃ sakṛjjuhoti ||</p>
         
         
         <p>  [savyaṃ praharatyupānahau ca || <span class="bold">KauśS_3,1{18}.12</span> ||]
            agnau chatropānahau praharati | tata uttaratantram | udakānte nāvyāyā dakṣiṇāvata
            śāpeṭaṃ nikhanet | apāṃ sūktairavasiñcati | apsu kṛṣṇaṃ jahāti | ahatavasana upamucyopānahau
            tato gṛha āgacchati ||</p>
         
         
         <p>  [jīrṇe vīriṇa upasamādhāya ayaṃ te yoniḥ(3.20) iti jaratkoṣṭhādvrīhīñcharkarāmiśrānāvapati
            || <span class="bold">KauśS_3,1{18}.13</span> ||]
            pūrvasyāṃ paurṇamāsyāmastamite kṛṣṇacailaparihito'gniṃ gṛhītvā bahirgatvā vīriṇastambe'gniṃ
            prajvālya 'ayaṃ te yoniḥ' iti sūktena
            vrīhiñcharkarāmiśrān sakṛjjuhoti ||</p>
         
         
         <p>  [ā no bhara (5.7) iti dhānāḥ || <span class="bold">KauśS_3,1{18}.14</span> ||]
            'ā no bhara mā pari ṣṭhā' iti sūktena dhānāḥ śarkarāmiśrāḥ sakṛjjuhoti ||</p>
         
         
         <p>  [yuktābhyāṃ saha koṣṭhābhyāṃ tṛtīyām || <span class="bold">KauśS_3,1{18}.15</span> ||]
            'ayaṃ te yoniḥ', 'ā no bhara' iti dvābhyāṃ sūktābhyāṃ saha piṭakena tṛtīyāmāhutiṃ
            juhoti | tata udakānte śāpeṭaṃ nikhanet | apāṃ sūktairavasiñcati | apsu kṛṣṇaṃ jahāti
            | ahatavasana upamucyopānahau jīvaghātyāyā udāvrajati ||</p>
         
         
         <p>  [kṛṣṇaśakuneḥ savyajaṅghāyāmaṅkamanubadhyāṅke puroḍāśaṃ pra pateta (7.115.1) ityanāvṛtaṃ
            prapādayati || <span class="bold">KauśS_3,1{18}.16</span> ||]
            pūrvasyāṃ paurṇamāsyāmastamita udakānte kṛṣṇacailaparihito nirṛtikarmāṇi prayuṅkte
            | kākajaṅghāyāṃ lohakaṇṭakaṃ baddhvā kaṇṭake puroḍāśaṃ kṛtvā nirṛtyabhimukho bhūtvā
            'pra pateta' ityṛcā kākaṃ visarjayati | nāvyāyā dakṣiṇāvarte śāpeṭaṃ nikhanet | apāṃ
            sūktairavasiñcati | apsu kṛṣṇaṃ jahāti | ahatavasana upamucyopānahau tato gṛha āgacchati
            ||</p>
         
         
         <p>  [nīlaṃ sandhāya lohitamācchādya śuklaṃ pariṇahya dvitīyayoṣṇīṣamaṅkenopasādya savyena
            sahāṅkenāvāṅapsvapavidhyati || <span class="bold">KauśS_3,1{18}.17</span> ||]
            pūrvasyāṃ paurṇamāsyāmastamita udakānte kṛṣṇacailaparihito nirṛtikarmāṇi prayuṅkte
            | kārayitā nīlaṃ vastramadhaḥ paridhatte | raktaṃ vastramuparyācchādya śuklaṃ vastramuṣṇīṣaṃ
            kṛtvā 'yā mā lakṣmīḥ' (7.115.2) ityṛcā lohakhaṇḍena sahoṣṇīṣamudake prakṣipati vāmena
            hastena ||</p>
         
         
         <p>  [tṛtīyayā channaṃ caturthyā saṃvītam || <span class="bold">KauśS_3,1{18}.18</span> ||]
            'ekaśataṃ lakṣmyaḥ' (7.115.3) ityṛcā raktaṃ vastraṃ lohakhaṇḍena sahāpsu kṣipati vāmena
            hastena | 'etā enā vyākaram' (7.115.4) ityṛcā nīlaṃ vastraṃ lohakhaṇḍena sahāpsu kṣipati
            vāmena hastena | śāpeṭaṃ nikhanet | apāṃ sūktairavasiñcati | apsu kṛṣṇaṃ jahāti |
            ahatavasano bhūtvopānahau paridhāya gṛha āgacchati | tataḥ karmāṇi kuryāt pauṣṭikāni
            sāmpadāni ca | samāptāni
            nirṛtikarmāṇi | pañca pradhānāni karmāṇi | evaṃ nirṛtikarma kṛtvā tataḥ sāmpadeṣu
            pauṣṭikeṣu cādhikāraḥ | pratikarma vā kevalaṃ vā nirṛtikarma pāpakṣayārthaṃ karoti
            | nirṛtikarmaṇāṃ kramo'pi nāsti | pañcānāṃ madhya ekaṃ kṛtvā tataḥ pauṣṭikānāṃ prayogaḥ
            sāmpadānāṃ ca | pūrvasya brahmacārisāmpadādīni sāmpadāni | pūrvasya citrākarmādīni
            pauṣṭikāni | etānyucyante ā bhaiṣajyebhyaḥ karmabhyo yāvat ||</p>
         
         
         <p>[puṣṭikarmāṇi]
            puṣṭikarmaṇāṃ vidhiṃ vakṣyāmaḥ -
            [pūrvasya citrākarma || <span class="bold">KauśS_3,1{18}.19</span> ||]
            [kulāyaśṛtaṃ haritabarhiṣamaśnāti || <span class="bold">KauśS_3,1{18}.20</span> ||]
            ājyatantre haritadarbhāstaraṇaṃ karoti | abhyātānāntaṃ samānam | 'ye triṣaptāḥ' (1.1)
            iti sūktena kulāyaśṛtaṃ kṣīraudanaṃ sthālīpākaṃ sampātyābhimantryāśnāti kārayitā |
            abhyātānādyuttaratantram | etat karma caitryāṃ paurṇamāsyāṃ kuryāt | athavā citrānakṣatre
            kuryāt | nityaṃ caitrīkarma ||</p>
         
         
         <p>  [anvaktāḥ prādeśamātrīrādadhāti || <span class="bold">KauśS_3,1{18}.21</span> ||]
            'ye triṣaptāḥ' iti sūktena ghṛtenāktāḥ pālāśādisamidha ādadhāti | etadapi citrākarma
            nityaṃ ca ||</p>
         
         
         <p>  [nāvyayoḥ sāṃvaidye paścādagnerbhūmiparilekhe kīlālaṃ mukhenāśnāti || <span class="bold">KauśS_3,1{18}.22</span> ||]
            nāvyanadīsaṅgame gatvābhyātānāntaṃ kṛtvā 'ye triṣaptāḥ' iti sūktena bhaktaṃ sampātyābhimantrya
            paścādagnerbhūmau prakṣipya paśuvanmukhenāśnāti na hastena | abhyātānādyuttaratantram
            ||</p>
         
         
         <p>  [tejovrataṃ trirātramaśnāti || <span class="bold">KauśS_3,1{18}.23</span> ||]
            trirātraṃ karma bhavati | pratyahaṃ tantram.</p>
         
         
         <p>  tadbhakṣaḥ || <span class="bold">KauśS_3,1{18}.24</span> ||</p>
         
         
         <p>tejaskāmaḥ puṣṭikāmaśca | samāptaṃ tejovratam ||</p>
         
         
         <p>  [śambhumayobhubhyāṃ brahma jajñānam (5.6) asya vāmasya (9.9-10) yo rohitaḥ (13.1.25-26)
            udasya ketavaḥ (13.2) mūrdhāham (16.3-4) viṣāsahim (17.1) iti salilaiḥ kṣīraudanamaśnāti
            || <span class="bold">KauśS_3,1{18}.25</span> ||]
            abhyātānāntaṃ kṛtvā 'āpo hi ṣṭhā' (1.5) 'śaṃ no devīḥ' (1.6) 'brahma jajñānam', 'anāptā
            ye' (5.6.2), 'asya vāmasya' anuvākaḥ, 'yo rohitaḥ' iti dve, 'udasya ketavaḥ' ityanuvākaḥ,
            'mūrdhāham' iti dve sūkte, 'viṣāsahim' ityanuvākaḥ, etaiḥ kṣīraudanaṃ sampātyābhimantryāśnāti
            | tata uttaratantram | sarvatra 'āpo hi ṣṭhā' ityādisalilagaṇo jñātavyaḥ ||</p>
         
         
         <p>  [manthāntāni || <span class="bold">KauśS_3,1{18}.26</span> ||]
            salilaiḥ audumbarasamidha ādadhāti | salilaiḥ pālāśasamidha ādadhāti | salilaiḥ karkandhūsamidha
            ādadhāti | salilaiḥ vrīhīn juhoti | salilairyavān juhoti | salilaistilān juhoti |
            tantre salilaiḥ kṣīraudanaṃ sampātyābhimantrya bhakṣayati | tantre salilaiḥ puroḍāśaṃ
            sampātyābhimantrya bhakṣayati | tantre salilaiḥ rasān sampātyābhimantrya bhakṣayati
            | salilaiḥ trirahno'gniṃ prajvālayati | salilaiḥ triragnimupatiṣṭhate | abhyātānānte
            salilaiḥ savyāt pāṇihṛdayāllohitaṃ rasamiśramaśnāti | tata uttaratantram | iti manthāntāni
            karmāṇi ||</p>
         
         
         <p>  adhvānaṃ gacchataḥ puṣṭikarmāṇyucyante -
            [dvitīyena pravatsyan haviṣāmupadadhīta || <span class="bold">KauśS_3,1{18}.27</span> ||]
            'brahma jajñānam', 'anāptā ye' sūktenājyaṃ juhoti | tantre 'brahma jajñānam' iti caturdaśena
            pālāśādisamidha ādadhāti | anena sūktena puroḍāśaṃ juhoti | dvitīyena brahmajajñānena
            payaḥ, udaudanaḥ, pāyasaḥ, paśuḥ, vrīhiḥ, yavaḥ, tilāḥ, dhānāḥ, karambhaḥ, śaṣkulyaḥ
            eteṣāṃ vikalpena homaḥ | hastahome tantravikalpaḥ | iti prasthānakarma ||</p>
         
         
         <p>  [atha pratyetya || <span class="bold">KauśS_3,1{18}.28</span> ||]
            yadā āgacchati tadā etat karma ||</p>
         
         
         <p>  [atha pratyetya || <span class="bold">KauśS_3,1{18}.29</span> ||]
            yadā grāmaṃ gacchati tadā etat karma kuryāt ||</p>
         
         
         <p>  [atha prārthayamāṇaḥ || <span class="bold">KauśS_3,1{18}.30</span> ||]
            yathārthaṃ yācate tadā dravyakāma etat karma kuryāt ||</p>
         
         
         <p>  [atha prārthayamāṇaḥ || <span class="bold">KauśS_3,1{18}.31</span> ||]
            athavā niṣkāmo'pi karoti ||</p>
         
         
         <p>  atha samudrakarmeti | sarvaphalakarma vyākhyāsyāmaḥ -
            [catvāro dhāyāḥ palāśayaṣṭīnāṃ bhavanti || <span class="bold">KauśS_3,1{18}.32</span> ||</p>
         
         
         <p>  darbhāṇāmupolavānāṃ catvāraḥ || <span class="bold">KauśS_3,1{18}.33</span> ||</p>
         
         
         <p>  taṃ vyatiṣaktamaṣṭāvaramidhmaṃ sāttrike'gnāvādhāyājyenābhijuhuyāt || <span class="bold">KauśS_3,1{18}.34</span> ||]
            abhyātānāntaṃ kṛtvā tataścatvāraḥ pūlakā pālāśamindhanaṃ catvāro darbhapūlakāḥ | vyatiṣaṅgena
            juhoti | ekaṃ samidbhārakaṃ dvitīyaṃ tasyopari darbhabhārakaṃ punarapi tathaiva ca
            | aṣṭau uparyupari kṛtvā tato 'brahma jajñānam' iti caturdaśenājyaṃ juhoti ||</p>
         
         
         <p>  [dhūmaṃ niyaccheta || <span class="bold">KauśS_3,1{18}.35</span> ||]
            tato dhūmaṃ bhakṣayati ||</p>
         
         
         <p>  [lepaṃ prāśnīyāt || <span class="bold">KauśS_3,1{18}.36</span> ||]
            lepaṃ prāśnāti | abhyātānādyuttaratantram ||</p>
         
         
         <p>  [tamu cenna vindedatha sattrasyāyatane yajñāyatanamiva kṛtvā || <span class="bold">KauśS_3,1{18}.37</span> ||</p>
         
         
         <p>  samudra ityācakṣate karma || <span class="bold">KauśS_3,1{18}.38</span> ||]
            sāttrikasyāgneḥ praṇayanam | athavā tatra sthāne etat karma karoti | dhanadhānyaputralakṣmīyaśomedhādharmakāmaḥ
            | svargakāmaḥ | āyurbalaprajñāsampadgrāmakūpādi patnīprādhānya-abhayasvastyayanavijayagṛhavarastrīhiraṇyaratnādi
            sampadyate | 'samudra ityācakṣate karma' iti vacanāt || prathamā kaṇḍikā || <span class="bold">KKp_18</span> ||</p>
         
         
         
         
         
         <p>  atha gavāṃ rogeṣu gavāṃ puṣṭiprajananeṣu ca śāntirucyate -
            [ambayo yanti (1.4) śambhumayobhubhyāṃ brahma jajñānam (4.1) ā gāvaḥ (4.21) ekā ca
            me (5.15) iti gā
            lavaṇaṃ pāyayatyupatāpinīḥ || <span class="bold">KauśS_3,2{19}.1</span> ||]
            'ambayo yanti', 'āpo hi ṣṭhā' (1.5), 'śanno devīḥ' (1.6) ityetaiḥ sūktairlavaṇamabhimantrya
            gāḥ pāyayati | brahmajajñānena prathamena lavaṇamabhimantrya gāḥ pāyayati | 'ā gāvaḥ'
            iti sūktena lavaṇamabhimantrya gāḥ pāyayati | 'ekā ca me' iti sūktena lavaṇamabhimantrya
            gāḥ pāyayati | bahudugdhā gāvo bhavanti | jvaragaṇḍamālādiroge etat karma ||</p>
         
         
         <p>  [prajananakāmāḥ || <span class="bold">KauśS_3,2{19}.2</span> ||]
            garbhagrahaṇārthametat karma bhavati ||</p>
         
         
         <p>  [prapāmavaruṇaddhi || <span class="bold">KauśS_3,2{19}.3</span> ||]
            'ambayo yanti', 'āpo hi ṣṭhā', 'śanno devīḥ' iti tribhiḥ sūktaiḥ udakamabhimantrya
            gāḥ pāyayati | puṣṭyarthī | 'brahma jajñānam' iti sūktenodakamabhimantrya gāḥ pāyayati
            | 'ā gāvaḥ' iti sūktenodakamabhimantrya gāḥ pāyayati | 'ekā ca me' iti sūktena taḍāgamavarudhya
            tato gāḥ pāyayati | samāptāni gavāṃ puṣṭikarmāṇi ||</p>
         
         
         <p>  sarvārthāni puṣṭikarmāṇyucyante -
            [saṃ saṃ sravantu (1.15) iti nāvyābhyāmudakamāharataḥ sarvata upāsecam || <span class="bold">KauśS_3,2{19}.4</span> ||]
            dvābhyāṃ mahānadībhyāmudakamāhṛtya sarvata upāsicya kūpataḍāgādyudakaṃ tatrava prakṣipati
            ||</p>
         
         
         <p>  [tasmin maiśradhānyaṃ śṛtamaśnāti || <span class="bold">KauśS_3,2{19}.5</span> ||]
            tenodakena maiśradhānyaṃ śrapayitvābhyātānāntaṃ kṛtvā 'saṃ saṃ sravantu' iti maiśradhānyaṃ
            sampātyābhimantryāśnāti | tata uttaratantram | puṣṭyarthī ||</p>
         
         
         <p>  [manthaṃ vā dadhimadhumiśram || <span class="bold">KauśS_3,2{19}.6</span> ||]
            abhyātānāntaṃ kṛtvā mahānadībhyāmudakena saktumanthaṃ kṛtvā dadhimadhu nikṣipya 'saṃ
            saṃ sravantu' iti sūktena sampātyābhimantryāśnāti | uttaratantram | puṣṭyarthī ||</p>
         
         
         <p>  atha lakṣmīkarma vyākhyāsyāmaḥ -
            [yasya śriyaṃ kāmayate tato vrīhyājyapaya āhārya kṣīraudanamaśnāti || <span class="bold">KauśS_3,2{19}.7</span> ||]
            abhyātānāntaṃ kṛtvā yasya gṛhe lakṣmī asti tasya gṛhāt vrīhyājyapaya āhārya kṣīraudanaṃ
            śrapayitvā 'saṃ saṃ sravantu' iti sūktena sampātyābhimantryāśnāti | abhyātānādyuttaratantram
            ||</p>
         
         
         <p>  [tadalābhe haritagomayamāhāryaṃ śoṣayitvā trivṛti gomayaparicaye śṛtamaśnāti ||
            <span class="bold">KauśS_3,2{19}.8</span> ||]
            abhyātānāntaṃ kṛtvā śrīmato gṛhāt gomayamāhārya tataḥ śoṣayitvā trivṛti gomayaparicaye
            śṛtaṃ sārūpavatsa odanaṃ 'saṃ saṃ sravantu' iti sūktena sampātyābhimantryāśnāti ||
            tata uttaratantram | samāptaṃ lakṣmīprāptikarma | lakṣmīkarmaṇi kṛte lakṣmīrbhavati
            ||</p>
         
         
         <p>  atha samudra idaṃ karma kriyate puṣṭikarma | alakṣmīvināśakarmāṇyucyante -
            [śerabhaka (2.24) iti sāmudramapsu karma vyākhyātam || <span class="bold">KauśS_3,2{19}.9</span> ||]
            śāpeṭamālipyāpsu nibadhya tatrāgniṃ praṇīya 'śerabhaka' iti sūktena bhaktaṃ sampātyābhimantryāśnāti
            | tantram | puṣṭyarthī ||</p>
         
         
         <p>  [anapahatadhānā lohitājāyā drapsena sannīyāśnāti || <span class="bold">KauśS_3,2{19}.10</span> ||</p>
         
         
         <p>  etāvadupaiti || <span class="bold">KauśS_3,2{19}.11</span> ||]
            abhyātānāntaṃ kṛtvā 'śerabhaka' iti sūktenākhaṇḍitayavānāṃ saktūn raktājāyā dadhyudakena
            sannīya sampātyābhimantryāśnāti | tata uttaratantram ||</p>
         
         
         <p>  [tṛṇānāṃ granthīnudgrathnannapakrāmati || <span class="bold">KauśS_3,2{19}.12</span> ||]
            tṛṇānāṃ granthīn kṛtvā tān granthīnudgṛhṇannapakrāmati udāvrajati ||</p>
         
         
         <p>  [tānudāvrajannudapātrasyodapātreṇābhiplāvayati mukhaṃ vimārṣṭi || <span class="bold">KauśS_3,2{19}.13</span> ||]
            'śerabhaka' iti sūktena udapātre vicṛtati pratyṛcam | tenodapātreṇa snānaṃ kṛtvā mukhaṃ
            prakṣālayati | puṣṭyarthī ||</p>
         
         
         <p>  goṣṭhakarmaṇāṃ vidhiṃ vakṣyāmaḥ -
            eha yantu paśavaḥ (2.26), saṃ vo goṣṭhena (3.14), prajāvatīḥ (7.75.1), prajāpatiḥ
            (9.7) iti goṣṭhakarmāṇi || <span class="bold">KauśS_3,2{19}.14</span> ||</p>
         
         
         <p>  gṛṣṭeḥ pīyūṣaṃ śleṣmamiśramaśnāti || <span class="bold">KauśS_3,2{19}.15</span> ||</p>
         
         
         <p>tantraṃ kṛtvā 'eha yantu paśavaḥ' iti sūktena gṛṣṭeḥ pīyūṣaṃ śleṣmamiśritaṃ sampātyābhimantryāśnāti
            | abhyātānādyuttaratantram | puṣṭikāmaḥ | abhyātānāntaṃ kṛtvā 'saṃ vo goṣṭhena' iti
            sūktena gṛṣṭeḥ pīyūṣaṃ śleṣmamiśritaṃ kṛtvā sampātyābhimantryāśnāti | abhyātānādyuttaratantram
            | abhyātānāntaṃ kṛtvā 'prajāvatīḥ' ityekā, 'padajñā stha' (7.75.2) iti dvitīyā | ābhyāṃ
            gṛṣṭeḥ pīyūṣaṃ śleṣmamiśritaṃ kṛtvā sampātyābhimantryāśnāti | tata uttaratantram |
            abhyātānāntaṃ kṛtvā 'prajāpatiśca parameṣṭhī ca' iti sūktena prathamaprasūtāyā goḥ
            pīyūṣaṃ vatsalālāmiśritaṃ sampātyābhimantryāśnāti | abhyātānādyuttaratantram ||</p>
         
         
         <p>  [gāṃ dadāti || <span class="bold">KauśS_3,2{19}.16</span> ||]
            'eha yantu paśavaḥ' iti sūktena gāmabhimantrya dadāti | sarvatra puṣṭikāmo'nuvartate
            | 'saṃ vo goṣṭhena' iti sūktena gāmabhimantrya dadāti | prajāvatīḥ 'padajñā stha'
            iti dvābhyāmṛgbhyāṃ gāmabhimantrya dadāti | 'prajāpatiśca' iti sūktena gāmabhimantrya
            dadāti ||</p>
         
         
         <p>  [udapātraṃ ninayati || <span class="bold">KauśS_3,2{19}.17</span> ||</p>
         
         
         <p>  samuhya savyenādhiṣṭhāyārdhaṃ dakṣiṇena vikṣipati || <span class="bold">KauśS_3,2{19}.18</span> ||]
            'eha yantu' iti sūktenodapātramabhimantrya goṣṭhamadhye ninayati | govāṭe pāṃśukūṭaṃ
            vāmena hastena kṛtvā dakṣiṇena hastena ardhaṃ vikṣipati | puṣṭyarthī | 'saṃ vo goṣṭhena'
            iti sūktena udapātramabhimantrya govāṭe ninayati | samuhya savyenādhiṣṭhāyārdhaṃ dakṣiṇena
            vikṣipati | puṣṭyarthī | 'prajāvatīḥ' iti dvābhyāmṛgbhyāmudapātramabhimantrya ninayati
            | samuhya savyenādhiṣṭhāyārdhaṃ dakṣiṇena vikṣipati | 'prajāpatiśca parameṣṭhī ca'
            iti sūktena udapātramabhimantrya ninayati | savyena govāṭe pāṃśukūṭaṃ kṛtvārdhaṃ dakṣiṇena
            vikṣipati ||</p>
         
         
         <p>  [sārūpavatse śakṛtpiṇḍān guggululavaṇe pratinīya paścādagnernikhanati || <span class="bold">KauśS_3,2{19}.19</span> ||]
            sārūpavatsa odane śakṛtpiṇḍān guggululavaṇaṃ prakṣipya tataḥ paścādagnernikhanati
            ||</p>
         
         
         <p>  [tisṛṇāṃ prātaraśnāti || <span class="bold">KauśS_3,2{19}.20</span> ||</p>
         
         
         <p>  vikṛte sampannam || <span class="bold">KauśS_3,2{19}.21</span> ||]
            trirātraṃ yāvat | caturthe utkhātya abhyātānāntaṃ kṛtvā 'eha yantu' iti sūktena sampātyābhimantryāśnāti
            | tata uttaratantram | pūrvavaccaturthe'hani abhyātānāntaṃ kṛtvā 'saṃ vo goṣṭhena'
            iti sūktena sampātyābhimantryāśnāti | tata uttaratantram |
            pūrvavaccaturthe'hani abhyātānāntaṃ kṛtvā 'prajāvatīḥ' iti dvābhyāṃ sampātyābhimantryāśnāti
            | abhyātānādyuttaratantram | abhyātānāntaṃ kṛtvā 'prajāpatiśca' iti sūktena pūrvavat
            sārūpavatsaṃ caturthe'hani sampātyābhimantryāśnāti | abhyātānādyuttaratantram | samāptāni
            goṣṭhakarmāṇi | iti samāptā gośāntiḥ ||</p>
         
         
         <p>  atha sarvakāmamaṇiśāntirucyate -
            [āyamagan (3.5), ayaṃ pratisaraḥ (8.5), ayaṃ me varaṇaḥ (10.3), arātīyoḥ (10.6) iti
            vāsitān badhnāti || <span class="bold">KauśS_3,2{19}.22</span> ||]
            abhyātānāntaṃ kṛtvā 'āyamagan parṇamaṇiḥ' iti sūktena pālāśamaṇiṃ trirvāsitaṃ kṛtvā
            sampātyābhimantrya badhnāti | 'trayodaśyādayastisro dadhi madhuni vāsayitvā badhnāti'
            iti paribhāṣāvacanāt | pālāśādiṣu caturṣu maṇiṣu sambadhyate puṣṭikāmastejaskāmo balakāma
            āyuṣkāmo dhanakāmaśca | tata uttaratantram | abhyātānāntaṃ kṛtvā 'ayaṃ pratisaro maṇiḥ'
            ityarthasūktena tilakamaṇiṃ vāsitaṃ kṛtvā sampātyābhimantrya badhnāti | tata uttaratantram
            | abhicāradoṣe puṣṭidhanakāmārthī dharmavīrya āyuṣyakṛtyāpratiharaṇārthī yaśorthī
            ca sapatnanāśārthī roge ca jayārthī | balakāmo maṅgalārthī ca | abhyātānāntaṃ kṛtvā
            'ayaṃ me varaṇo maṇiḥ' ityarthasūktena varaṇamaṇiṃ vāsitaṃ sampātyābhimantrya badhnāti
            | uttaratantram | śatrukṣayakāmaḥ rakṣārthī cābhicāre jayakāmo yaśakāmaḥ puṣṭikāmaśca
            ||</p>
         
         
         <p>  [uttamasya caturo jātarūpaśakalenānusūtraṃ gamayitvāvabhujya traidhaṃ paryasyati
            || <span class="bold">KauśS_3,2{19}.23</span> ||</p>
         
         
         <p>  etamidhmam (10.6.35) ityupasamādhāya || <span class="bold">KauśS_3,2{19}.24</span> ||</p>
         
         
         <p>  tamimaṃ devatāḥ (10.6.29) iti vāsitamullupya brahmaṇā tejasā (10.6.30) iti badhnāti
            || <span class="bold">KauśS_3,2{19}.25</span> ||]
            abhyātānāntaṃ kṛtvā khadiraphālamaṇiṃ trirvāsitaṃ kṛtvā hiraṇyaveṣṭitaṃ kṛtvā 'etamidhmam'
            ityṛcā idhmamupasamādhāya 'tamimaṃ devatāḥ' iti vāsitamullupyāsādya 'arātīyoḥ' ityarthasūktena
            sampātyābhimantrya 'brahmaṇā tejasā' iti badhnāti khadiraphālamaṇim | tata uttaratantram
            | sarvakāmārthasiddhyartho maṇiḥ sarvakāmaḥ ||</p>
         
         
         <p>  [uttamo asi (6.15) iti mantroktam || <span class="bold">KauśS_3,2{19}.26</span> ||]
            ājyatantramabhyātānāntaṃ kṛtvā 'uttamo asyoṣadhīnām' iti sūktena pālāśamaṇiṃ trirvāsitaṃ
            kṛtvā sampātyābhimantrya puṇyāhānte badhnāti | abhyātānādyuttaratantram | puṣṭikāmo'yaṃ
            maṇiḥ ||</p>
         
         
         <p>  [akṣitāste (6.142.3) iti yavamaṇim || <span class="bold">KauśS_3,2{19}.27</span> ||]
            ājyatantramabhyātānāntaṃ kṛtvā 'akṣitāste' ityṛcā yavamaṇiṃ trirvāsitaṃ kṛtvā sampātyābhimantrya
            badhnāti | abhyātānādyuttaratantram | puṣṭyarthī | puṣṭikāmādhikāro'nuvartate ā tṛtīyādhyāyaparisamāptiṃ
            yāvat | samāptā maṇiśāntiḥ ||</p>
         
         
         <p>  aṣṭakākarma puṣṭikarmāṇyucyante | puṣṭikāmo vā nityaṃ vā aṣṭakākarma kuryāt -
            [prathamā ha vyuvāsa sā (3.10) ityaṣṭakyāyā vapāṃ sarveṇa sūktena trirjuhoti || <span class="bold">KauśS_3,2{19}.28</span> ||</p>
         
         
         <p>  samavattānāṃ sthālīpākasya || <span class="bold">KauśS_3,2{19}.29</span> ||]
            māghāṣṭakāyāṃ 'pūrvāhṇe yajñopavītī śālāniveśanaṃ samūhayatyupavatsyadbhaktamaśitvā
            snāto'hatavasanaḥ prayuṅkte' (KauśS 8.1) rātrau | vaśāmantrāḥ | pākayajñavidhānam
            | dhānādīnāṃ śrapaṇaṃ kṛtvā tata ājyabhāgāntaṃ kṛtvā tataḥ 'purastādagneḥ pratīcīṃ
            gāṃ dhārayati paścādagneḥ prāṅmukha upaviśyānvārabdhāya śāntyudakaṃ karoti' | tataḥ
            'prathamā ha vyuvāsa sā' iti sarveṇa sūktena ghṛtaṃ juhoti | triḥ sūktāvṛttiḥ | tataḥ
            māṃsahome 'prathamā ha vyuvāsa sā' iti sarveṇa sūktena tisraḥ paśvāhutīrjuhoti | triḥ
            sūktāvṛttiḥ | tataḥ 'prathamā ha vyuvāsa sā' iti sarveṇa sthālīpākaṃ juhoti | triḥ
            sūktāvṛttiḥ | tataḥ aṣṭakāyāmaṣṭakāhomān juhuyāt | tasyāṃ havīṣiṃ dhānādīnyājyamiśrāṇyekatra
            kṛtvā viśatiṃ piṇḍikāḥ kṛtvā | paśordakṣiṇaṃ bāhuṃ nirlomaṃ sacarmaṃ sakhuraṃ prakṣālyāsādya
            | tata abhyātānāntaṃ kṛtvā 'prathamā ha vyuvāsa sā' (3.10.1-5) iti pañcabhiḥ 'āyamagan'
            (3.10.8-11) iti catasṛbhirvijñāyate | 'ṛtubhyaṣṭvā' (3.10.10) iti vigrāhamaṣṭhau |
            'indraputra' (3.10.13) ityaṣṭādaśīm | 'ahorātrābhyām' (6.128.3) ityūnaviṃśīm | 'iḍāyāspadam'
            (3.10.6-7) iti dvābhyāṃ viṃśīm | dakṣiṇaṃ bāhuṃ juhoti | 'pūrṇā darve'
            (3.10.7) iti sadarvīmekaviṃśīm ||</p>
         
         
         <p>  [sahahutānājyamiśrān hutvā paścādagnervāgyataḥ saṃviśati || <span class="bold">KauśS_3,2{19}.30</span> ||]
            tato'bhyātānāni hutvā dhānāḥ karambha ityādīni havirucchiṣṭānyājyamiśrāṇi kṛtvā 'prathamā
            ha vyuvāsa sā' iti sarveṇa sūktena tisra āhutīrjuhoti | triḥ sūktāvṛttiḥ | abhyātānādyuttaratantram
            | tataḥ paścādagnervāgyataḥ saṃviśati | svapiti | prabhāta uttiṣṭhati ||</p>
         
         
         <p>  [mahābhūtānāṃ kīrtayan sañjihīte || <span class="bold">KauśS_3,2{19}.31</span> ||]
            pṛthivyāpastejo vāyurākāśamiti smarati | tataḥ prabhāte śrāddhaṃ mātaraṃ nāndīmukhamityaṣṭakākarma
            | puṣṭikāmo vā nityaṃ vā karoti || dvitīyā kaṇḍikā || <span class="bold">KKp_19</span> ||</p>
         
         
         
         
         
         <p>  kṛṣikarma vakṣyāmaḥ -
            [sīrā yujanti (3.17) iti yugalāṅgalaṃ pratanoti || <span class="bold">KauśS_3,3{20}.1</span> ||]
            kṣetre gatvā 'sīrā yuñjanti' iti sūktena yugalāṅgalaṃ badhnāti ||</p>
         
         
         <p>  [dakṣiṇamuṣṭāraṃ prathamaṃ yunakti || <span class="bold">KauśS_3,3{20}.2</span> ||]
            'sīrā yuñjanti' iti sūktena yugasya dakṣiṇato vṛṣabhaṃ yunakti ||</p>
         
         
         <p>  [ehi pūrṇaka ityuttaram || <span class="bold">KauśS_3,3{20}.3</span> ||]
            'ehi pūrṇaka' iti mantreṇa uttarato dvitīyaṃ vṛṣabhaṃ yunakti ||</p>
         
         
         <p>  [kīnāśā itarān || <span class="bold">KauśS_3,3{20}.4</span> ||]
            'śunaṃ kīnāśā anuyantu vāhān' (3.17.5) iti pādena hāliko'nyān caturo vṛṣabhān yunakti
            | 'ṣaḍgavaṃ halam' iti vacanāt ||</p>
         
         
         <p>  [aśvinā phālaṃ kalpayatāmupāvatu bṛhaspatiḥ | yathāsadbahudhānyamayakṣmaṃ bahupūruṣam
            iti phālamatikarṣati || <span class="bold">KauśS_3,3{20}.5</span> ||</p>
         
         
         <p>  irāvānasi dhārtarāṣṭre tava me sattre rādhyatām iti pratimimīte || <span class="bold">KauśS_3,3{20}.6</span> ||</p>
         
         
         <p>  apahatāḥ pratiṣṭhāḥ ityapūpaiḥ pratihatya kṛṣati || <span class="bold">KauśS_3,3{20}.7</span> ||]
            'aśvinā phālam' ityṛcā lohaphālamabhimantrya hale pratikarṣati | 'irāvānasi' iti mantreṇa
            phālamabhimantrayate | 'apahatāḥ' iti mantreṇāpūpānabhimantrya hale phālamukhe dadāti
            | tataḥ 'sīrā yuñjanti' iti sūktena kartā halena kṛṣati ||</p>
         
         
         <p>  [sūktasya pāraṃ gatvā prayacchati || <span class="bold">KauśS_3,3{20}.8</span> ||]
            sūktaṃ samāpya tato halaṃ hālikāya prayacchati ||</p>
         
         
         <p>  [tisraḥ sītāḥ prācīrgamayanti kalyāṇīrvāco vadantaḥ || <span class="bold">KauśS_3,3{20}.9</span> ||]
            tisraḥ sītāḥ prācīḥ hālikaḥ kṛṣati | kalyāṇīrvāco vadantaḥ puṇyāhādīni ca ||</p>
         
         
         <p>  [sīte vandāmahe tvā (3.17.8) ityāvartayitvottarasmin sītānte puroḍāśenendraṃ yajate
            || <span class="bold">KauśS_3,3{20}.10</span> ||]
            'sīte vandāmahe tvā' ityṛcā kartānumantrayate | trirmantrāvṛttiḥ | uttarasmin sītāyā
            ante kṛtvā | tatrājyabhāgāntaṃ pākatantraṃ kṛtvā
            'sīrā yuñjanti' iti sūktenendradaivatyaṃ puroḍāśaṃ juhoti | indradevatāke puroḍāśe
            carudharmā aviruddhāḥ puroḍāśasya sarve bhavanti ||</p>
         
         
         <p>  [aśvinau sthālīpākena || <span class="bold">KauśS_3,3{20}.11</span> ||]
            aśvinādevatākaṃ caruṃ 'sīrā yuñjanti' iti sūktena juhoti ||</p>
         
         
         <p>  [sītāyāṃ sampātānānayanti || <span class="bold">KauśS_3,3{20}.12</span> ||]
            tataḥ abhyātānāni hutvā 'sīrā yuñjanti' iti sūktenottarasyāṃ sītāyāṃ sampātānānayati
            ||</p>
         
         
         <p>  [udapātra uttarān || <span class="bold">KauśS_3,3{20}.13</span> ||</p>
         
         
         <p>  śaṣpahaviṣāmavadhāya || <span class="bold">KauśS_3,3{20}.14</span> ||]
            udapātra uttarasampātānānayati | tata udapātre havīṃṣi śaṣpaṃ vrīhīn virūḍhaṃ ca nidadhāti
            ||</p>
         
         
         <p>  [sarvamanakti || <span class="bold">KauśS_3,3{20}.15</span> ||]
            tenodakena sarvaṃ halamanakti ||</p>
         
         
         <p>  [yatra sampātānānayati tato loṣṭaṃ dhārayantaṃ patnī pṛcchati akṛkṣata iti || <span class="bold">KauśS_3,3{20}.16</span> ||</p>
         
         
         <p>  akṛkṣāma iti || <span class="bold">KauśS_3,3{20}.17</span> ||</p>
         
         
         <p>  kimāhārṣīḥ iti || <span class="bold">KauśS_3,3{20}.18</span> ||</p>
         
         
         <p>  vittiṃ bhūtiṃ puṣṭiṃ prajāṃ paśūnannamannādyam iti || <span class="bold">KauśS_3,3{20}.19</span> ||]
            yatra sītā sampātitā tasmāt sthānāt mṛttikāṃ patnī gṛhṇāti hastena | tata anyo manuṣyaḥ
            pṛcchati 'kimāhārṣīḥ' | tataḥ patnī brūte 'vittiṃ bhūtim' iti ||</p>
         
         
         <p>  [uttarato madhyamāyāṃ nivapati || <span class="bold">KauśS_3,3{20}.20</span> ||]
            tato madhyamāyāṃ sītāyāṃ mṛttikāṃ nidadhāti patnī tūṣṇīm ||</p>
         
         
         <p>  [abhyajyottaraphālaṃ prātarāyojanāya nidadhāti || <span class="bold">KauśS_3,3{20}.21</span> ||]
            tato lohaphālaṃ ghṛtenābhyajya tatraiva kṣetre nidadhāti tato'bhyātānādyuttaratantram
            ||</p>
         
         
         <p>  [sītāśiraḥsu darbhānāstīrya plakṣodumbarasya trīṃstrīṃścamasān nidadhāti || <span class="bold">KauśS_3,3{20}.22</span> ||]
            tataḥ sītāśiraḥsu darbhānāstīrya darbhopari plakṣacamasānaudumbaracamasāṃstrīṃstrīn
            nidadhāti ||</p>
         
         
         <p>  [rasavato dakṣiṇe śaṣpavato madhyame puroḍāśavata uttare || <span class="bold">KauśS_3,3{20}.23</span> ||]
            ekaikasyāḥ sītāyāḥ dakṣiṇeṣu camaseṣu rasān prakṣipya madhyameṣu virūḍhaṃ prakṣipyottareṣu
            puroḍāśaṃ nidadhāti ||</p>
         
         
         <p>  [darbhān pratyavabhujya saṃvapati || <span class="bold">KauśS_3,3{20}.24</span> ||]
            camasopari darbhān nidadhāti | tataścamasān pāṃsunā pracchādayati | mṛttikāṃ dadhāti
            tatra | tataḥ prabhāte avaśyaṃ tasmin kṣetre dvitīye'hani karṣayitavyam | etat sarvamekaṃ
            karma | kṛṣikarma samāptam ||</p>
         
         
         <p>  aya vṛṣabhalābhakarmocyate -
            [sārūpavatse śakṛtpiṇḍān guggululavaṇe pratinīyāśnāti || <span class="bold">KauśS_3,3{20}.25</span> ||</p>
         
         
         <p>  anaḍutsāmpadam || <span class="bold">KauśS_3,3{20}.26</span> ||]
            abhyātānāntaṃ kṛtvā 'sīrā yuñjanti' iti sūktena sārūpavatsa odane śakṛtpiṇḍān prakṣipya
            guggulu lavaṇaṃ ca prakṣipya tasminnodane sampātyābhimantryāśnāti | tata uttaratantram
            | dhenurdakṣiṇā | vṛṣabhalābhakarma samāptam | anena karmaṇā kṛtena bahavo vṛṣabhāḥ
            sampadyante | 'anaḍutsāmpadam' iti vacanāt || tṛtīyā kaṇḍikā || <span class="bold">KKp_20</span> ||</p>
         
         
         
         
         
         <p>  atha sphātikaraṇakarmocyate -
            [payasvatīḥ (32.4) iti sphātikaraṇam || <span class="bold">KauśS_3,4{21}.1</span> ||</p>
         
         
         <p>  śāntaphalaśilākṛtiloṣṭavalmīkarāśivāpaṃ trīṇi kūdīprāntāni madhyamapalāśe darbheṇa
            pariveṣṭya rāśipalyeṣu karoti || <span class="bold">KauśS_3,4{21}.2</span> ||]
            śāntaphalaṃ tasyāvasitamākṛtiloṣṭaṃ valmīkamṛttikā tasyāmantaṃ vapā ca | trīṇi kūdyāḥ
            prāntānyagrāṇi madhyamapalāśe kṛtvā darbheṇa pariveṣṭya śāntipuṣṭivadvā 'payasvatīḥ'
            iti sūktenābhimantrya rāśipalyeṣu karotyadhastāt ||</p>
         
         
         <p>  [sāyaṃ bhuñjate || <span class="bold">KauśS_3,4{21}.3</span> ||</p>
         
         
         <p>  pratyāvapanti śeṣam || <span class="bold">KauśS_3,4{21}.4</span> ||</p>
         
         
         <p>  ā bhaktayātanāt || <span class="bold">KauśS_3,4{21}.5</span> ||</p>
         
         
         <p>  anumantrayate || <span class="bold">KauśS_3,4{21}.6</span> ||]
            'payasvatīḥ' iti sūktena yadā yadā bhaktaṃ rādhyate tadā tadābhimantrayate yadā dīyate
            | kaṇḍane peṣaṇe niṣpavane randhane pariveṣaṇe dāne ca sarvatrābhimantraṇam ||</p>
         
         
         <p>  [ayaṃ no nabhasaspatiḥ (6.79) iti palye'śmānaṃ samprokṣyānvṛcaṃ kāśīnopyāvāpayati
            || <span class="bold">KauśS_3,4{21}.7</span> ||]
            'ayaṃ no nabhasaspatiḥ' iti sūktenāśmānaṃ abhimantrya palye nidadhāti | aśmanopari
            trīn anvṛcaṃ muṣṭiṃ dhānyaṃ nidadhāti | sthiradhānyamakṣayaṃ bhavati | samāptāni sphātikaraṇāni
            ||</p>
         
         
         <p>  puṣṭikarmāṇyeva vartante -
            [ā gāvaḥ (4.21) iti gāḥ āyatīḥ pratyuttiṣṭhati || <span class="bold">KauśS_3,4{21}.8</span> ||]
            'ā gāvaḥ' iti sūktena sandhyākāle gā āyatīḥ pratyuttiṣṭhati ||</p>
         
         
         <p>  [prāvṛṣi prathamadhārasyendrāya trirjuhoti || <span class="bold">KauśS_3,4{21}.9</span> ||]
            yadā prathamaṃ homamicchati tadedaṃ karma karoti pākayajñavidhānena | tasyā dugdhenendradevatākaṃ
            caruṃ śrapayitvā 'ā gāvaḥ' iti ṣaḍbhirṛgbhirdvābhyāṃ dvābhyāṃ trayo homāḥ kartavyāḥ
            | 'indrāya juṣṭaṃ nirvapāmi' iti | prokṣaṇe barhiḥpraharaṇe ca viśeṣaḥ ||</p>
         
         
         <p>  [prajāvatīḥ (4.21.7) iti pratiṣṭhamānā anumantrayate || <span class="bold">KauśS_3,4{21}.10</span> ||]
            'prajāvatīḥ sūyavasā' ityṛcāraṇye gacchantīrgā anumantrayate ||</p>
         
         
         <p>  [karkīpravādānāṃ dvādaśadāmnyāṃ sampātavatyām ayaṃ ghāsaḥ (4.38.7) iha vatsām (4.38.7)
            iti mantroktam || <span class="bold">KauśS_3,4{21}.11</span> ||]
            abhyātānāntaṃ kṛtvā 'sūryasya raśmīnanu' (4.38.5-7) iti tisṛbhirdvādaśadāmnyāṃ sampātitāyāṃ
            vatsāṃ badhnāti | 'iha vatsāṃ nibadhnīmaḥ' iti pādena vatsāṃ badhnāti | 'ayaṃ ghāsaḥ'
            iti pādena ghāsaṃ dadāti gobhyo vatsebhyaśca | abhyātānādyuttaratantram | samāptā
            gośāntiḥ ||</p>
         
         
         <p>  vastrasāmpadāni karmāṇyucyante -
            [yaste śokāya (5.1.3) iti vastrasāmpadī || <span class="bold">KauśS_3,4{21}.12</span> ||</p>
         
         
         <p>  tisraḥ kūdīmayīrūrṇanābhikulāyaparihitā anvaktā ādadhāti || <span class="bold">KauśS_3,4{21}.13</span> ||]
            'yaste śokāya' ityṛcā tisraḥ kūdīmayīḥ ūmayakulāyasūtreṇāveṣṭya ghūtenāktā ādadhāti
            | trirmantrāvṛttiḥ | ūmaya ūrṇanābhiḥ | anena karmaṇā kṛtena vastrāṇi sampadyante
            ||</p>
         
         
         <p>  [atyanteṣīkā mauñjaparihitā madhunā pralipya cikkaśeṣu paryasya || <span class="bold">KauśS_3,4{21}.14</span> ||]
            'yaste śokāya' ityṛcā muñjena saha iṣīkāstisro madhunā praliptā cikkaśeṣvādadhāti
            | trirmantrāvṛttiḥ | samāptāni vastrasāmpadāni ||</p>
         
         
         <p>  jyeṣṭhena putreṇa saha bhāgavidhiṃ vakṣyāmaḥ -
            [uta putraḥ (5.1.8) iti jyeṣṭhaṃ putramavasāyayati || <span class="bold">KauśS_3,4{21}.15</span> ||]
            'uta putraḥ' ityṛcā gṛhakāṣṭheṣṭakādyā abhimantrya gṛhaṃ kārayet | puṣṭikāmaḥ | putro
            vā sāmpadaṃ karoti pitā vā ||</p>
         
         
         <p>  [mitaśaraṇaḥ sāmpadaṃ kurute || <span class="bold">KauśS_3,4{21}.16</span> ||]
            'uta putraḥ' ityṛcā sarvasāmpadaṃ kurute | 'uta putraḥ' ityṛcā audumbarasamidha ādadhāti
            | 'uta putraḥ' ityṛcā pālāśasamidha ādadhāti | 'uta putraḥ' ityṛcā bṛhadbadarīsamidha
            ādadhāti | āvapati vrīhiyavatilānityādi | grāmapaśuputradhanadhānyakāmaḥ sarvasāmpadaṃ
            kurute | putraḥ karoti sāmpadāni karmāṇi ||</p>
         
         
         <p>  [ardhamardhena (5.1.9) ityārdrapāṇī rasaṃ jñātvā prayacchati || <span class="bold">KauśS_3,4{21}.17</span> ||</p>
         
         
         <p>  śāntaśākhayā prāgbhāgamapākṛtya || <span class="bold">KauśS_3,4{21}.18</span> ||]
            'ardhamardhena' ityṛcā ārdrapāṇirbhūtvā śāntaśākhayā ṛcaṃ japitvā pitā putrasya bhāgaṃ
            prayacchati prāgbhāgamapākṛtya | putrasya gṛhe godhanaṃ badhnāti ||</p>
         
         
         <p>  [pratyagni paricṛtati || <span class="bold">KauśS_3,4{21}.19</span> ||]
            agnisammukhaṃ kurute | putrabhāgaṃ kurute ||</p>
         
         
         <p>  [tasyā amāvāsyāyāṃ tisraḥ prādeśamātrīrādadhāti || <span class="bold">KauśS_3,4{21}.20</span> ||]
            agre yā amāvāsyā bhaviṣyati tasyāmamāvāsyāyām 'ardhamardhena' ityṛcā śākhāṃ bhittvā
            tisraḥ samidha ādadhāti | trirmantrāvṛttiḥ | putrāśca bhrātaro'pyanena vidhānena bhāgaṃ
            kurvanti | samāptaṃ vibhāgakarma putrasya | puṣṭikāmaḥ ||</p>
         
         
         <p>  [tve kratum (5.2.3) iti rasaprāśanī || <span class="bold">KauśS_3,4{21}.21</span> ||</p>
         
         
         <p>  rasakarmāṇi kurute || <span class="bold">KauśS_3,4{21}.22</span> ||]
            'tve kratumapi' ityṛcā rasakarmāṇi kurute | rasān sampātyābhimantrya prāśayati | yāni
            medhājananādīni vihitāni sarvāṇi vikalpenānayā ṛcā bhavanti | kāmaḥ puṣṭireva | 'tve
            kratum' ityṛcā sarvatra rasaprāśanam | paribhāṣā sarvasminnatharvavede rasakarmasu
            ||</p>
         
         
         <p>  [stuṣva varṣman (5.2.7) iti prājāpatyāmāvāsyāyāmastamite valmīkaśirasi darbhāvastīrṇe'dhyadhi
            dīpaṃ dhārayaṃstrirjuhoti || <span class="bold">KauśS_3,4{21}.23</span> ||]
            pākayajñavidhānena prajāpataye caruṃ śrapayitvā 'stuṣva varṣman' ityṛcā juhoti | tata
            uttaratantram | puṣṭikāmaḥ | amāvāsyāyāmastamite rātrau valmīkaśirasi darbhāvāstīrya
            tatra dīpaṃ dadāti | dīpopari trirājyāhutīrjuhoti 'stuṣva varṣman' ityṛcā | trirmantrāvṛttiḥ
            ||</p>
         
         
         <p>  [taṇḍulasampātānānīya rasairupasicyāśnāti || <span class="bold">KauśS_3,4{21}.24</span> ||]
            taṇḍuleṣu sampātānānayati | tānupavatsyadbhaktaṃ śrapayati | tata rasairupasicyāśnāti
            | na tantram ||</p>
         
         
         <p>  [evaṃ paurṇamāsyāmājyotān || <span class="bold">KauśS_3,4{21}.25</span> ||]
            evaṃ paurṇamāsyāmastamite valmīkaśirasi | 'stuṣva varṣman' ityṛcā trirhomaḥ | na tantram
            | trirmantrāvṛttiḥ | taṇḍulasampātānānīya rasairupasicyāśnāti || caturthī kaṇḍikā
            || <span class="bold">KKp_21</span> ||</p>
         
         
         
         
         
         <p>  punaranekaphalapuṣṭikarmāṇyucyante -
            [ṛdhaṅmantraḥ, tadidāsa (5.1.2) iti maiśradhānyaṃ bhṛṣṭapiṣṭaṃ lohitālaṅkṛtaṃ rasamiśramaśnāti
            || <span class="bold">KauśS_3,5{22}.1</span> ||]
            abhyātānāntaṃ kṛtvā 'ṛdhaṅmantraḥ,' 'tadidāsa' iti sūktābhyāṃ maiśradhānyaṃ bhṛṣṭapiṣṭaṃ
            saktumajālohitamiśraṃ rasamiśritaṃ ca sampātyābhimantryāśnāti | tata uttaratantram
            ||</p>
         
         
         <p>  [abhṛṣṭaṃ plakṣodumbarasyottarato'gnestriṣu camaseṣu pūrvāhṇasya tejasāgramannasya
            prāśiṣam iti pūrvāhṇe || <span class="bold">KauśS_3,5{22}.2</span> ||</p>
         
         
         <p>  madhyandinasya tejasā madhyamannasya prāśiṣam iti madhyandine || <span class="bold">KauśS_3,5{22}.3</span> ||</p>
         
         
         <p>  aparāhṇasya tejasā sarvamannasya prāśiṣam ityaparāhṇe || <span class="bold">KauśS_3,5{22}.4</span> ||]
            abhyātānāntaṃ kṛtvā 'ṛdhaṅmantraḥ', 'tadidāsa' iti sūktābhyāmaudumbaracamaseṣu triṣu
            maiśradhānyaṃ prakṣipya rasāṃśca sampātyābhimantryāśnāti mantreṇa trikālaṃ ca | 'pūrvāhṇasya
            tejasā' ityādayo mantrāḥ | pratimantraṃ bhakṣaṇam | plakṣacamaseṣu vā | ekaṃ camasaṃ
            pūrvāhṇe | ekaṃ madhyāhne | ekamaparāhṇe | trikālabhedāḥ | abhyātānādyuttaratantram.</p>
         
         
         <p>  [ṛtumatyā striyā aṅgulibhyāṃ lohitam || <span class="bold">KauśS_3,5{22}.5</span> ||]
            tantraṃ kṛtvā 'ṛdhaṅmantraḥ', 'tadidāsa' iti sūktābhyāmṛtumatyāḥ striyā lohitaṃ rasamiśritaṃ
            kṛtvā sampātyābhimantryāṅgulibhyāṃ pradeśanīmadhyamābhyāṃ prāśnāti | abhyātānādyuttaratantram
            | puṣṭyarthī ||</p>
         
         
         <p>  kṣetrakāmasya karmocyate -
            [yatkṣetraṃ kāmayate tasmin kīlālaṃ dadhimadhumiśram || <span class="bold">KauśS_3,5{22}.6</span> ||]
            yat kṣetraṃ kāmayate tasmin kṣetra idaṃ karma kuryāt | ājyatantraṃ barhirlavanādyabhyātānāntaṃ
            kṛtvā 'ṛdhaṅmantraḥ', 'tadidāsa' iti sūktābhyāṃ bhaktaṃ dadhimadhumiśraṃ sampātyābhimantryāśnāti
            | tata uttaratantram | samāptaṃ kṣetrakāmasya karma ||</p>
         
         
         <p>  [saṃvatsaraṃ striyamanupetya śuktyāṃ reta ānīya taṇḍulamiśraṃ saptagrāmam || <span class="bold">KauśS_3,5{22}.7</span> ||]
            saṃvatsaraṃ brahmacaryaṃ kṛtvā tato maithunaṃ kṛtvā śuktyāṃ reta ānīya taṇḍulamiśraṃ
            kṛtvā 'ṛdhaṅmantraḥ', 'tadidāsa' iti sūktābhyāṃ sampātyābhimantryāśnāti | abhyātānādyuttaratantram
            | puṣṭikāmaḥ | idaṃ saptagrāmalābhakarma kathyate ||</p>
         
         
         <p>  [dvādaśīmamāvāsyeti kṣīrabhakṣo bhavatyamāvāsyāyāṃ dadhimadhubhakṣastasya mūtra
            udakadadhimadhupalpūlanānyāsicya || <span class="bold">KauśS_3,5{22}.8 </span>||</p>
         
         
         <p>  kravyādaṃ nāḍī pra viveśāgniṃ prajābhāṅgirato māyayaitau | āvāṃ devī juṣāṇe ghṛtācī
            imamannādyāya pra viśataṃ svāhā iti || <span class="bold">KauśS_3,5{22}.9</span> ||]
            dvādaśīmamāvāsyeti kṣīrabhakṣo bhavati | amāvāsyāyāṃ dadhimadhubhakṣaḥ | pratipadyabhyātānāntaṃ
            kṛtvā 'ṛdhaṅmantraḥ', 'tadidāsa' iti sūktābhyāṃ tasya mūtra udakadadhimadhugomayaṃ
            ca etānyekīkṛtya sampātyābhimantryāśnāti 'kravyādaṃ nāḍī' ityṛcā | abhyātānādyuttaratantram
            | saptagrāmalābhakarma samāptam ||</p>
         
         
         <p>  atha samṛddhikarmocyate -
            niśāyāmāgrayaṇataṇḍulānudakyān madhumiśrān nidadhātyā yavānāṃ paṅkteḥ || <span class="bold">KauśS_3,5{22}.10</span> ||</p>
         
         
         <p>  evaṃ yavānubhayān samopya || <span class="bold">KauśS_3,5{22}.11</span> ||</p>
         
         
         <p>  [trivṛti gomayaparicaye śṛtamaśnāti || <span class="bold">KauśS_3,5{22}.12</span> ||</p>
         
         
         <p>  samṛddhamiti kāṅkāyanaḥ || <span class="bold">KauśS_3,5{22}.13</span> ||]
            tṛtīyamāgrayaṇaṃ kṛtvābhyātānāntaṃ kṛtvā 'ṛdhaṅmantraḥ', 'tadidāsa' iti sūktābhyāṃ
            vrīhiyavānekatra kṛtvā trivṛti gomayaparicaye śrapayitvā sampātyābhimantryāśnāti |
            tata uttaratantram | sarvakāmaḥ | samṛddhiputrapaśudhanādi ||</p>
         
         
         <p>  atha samudrakarmocyate -
            [mamāgne varcaḥ (5.3) iti sāttrikānagnīn darbhapūtīkabhāṅgābhiḥ paristīrya gārhapatyaśṛtaṃ
            sarveṣu sampātavantaṃ gārhapatyadeśe'śnāti || <span class="bold">KauśS_3,5{22}.14</span> ||]
            śatrudeśe gatvā gārhapatyadakṣiṇāgnyāhavanīyeṣu karma kuryāt | tato gārhapatye'bhyātānāntaṃ
            kṛtvā 'mamāgne varcaḥ' iti sūktena sārūpavatsamodanaṃ gārhapatyaśṛtaṃ gārhapatye prathamaṃ
            sampātya | tato dakṣiṇāgnau tantraṃ kṛtvā pūtīkaiḥ kāśaiḥ staraṇam | tameva sārūpavatsaṃ
            sampātya | tata āhavanīye tantraṃ kṛtvā bhāṅgāstaraṇam | tatastameva sārūpavatsaṃ
            sampātya tenaiva sūktena tataḥ paścāt sakṛdabhimantraṇaṃ kṛtvā tata aśnāti | aśanaṃ
            gārhapatyadeśe karoti | gārhapatyaprabhṛtyuttaratantraṃ kuryāt ||</p>
         
         
         <p>  [evaṃ pūrvasminnaparayorupasaṃhṛtya || <span class="bold">KauśS_3,5{22}.15</span> ||]
            vratagrahaṇādi karoti | dakṣiṇāgnyāhavanīyagārhapatyeṣu yathākramaṃ vratagrahaṇādi
            abhyātānāntaṃ kṛtvā sārūpavatsasya dakṣiṇāgnau śrapaṇaṃ kṛtvā 'mamāgne varcaḥ' iti
            sūktena sārūpavatsaṃ sampātyādiṣu yathākrameṇa | tato gārhapatyaṃ dakṣiṇāgniṃ caikatra
            kṛtvā tato'bhimantrya dakṣiṇāgnideśa aśnāti yathākrameṇa | uttaratantram | evamāhavanīyagārhapatyadakṣiṇāgniṣu
            vratopāyanādyabhyātānāntaṃ kṛtvā sārūpavatsasyāhavanīye śrapaṇaṃ kṛtvā 'mamāgne varcaḥ'
            iti sūktenāhavanīyādi yathākrameṇa | sārūpavatsaṃ sampātya gārhapatyāhavanīyamekatra
            kṛtvā tato'bhimantryāśnāti | tata āhavanīyagārhapatyadakṣiṇāgniṣu yathākrameṇa | uttaratantram
            | gārhapatyasya darbhaiḥ staraṇam | dakṣiṇāgneḥ pūtīkaiḥ staraṇam | āhavanīyasya bhāṅgābhiḥ
            staraṇam | staraṇe viśeṣaḥ ||</p>
         
         
         <p>  [evaṃ droṇakalaśe rasānuktam || <span class="bold">KauśS_3,5{22}.16</span> ||]
            gārhapatyadakṣiṇāgnyāhavanīyeṣu yathākrameṇa punareva tantraṃ kṛtvā 'mamāgneḥ varcaḥ'
            iti sūktena droṇakalaśe rasān kṛtvā
            tataḥ sampātya yathākrameṇa | abhimantraṇaṃ ca sakṛt kuryāt | tato rasān prāśnāti
            gārhapatyādikrameṇa | uttaratantram | darbhapūtīkabhāṅgābhiḥ paristaraṇam | gārhapatyādiṣu
            yathākramam | samāptaṃ samudrakarma || pañcamī kaṇḍikā || <span class="bold">KKp_22</span> ||</p>
         
         
         
         
         
         <p>  atha niveśakarmocyate -
            [yajūṃṣi yajñe (5.26) iti navaśālāyāṃ sarpirmadhumiśramaśnāti || <span class="bold">KauśS_3,6{23}.1</span> ||]
            agniśālāyāṃ vā gośālāyāṃ vā grāme vā pure vānyatrābhinave gṛhe vā | puṣṭikāmo'nuvartate
            | pāṣāṇamaye vā kāṣṭhamaye vā tṛṇamaye vā iṣṭakāmaye vā sarvatra nave vāsitaṃ idaṃ
            karma | abhyātānāntaṃ kṛtvā 'yajūṃṣi yajñe' iti sūktāntena sakṛd ghṛtaṃ madhumiśraṃ
            juhoti ||</p>
         
         
         <p>  [doṣo gāya (6.1) iti dvitīyām || <span class="bold">KauśS_3,6{23}.2</span> ||]
            'doṣo gāya' iti sūktena dvitīyāmāhutiṃ juhoti ||</p>
         
         
         <p>  [yuktābhyāṃ tṛtīyām || <span class="bold">KauśS_3,6{23}.3</span> ||]
            'yajūṃṣi yajñe', 'doṣo gāya' iti sūktābhyāṃ tṛtīyāmāhutiṃ juhoti ||</p>
         
         
         <p>  [ānumatīṃ caturthīm || <span class="bold">KauśS_3,6{23}.4</span> ||]
            'anumatiḥ sarvam' (7.20.6) ityṛcā caturthīmāhutiṃ juhoti ||</p>
         
         
         <p>  [śālāmaṅgulibhyāṃ samprokṣya gṛhapatnyāsāda upaviśyodapātraṃ ninayati || <span class="bold">KauśS_3,6{23}.5</span> ||]
            tataḥ śālāmaṅgulibhyāṃ samprokṣya tūṣṇīṃ gṛhapatnyāsāda upaviśya udapātraṃ ninayati
            tūṣṇīm ||</p>
         
         
         <p>  [ihaiva sta (7.60.7) iti vācaṃ visṛjate || <span class="bold">KauśS_3,6{23}.6</span> ||]
            ādau vāgyamanaṃ kṛtam | 'ihaiva sta' iti vāgvisargaḥ | tata uttaratantram | navaśālāyāṃ
            puṣṭikāmaḥ karoti | gṛhapraveśe ca nityam ||</p>
         
         
         <p>  [ūrdhvā asya (5.27) iti vārṣmaṇamaudumbaraṃ manthapratirūpamabhijuhoti || <span class="bold">KauśS_3,6{23}.7</span> ||]
            abhyātānāntaṃ kṛtvā 'ūrdhvā asya' iti sūktenāgnau audumbaraṃ dattvājyaṃ juhoti | dhūmaṃ
            niyacchati | lepaṃ prāśnīyāt | abhyātānādyuttaratantram | puṣṭikāmādhikāro'nuvartate
            ||</p>
         
         
         <p>  [asaṅkhyātā adhiśṛtya saptāgamaśaṣkulīḥ || <span class="bold">KauśS_3,6{23}.8</span> ||]
            abhyātānāntaṃ kṛtvāsaṅkhyātā āgamaśaṣkulīradhiśṛtya 'ūrdhvā asya' iti sūktena sapta
            śaṣkulīragnau dattvājyaṃ juhoti | tata uttaratantram | śeṣāḥ śaṣkulīḥ kartre dadāti
            | puṣṭikāmaḥ ||</p>
         
         
         <p>  dāyādeṣu vibhāgakarma vakṣyāmaḥ -
            [tvaṣṭā me (6.4) iti prātarvibhuṅkṣyamāṇo'śnāti || <span class="bold">KauśS_3,6{23}.9</span> ||]
            abhyātānāntaṃ kṛtvā 'tvaṣṭā me daivyaṃ vacaḥ' iti sūktena sārūpavatsaṃ śrapayitvā
            sampātyābhimantryāśnāti | abhyātānādyuttaratantram ||</p>
         
         
         <p>  [jyāyuṃ badhnāti || <span class="bold">KauśS_3,6{23}.10</span> ||]
            abhyātānāntaṃ kṛtvā 'tvaṣṭā me daivyam' iti sūktena dhanurjyāṃ sampātyābhimantrya
            badhnāti | tata uttaratantram | samāptāni vibhāgaśāntikarmāṇi dāyādavibhāgānām ||</p>
         
         
         <p>  [daṇḍaṃ sampātavantaṃ vimṛjya dhārayati || <span class="bold">KauśS_3,6{23}.11</span> ||]
            abhyātānāntaṃ kṛtvā 'tvaṣṭā me' iti sūktena daṇḍaṃ sampātyābhimantrya vimṛjya tato
            dhārayati | dhvajadaṇḍaṃ citraṃ dhanurdaṇḍaṃ śailakuntadaṇḍaṃ rājadaṇḍaṃ veṇvādi |
            puṣṭyarthī ||</p>
         
         
         <p>  atha citrākarma citrānakṣatre ucyate -
            [vāyurenāḥ (6.14) iti yuktayościtrākarmaniśāyāṃ sambhārān sampātavataḥ karoti || <span class="bold">KauśS_3,6{23}.12</span> ||]
            'pūrvāhṇe yajñopavītī śālāniveśanaṃ samūhayatyupavatsyadbhaktamaśitvā snāto'hatavasanaḥ
            prayuṅkte', (KauśS 8.1) | rātrau abhyātānāntaṃ kṛtvā 'tvaṣṭā me' 'vāyurenāḥ' iti sūktābhyāṃ
            sambhārān sampātayati | vṛkṣaśākhā udakaṃ audumbaraśakalaṃ tāmrachurikā eteṣu pratidravyaṃ
            sūktāvṛttiḥ | abhyātānādyuttaratantram ||</p>
         
         
         <p>  [aparedyuḥ vāyurenāḥ iti śākhayodakadhārayā gāḥ parikrāmati || <span class="bold">KauśS_3,6{23}.13</span> ||]
            tataḥ prabhāte idaṃ karma kriyate | 'vāyurenāḥ' ityṛcā śākhayodakadhārayā gāḥ parikrāmati
            ||</p>
         
         
         <p>  [prathamajasya śakalamavadhāyaudumbareṇāsinā lohitena (6.141.2) iti mantroktam ||
            <span class="bold">KauśS_3,6{23}.14</span> ||]
            prathamajasyekṣukāśakāṇḍyāḥ śakalamavadhāyaudumbareṇāsinā 'lohitena' iti mantreṇa
            vatsakarṇaṃ chinnati ||</p>
         
         
         <p>  [yathā cakruḥ (6.141.3) itīkṣukāśakāṇḍyā lohitaṃ nirmṛjya rasamiśramaśnāti || <span class="bold">KauśS_3,6{23}.15</span> ||</p>
         
         
         <p>  sarvamaudumbaram || <span class="bold">KauśS_3,6{23}.16</span> ||]
            abhyātānāntaṃ kṛtvā 'yathā cakruḥ' ityṛcā ikṣukāśakāṇḍyā karṇalohitaṃ rasamiśritaṃ
            kṛtvā sampātyābhimantryāśnāti puṣṭikāmaḥ | abhyātānādyuttaratantram ||</p>
         
         
         <p>  atha kṛṣikarmocyate -
            [yasyedamā rajaḥ (6.33) ityāyojanānāmapyayaḥ || <span class="bold">KauśS_3,6{23}.17</span> ||]
            'yasyedamā rajo yujaḥ' iti sūktenoktaṃ 'sīrā yuñjanti' (3.17) itivat kṛṣikarma karoti
            | puṣṭikarmaṇāmupadhānopasthānaṃ karoti || ṣaṣṭhī kaṇḍikā || <span class="bold">KKp_23</span> ||</p>
         
         
         
         
         
         <p>  bījavāpanakarma karoti -
            [ucchrayasva (6.142) iti bījopaharaṇam || <span class="bold">KauśS_3,7{24}.1</span> ||</p>
         
         
         <p>  ājyamiśrān yavānurvarāyāṃ kṛṣṭe phālenoduhyānvṛcaṃ kāśīn ninayati nivapati || <span class="bold">KauśS_3,7{24}.2</span> ||]
            'ucchrayasva' iti sūktena yavavrīhyādibījamāsādyājyamiśramabhimantrya kṛṣṭe vā kṣetre
            nivapati trīn muṣṭīn bījasya | tataḥ pāṃśubhirācchādayati | samāptaṃ bījakṣetravāpanakarma
            ||</p>
         
         
         <p>  [abhi tyam (7.14) iti mahāvakāśe'raṇya unnate vimite prāgdvārapratyagdvāreṣvapsu
            sampātānānayati || <span class="bold">KauśS_3,7{24}.3</span> ||</p>
         
         
         <p>  kṛṣṇājine somāṃśūn vicinoti || <span class="bold">KauśS_3,7{24}.4</span> ||]
            uccasthāne gatvā tato'bhyātānāntaṃ kṛtvā 'abhi tyam' iti caturṛcena sūktenodapātraṃ
            sampātya kṛṣṇājine somaṃ vicinoti ||</p>
         
         
         <p>  [somamiśreṇa sampātavantamaśnāti || <span class="bold">KauśS_3,7{24}.5</span> ||]
            tadudapātraṃ somarasamiśraṃ sārūpavatsam odanaṃ śrapayitvā sampātyābhimantryāśnāti
            | tata uttaratantram | prāgdvārapratyagdvāre maṇḍapa etat karma ||</p>
         
         
         <p>  [ādīpte sampannam || <span class="bold">KauśS_3,7{24}.6</span> ||]
            paścānmaṇḍapamagninā dahati ||</p>
         
         
         <p>  [tāṃ savitaḥ (7.15.1) iti gṛṣṭidāma badhnāti || <span class="bold">KauśS_3,7{24}.7</span> ||]
            abhyātānāntaṃ kṛtvā 'tāṃ savitaḥ' ityṛcā | ekavāraprasūtā gauḥ gṛṣṭiḥ | godāmamaṇiṃ
            sampātyābhimantrya badhnāti puṣṭyarthī | abhyātānādyuttaratantram ||</p>
         
         
         <p>  [saṃ mā siñcantu (7.33.1) iti sarvodake maiśradhānyam || <span class="bold">KauśS_3,7{24}.8</span> ||]
            abhyātānāntaṃ kṛtvā 'saṃ mā siñcantu' ityṛcā grāmasya sarvodake maiśradhānyaṃ prakṣipya
            sampātyābhimantryāśnāti | tato havirudvāsanāntaṃ tantram | puṣṭyarthī ||</p>
         
         
         <p>  [divyaṃ suparṇam (7.39.1) ityṛṣabhadaṇḍino vapayendraṃ yajate || <span class="bold">KauśS_3,7{24}.9</span> ||</p>
         
         
         <p>  anubaddhaśiraḥpādena gośālāṃ carmaṇāvacchādyāvadānakṛtaṃ brāhmaṇān bhojayati ||
            <span class="bold">KauśS_3,7{24}.10</span> ||]
            'divyaṃ suparṇam' ityṛcā ṛṣabhasya vapayendraṃ yajate vaśāvidhānena ||</p>
         
         
         <p>  atha pravatsyata ekāgnikasyedaṃ karma kathyate -
            [ihaiva sta (7.60.7) iti pravatsyannavekṣate || <span class="bold">KauśS_3,7{24}.16</span> ||</p>
         
         
         <p>  sūyavasād (7.73.11) iti sūyavase paśūn niṣṭhāpayati || <span class="bold">KauśS_3,7{24}.17</span> ||]
            'ihaiva sta' ityṛcā gṛhaṃ mānuṣāṃścāvekṣate | 'sūyavasād' ityṛcā paśūnabhimantrayate
            | samāptaṃ praveśe yājamānam ||</p>
         
         
         <p>  yadā āgacchati tadedaṃ karmocyate -
            [proṣya samidha ādāya ūrjaṃ bibhrat (7.60) iti gṛhasaṅkāśe japati || <span class="bold">KauśS_3,7{24}.11</span> ||]
            maunaṃ kṛtvā samidha ādāya gṛhaṃ dṛṣṭvā 'ūrjaṃ bibhrat' iti ṣaḍarcaṃ sūktaṃ japati
            ||</p>
         
         
         <p>  [savyena samidho dakṣiṇena śālāvalīkaṃ saṃstabhya japati || <span class="bold">KauśS_3,7{24}.12</span> ||]
            vāmena hastena samidhaḥ kṛtvā dakṣiṇena śālāvalīkaṃ saṃstabhya japati 'ūrjaṃ bibhrat'
            iti ||</p>
         
         
         <p>  [ativrajya samidha ādhāya sumaṅgali prajāvati susīme'haṃ vāṃ gṛhapatirjīvyāsam iti
            sthūṇe gṛhṇātyupatiṣṭhate || <span class="bold">KauśS_3,7{24}.13</span> ||]
            tataḥ 'ūrjaṃ bibhrat' iti sūktena samidha ādadhāti agnau | 'sumaṅgali prajāvati' kalpajena
            sthūṇe gṛhṇātyupatiṣṭhate ||</p>
         
         
         <p>  [yad vadāmi (12.1.58) iti mantroktam || <span class="bold">KauśS_3,7{24}.14</span> ||]
            'yad vadāmi' ityṛcā vāgvisargaṃ karoti ||</p>
         
         
         <p>  [gṛhapatnyāsāda upaviśya udapātraṃ ninayati || <span class="bold">KauśS_3,7{24}.15</span> ||]
            tūṣṇīm | samāptamāgamanakarma | puṣṭyarthī ||</p>
         
         
         <p>  [dūrvāgrairañjalāvapa ānīya darśaṃ dārśībhirupatiṣṭhate || <span class="bold">KauśS_3,7{24}.18</span> ||]
            dūrvāgrāṇyañjulikāyāṃ kṛtvā 'pūrvāparam' (7.81) iti ṣaḍarcaṃ sūktaṃ japatyamāvāsyāyām
            | kecit candramasaṃ dṛṣṭvā japaṃ kurvanti | puṣṭikāmaḥ ||</p>
         
         
         <p>  atha vṛṣotsargavidhiṃ vakṣyāmaḥ -
            [indrasya kukṣiḥ (7.111.1) sāhasraḥ (9.4) ityṛṣabhaṃ sampātavantamatisṛjati || <span class="bold">KauśS_3,7{24}.19</span> ||</p>
         
         
         <p>  retodhāyai tvātisṛjāmi vayodhāyai tvātisṛjāmi yūthatvāyai tvātisṛjāmi gaṇatvāyai
            tvātisṛjāmi sahasrapoṣāyai tvātisṛjāmyaparimitapoṣāyai tvātisṛjāmi || <span class="bold">KauśS_3,7{24}.20</span> ||</p>
         
         
         <p>  etaṃ vo yuvānam (9.4.24) iti purāṇaṃ pravṛtya navamutsṛjate samprokṣati || <span class="bold">KauśS_3,7{24}.21</span> ||]
            abhyātānāntaṃ kṛtvā 'indrasya kukṣiḥ' ityṛcā ṛṣabhaṃ sampātya vivāhavat agnipariṇayanaṃ
            kṛtvā saha vatsatarībhirvisarjayati | 'retodhāyai' iti ṣaṭ | 'etaṃ vo yuvānam' ityṛcābhimantraṇam
            | tataḥ prokṣaṇam | tata uttaratantram | abhyātānāntaṃ kṛtvā 'sāhasraḥ' ityarthasūktena
            vṛṣabhaṃ sampātya vivāhavat sarvaṃ kṛtvā visarjayati | 'retodhāyai' ityetaiḥ | 'etaṃ
            vo yuvānam' ityṛcābhimantraṇaṃ vatsasya | abhyātānādyuttaratantram | yadā ekādaśāhe
            vṛṣotsargaṃ karoti tadā śāntyudakaṃ kṛtvā tato vṛṣotsargaṃ karoti | vṛṣotsargaḥ samāptaḥ
            | vṛṣabhapucchaṃ gṛhītvā 'devapitṛṛṣibhyo'haṃ dade ṛṣabham' uccārayati ||</p>
         
         
         <p>  atha punaḥ puṣṭikarmāṇyucyate -
            [uttareṇa puṣṭikāma ṛṣabheṇendraṃ yajate || <span class="bold">KauśS_3,7{24}.22</span> ||]
            'sāhasrastveṣaḥ' ityarthasūktena ṛṣabheṇendraṃ yajate vaśāvidhānena | puṣṭikāmaḥ ||</p>
         
         
         <p>  [sampatkāmaḥ śvetena paurṇamāsyām || <span class="bold">KauśS_3,7{24}.23</span> ||]
            'sāhasraḥ' ityarthasūktena śvetena ṛṣabheṇendraṃ yajate vaśāvidhānena | sampatkāmaḥ
            ||</p>
         
         
         <p>  athāgrahāyaṇīkarma ucyate -
            [satyaṃ bṛhad (12.1) ityāgrahāyaṇyām || <span class="bold">KauśS_3,7{24}.24</span> ||]
            rātrau abhyātānāntaṃ kṛtvā trayaścaravaḥ śrapayitavyāḥ 'satyaṃ bṛhat' ityanuvākena
            ||</p>
         
         
         <p>  [paścādagnerdarbheṣu khadāyāṃ sarvahutam || <span class="bold">KauśS_3,7{24}.25</span> ||]
            paścādagnerdarbheṣu khadāyāṃ bhūmāvekaṃ caruṃ sakṛt sarvahutaṃ juhoti ||</p>
         
         
         <p>  [dvitīyaṃ sampātavantamaśnāti || <span class="bold">KauśS_3,7{24}.26</span> ||]
            dvitīyaṃ carumanuvākena sampātyābhimantryāśnāti ||</p>
         
         
         <p>  [tṛtīyasyāditaḥ saptabhiḥ bhūme mātaḥ (12.1.63) iti trirjuhoti || <span class="bold">KauśS_3,7{24}.27</span> ||]
            tṛtīyaṃ caruṃ 'satyaṃ bṛhad' (12.1.1-7) iti sapta 'bhūme mātaḥ' ityṛcā juhoti | trirmantrāvṛttiḥ
            ||</p>
         
         
         <p>  paścādagnerdarbheṣu kaśipvāstīrya vimṛgvarīm (12.1.29) ityupaviśati || <span class="bold">KauśS_3,7{24}.28</span> ||</p>
         
         
         <p>  [yāste śivāḥ (9.2.25) iti saṃviśati || <span class="bold">KauśS_3,7{24}.29</span> ||]
            'yāste śivāḥ' ityṛcā saṃviśati ||</p>
         
         
         <p>  [yacchayānaḥ (12.1.34) iti paryāvartate || <span class="bold">KauśS_3,7{24}.30</span> ||]
            'yacchayānaḥ' ityṛcā paryāvartate ||</p>
         
         
         <p>  [navabhiḥ śantivā (12.1.59) iti daśamyā udāyuṣā (3.31.10-11) ityupottiṣṭhati ||
            <span class="bold">KauśS_3,7{24}.31</span> ||]
            prātarutiṣṭhati 'satyaṃ bṛhat' (12.1.1-9) iti navabhiḥ 'śantivā' iti daśamyā, 'udāyuṣā'
            iti dvābhyām ||</p>
         
         
         <p>  udvayam (7.53.7) ityutkrāmati || <span class="bold">KauśS_3,7{24}.32</span> ||</p>
         
         
         <p>  [udīrāṇāḥ (7.1.28) iti trīṇi padāni prāṅvodaṅvā bāhyenopaniṣkramya yāvatte (12.1.33)
            iti vīkṣate || <span class="bold">KauśS_3,7{24}.33</span> ||]
            'udīrāṇāḥ' ityṛcā trīṇi padāni niṣkrāmati prāgvodagvā | bāhyenopaniṣkramya 'yāvatte'
            ityṛcādityamīkṣate | nityaṃ kāmyaṃ ca
            bhavati ||</p>
         
         
         <p>  [unnatācca || <span class="bold">KauśS_3,7{24}.34</span> ||]
            unnatamāruhya 'yāvatte' ityṛcā vīkṣate | puṣṭikāmaḥ | tata uttaratantram | āgrahāyaṇīkarma
            samāptam ||</p>
         
         
         <p>  [purastādagneḥ sīraṃ yuktamudapātreṇa sampātavatāvasiñcati || <span class="bold">KauśS_3,7{24}.35</span> ||]
            tantraṃ kṛtvā 'satyaṃ bṛhat' ityanuvākenodapātraṃ sampātya purastādagneḥ sīraṃ yuktaṃ
            samprokṣati | tata uttaratantram ||</p>
         
         
         <p>  [āyojanānāmapyayaḥ || <span class="bold">KauśS_3,7{24}.36</span> ||]
            'satyaṃ bṛhat' ityanuvākena kṛṣikarma | 'sīrā yuñjanti' vat karma bhavati ||</p>
         
         
         <p>  [yasyāṃ sadohavirdhāne (12.1.38-40) iti juhoti varo ma āgamiṣyati iti || <span class="bold">KauśS_3,7{24}.37</span> ||]
            abhyātānāntaṃ kṛtvā 'yasyāṃ sadohavirdhāne' iti tisṛbhirājyaṃ juhoti | uttaratantram
            | 'varo ma āgamiṣyati' iti varasya | prārthito'bhilāṣaḥ | utkṛṣṭaputradhanādisarvaphalakāmaḥ
            ||</p>
         
         
         <p>  [yasyāmannam (12.1.42) ityupatiṣṭhate || <span class="bold">KauśS_3,7{24}.38</span> ||]
            'yasyāmannam' ityṛcopatiṣṭhate pṛthivīṃ puṣṭikāmaḥ | vrīhiyavādyannam ||</p>
         
         
         <p>  [nidhiṃ bibhrati (12.1.44) iti maṇihiraṇyakāmaḥ || <span class="bold">KauśS_3,7{24}.39</span> ||</p>
         
         
         <p>  evaṃ vittvā || <span class="bold">KauśS_3,7{24}.40</span> ||]
            'nidhiṃ bibhrati' iti dvābhyāmupatiṣṭhate pṛthivīṃ maṇihiraṇyadravanidhiratnakāmaḥ
            ||</p>
         
         
         <p>  [yasyāṃ kṛṣṇam (12.1.52) iti vārṣakṛtasyācāmati śirasyānayate || <span class="bold">KauśS_3,7{24}.41</span> ||]
            vṛṣṭikāle 'yasyāṃ kṛṣṇam' ityṛcā navodakamabhimantryācamanaṃ karoti puṣṭikāmaḥ | 'yasyāṃ
            kṛṣṇam' ityṛcā navodakamabhimantrya snānaṃ karoti puṣṭikāmaḥ | navodakasya karma samāptam
            ||</p>
         
         
         <p>  [yaṃ tvā pṛṣatī rathaḥ (13.1.21-24) iti dyauḥ pṛṣatyādityo rohitaḥ || <span class="bold">KauśS_3,7{24}.42</span> ||</p>
         
         
         <p>  pṛṣatīṃ gāṃ dadāti || <span class="bold">KauśS_3,7{24}.43</span> ||]
            'yaṃ tvā pṛṣatī rathaḥ' iti caturbhiḥ raktavarṇāṃ gāmabhimantrya brāhmaṇāya dadāti
            puṣṭikāmaḥ ||</p>
         
         
         <p>  [pṛṣatyā kṣīraudanaṃ sarvahutam || <span class="bold">KauśS_3,7{24}.44</span> ||]
            tantraṃ kṛtvā 'yaṃ tvā pṛṣatī rathaḥ' iti caturbhiḥ raktavarṇāyāḥ goḥ kṣīraudanaṃ
            śrapayitvā sarvahutaṃ juhoti | tata uttaratantram | puṣṭikāmaḥ ||</p>
         
         
         <p>  puṣṭikarmaṇāmupadhānopasthānam || <span class="bold">KauśS_3,7{24}.45</span> ||</p>
         
         
         <p>sarve mantrāḥ puṣṭikarmasu paṭhitāḥ tṛtīye'dhyāye | teṣāmupadhānamupasthānaṃ bhavati
            sarveṣāṃ sūktānāṃ yetriṣaptādīnām ||</p>
         
         
         <p>  [salilaiḥ sarvakāmaḥ salilaiḥ sarvakāmaḥ || <span class="bold">KauśS_3,7{24}.46</span> ||]
            salilagaṇaḥ (KauśS 18.25) | 'brahma jajñānam', 'ambayo yanti' gaṇaḥ (KauśS 19.1) |
            'saṃ saṃ sravantu' (KauśS 19.4) 'śerabhaka' (KauśS 19.9) | 'eha yantu' gaṇaḥ (KauśS
            19.14) | 'āyamagan', 'ayaṃ pratisaraḥ', 'ayaṃ me varaṇaḥ', 'arātīyoḥ' iti (KauśS 19.22)
            | 'uttamo asi' (KauśS 19.26) | 'akṣitāste' (KauśS 19.27) | 'prathamā ha vyuvāsa' (KauśS
            19.28) | 'sīrā yuñjanti' (KauśS 20.1) | 'payasvatīḥ' (KauśS 21.1-6) | 'ayaṃ no nabhasaḥ'
            (KauśS 21.7) | 'ā gāvaḥ' (KauśS 21.8) | 'prajāvatīḥ' (KauśS 21.10) | 'sūryasya raśmīn'
            (KauśS 21.11) | 'yaste śokāya' (KauśS 21.12) | 'ṛdhaṅmantraḥ', 'tadidāsa' iti (KauśS
            22.1) |
            'mamāgne varcaḥ' (KauśS 22.14) | 'yajūṃṣi yajñe' (KauśS 23.1) | 'ūrdhvā asya' (KauśS
            23.7) | 'tvaṣṭā me' (KauśS 23.9) | 'vāyurenāḥ' (KauśS 23.12) | 'yasyedamā rajaḥ' (KauśS
            23.17) | 'ucchrayasva' (KauśS 24.1) | 'abhi tyam' (KauśS 24.3) | 'tāṃ savituḥ' (KauśS
            24.7) | 'divyaṃ suparṇam' (KauśS 24.9) | 'ūrjaṃ bibhrat' (KauśS 24.11) | 'indrasya
            kukṣiḥ', 'sāhasraḥ' (KauśS 24.19) | 'satyaṃ bṛhat' (KauśS 24.24) | 'yāste śivāḥ' (KauśS
            24.29) | 'yasyāṃ sadaḥ' (KauśS 24.37) | 'yaṃ tvā pṛṣatīḥ' (KauśS 24.42) ityete mantrāḥ
            puṣṭikarmamadhye paṭhitāḥ | ete mantrāḥ pauṣṭikāḥ | pauṣṭikānāṃ sarveṣāṃ mantrāṇāṃ
            havirupadhānam upasthānaṃ vā karoti vikalpena puṣṭikarmaṇāmupadhānopasthānam (KauśS
            24.45) iti vacanāt | puṣṭikarmaṇām upadhānam upasthānaṃ vā karoti puṣṭikāmaḥ | upadadhītetyanādeśe
            ājyaṃ samitpuroḍāśapayaodanapāyasapaśuvrīhiyavatilāḥ dhānāḥ karambhaśaṣkulyaḥ etāni
            havīṃṣi jānīyāt | yatra yatra homaḥ kartavyastatra tatra sarvatropadhānaṃ pauṣṭikānāṃ
            mantrāṇāṃ kartavyam | upasthānaṃ vā | gṛhe bahirvā vṛkṣārthaṃ puruṣārthaṃ paśvarthaṃ
            hastyartham aśvārthaṃ goarthaṃ mahiṣyartham ajāvikādigṛhapaśudhanadhānyamṛgārtham
            | grāme nagare kṣetre bahirvā | yatra nityanaimittikakāmyahomastatra sarvatra pauṣṭikahomaḥ
            kāryaḥ | nāsti saṅkhyājātiniyamaḥ puṣṭikarmaṇām | yatrānyaprayojanārthaṃ homaḥ na
            tatra pauṣṭikahomaḥ kāryaḥ | sarvatra puṣṭyarthaprayojanam.</p>
         
         
         <p>  yatrayatra ca saṅkīrṇamātmānaṃ manyate dvijaḥ.
            tatratatra tilairhomo nairṛtirna vidhīyate ||</p>
         
         
         <p>  na tatra nirṛtikarma kuryādityarthaḥ | puṣṭikarmaṇāmupadhānopasthānamityarthaḥ |
            salilaiḥ sarvakāmaḥ | ājyādi juhoti salilagaṇena | tantraṃ yathāsambhavaṃ yojyam |
            sarvaphalakāma ityarthaḥ | salilagaṇenopadhānaṃ vā kuryāt | upasthānaṃ vā kuryāt sarvakāmaḥ
            | puṣṭiśabdena dravyādilābho dravyādivṛddhiśca puṣṭiśabdenocyate | śarīrapuṣṭiśca
            dhanādipuṣṭiśca bhavati āyuḥpuṣṭiśca | atha salilagaṇa ucyate - 'āpo hi ṣṭhāḥ', 'śanno
            devīḥ', 'brahma jajñānam' 'anāptā ye', 'sahasradhāra eva' (5.6.1-3), 'asya vāmasya',
            'yo rohito vṛṣabha' dvyarcaṃ, 'udasya ketavaḥ', 'mūrdhāham', 'viṣāsahim' iti salilagaṇaḥ
            | asya gaṇasya vā upadhānaṃ ājyādi vā karoti athavā upasthānam | putrapaśudhanadhānyaratnagṛhapadātiaśvahastigomahiṣī-
            avivastrajātadravyādihiraṇyabhojana-ārāmadevapūjādi-uccāṭanavaśīkaraṇastambhanajambhanādi
            sarvaṃ salilagaṇena sidhyati | upadhānopasthānaṃ karoti sarvaphalakāmaḥ putrapaśudhānyādisarvakāmaḥ
            | samāptāni pauṣṭikāni | tatra ślokaḥ -</p>
         
         
         <p>  pūrvaṃ nirṛtikarmāṇi sarvapāpāpanuttaye.
            pauṣṭikāni tataḥ paścāt tṛtīye saṃhitāvidhau ||</p>
         
         
         <p>saptamī kaṇḍikā || <span class="bold">KKp_24</span> ||</p>
         
         
         
         
         
         <p>iti kauśikapaddhatau tṛtīyo'dhyāyaḥ samāptaḥ ||</p>
         
         
         
         
         
         <p>atha caturtho'dhyāyaḥ
            [bhaiṣajyakarmāṇi]</p>
         
         
         <p>  atha bhaiṣajyāni || <span class="bold">KauśS_4,1{25}.1</span> ||</p>
         
         
         <p>  liṅgyupatāpo bhaiṣajyam || <span class="bold">KauśS_4,1{25}.2</span> ||</p>
         
         
         <p>  vacanādanyat || <span class="bold">KauśS_4,1{25}.3</span> ||</p>
         
         
         <p>iti | bheṣajaśāntirbhaiṣajyaśabdenocyate | tatra dvividhā vyādhayaḥ āhāranimittā anyajanmapāpanimittāśca
            | tatra āhāranimitteṣu carakabāhaḍasuśrutapraṇīteṣu auṣadheṣu vyādhyupaśamanaṃ bhavati
            | aśubhanimitteṣu atharvavedavihiteṣu śāntikeṣu vyādhyupaśamanaṃ bhavati | tathā cāgre
            vakṣyati-anūktānyapratiṣiddhāni bhapajyānām | aṃholiṅgābhiḥ | sarvāṇi kartavyāni |
            uktānyanuktāni ca kartavyāni | bandhanapāyanācamanādīni ca kāryāṇi ||</p>
         
         
         <p>  bhaiṣajyakarmaṇāṃ vidhiṃ vakṣyāmaḥ -
            [pūrvasyodapātreṇa sampātavatāṅkte || <span class="bold">KauśS_4,1{25}.4</span> ||]
            ājyatantramabhyātānāntaṃ kṛtvā 'ye triṣaptāḥ' (1.1) iti sūktena udapātraṃ sampātya
            vyādhitasya śarīraṃ sammārṣṭi | abhyātānādyuttaratantram | sarvavyādhibhaiṣajyam ||</p>
         
         
         <p>  [valīrvimārṣṭi || <span class="bold">KauśS_4,1{25}.5</span> ||]
            abhyātānāntaṃ kṛtvā 'ye triṣaptāḥ' iti sūktenodapātraṃ sampātya mukhavalīrvimārṣṭyaṅgavalīśca
            | tata uttaratantram | taruṇasya yadi valayastadā etatkarma | sarvavyādhibhaiṣajyaṃ
            samāptam ||</p>
         
         
         <p>  atha jvarātisārabhaiṣajyānyucyante -
            [vidmā śarasya (1.2) ado yad (2.3) iti muñjaśiro rajjvā badhnāti || <span class="bold">KauśS_4,1{25}.6</span> ||]
            abhyātānāntaṃ kṛtvā 'vidmā śarasya' iti sūktena muñjapuṣpamaṇiṃ muñjarajjvā baddhvā
            sampātyābhimantrya badhnāti | tata uttaratantram | jvarabhaiṣajyaṃ atisāre ca atimūtre
            ca | ājyatantraṃ kṛtvā 'ado yadavadhāvati' iti sūktena muñjaśiro rajjvā baddhvā sampātyābhimantrya
            badhnāti | tata uttaratantram | atisāre atimūtre ca bhaiṣajyam ||</p>
         
         
         <p>  [ākṛtiloṣṭavalmīkau parilikhya pāyayati || <span class="bold">KauśS_4,1{25}.7</span> ||]
            'vidmā śarasya' iti prathamasūktena kṣetramṛttikāmabhimantrya pāyayati | atisāre atimūtre
            ca bhaiṣajyam | 'ado yad' iti sūktena ākṛtiloṣṭamabhimantrya pāyayati | atisāre atimūtre
            ca | 'vidmā śarasya' iti prathamena valmīkamṛttikāmabhimantrya pāyayati | atisāre
            atimūtre ca | 'ado yad' iti sūktena valmīkamṛttikāmabhimantrya pāyayati | atisāre
            atimūtre ca ||</p>
         
         
         <p>  [sarpiṣālimpati || <span class="bold">KauśS_4,1{25}.8</span> ||]
            'vidmā śarasya' iti prathamena ghṛtamantryāpānaṃ mrakṣati | atisāre bhaiṣajyam | 'ado
            yad' iti sūktena ghṛtamabhimantryāpānaṃ vā pralimpati | atisāre ca ||</p>
         
         
         <p>  [apidhamati || <span class="bold">KauśS_4,1{25}.9</span> ||]
            'vidmā śarasya' iti carmakhalvāmukhamabhimantrya vraṇamukhaṃ dhamati | atisāre bhaiṣajyam
            | 'ado yad' iti sūktena mukhena khalvā vābhimantryāpānaṃ śiśnaṃ vā nāḍīṃ vā vraṇamukhaṃ
            dhamati | samāptāni jvarātisāra atimūtra aṅganāḍīpravāhe ca bhaiṣajyāni ||</p>
         
         
         <p>  atiduḥkhamūtre duḥkhapurīṣakaraṇe śamanabhaiṣajyānyucyante -
            [vidmā śarasya (1.3) iti pramehaṇaṃ badhnāti || <span class="bold">KauśS_4,1{25}.10</span> ||]
            abhyātānāntaṃ kṛtvā 'vidmā śarasya' iti dvitīyena harītakīṃ karpuraṃ vā sampātyābhimantrya
            badhnāti | tata uttaratantram | mūtranirodhe purīṣasya ca ||</p>
         
         
         <p>  [ākhukiripūtīkamathitajaratpramandasāvraskān pāyayati || <span class="bold">KauśS_4,1{25}.11</span> ||]
            'vidmā śarasya' iti dvitīyena mūṣakamṛttikāmabhimantrya pāyayati | 'vidmā śarasya'
            iti dvitīyena tallagnaṃ laṇḍikātṛṇamabhimantrya pāyayati | 'vidmā śarasya' iti dvitīyena
            dadhimathitaṃ pāyayati | mūtrapurīṣapratibandhe bhaiṣajyam | 'vidmā śarasya' iti dvitīyena
            jaradindukamabhimantrya piṣṭvā pāyayati | mūtrādinirodhe | 'vidmā śarasya' iti dvitīyena
            sūktena kāṣṭhatakṣaṇānyudake kṛtvābhimantrya pāyayati | mūtrapurīṣapratibandhe ||</p>
         
         
         <p>  [uttamābhyāmāsthāpayati || <span class="bold">KauśS_4,1{25}.12</span> ||]
            'viṣitaṃ te vastibilam' (1.3.8-9) iti dvābhyāmṛgbhyāṃ mūṣakamṛttikoparyupaveśyābhimantrayate
            mūtrapratibandhe | 'viṣitaṃ te vastibilam' iti dvābhyāmṛgbhyāṃ pūtīkatṛṇoparyupaveśyābhimantrayate
            | mūtrapratibandhe | 'viṣitaṃ te vastibilam' iti dvābhyāṃ dadhimathitoparyupaveśya
            tato'bhimantrayate | 'viṣitaṃ te vastibilam' iti dvābhyāṃ jaratpramandasyoparyupaveśyābhimantrayate
            mūtrapratibandhe.'viṣitaṃ te vastibilam' ityṛgbhyāṃ dārutakṣaśakalānāmuparyupaveśya
            vyādhitamabhimantrayate mūtrapratibandhe | 'mūtraṃ mucyatām' (1.3.8) iti liṅgāt ||</p>
         
         
         <p>  [yānamārohayati || <span class="bold">KauśS_4,1{25}.13</span> ||]
            abhyātānāntaṃ kṛtvā 'vidmā śarasya' iti dvitīyena hastyādiyānaṃ sampātyābhimantrya
            tato vyādhitamārohayati | tato dhāvati vegena mūtramocanakāmaḥ ||</p>
         
         
         <p>  [iṣuṃ visṛjati || <span class="bold">KauśS_4,1{25}.14</span> ||]
            'vidmā śarasya' iti dvitīyena dhanuḥśaramabhimantrya tato vyādhitaṃ prati śaraṃ kṣipati
            śīghraḥ ||</p>
         
         
         <p>  [vastiṃ biṣyati || <span class="bold">KauśS_4,1{25}.15</span> ||]
            'vidmā śarasya' iti dvitīyena śiśnamabhimantrya carma niḥsphoṭati | śiśnaṃ carmaṇo
            niḥsārayatītyarthaḥ ||</p>
         
         
         <p>  [vartiṃ bibhetti || <span class="bold">KauśS_4,1{25}.16</span> ||]
            'vidmā śarasya' iti dvitīyena lohaśalākāmabhimantrya śiśnaṃ praveśayati | mūtrapravāhaṃ
            vidārayati ||</p>
         
         
         <p>  [ekaviṃśatiṃ yavān dohanyāmadbhirānīya drughnīṃ jaghane saṃstabhya phalato'vasiñcati
            || <span class="bold">KauśS_4,1{25}.17</span> ||]
            'vidmā śarasya' iti dvitīyena drughnīṃ jyādhanuṣaṃ jaghane śiśnadeśa ūrdhvaṃ kṛtvā
            godohanyāmudakaṃ kṛtvā yavānekaviṃśatiṃ prakṣipya tenodakena dhanuṣa upari phalaṃ
            siñcati | yathodakaṃ śiśne patati tathā kāryam ||</p>
         
         
         <p>  [ālabisolaṃ phāṇṭaṃ pāyayati || <span class="bold">KauśS_4,1{25}.18</span> ||</p>
         
         
         <p>  udāvartine ca || <span class="bold">KauśS_4,1{25}.19</span> ||]
            'vidmā śarasya' iti dvitīyena yavagodhūmavallī padmamūlaṃ pāṭhikā etāni kvāthayitvābhimantrya
            vyādhitaṃ pāyayati | samāptāni mūtrapratibandhe duḥkhamūtrakaraṇe duḥkhapurīṣakaraṇa
            udāvartana udarapūrṇanirodhakaraṇe caitāni bhaiṣajyāni kāryāṇi | ārogyakāmaḥ ||</p>
         
         
         <p>  atha sarvarogabhaiṣajyānyucyante -
            [ambayo yanti (1.4) vāyoḥ pūtaḥ (6.51) iti ca śāntāḥ || <span class="bold">KauśS_4,1{25}.20</span> ||]
            abhyātānāntaṃ kṛtvā 'ambayo yanti' iti sūktenājyaṃ juhoti | tata uttaratantram | 'ambayo
            yanti' sūktena pālāśaudumbarādyāḥ samidha ādadhāti | sarvavyādhibhaiṣajyam | tantravikalpaḥ
            hastahomatvāt | tantraṃ kṛtvā 'vāyoḥ pūtaḥ' iti sūktena tṛcenājyaṃ juhoti | uttaratantram
            | sarvabhaiṣajyaṃ samāptam ||</p>
         
         
         <p>  atha somabhakṣaṇe bhaiṣajyamucyate -
            [uttarasya sasomāḥ || <span class="bold">KauśS_4,1{25}.21</span> ||]
            'vāyoḥ pūtaḥ' iti tṛcena pālāśādyāḥ samidhaḥ somarasenāktā ādadhāti | somavamane somapāne
            somābhiṣave ca vyādhyutpanne bhaiṣajyaṃ samāptam ||</p>
         
         
         <p>  atha bhūtatantrakarmāṇyucyante | bhūtapiśācaśaṅkāyāṃ śāntirucyate -
            [cātanānāmapanodanena vyākhyātam || <span class="bold">KauśS_4,1{25}.22</span> ||]
            abhyātānāntaṃ kṛtvā 'stuvānam', 'idaṃ haviḥ' iti sūktābhyāṃ kukusāñjuhoti | tata uttaratantram
            | piśācabhaiṣajyam | 'abhyādheyānāṃ dhūmaṃ niyacchati' (KauśS | 7.28) | piśācagṛhītaṃ
            puruṣaṃ dhūmaṃ pāyayati | gṛhe grāme vā pattane kṣetre vā devagṛhe vā yatra kvacit
            piśācaśaṅkāsti tatra homaṃ kṛtvā dhūmaṃ niyataṃ kuryādityarthaḥ | 'niḥsālām' iti sūktena
            kukusāñjuhoti | tantravikalpaḥ | dhūmabhakṣaṇaṃ kuryādityarthaḥ | 'arāyakṣayaṇam'
            iti tisṛbhiḥ kukusāñjuhoti | dhūmabhakṣaṇaṃ ca | 'śanno devī pṛśniparṇī' iti sūktena
            kukusāñjuhoti | dhūmapānaṃ ca | 'ā paśyati' iti sūktena kukusāñjuhoti | dhūmaniyamanam
            | 'tāntsatyaujāḥ', 'tvayā pūrvam' iti kukusāñjuhoti | vikalpena tantre dhūmaṃ karoti
            | 'purastādyuktaḥ' iti sūktena kukusāñjuhoti | piśācagṛhītasya dhūmapānaṃ kāryam |
            piśācadoṣānmucyate | 'rakṣohaṇam' ityanuvākena kukusāñjuhoti tantre | dhūmabhakṣakaraṇaṃ
            ca | piśācadoṣānmucyate.
            'stuvānam', 'idaṃ haviḥ' iti sūktābhyāṃ tuṣāñjuhoti | tantre vā | dhūpanaṃ ca | 'niḥsālām'
            iti sūktena tuṣāñjuhoti | piśācoccāṭanakāmaḥ | 'arāyakṣayaṇam' iti tisṛbhiḥ tuṣāñjuhoti
            | 'śanno devī pṛśniparṇī' iti sūktena tuṣāñjuhoti.
            tantravikalpaḥ | dhūpanaṃ puruṣasya | piśācoccāṭanakāmaḥ | 'ā paśyati' sūktena tuṣāñjuhoti
            | 'tāntsatyaujāḥ', 'tvayā pūrvam' iti sūktābhyāṃ tuṣāñjuhoti | tantravikalpaḥ | sarvatra
            piśācoccāṭanakāmaḥ | 'purastādyuktaḥ' iti sūktena tuṣāñjuhoti | piśācoccāṭanakāmaḥ
            | 'rakṣohaṇam' ityanuvākena tuṣāñjuhoti | piśācoccāṭanakāmaḥ | 'stuvānam', 'idaṃ haviḥ'
            iti sūktābhyāṃ busaṃ juhoti | tantraṃ vā | dhūmena puruṣaṃ dhūpayati | yasmin sthāne
            piśācastasmin sthāne homaṃ karoti | yathā dhūmo bhavati tathā kuryāt sthāne ca | 'niḥsālām'
            iti sūktena busaṃ juhoti | 'arāyakṣayaṇam' iti tisṛbhiḥ busaṃ juhoti | 'śanno devī
            pṛśniparṇī' iti sūktena busaṃ juhoti | 'ā paśyati' iti sūktena busaṃ juhoti | 'tāntsatyaujāḥ',
            'tvayā pūrvam' iti sūktābhyāṃ busaṃ juhoti | 'purastādyuktaḥ' iti busaṃ juhoti | 'rakṣohaṇam'
            ityanuvākena busaṃ juhoti | 'abhyādheyānāṃ dhūmaṃ niyacchati' (KauśS 7.28) sarvatra
            | 'stuvānam', 'idaṃ haviḥ' iti sūktābhyāṃ kāṣṭhaśakalāni juhoti | tantravikalpaḥ |
            sarvatra piśācoccāṭanaṃ sarvatra dhūpanaṃ ca | 'niḥsālām' iti sūktenāvatakṣaṇāni juhoti
            | 'arāyakṣayaṇam' iti tisṛbhiḥ śakalāni juhoti | 'śanno devī pṛśniparṇī' iti śakalāni
            juhoti | 'ā paśyati' iti sūktena śakalāni juhoti | 'tāntsatyaujāḥ', 'tvayā pūrvam'
            iti sūktābhyāṃ śakalāni juhoti | 'purastādyuktaḥ' iti śakalāni juhoti | 'rakṣohaṇam'
            ityanuvākena kāṣṭhaśakalāni juhoti | sarvatra tantravikalpaḥ hastahomatvāt | dhūmaṃ
            ca karoti sarvatra | puruṣasya sthāne nagare grāme gṛhe vā yatra śaṅkā vidyate tatra
            dhūmakaraṇaṃ homena.
            'stuvānam', 'idaṃ haviḥ' iti sūktābhyāṃ piśācagṛhītaṃ puruṣamanvāha | 'niḥsālām' iti
            sūktena puruṣamanvāha | 'arāyakṣayaṇam' iti tisṛbhiḥ puruṣamanvāha | 'śanno devī'
            iti sūktena piśācagṛhītamākrośayet | 'ā paśyati' iti sūktena piśācagṛhītaṃ puruṣamākrośayet
            | 'tāntsatyaujāḥ' 'tvayā pūrvaṃ' sūktābhyāṃ piśācamanvāha | 'purastādyuktaḥ' iti sūktaṃ
            japitvānvāha | 'rakṣohaṇam' ityanuvākena piśācagṛhītaṃ puruṣamanvāha | yadi grāme
            nagare vā rathyāyāṃ vā kṣetre vā tadā japaṃ kṛtvā piśācanāmagrahaṇaṃ kuryāditi | sarvatra
            karmaṇāṃ vikalpaḥ ||</p>
         
         
         <p>  [trapusamusalakhadiratārṣṭāghānāmādadhāti || <span class="bold">KauśS_4,1{25}.23</span> ||]
            'stuvānam', 'idaṃ haviḥ' iti sūktābhyāṃ karkaṭikāsamidha ādadhāti | tantravikalpaḥ
            | 'niḥsālām' iti sūktena karkaṭikāsamidha ādadhāti | tantraṃ vā | piśācagṛhītaṃ vā
            dhūpayati | 'arāyakṣayaṇam' iti tisṛbhiḥ trapusasamidha ādadhāti | piśācoccāṭanakāmaḥ
            | 'śanno devī' iti sūktena trapusasamidha ādadhāti | piśācarakṣākāmaḥ | 'ā paśyati'
            iti sūktena karkaṭikāsamidha ādadhāti | 'tāntsatyaujāḥ' 'tvayā pūrvam' iti sūktābhyāṃ
            trapusasamidha ādadhāti | sarvatra sūktādigrahaṇe sūktaṃ pratīyāt | ṛgādigrahaṇe ṛcaṃ
            pratīyāt | sūktamadhye ṛcaṃ pratīyāt | 'purastādyuktaḥ' iti trapusasamidha ādadhāti
            | 'rakṣohaṇam' ityanuvākena karkaṭikāsamidha ādadhāti | tantravikalpaḥ | piśācoccāṭanakāmaḥ
            | 'stuvānam', 'idaṃ haviḥ' iti sūktābhyāṃ musalasamidha ādadhāti | piśācabhaiṣajyam
            | 'niḥsālām' iti sūktena lokaprasiddhamusalakāṣṭhānyādadhāti | 'arāyakṣayaṇam' iti
            tisṛbhiḥ musalakāṣṭhānyādadhāti | tantraṃ vā | 'śanno devī' iti musalakāṣṭhānyādadhāti
            | sarvatra piśācabhaiṣajyam | 'ā paśyati' iti sūktena musalakāṣṭhasamidha ādadhāti
            | tantravikalpaḥ | 'tāntsatyaujāḥ', 'tvayā pūrvam' iti sūktābhyāṃ musalakāṣṭhaśakalāni
            juhoti | tantraṃ vā | piśācoccāṭanam | 'purastādyuktaḥ' iti sūktena musalasamidha
            ādadhāti | sarvatra ṛgante homaḥ | sarvatra ṛgante svāhākāraḥ | anutantre sarvatra
            dhūmaniyamanam | 'rakṣohaṇam' ityanuvākena musalasamidha ādadhāti | jātiniyamo nāsti
            | hastahome sarvatra tantravikalpaḥ | 'stuvānam', 'idaṃ haviḥ' iti sūktābhyāṃ khadirasamidha
            ādadhāti | 'niḥsālām' iti sūktena khadirasamidha ādadhāti | 'arāyakṣayaṇam' iti tisṛbhiḥ
            khadirasamidha ādadhāti | 'śanno devī' iti khadirasamidha ādadhāti | 'ā paśyati' iti
            sūktena khadirasamidha ādadhāti | 'tāntsatyaujāḥ', 'tvayā pūrvam' iti sūktābhyāṃ khadirasamidha
            ādadhāti | tantravikalpaḥ.
            'purastādyuktaḥ' iti khadirasamidha ādadhāti | 'rakṣohaṇam' ityanuvākena khadirasamidha
            ādadhāti | piśācoccāṭanakāmaḥ | sarvatra tantravikalpaḥ | sarvatra karmaṇāṃ vikalpaḥ
            | ekaṃ kuryāt dve vā bahūni vā.
            'stuvānam', 'idaṃ haviḥ' iti sūktābhyāṃ sarṣapasamidha ādadhāti | 'niḥsālām' iti sūktena
            sarṣapasamidha ādadhāti | 'arāyakṣayaṇam' iti tisṛbhiḥ sarṣapasamidha ādadhāti | 'śanno
            devīḥ' iti sūktena tārṣṭāghīḥ samidha ādadhāti | 'ā paśyati' iti sūktena tārṣṭāghīḥ
            samidha ādadhāti | 'tāntsatyaujāḥ' 'tvayā pūrvam' iti sūktābhyāṃ sarṣapasamidha ādadhāti
            | 'purastādyuktaḥ' iti sarṣapasamidha ādadhāti | 'rakṣohaṇam' ityanuvākena sarṣapasamidha
            ādadhāti | tantravikalpaḥ | musalakhadirasamidbhyāṃ dvijasyoccāṭanaṃ bhavati | anyābhyāṃ
            śūdrādīnāmuccāṭanaṃ bhavati ||</p>
         
         
         <p>  [ayugmānkhādirāñchaṅkūn akṣyau ni vidhya (5.29.4) iti paścādagneḥ samambhūmi nihanti
            || <span class="bold">KauśS_4,1{25}.24</span> ||]
            'stuvānam', 'idaṃ haviḥ' iti sūktābhyāṃ khadiraśaṅkūn sapta nava vābhimantrya paścādagnernikhanati
            | bhūmiṃ | samām | 'akṣyau ni vidhya' iti ṛcā | nikhananamantraḥ | piśācopadrave |
            'niḥsālam' iti sūktena sapta khadiraśaṅkūnabhimantrya paścādagnernikhanati 'akṣyau
            ni vidhya' ityṛcā | piśācabhaye | 'arāyakṣayaṇam' iti tisṛbhiḥ sapta khadirakīlakānabhimantrya
            'akṣyau nividhya' ityṛcā paścādagnernikhanati | piśācarakṣārtham | 'śanno devīḥ' iti
            sūktena ayugmān khādirāñchaṅkūnabhimantrya 'akṣyau ni vidhya' ityṛcā paścādagnernikhanati
            | 'ā paśyati' iti sūktena sapta kīlakānabhimantrya paścādagneḥ 'akṣyau ni vidhya'
            ityṛcā nikhanati | sarvatra bhūmiṃ samāṃ karoti | 'tāntsatyaujāḥ', 'tvayā pūrvam'
            iti sūktābhyāṃ sapta kīlakānabhimantrya 'akṣyau ni vidhya' ityṛcā nikhanati agneḥ
            paścāt | piśācabhaye | 'rakṣohaṇam' ityanuvākena khādiramayān sapta kīlakānabhimantrya
            paścādagnernikhanati 'akṣyau ni vidhya' iti ṛcā | piśācabhaye ||</p>
         
         
         <p>  [evamāyasalohān || <span class="bold">KauśS_4,1{25}.25</span> ||]
            'stuvānam', 'idaṃ haviḥ' iti sūktābhyāṃ lohakīlakān pañca sapta vābhimantrya paścādagnernikhanati
            'akṣyau ni vidhya' ityṛcā | sarvatra kīlakānāṃ nikhananam | 'niḥsālām' iti sūktena
            lohakīlakānabhimantrya paścādagnernikhanati 'akṣyau ni vidhya' iti | 'arāyakṣayaṇam'
            iti tisṛbhiḥ lohakīlakānabhimantrya nikhanati | 'śanno devīḥ' iti sūktena lohamayakīlakānabhimantrya
            nikhanati | paścādagneḥ sarvatra nikhananam | 'ā paśyati' iti sūktena lohamayakīlakānabhimantrya
            paścādagnernikhanati | sarvatra 'akṣyau ni vidhya' iti | 'tāntsatyaujāḥ', 'tvayā pūrvam'
            iti sūktābhyāṃ pañca sapta vā lohamayakīlakānabhimantrya nikhanati 'akṣyau ni vidhya'
            iti | 'purastādyuktaḥ' iti sūktena lohamayakīlakānabhimantrya paścādagnernikhanati
            'akṣyau ni vidhya' ityṛcā | 'rakṣohaṇam' ityanuvākena lohamayakīlakān pañca sapta
            vābhimantrya paścādagnernikhanati 'akṣyau ni vidhya' ityṛcā | sarvatra nikhananam
            | 'stuvānam', 'idaṃ haviḥ' iti sūktābhyāṃ tāmramayakīlakānabhimantrya paścādagnernikhanati
            'akṣyau ni vidhya' iti | sarvatra piśācāya | 'niḥsālām' iti sūktena tāmramayān kīlakānabhimantrya
            paścādagnernikhanati | 'arāyakṣayaṇam' iti tisṛbhistāmramayān kīlakānabhimantrya paścādagnernikhanati
            | 'śanno devī pṛśniparṇī' iti sūktena tāmramayān kīlakānabhimantrya nikhanati | 'ā
            paśyati' iti tāmramayān kīlakānabhimantrya paścādagnernikhanati | 'tāntsatyaujāḥ'
            iti sūktena tāmrakīlakānabhimantrya 'akṣyau ni vidhya' iti paścādagnernikhanati |
            'tvayā pūrvam' iti sūktena tāmramayakīlakānabhimantrya 'akṣyau ni vidhya' iti nikhanati
            | 'purastādyuktaḥ' iti tāmramayakīlakānabhimantrya nikhanati | sarvatra piśācabhaye
            | 'rakṣohaṇam' ityanuvākena tāmramayakīlakānabhimantrya paścādagnernikhanati | 'akṣyau
            ni vidhya' iti sarvatra nikhananam | sarvatra paścādagnernikhanati | sarvatra piśācabhaye
            bhaiṣajyāni ||</p>
         
         
         <p>  [taptaśarkarābhiḥ śayanaṃ rāśipalyāṇi parikirati || <span class="bold">KauśS_4,1{25}.26</span> ||]
            'stuvānam', 'idaṃ haviḥ' iti sūktābhyāṃ taptaśarkarā abhimantrya śayanaṃ vāntarāṇi
            vā gṛhaṃ vā grāmaṃ vā eṣu sthāneṣu parikiret rakṣobhaye | 'niḥsālām' iti sūktena taptaśarkarā
            abhimantrya gṛhādiṣu parikirati piśācabhaye | 'arāyakṣayaṇam' iti tisṛbhiḥ taptaśarkarā
            abhimantrya śayanarāśipalyāni parikirati | yatra piśācabhayaṃ tatra parikirati | 'śanno
            devī' iti sūktena taptaśarkarā abhimantrya śayanarāśipalyāni parikirati | 'ā paśyati'
            iti taptaśarkarā parikirati | 'tāntsatyaujāḥ', 'tvayā pūrvam' iti sūktābhyāṃ taptaśarkarā
            abhimantrya śayanarāśipalyāni parikirati piśācabhaye | 'purastādyukto vaha' iti sūktena
            taptaśarkarā abhimantrya śayanarāśipalyāni parikirati piśācabhaye | 'rakṣohaṇam' ityanuvākena
            taptaśarkarā abhimantrya śayanarāśipalyāni parikirati piśācabhaye ||</p>
         
         
         <p>  [amāvāsyāyāṃ sakṛdgṛhītān yavānanapahatānapratīhārapiṣṭānābhicārikaṃ paristīrya
            tārṣṭāghedhma āvapati || <span class="bold">KauśS_4,1{25}.27</span> ||</p>
         
         
         <p>  ya āgacchet taṃ brūyāt śaṇaśulbena jihvāṃ nirmṛjānaḥ śālāyāḥ praskanda iti || <span class="bold">KauśS_4,1{25}.28</span> ||</p>
         
         
         <p>  tathā kurvannanādye hanuvāne || <span class="bold">KauśS_4,1{25}.29</span> ||]
            amāvāsyāyāmabhyātānāntaṃ kṛtvā śaramayaṃ barhiḥ stṛṇāti | sarṣapedhmānāmupasamādhānam
            | 'stuvānam', 'idaṃ haviḥ' iti sūktābhyāṃ sakṛdgṛhītayavasaktūñjuhoti pratyṛcam |
            abhyātānādyuttaratantram | etasmin tantre yavarāśimadhyānmuṣṭimekāṃ gṛhātvolūkhalena
            khaṇḍyata apradakṣiṇaṃ piṣyate | tato vyādhitaṃ sampātya śaṇasūtreṇa jihvāmārjanaṃ
            karoti tato grahaṇamuktaḥ | yadi na karoti śaṇena jihvāmārjanaṃ tadā na gato graha
            iti vijānīyāt | amāvāsyāyāmājyatantraṃ śarastṛtaṃ sarṣapedhmamupasamāhitamabhyātānāntaṃ
            kṛtvā 'niḥsālām' iti sūktena sakṛdgṛhītān yavānanapahatānapratīhāraṃ piṣṭān saktūñjuhoti
            | mucyate | tata uttaratantram | yadi śaṇasūtreṇa jihvāmārjanaṃ karoti tadā gato grahaḥ
            | amāvāsyāyāṃ śaramayaṃ barhiḥstṛtaṃ sarṣapedhmaviśiṣṭaṃ tantraṃ kṛtvā 'arāyakṣayaṇam'
            iti tisṛbhiḥ sakṛdgṛhītān yavānanapahatānapratīhāraṃ piṣṭān saktūñjuhoti | tata uttaratantram
            | yadi śaṇasūtreṇa jihvāmārjanaṃ karoti tato gato grahaḥ | amāvāsyāyāṃ śaramayaṃ barhiḥstṛtaṃ
            sarṣapedhmaviśiṣṭaṃ tantraṃ kṛtvā 'arāyakṣayaṇam' iti tisṛbhiḥ yavānapahatānapratīhāraṃ
            piṣṭān saktūñjuhoti | tata uttaratantram | yadi śaṇasūtreṇa jihvāmārjanaṃ karoti tato
            gato grahaḥ | amāvāsyāyāṃ prātarabhyātānāntaṃ kṛtvā śaramayaṃ barhiḥstṛtaṃ sarṣapedhmaviśiṣṭaṃ
            'śanno devī pṛśniparṇī' iti sūktena yavānanapahatānapratīhāraṃ piṣṭān saktūñjuhoti
            | tata uttaratantram | śaṇena jihvāmārjanam | amāvāsyāyāṃ prātaḥ śaramayaṃ barhiḥstṛtaṃ
            sarṣapedhmaviśiṣṭaṃ tantraṃ kṛtvā 'ā paśyati' iti sūktena yavānanapahatānapratīhāraṃ
            piṣṭān saktūñjuhoti | tata uttaratantram | śaṇena jihvāmārjanam.amāvāsyāyāṃ śaramayaṃ
            barhiḥstṛtaṃ sarṣapedhmaviśiṣṭaṃ tantraṃ kṛtvā 'tāntsatyaujāḥ', 'tvayā pūrvam' iti
            sūktābhyāṃ sakṛdgṛhītān yavānanapahatānapratīhāraṃ piṣṭān saktūñjuhotiṭata uttaratantram
            | śaṇena jihvāmārjanam | amāvāsyāyāṃ prātaḥ śaramayaṃ barhiḥstṛtaṃ sarṣapedhmaviśiṣṭamabhyātānāntaṃ
            kṛtvā 'purastādyuktaḥ' iti sūktena sakṛdgṛhītān yavānanapahatānapratīhāraṃ piṣṭān
            saktūñjuhoti | tata uttaratantram | śaṇena jihvāmārjanam | amāvāsyāyāṃ prātaḥ śaramayaṃ
            barhiḥstṛtaṃ sarṣapedhmaviśiṣṭamabhyātānāntaṃ kṛtvā 'rakṣohaṇam' ityanuvākena sakṛdgṛhītān
            yavānanapahatānapratīhāraṃ piṣṭān saktūñjuhoti | tata uttaratantram | śaṇasūtreṇa
            jihvāmārjanaṃ karoti | yadi na karoti tadā na gato grahaḥ | asādhyo grahaḥ | asādhyo
            graha ityarthaḥ ||</p>
         
         
         <p>  atha grahābhicāra ucyate | idaṃ karma avaśyasya grahasya vaśīkaraṇamucyate | ayamabhicāro'vaśyagrahasya
            vaśīkaraṇārthaḥ -
            [vīriṇatūlamiśramiṅgiḍaṃ prapuṭe juhoti || <span class="bold">KauśS_4,1{25}.30</span> ||]
            ājyatantramabhyātānāntaṃ kṛtvā 'stuvānam', 'idaṃ haviḥ' iti sūktābhyāṃ vīriṇatūlamiśramiṅgiḍaṃ
            pūrṇapuṭena juhoti | tata uttaratantram | 'niḥsālām' iti sūktena vīriṇapuṣpamiśritamiṅgiḍamājyaṃ
            juhoti pālāśapuṭenājyatantre | uttaratantram | tantraṃ kṛtvā 'arāyakṣayaṇam' iti tisṛbhiḥ
            vīriṇatūlamiśritamiṅgiḍaṃ palāśapuṭena juhoti | uttaratantram | tantraṃ kṛtvā 'śanno
            devī pṛśniparṇī' iti sūktena vīriṇatūlamiśritamiṅgiḍaṃ prapuṭena juhoti | uttaratantram
            | grahasyābhicāro'yam | tantraṃ kṛtvā 'ā paśyati' iti sūktena vīriṇatūlamiśritamiṅgiḍaṃ
            prapuṭena juhoti | uttaratantram | ājyatantraṃ kṛtvā 'tāntsatyaujāḥ', 'tvayā pūrvam'
            iti sūktābhyāṃ vīriṇatūlamiśramiṅgiḍaṃ prapuṭena juhoti | uttaratantram | piśācasyābhicārakarma
            | tantraṃ kṛtvā 'purastādyuktaḥ' iti sūktena vīriṇatūlamiśritamiṅgiḍaṃ parṇapuṭena
            juhoti | uttaratantram | 'rakṣohaṇam' ityanuvākena vīriṇatūlamiśritamiṅgiḍaṃ prapuṭena
            juhotyājyatantre | grahābhicāraḥ samāptaḥ ||</p>
         
         
         <p>  athāsmin gṛhe piśāco'sti vā na veti saṃśaye idaṃ karma ucyate -
            [idhmābarhiḥ śālāyāmāsajati || <span class="bold">KauśS_4,1{25}.31</span> ||</p>
         
         
         <p>  aparedyurvikṛte piśācato rugiti || <span class="bold">KauśS_4,1{25}.32</span> ||</p>
         
         
         <p>  ukto homaḥ || <span class="bold">KauśS_4,1{25}.33</span> ||]
            'stuvānam', 'idaṃ haviḥ' iti sūktābhyāṃ sarṣapedhmaṃ śaramayaṃ barhirabhimantrya śālāyā
            upari nidadhāti | śālāyā upari karoti | tataḥ prabhāte nirīkṣaṇam | vikṛte piśācaśaṅkā
            | tadā ukto homaḥ | vīriṇatūlamityādi | 'niḥsālām' iti sūktena tārṣṭāghedhmaṃ śaramayaṃ
            barhiścābhimantrya śālāyā upari nidadhāti | yadi tadvikṛtaṃ tadā tadgṛhaṃ piśācagṛhītam
            | tadā ukto homaḥ | vīriṇatūlamiśritamiṅgiḍaṃ prapuṭena juhoti | tantre | 'arāyakṣayaṇam'
            iti tisṛbhiridhmābarhirabhimantrya śālāyā upari nidadhāti |
            dvitīye'hani nirīkṣayet | barhiṣi vikṛte piśācabhayam | tatra vīriṇatūlamiśritamiṅgiḍaṃ
            prapuṭena juhoti | 'śanno devī' itīdhmābarhirabhimantrya śālāyāmāsajati | aparedyurvikṛte
            piśācato rugiti | tato vīriṇatūlamiśritamiṅgiḍaṃ prapuṭena juhoti | tantre | 'ā paśyati'
            iti sūktenedhmābarhiḥ śālāyāmāsajati | aparedyurvikṛte piśācato rugiti | tata idhmābarhiḥ
            śālāyā gṛhītvā tena tantramabhyātānāntaṃ kṛtvā vīriṇatūlamiśramiṅgiḍaṃ prapuṭena juhoti
            | 'tāntsatyaujāḥ', 'tvayā pūrvam' iti sūktābhyāṃ idhmābarhirabhimantrya śālāyāmāsajati
            | aparedyurvikṛte piśācato rugiti | vīriṇatūlamiśramiṅgiḍaṃ prapuṭena juhoti tenaiva
            sūktena | 'purastādyuktaḥ' iti sūktenedhmābarhirabhimantrya śālāyāmāsajati | aparedyurvikṛte
            piśācato rugiti | tatra vīriṇatūlamiśramiṅgiḍaṃ prapuṭena juhoti | 'rakṣohaṇam' ityanuvākenedhmābarhiḥ
            śālāyāmāsajati | aparedyurvikṛte piśācato rugiti | tantraṃ kṛtvā tenānuvākena vīriṇatūlamiśramiṅgiḍaṃ
            prapuṭena juhoti | piśācagrahābhicāraḥ ||</p>
         
         
         <p>  [vaiśravaṇāyāñjaliṃ kṛtvā japannācāmayatyabhyukṣati || <span class="bold">KauśS_4,1{25}.34</span> ||]
            vaiśravaṇāya namaskāraṃ kṛtvā 'stuvānam', 'idaṃ haviḥ' iti sūktābhyāmudakamabhimantrya
            tamācāmayati samprokṣati ca | vaiśravaṇāya namaskāraṃ kṛtvā 'niḥsālām' iti sūktenodakamabhimantryācāmayati
            samprokṣati ca vyādhitam | piśācagraharakṣākāmaḥ | vaiśravaṇāya namaskāraṃ kṛtvā 'arāyakṣayaṇam'
            iti tisṛbhirudakamabhimantryācāmayati samprokṣati ca piśācagṛhītaṃ puruṣam | vaiśravaṇāya
            namaskāraṃ kṛtvā 'śanno devī' iti sūktenodakamabhimantryācāmayati samprokṣati ca |
            piśācarakṣārtham | vaiśravaṇāya namaskāraṃ kṛtvā 'ā paśyati' iti sūktenodakamabhimantryācāmayati
            samprokṣati ca vyādhitaṃ mānuṣam | vaiśravaṇāya namaskāraṃ kṛtvā 'tāntsatyaujāḥ',
            'tvayā pūrvam' iti sūktābhyāmudakamabhimantrya vyādhitamācāmayati samprokṣati ca |
            piśācabhaye | vaiśravaṇāyāñjaliṃ kṛtvā 'purastādyuktaḥ' iti sūktenodakamabhimantrya
            vyādhitamācāmayati samprokṣati ca | piśācabhaye rakṣākāmaḥ | vaiśravaṇāyāñjaliṃ kṛtvā
            'rakṣohaṇam' ityanuvākenodakamabhimantryācāmayati samprokṣati ca vyādhitam | piśācabhaye
            rakṣākāmaḥ | sarvatra karmaṇāṃ vikalpaḥ | piśācagṛhītaṃ manuṣyamanvārabdhe sarvatra
            homaḥ kāryaḥ | bhaiṣajyakarma ca | gṛhe prayogaḥ ||</p>
         
         
         <p>  rātrikarmāṇyucyante -
            [niśyulmuke saṅkarṣati || <span class="bold">KauśS_4,1{25}.35</span> ||</p>
         
         
         <p>  svastyādyaṃ kurute || <span class="bold">KauśS_4,1{25}.36</span> ||]
            rātrau 'stuvānam', 'idaṃ haviḥ' iti sūktābhyāṃ ulmuke dve abhimantrya parasparaṃ ghṛṣyati
            | tataḥ prabhāte 'svastidāḥ' (1.21) iti
            sūktena dakṣiṇena prakrāmati padāni dadāti | piśācabhaye | rātrau 'niḥsālām' iti sūktena
            ulmuke abhimantrya parasparaṃ ghṛṣyati | tataḥ prabhāte 'svastidāḥ' iti sūktena dakṣiṇena
            prakrāmati | piśācabhaye | rātrau 'arāyakṣayaṇam' ityulmuke abhimantrya parasparaṃ
            ghṛṣyati | tataḥ prabhāte 'svastidāḥ' iti sūktena padāni prakrāmati | rātrau 'śanno
            devī' ityulmuke abhimantrya parasparaṃ ghṛṣyati | tataḥ prabhāte 'svastidāḥ' iti padāni
            dadāti | rātrau 'ā paśyati' ityulmukadvayaṃ parasparaṃ sarvatrābhimantraṇānte saṅghṛṣyati
            | tataḥ prabhāte 'svastidāḥ' iti sūktaṃ japitvā padāni prakrāmati | rātrau 'tāntsatyaujāḥ'
            'tvayā pūrvam' iti sūktābhyāmulmuke abhimantrya saṅghṛṣyati | tataḥ prabhāte 'svastidāḥ'
            iti sūktena padāni dadāti | piśācarakṣārtham | rātrau 'purastādyuktaḥ' iti ulmuke
            abhimantrya saṅghṛṣyati | tataḥ prabhāte 'svastidāḥ' iti sūktaṃ japitvā padāni prakrāmati
            | sarvabhūtagrahavināśanaḥ | gatena gaṇavikalpena homaḥ | brahmarākṣasasyāpi śāntiḥ
            | rātrauḥ 'rakṣohaṇam' ityanuvākenolmuke abhimantrya parasparaṃ saṅghṛṣyati | tataḥ
            prabhāte 'svastidāḥ' iti sūktaṃ japitvā padāni prakrāmati | samāptāni rātrikarmāṇi
            | piśācarākṣasabhūtāpsaraḥpretayakṣagandharvā grahāśca | ye'nye'pi kṣudrabrāhmaṇajātikāḥ
            kṣatriyavaiśyaśūdrādayo grahāḥ sarve ebhiḥ karmabhistuṣyanti | rākṣasagrahaprakaraṇaṃ
            bhūtatantraṃ samāptam ||</p>
         
         
         <p>  atha jalodarabhaiṣajyamucyate -
            [ayaṃ devānām (1.10) ityekaviṃśatyā darbhapiñjūlībhirvalīkaiḥ sārdhamadhiśiro'vasiñcati
            || <span class="bold">KauśS_4,1{25}.37</span> ||]
            'ayaṃ devānām' iti sūktena ghaṭe darbhapiñjulīḥ prakṣipyekaviṃśatigṛhatṛṇāni ca prakṣipya
            taṃ ghaṭamabhimantrya tato vyādhitaṃ siñcati | tato mārjanaṃ ca | darbhatrayamekatra
            baddhaṃ piñjūlītyucyate | samāptaṃ jalodarabhaiṣajyam | abhyāsena karmasiddhiḥ | dinedine
            kuryāt jalodaranāśanārtham || bhaiṣajye prathamā kaṇḍikā samāptā || <span class="bold">KKp_25</span> ||</p>
         
         
         
         
         
         <p>  atha vātapittaśleṣmaṇi bhaiṣajyānyucyante -
            [jarāyujaḥ (1.12) iti medo madhu sarpistailaṃ pāyayati || <span class="bold">KauśS_4,2{26}.1</span> ||]
            'jarāyujaḥ' iti sūktena māṃsabhedo'bhimantrya pāyayati vātavikāre | 'jarāyujaḥ' iti
            sūktena madhvabhimantrya pāyayati śleṣmavikāre | 'jarāyujaḥ' iti sūktena ghṛtamabhimantrya
            pāyayati vātapittasahavikāre | 'jarāyujaḥ' iti sūktena tailamabhimantrya pāyayati
            vātaśleṣmavikāre | samāptaṃ vātapittaśleṣmabhaiṣajyam ||</p>
         
         
         <p>  atikāse śīrṣaktau śirovedanāyāṃ ca karmāṇyucyante -
            [mauñjapraśnena śirasyapihitaḥ savyena titauni pūlyāni dhārayamāṇo dakṣiṇenāvakiran
            vrajati || <span class="bold">KauśS_4,2{26}.2</span> ||]
            vyādhitaśiro mauñjaveṣṭitaṃ kṛtvā vāmena hastena pavanaṃ lājasahitaṃ gṛhītvā | dakṣiṇena
            hastena tān lājān pragṛhya 'jarāyujaḥ' iti sūktena lājān prakiran vrajati vyādhideśaṃ
            yāvat | tatraiva muñjapraśnalājāpavanānāṃ prakṣepaḥ ||</p>
         
         
         <p>  [savyena titaupraśnau dakṣiṇena jyāṃ drughnīm || <span class="bold">KauśS_4,2{26}.3</span> ||</p>
         
         
         <p>  preṣakṛdagrataḥ || <span class="bold">KauśS_4,2{26}.4</span> ||]
            vāmena hastena pavanaṃ mauñjendukaṃ ca gṛhītvā dakṣiṇena hastena jyāṃ drughnīṃ gṛhītvā
            vyādhitamagre kṛtvā ||</p>
         
         
         <p>  [yatrainaṃ vyādhirgṛhṇāti tatra titaupraśnau nidadhāti || <span class="bold">KauśS_4,2{26}.5</span> ||]
            yatra vyādhirutpannastatra sthāne gatvā 'jarāyujaḥ' iti sūktaṃ japitvā mauñjapraśnaṃ
            pavanaṃ ca prakṣipati vyādhitaḥ ||</p>
         
         
         <p>  [jyāṃ ca || <span class="bold">KauśS_4,2{26}.6</span> ||</p>
         
         
         <p>  āvrajanam || <span class="bold">KauśS_4,2{26}.7</span> ||]
            tatra sthāne tūṣṇīṃ jyāṃ prakṣipati ||</p>
         
         
         <p>  [ghṛtaṃ nastaḥ || <span class="bold">KauśS_4,2{26}.8</span> ||]
            vātajvare kaṭibhaṅge śirīroge ca vātagulme vātavikāre ca sarvaroge dhanurvāte'ṅgakampane
            vāte śarīrabhaṅge sarvavātavikāre bhaiṣajyam | 'jarāyujaḥ' iti sūktena ghṛtamabhimantrya
            nāsikānastaṃ dadāti | śiroroge vātabhaṅge ||</p>
         
         
         <p>  [pañcaparvaṇā lalāṭaṃ saṃstabhya japati || <span class="bold">KauśS_4,2{26}.9</span> ||]
            'jarāyujaḥ' iti sūktena pañcaparvaveṇudaṇḍaṃ lalāṭe saṃstabhya japati | śiroroge kaṭibhaṅge
            vā vātagulme vā vātavikāre ca | liṅgyupatāpaḥ samāptaḥ ||</p>
         
         
         <p>  atha lohite vahati śarīramadhye bahiśca śastraghāte pāṣāṇalakuṭeṣṭakādyabhighāte
            karmāṇyucyante -
            [amūryāḥ (1.17) iti pañcaparvaṇā pāṃsusikatābhiḥ parikirati || <span class="bold">KauśS_4,2{26}.10</span> ||]
            pañcaparvaveṇudaṇḍaṃ rudhiravahanasthāne dattvā 'amūryāḥ' iti sūktaṃ japati | rudhirapravāhe
            bhaiṣajyam | 'amūryāḥ' iti sūktena rathyāyāḥ pāṃsūn gṛhītvābhimantrya rudhiravraṇe
            vikirati | 'amūryāḥ' iti sūktena sikatā abhimantrya vyādhideśe kirati ||</p>
         
         
         <p>  [armakapālikāṃ badhnāti || <span class="bold">KauśS_4,2{26}.11</span> ||]
            abhyātānāntaṃ kṛtvā 'amūryāḥ' iti sūktenārmakapālikāṃ sampātyābhimantrya badhnāti
            | abhyātānādyuttaratantram ||</p>
         
         
         <p>  [pāyayati || <span class="bold">KauśS_4,2{26}.12</span> ||]
            'amūryāḥ' iti sūktenārmakapālikāmabhimantrya pāyayati | armakapālikā śuṣkapaṅkamṛttikā
            | strīrajaso'tipravartane bhaiṣajyaṃ rudhirapravāhe ca ||</p>
         
         
         <p>  [caturbhirdūrvāgrairdadhipalalaṃ pāyayati || <span class="bold">KauśS_4,2{26}.13</span> ||]
            'amūryāḥ' iti sūktena catvāri dūrvāgrāṇi piṣṭvā taiḥ saha dadhipalalamāṃsādyāloḍya
            tato'bhimantrya pāyayati | rudhirapravāhe śarīramadhye śastrādyabhighāte bahiśca śoṇitavahane
            gudavahane mukhavahane nāsikārudhiravahane śiro'ṅgulyādirudhirapravāhe ca | rudhirapravahane
            bhaiṣajyāni samāptāni.</p>
         
         
         <p>  atha hṛdroge kāmale ca bhaiṣajyānyucyante -
            [anu sūryam (1.22) iti mantroktasya lomamiśramācamayati || <span class="bold">KauśS_4,2{26}.14</span> ||]
            'anu sūryam' iti raktavṛṣabharomamiśramudakamabhimantrya pāyayati | kāmale hṛdroge
            ca bhaiṣajyam ||</p>
         
         
         <p>  [pṛṣṭhe cānīya || <span class="bold">KauśS_4,2{26}.15</span> ||]
            'anu sūryam' iti sūktena raktavṛṣabhapṛṣṭha udakamānīya tato'bhimantryācāmayati ||</p>
         
         
         <p>  [śaṅkudhānaṃ carmaṇyāsīnāya dugdhe sampātavantaṃ badhnāti || <span class="bold">KauśS_4,2{26}.16</span> ||]
            abhyātānāntaṃ kṛtvā 'anu sūryam' iti sūktena go raktacarmachidramaṇiṃ godugdhe dattvā
            taṃ sampātyābhimantrya badhnāti ||</p>
         
         
         <p>  [pāyayati || <span class="bold">KauśS_4,2{26}.17</span> ||]
            dugdhaṃ ca pāyayati | abhyātānādyuttaratantram | kāmale hṛdroge ca liṅgyupatāpaḥ ||</p>
         
         
         <p>  [haridraudanabhuktamucchiṣṭānucchiṣṭenā prapadāt pralipya mantroktānadhastalpe haritasūtreṇa
            savyajaṅghāsu baddhvā'vasnāpayati || <span class="bold">KauśS_4,2{26}.18</span> ||]
            haridraudanaṃ vyādhitasya bhojanaṃ dattvā tasyocchiṣṭaṃ cānucchiṣṭaṃ caikatra kṛtvā
            tena codvartanaṃ kṛtvā śiraḥprabhṛtyārabhya yāvatpādau | tato vyādhitaṃ ca khaṭvāyāmupaveśya
            khaṭvāyā adhastāt | śukaḥ kāṣṭhaśuko gopītilakā caite trayaḥ pakṣiṇaḥ | savyajaṅghāyāṃ
            haritasūtreṇa baddhvā khaṭvāyā adhastād badhnāti | tato 'anu sūryam' iti sūktenodakamabhimantrya
            vyādhitaṃ snāpayati | kāmale hṛdroge ca ||</p>
         
         
         <p>  [prapādayati || <span class="bold">KauśS_4,2{26}.19</span> ||]
            'anu sūryam' iti sūktena manthamabhimantrya prapādya prayacchati | sarvatra gṛhadvāre'gre
            vyādhitaṃ kṛtvā tamagre praveśya svayaṃ praviśya tato bhaktamabhimantrya tato vyādhitāya
            prayacchati | sarvatra yatra yatra 'prayacchati' śabdastatra tatraivaṃ
            boddhavyam ||</p>
         
         
         <p>  [vadata upasthāpayati || <span class="bold">KauśS_4,2{26}.20</span> ||]
            'anu sūryam' iti sūktena śukaṃ vadantamabhimantrayet | 'anu sūryam' iti sūktena kāṣṭhaśukaṃ
            vadantamabhimantrayet | 'anu sūryam' iti sūktena gopītilakāṃ pakṣiṇīṃ yatra kutracid
            dṛṣṭvā vadantīṃ tatrābhimantrayed vyādhitaḥ | kāmale ca vyādhau ||</p>
         
         
         <p>  [kroḍalomāni jatunā sandihya jātarūpeṇāpidhāpya || <span class="bold">KauśS_4,2{26}.21</span> ||]
            abhyātānāntaṃ kṛtvā 'anu sūryam' iti sūktena vṛṣabhahṛdayalomabhirlākṣāraktaiḥ suvarṇaveṣṭitaṃ
            maṇiṃ kṛtvā sampātyābhimantrya vyādhitāya badhnāti | abhyātānādyuttaratantram | sarvatra
            yatra bahūni karmāṇi vihitāni tatraikaṃ kuryād dve vā kuryāt sarvāṇi vā kuryāt | sarvatra
            karmaṇāṃ vikalpaḥ | apasmāravismayahṛdrogakāmalakarohiṇakāni bhaiṣajyāni samāptāni
            ||</p>
         
         
         <p>  atha śvetakuṣṭhabhaiṣajyānyucyante -
            [naktañjātā (1.23) suparṇo jātaḥ (1.24) iti mantroktaṃ śakṛdā lohitaṃ praghṛṣyālimpati
            || <span class="bold">KauśS_4,2{26}.22</span> ||]
            śvetakuṣṭhaṃ gomayena praghṛṣya yāvallohitaṃ dṛṣṭvā 'naktañjātā', 'suparṇo jātaḥ'
            iti sūktābhyāṃ bhṛṅgarājaharindrendravāruṇī nīlikāpuṣpā etāḥ pañca piṣṭvābhimantrya
            kuṣṭhaṃ pralimpati | tisṛṇāṃ vā catasṛṇāṃ vauṣadhīnāṃ grahaṇam ||</p>
         
         
         <p>  [palitānyācchidya || <span class="bold">KauśS_4,2{26}.23</span> ||]
            palitanāśe tacca | palitāni chittvā ghṛṣṭvālimpati ||</p>
         
         
         <p>  atha mārutānyucyante -
            [mārutānyapihitaḥ || <span class="bold">KauśS_4,2{26}.24</span> ||]
            'naktañjātā', 'suparṇo jātaḥ' iti sūktābhyāṃ maruto yajate yathā varuṇaṃ pākayajñavidhānena
            | śvetapalite śvetakuṣṭhe ca | abhyātānāntaṃ kṛtvā 'naktañjātā', 'suparṇo jātaḥ' iti
            dvābhyāṃ sūktābhyāṃ kṛṣṇāyā gorājyaṃ juhoti | abhyātānādyuttaratantram | abhyātānāntaṃ
            kṛtvā 'naktañjātā', 'suparṇo jātaḥ' iti sūktābhyāṃ kāsadividhuvakavetasā oṣadhīrekatra
            kṛtvā sampātyābhimantrya tata udakamadhye praveśyādhomukhaṃ pātraṃ ninayati | tata
            uttaratantram | tantraṃ kṛtvā 'naktañjātā', 'suparṇo jātaḥ' iti sūktābhyāṃ kāsādyoṣadhīrudake
            kṛtvā sampātyābhimantryāplāvayati | tata uttaratantram | 'naktañjātā', 'suparṇo jātaḥ'
            iti sūktābhyāṃ śvaśiro meṣaśiro mānuṣakeśarajjvā jaradupānahau ca vaṃśadvayāgre prabadhya
            yodhayati dhārayatītyarthaḥ | palitanāśe śvetakuṣṭhe ca bhaiṣajyāni | abhyātānāntaṃ
            kṛtvā 'naktañjātā', 'suparṇo jātaḥ' iti dvābhyāṃ sūktābhyāmudakaṃ sampātya tenāmapātraṃ
            prasicya tato'śmānaṃ nidadhāti | tata āmapātramaśmānaṃ ca tripāde śikye nidadhāti
            | tato'psu kṣipati | tata uttaratantram | mārutāni karmāṇi samāptāni | māruteṣu karmasu
            sarvatra mārutakṣīraudanaṃ mārutaśṛtaṃ mārutaiḥ paristīrya mārutena sruveṇa mārutenājyeneti
            bhavati | samāptāni kuṣṭhabhaiṣajyāni | śvetapalitanāśanaṃ durbhaganāśanaṃ ca ||</p>
         
         
         <p>  atha jvarabhaiṣajyamucyate -
            [yadagniḥ (1.25) iti paraśuṃ japaṃstāpayati kvāthayatyavasiñcati || <span class="bold">KauśS_4,2{26}.25</span> ||]
            nityajvare velājvare satatajvare ekāntarajvare cāturthakajvare śītajvare caturjvare
            ca 'yadagniḥ' iti sūktena lohakuṭhāramabhimantryāgnau tāpayati | tato 'yadagniḥ' iti
            japitvā taṃ kuṭhāramuṣṇodakamadhye kvāthayati | tato 'yadagniḥ' iti sūktaṃ japitvā
            tenodakena vyādhitamavasiñcati | ācamanaṃ tūṣṇīṃ mārjanaṃ ca | jvarabhaiṣajyaṃ samāptam
            ||</p>
         
         
         <p>  athodvegavināśabhaiṣajyānyucyante -
            [upa prāgāt (1.28) ityudvijamānasya śuklaprasūnasya vīriṇasya catasṛṇāmiṣīkāṇāmubhayataḥ
            pratyuṣṭaṃ badhnāti || <span class="bold">KauśS_4,2{26}.26</span> ||]
            abhyātānāntaṃ kṛtvā 'upa prāgāt' iti sūktena śuklavīriṇeṣīkācatuṣṭayenobhayataḥ pratyuṣṭamekatra
            baddhvā maṇiṃ kṛtvā sampātyābhimantrya badhnāti puṇyāhānte | tata uttaratantram |
            udvegabhaiṣajyam ||</p>
         
         
         <p>  [trividagdhaṃ kāṇḍamaṇim || <span class="bold">KauśS_4,2{26}.27</span> ||]
            tantraṃ kṛtvā 'upa prāgāt' iti sūktena trividagdhaṃ śuklavīraṇakāṇḍamaṇiṃ kṛtvā sampātyābhimantrya
            badhnāti | tata uttaratantram | udvegabhaiṣajyam ||</p>
         
         
         <p>  [ulmuke svastyādyam || <span class="bold">KauśS_4,2{26}.28</span> ||]
            'upa prāgāt' iti sūktenolmukadvayamabhimantrya gharṣayet | rātrau uṣākāle vaitat karma
            | tataḥ prabhāte 'svastidāḥ' (1.21) iti sūktena dakṣiṇena pādena prakrāmati iti svastyayanam
            | vṛddhabālayuvastrīpuruṣāṇāmakasmādudvegaḥ pralāpo vā bhavettadaitat kuryāt | samāptānyudvegabhaiṣajyāni
            ||</p>
         
         
         <p>  gandharvarākṣasāpsarobhūtagrahādiṣu bhaiṣajyānyucyante -
            [mātṛnāmnoḥ sarvasurabhicūrṇānyanvaktāni hutvā śeṣeṇa pralimpati || <span class="bold">KauśS_4,2{26}.29</span> ||]
            abhyātānāntaṃ kṛtvā 'divyo gandharvaḥ' (2.1) iti sūktena ghṛtāktāḥ sarvauṣadhīrjuhoti
            | homaśeṣeṇa vyādhitaṃ mrakṣayati | uttaratantram | tantraṃ kṛtvā 'imaṃ me agne' (6.111)
            iti caturṛcenājyamiśrāḥ sarvauṣadhīrjuhoti | tata uttaratantram | tantre homaśeṣeṇa
            vyādhitaṃ mrakṣayati | gandharvagrahādibhaiṣajyam ||</p>
         
         
         <p>  [catuṣpathe ca śirasi darbheṇḍve'ṅgārakapāle'nvaktāni || <span class="bold">KauśS_4,2{26}.30</span> ||]
            catuṣpathe vyādhitaṃ kṛtvā tasya śirasi darbheṇḍukaṃ kṛtvā tasyopari kapālamagnipūrṇaṃ
            prajvālitaṃ kṛtvā tatra prajvālite'gnau 'divyo gandharvaḥ' iti sūktena ghṛtāktāḥ sarvauṣadhīrjuhoti
            | catuṣpathe ca śirasi darbheṇḍve'ṅgārakapāle prajvālite'gnau 'imaṃ me agne' iti
            catasṛbhirājyenāktāḥ sarvauṣadhīrjuhoti pratyṛcaṃ śirasi home na tantram ||</p>
         
         
         <p>  [titauni pratīpaṃ gāhamāno vapatītaro'vasiñcati paścāt || <span class="bold">KauśS_4,2{26}.31</span> ||]
            vyādhitasya vallaṇikāṃ sarvauṣadhisahitāṃ haste kṛtvā nadyudakasammukhaṃ praveśya
            tato'vagāhayati | 'davyo gndharvaḥ' iti sūktena sarvauṣadhīrudakamadhye vapati kartā
            | 'divyo gandharvaḥ' iti sūktena paścāt sthito vyādhitaṃ siñcati ||</p>
         
         
         <p>  [āmapātra opyāsicya mauñje tripāde vayoniveśane prabadhnāti || <span class="bold">KauśS_4,2{26}.32</span> ||]
            tato mṛnmaya āmapātre homaśeṣaḥ sarvauṣadhīḥ kṛtvā pakṣiṇo yasmin vṛkṣe vasanti tatra
            tripāde śikye kṛtvā badhnāti | gandharvayakṣarākṣasabhaiṣajyam | 'imaṃ me agne' iti
            sūktena nadīmadhye vallaṇikāyāṃ sarvauṣadhīrghṛtāktā juhoti pratyṛcam | tataḥ kartā
            tamavasiñcati vyādhitam 'imaṃ me' iti catasṛbhiḥ | paścādāmapātra opyāsicya mauñje
            tripāde vayoniveśane vṛkṣe badhnāti | rakṣograhe yakṣagrahe gandharvagrahe'psarograhe
            rājase grahe tāmase grahe grahabhaiṣajyāni samāptāni ||</p>
         
         
         <p>  atha laukike śāpe vaidike śāpe ca strīṇāmākrośe puruṣāṇāṃ ca bhaiṣajyamucyate -
            [aghadviṣṭā (2.7), śaṃ no devī (2.25), varaṇaḥ (6.85), pippalī (6.109), vidradhasya
            (6.127), yā babhravaḥ (8.7) iti || <span class="bold">KauśS_4,2{26}.33</span> ||</p>
         
         
         <p>  upottamena palāśasya caturaṅgulenālimpati || <span class="bold">KauśS_4,2{26}.34</span> ||</p>
         
         
         <p>  prathamena mantroktaṃ badhnāti || <span class="bold">KauśS_4,2{26}.35 </span>||</p>
         
         
         <p>  dvitīyena mantroktasya sampātavatānulimpati || <span class="bold">KauśS_4,2{26}.36</span> ||</p>
         
         
         <p>  tṛtīyena mantroktaṃ badhnāti || <span class="bold">KauśS_4,2{26}.37</span> ||</p>
         
         
         <p>  caturthenāśayati || <span class="bold">KauśS_4,2{26}.38</span> ||</p>
         
         
         <p>  pañcamena varuṇagṛhītasya mūrdhni sampātānānayati || <span class="bold">KauśS_4,2{26}.39</span> ||</p>
         
         
         <p>  uttamena śākalam || <span class="bold">KauśS_4,2{26}.40</span> ||]
            sarvasmin saṃhitāvidhikarmaṇi pradhānakarmamadhye uttarataḥ udakumbhamāsthāpya tenodakena
            'hiraṇyavarṇāḥ' (1.33) iti sūktenābhimantritena kārayitābhiṣecayet sarvatra medhājananādikarmasu
            | tataḥ paścānmaṇibandhanādi karma kuryāt |
            bhaiṣajyeṣvabhiṣekaṃ na kuryāt | abhyātānāntaṃ kṛtvā 'aghadviṣṭā devajātā' iti sūktena
            yavamaṇiṃ sampātyābhimantrya punaḥ sūktaṃ japitvā badhnāti | abhyātānādyuttaratantram
            | laukika ākrośe vaidike ca brāhmaṇasya śāpe krūracakṣurdṛṣṭinipāte ca piśācarākṣasādiṣu
            bhaiṣajyaṃ samāptam ||</p>
         
         
         <p>  atha rakṣograhe bhaiṣajyamucyate -
            ājyatantraṃ kṛtvā 'śaṃ no devī pṛśniparṇī' iti sūktena pṛśniparṇīṃ sampātyābhimantrya
            ghṛṣṭvā punaḥ sūktaṃ japitvā vyādhitaṃ pralimpati | abhyātānādyuttaratantram | pāpagṛhīte
            ca strīgarbhastrāve ca mṛtāpatyāyāṃ ca kravyādagṛhīte ca piśācagṛhīte ca rakṣomayabhaiṣajyam
            samāptam ||</p>
         
         
         <p>  atha rājayakṣmādibhaiṣajyamucyate -
            tantraṃ kṛtvā 'varaṇo vārayātā' iti tṛcena varaṇavṛkṣakāṣṭhamaṇiṃ sampātyābhimantrya
            punaḥ sūktaṃ japitvā badhnāti | abhyātānādyuttaratantram | rājayakṣmādiṣūgravyādhiṣu
            śvetodumbarakuṣṭhādyaṣṭādaśajātiṣu jvarādisarvarogeṣu bhaiṣajyaṃ samāptam ||</p>
         
         
         <p>  atha vātavikāre bhaiṣajyamucyate -
            abhyātānāntaṃ kṛtvā 'pippalī kṣiptabheṣajī' iti sūktena pippaladravyaṃ sampātyābhimantrya
            punaḥ sūktaṃ japitvāśayati | abhyātānādyuttaratantram | sarvatra | vātavikāre dhanurvāte
            vātagulme vātaśūle kṣiptavātapradoṣe karmakṛte vāta utpanne sarvavātavikāre bhaiṣajyaṃ
            samāptam ||</p>
         
         
         <p>  jalodarabhaiṣajyamucyate -
            abhyātānāntaṃ kṛtvā 'vidradhasya balāsasya' iti tṛcena sūktena vyādhitasya mūrdhni
            sampātānānayati | abhimantraṇaṃ ca |
            abhyātānādyuttaratantram | jalodarabhaiṣajyam | sarvavyādhivisarpaṇe hṛdayāmaye vā
            jalodare ca eteṣāṃ bhaiṣajyaṃ samāptam ||</p>
         
         
         <p>  'vidradhasya' iti sūktena pālāśaśakalaṃ caturaṅgulamānaṃ piṣṭvābhimantrya punaḥ
            sūktaṃ japitvā vyādhitaṃ limpati | sarvavyādhivisarpaṇe prakope ca balāse cāntrādivisarpaṇe
            cākṣivisarpaṇe ca karṇavyādhivisarpaṇe hṛdayāmaye cājñātarājayakṣmaṇi ca | eteṣāṃ
            bhaiṣajyaṃ samāptam ||</p>
         
         
         <p>  tantraṃ kṛtvā 'yā babhravaḥ' iti sūktena daśavṛkṣaśakalāni lākṣāhiraṇyena veṣṭitaṃ
            maṇiṃ kṛtvā sampātyābhimantrya punaḥ sūktaṃ
            japitvā badhnāti | sarvavyādhibhaiṣajyam ||</p>
         
         
         <p>  atha kṣetriyavyādhibhaiṣajyamucyate -
            [udagātām (2.8) ityāplāvayati bahiḥ || <span class="bold">KauśS_4,2{26}.41</span> ||]
            abhyātānāntaṃ kṛtvā 'udagātām' iti sūktena udakaghaṭaṃ sampātyābhimantrya vyādhitaṃ
            gṛhād bahiḥ kṛtvāplāvayati | abhyātānādyuttaratantram | kṣetriyo vyādhirliṅgī pitṛpāramparyāgataḥ
            kṣetriyo rogaḥ | kuṣṭhakṣayarogo grahaṇīdoṣaḥ sarvaśarīre visphoṭakaraktadoṣādiḥ kṣetriyaḥ
            ||</p>
         
         
         <p>  [apeyam (2.8.2) iti vyucchantyām || <span class="bold">KauśS_4,2{26}.42</span> ||]
            tantraṃ kṛtvā 'apeyaṃ rātrī' ityṛcā ghaṭaṃ sampātyābhimantrya gṛhādbahirāplāvayati
            | abhyātānādyuttaratantram | apararātra etat karma kuryāt kṣetriyavyādhau ||</p>
         
         
         <p>  [babhroḥ (2.8.3) iti mantroktamākṛtiloṣṭavalmīkau parilikhya jīvakoṣaṇyāmutsīvya
            badhnāti || <span class="bold">KauśS_4,2{26}.43</span> ||]
            abhyātānāntaṃ kṛtvā 'babhrorarjunakāṇḍasya' ityṛcārjunakāṣṭhaṃ yavabusaṃ tilapiñjikāṃ
            caikatra trīṇi baddhvā sampātyābhimantrya badhnāti | tata uttaratantram | kṣetriyavyādhau
            | abhyātānāntaṃ kṛtvā 'babhrorarjuna' ityṛcākṛtiloṣṭaṃ jīvakoṣaṇyāṃ baddhvā sampātyābhimantrya
            badhnāti | tata uttaratantram | abhyātānāntaṃ kṛtvā 'babhrorarjuna' ityṛcā valmīkamṛttikāṃ
            carmajīvakoṣaṇyāṃ baddhvā sampātyābhimantrya badhnāti | tata uttaratantram | ekasmin
            vyādhau sarvatra karmaṇāṃ vikalpaḥ | jīvataḥ paśoścarma jīvakoṣaṇītyucyate | ajāyāścarmāvervāśvāyā
            vā carmagrahaṇam | mātṛpitṛvargādāyātaḥ
            kaulaḥ kulabhavaḥ | sarvatra karmaṇāṃ vikalpaḥ || bhaiṣajyeṣu dvitīyā kaṇḍikā || <span class="bold">KKp_26</span> ||</p>
         
         
         
         
         
         <p>  [namaste lāṅgalebhyaḥ (2.8.4) iti sīrayogamadhiśiro'vasiñcati || <span class="bold">KauśS_4,3{27}.1</span> ||]
            'namaste lāṅgalebhyaḥ' ityṛcodakaghaṭamabhimantrya vṛṣabhayuktasya halasyādhastāt
            kṛtvā vyādhitaṃ tato'bhiṣiñcati | kṣetriyasya bhaiṣajyam ||</p>
         
         
         <p>  [namaḥ sanisrasākṣebhyaḥ (2.8.5) iti śūnyaśālāyāmapsu sampātānānayati || <span class="bold">KauśS_4,3{27}.2</span> ||</p>
         
         
         <p>  uttaraṃ jaratkhāte saśālātṛṇe || <span class="bold">KauśS_4,3{27}.3</span> ||</p>
         
         
         <p>  tasminnācamayatyāplāvayati || <span class="bold">KauśS_4,3{27}.4</span> ||]
            tasmin garte vyādhitamupaveśyācāmayati | uttaratantram | kṣetriyabhaiṣajyam | abhyātānāntaṃ
            kṛtvā 'namaḥ sanisrasākṣebhyaḥ' ityṛcodakaghaṭaṃ sampātyābhimantryottarasampātān jaradgartaḥ
            ānayati | śālātṛṇasahite garte vyādhitamavasiñcati | ācamanaṃ ca | yatra kvacit snānaṃ
            tatra sarvatrācamanam | tata uttaratantram | yatra yatra snānaṃ prokṣaṇaṃ ca tatra
            sarvatra bhaiṣajyeṣu śiraḥprabhati mārjanaṃ kuryāt yāvat pādau | samāptaṃ kṣetriyasya
            bhaiṣajyam ||</p>
         
         
         <p>  atha brahmagrahe bhaiṣajyamucyate -
            [daśavṛkṣa (2.9) iti śākalaḥ || <span class="bold">KauśS_4,3{27}.5</span> ||]
            abhyātānāntaṃ kṛtvā 'daśavṛkṣa' iti sūktena vṛkṣavikalpena palāśādidaśavṛkṣaśakalāni
            gṛhītvā lākṣāhiraṇyena veṣṭitaṃ maṇiṃ kṛtvā sampātyābhimantrya badhnāti | tata uttaratantram
            | brahmagrahe bhaiṣajyam ||</p>
         
         
         <p>  [daśa suhṛdo japanto'bhimṛśanti || <span class="bold">KauśS_4,3{27}.6</span> ||]
            daśa brāhmaṇā atharvāṅgirasaḥ suhṛdo 'daśavṛkṣa' iti sūktaṃ japanto vyādhitaśarīramabhimṛśanti
            | sarvagrahe brahmagrahe | grahabhaiṣajyaṃ samāptam ||</p>
         
         
         <p>  [kṣetriyāttvā (2.10) iti catuṣpathe kāmpīlaśakalaiḥ parvasu baddhvā piñjūlībhirāplāvayati
            || <span class="bold">KauśS_4,3{27}.7</span> ||]
            catuṣpathe gatvābhyātānāntaṃ kṛtvā 'kṣetriyāttvā' iti sūktenodakaghaṭaṃ sampātyābhimantrya
            kāmpīlaśakalāni vyādhitaparvaṇi dattvā
            piñjūlīrghaṭe prakṣipya tato'bhiṣiñcati | tata ācamanam | uttaratantram | kṣetriyagrahe
            ||</p>
         
         
         <p>  [avasiñcati || <span class="bold">KauśS_4,3{27}.8</span> ||]
            'kṣetriyāttvā' iti sūktenodakaghaṭaṃ saha piñjūlībhirabhimantrya catuṣpathe vyādhitaṃ
            kṛtvāvasiñcati | kṣetriye grahe kāmpīlaśakalairbandhayitvā | kṣetriyabhaiṣajyam |
            samāptāni kṣetriyabhaiṣajyāni ||</p>
         
         
         <p>  udakatṛṣākrāntabhaiṣajyamucyate -
            [pārthivasya (2.29) ityudyati pṛṣṭhasaṃhitāvupaveśayati || <span class="bold">KauśS_4,3{27}.9</span> ||</p>
         
         
         <p>  prāṅmukhaṃ vyādhitaṃ pratyaṅmukhamavyādhitaṃ śākhāsūpaveśya vaitase camasa upamanthanībhyāṃ
            tṛṣṇāgṛhītasya śirasi manthamupamathyātṛṣitāya prayacchati || <span class="bold">KauśS_4,3{27}.10</span> ||</p>
         
         
         <p>  tasmiṃstṛṣṇāṃ sannayati || <span class="bold">KauśS_4,3{27}.11</span> ||]
            udita āditye prabhāte pṛṣṭhasaṃhitāvupaveśya dvau puruṣau | prāṅmukhaṃ vyādhitaṃ pratyaṅmukhamavyādhitaṃ
            vaitasaśākhāsūpaveśya vaitase camase saktūdakaṃ prakṣipya vaitasaśalākābhyāṃ manthaṃ
            nirmathya tṛṣṇāgṛhītasya śirasi manthamupamathya 'pārthivasya' iti sūktena camasamabhimantrya
            tṛṣitāya prayacchati yasya vyādhirbhavati ||</p>
         
         
         <p>  [uddhṛtamudakaṃ pāyayati || <span class="bold">KauśS_4,3{27}.12</span> ||]
            'pārthivasya' iti sūktenāpsūdakamabhimantryoddhṛtya pāyayati | tṛṣārte bhaiṣajyam
            ||</p>
         
         
         <p>  [savāsinau (2.19.6) iti mantroktam || <span class="bold">KauśS_4,3{27}.13</span> ||]
            'savāsinau' iti sūktena manthamabhimantrya pāyayati | vyādhitāvyādhitāvekavastraparihitau
            santau | tṛṣārtabhaiṣajyāni samāptāni ||</p>
         
         
         <p>  aruṣodaragaṇḍulabhaiṣajyānyucyante -
            [indrasya yā mahī (2.31) iti khalvaṅgānalāṇḍūn hananān ghṛtamiśrāñjuhoti || <span class="bold">KauśS_4,3{27}.14</span> ||]
            tantraṃ kṛtvā 'indrasya yā mahī' iti sūktena kṛṣṇacaṇakān ghṛtamiśrāñjuhoti | tantravikalpaḥ
            ||</p>
         
         
         <p>  [bālān kalmāṣe kāṇḍe savyaṃ pariveṣṭya sambhinatti || <span class="bold">KauśS_4,3{27}.15</span> ||]
            'indrasya yā mahī' iti sūktena govālān | citrite śare savyaṃ pariveṣṭya pāṣāṇena cūrṇayati
            ||</p>
         
         
         <p>  [pratapati || <span class="bold">KauśS_4,3{27}.16</span> ||]
            tataḥ sūktaṃ japitvāgnau pratapati ||</p>
         
         
         <p>  [ādadhāti || <span class="bold">KauśS_4,3{27}.17</span> ||]
            tataḥ sūktāntenāgnāvādadhāti ||</p>
         
         
         <p>  [savyena dakṣiṇāmukhaḥ pāṃsūnupamathya parikirati || <span class="bold">KauśS_4,3{27}.18</span> ||]
            'indrasya yā mahī' iti sūktena savye haste pāṃsūn kṛtvā dakṣiṇena vimṛjya dakṣiṇāmukhaḥ
            sthitaḥ sūktaṃ japitvā vyādhitasyopari kirati | aruṣīgaṇḍulakānāṃ bhaiṣajyam ||</p>
         
         
         <p>  [sammṛdnāti || <span class="bold">KauśS_4,3{27}.19</span> ||]
            'indrasya yā mahī' iti sūktena pāṃsūn mardayati hastābhyāṃ vyādhitaḥ ||</p>
         
         
         <p>  [ādadhāti || <span class="bold">KauśS_4,3{27}.20</span> ||]
            'indrasya yā mahī' iti sūktena pālāśaudumbarādyāḥ samidha ādadhāti | samāptā udarakṛmaya
            udaragaṇḍulakāśca dṛṣṭakṛmayaśca
            teṣāṃ bhaiṣajyam ||</p>
         
         
         <p>  atha gokṛmibhaiṣajyānyucyante -
            [udyannādityaḥ (2.32) ityudyati gonāmetyāha asau iti || <span class="bold">KauśS_4,3{27}.21</span> ||</p>
         
         
         <p>  sūktānte te hatāḥ iti || <span class="bold">KauśS_4,3{27}.22</span> ||</p>
         
         
         <p>  darbhairabhyasyati || <span class="bold">KauśS_4,3{27}.23</span> ||]
            prātaḥ 'udyannādityaḥ' iti sūktaṃ japitvā gonāmoccārayitvā yasya krimayaḥ | 'te hatāḥ'
            iti mantreṇa darbhairāhanti krimīṇāṃ mukham ||</p>
         
         
         <p>  [madhyandine ca || <span class="bold">KauśS_4,3{27}.24</span> ||]
            etanmadhyandine kuryāt ||</p>
         
         
         <p>  [pratīcīmaparāhṇe || <span class="bold">KauśS_4,3{27}.25</span> ||]
            ādityasammukho'parāhṇe etat | trikāle karmasamāptiḥ | gonāmagrahaṇam 'asau' iti sthāne
            ||</p>
         
         
         <p>  [bālastukāmācchidya khalvādīni || <span class="bold">KauśS_4,3{27}.26</span> ||]
            'udyannādityaḥ' iti sūktena ghṛtamiśrān kṛṣṇacaṇakāñjuhoti | kṛmibhaiṣajyam | 'udyannādityaḥ'
            iti sūktena kalmāṣaṃ śaraṃ
            govālaveṣṭitaṃ dhārayati | tataḥ pāṣāṇena cūrṇayati | tataḥ sūktena pratapati | tataḥ
            sūktena japitvāgnāvādadhāti juhotītyarthaḥ | kṛmibhaiṣajyam | 'udyannādityaḥ' iti
            sūktena pāṃsūnabhimantrya vāme haste kṛtvā dakṣiṇāmukhaḥ pāṃsunā kṛmivraṇaṃ mardayati
            | 'udyannādityaḥ' iti sūktena palāśavṛkṣādisamidha ādadhāti | samāptaṃ sarvakṛmibhaiṣajyam
            manuṣyagajahastyaśvādiyūkālikṣādiṣu kṛmibhaiṣajyam ||</p>
         
         
         <p>  sarvavyādhibhaiṣajyamucyate -
            [akṣībhyāṃ te (2.33) iti vībarham || <span class="bold">KauśS_4,3{27}.27</span> ||</p>
         
         
         <p>  udapātreṇa sampātavatāvasiñcati || <span class="bold">KauśS_4,3{27}.28</span> ||]
            ājyatantraṃ kṛtvā vyādhitaṃ parvasu baddhvā 'akṣībhyāṃ te' iti sūktenodapātraṃ sampātya
            tataḥ punaḥ sūktaṃ japitvāvasicya vyādhitasya parvagranthīn vimuñcati | tata uttaratantram
            | samāptamakṣiroganāsikākarṇamūlaśirojihvāgrīvārājayakṣmādisarvavyādhibhaiṣajyam |
            'akṣībhyāṃ te' iti sūktenābhimantrayate vyādhitam | sarvavyādhibhaiṣajyaṃ samāptam
            ||</p>
         
         
         <p>  atha kṣetriyavyādhibhaiṣajyānyucyante -
            [hariṇasya (3.7) iti bandhanapāyanācamanaśaṅkudhānajvālenāvanakṣatre'vasiñcati ||
            <span class="bold">KauśS_4,3{27}.29</span> ||]
            tantraṃ kṛtvā 'hariṇasya' iti sūktena hariṇaśṛṅgamaṇiṃ sampātyābhimantrya badhnāti
            | tata uttaratantram | kṣetriyabhaiṣajyam | 'hariṇasya' iti sūktena hariṇaśṛṅgeṇa
            sahodakamabhimantrya pāyayatyācāmayati ca | athoṣākāla etat karma | hariṇavarma śaṅkudhānaṃ
            prajvālyodake prakṣipya tato 'hariṇasya' ityabhimantrya vyādhitamavasiñcati | mārjanamācamanaṃ
            ca | kṣetriyabhaiṣajyam ||</p>
         
         
         <p>  [amitamātrāyāḥ sakṛdgṛhītān yavānāvapati || <span class="bold">KauśS_4,3{27}.30</span> ||]
            'hariṇasya' iti sūktena yavāñjuhoti pratyṛcaṃ rāśeraparimitān madhyāt sakṛd grāhyā
            yavā ityarthaḥ | kṣetriyabhaiṣajyam ||</p>
         
         
         <p>  [bhaktaṃ prayacchati || <span class="bold">KauśS_4,3{27}.31</span> ||]
            'hariṇasya' iti sūktena bhaktamabhimantrya bhojane prapādya prayacchati | samāptaṃ
            kṣetriyabhaiṣajyam | bālarogagṛhīte ca ||</p>
         
         
         <p>  maithunadoṣavyādhibhaiṣajyānyucyante -
            [muñcāmi tvā (3.31) iti grāmye pūtiśapharībhirodanam || <span class="bold">KauśS_4,3{27}.32</span> ||]
            'muñcāmi tvā' iti sūktena pūtigandhamatsyasahitamodanamabhimantrya vyādhitāya prayacchati
            bhakṣaṇārthaṃ bhojanakāle ||</p>
         
         
         <p>  [araṇye tilaśaṇagomayaśāntājvālenāvanakṣatre'vasiñcati || <span class="bold">KauśS_4,3{27}.33</span> ||]
            'muñcāmi tvā' iti sūktenāraṇyakatilaiḥ prajvālitamudakaṃ pātre prakṣipati | tato'bhimantryoṣākāle'vasiñcati
            vyādhitam | maithunarājayakṣmaṇi bhaiṣajyam | uṣākāla idaṃ karma | 'muñcāmi tvā' iti
            sūktenāraṇyaśaṇenāvajvālitamudakamabhimantryāvasiñcati | mārjanamācamanaṃ ca | maithunavyādhibhaiṣajyam
            | 'muñcāmi tvā' iti sūktenāraṇyagomayenāvajvālitamudakamabhimantryāvasiñcatyuṣākāle
            | mārjanamācamanaṃ ca | maithunavyādhibhaiṣajyam | uṣākāle 'muñcāmi tvā' iti sūktena
            cityādyābhiḥ prajvālitamudakamabhimantrya vyādhitamavasiñcati | mārjanamācamanaṃ ca
            | kecit tilaśaṇādicaturṣu karmasvaraṇye'vasekamicchanti | kecidgṛhe'vasekamicchanti
            | vikalpaḥ | samāptaṃ maithunavyādhibhaiṣajyam | 'muñcāmi tvā' iti sūktena vyādhitamabhimantrayate
            | sarvavyādhibhaiṣajyam ||</p>
         
         
         <p>  atha sarvabhaiṣajyānyucyante -
            [mṛgāraiḥ muñca (1.12.3) ityāplāvayati || <span class="bold">KauśS_4,3{27}.34</span> ||]
            abhyātānāntaṃ kṛtvā 'ā gāvaḥ' (4.21-30) iti daśabhiḥ sūktairghaṭamudakapūrṇaṃ sampātyābhimantrya
            vyādhitamāplāvayati | mārjanācamane smartavye | abhyātānādyuttaratantram | sarvavyādhibhaiṣajyam
            | tantraṃ kṛtvā 'muñca śīrṣaktyāḥ' ityṛcodakaghaṭaṃ sampātyābhimantryāplāvayati vyādhitam
            | abhyātānādyuttaratantram | āplavane sarvatra mārjanācamane ca | sarvavyādhibhaiṣajyaṃ
            samāptam || tṛtīyā kaṇḍikā || <span class="bold">KKp_27</span> ||</p>
         
         
         
         
         
         <p>  skandaviṣabhaiṣajyānyucyante -
            [brāhmaṇo jajñe (4.6) iti takṣakāyāñjaliṃ kṛtvā japannācamayatyabhyukṣati || <span class="bold">KauśS_4,4{28}.1</span> ||]
            takṣakadevatāyai namaskāraṃ kṛtvā tato 'brāhmaṇo jajñe' 'vāridam' (4.7) iti sūktābhyāmudakamabhimantryācāmayati
            viṣakaram | takṣakāya namaskāraṃ kṛtvā 'brāhmaṇo jajñe' 'vāridam' iti sūktābhyāmudakamabhimantrya
            samprokṣati viṣaduṣṭam | skandaviṣabhaiṣajya ||</p>
         
         
         <p>  [kṛmukaśakalaṃ saṅkṣudya dūrśajaradajināvakarajvālena || <span class="bold">KauśS_4,4{28}.2</span> ||]
            'brāhmaṇo jajñe' 'vāridam' iti sūktābhyāṃ kṛmukavṛkṣaśakalaṃ sahodakamabhimantrya
            tata ācāmayati | skandaviṣabhaiṣajyam | 'brāhmaṇo jajñe' 'vāridam' iti sūktābhyāṃ
            kṛmukavṛkṣaśakalaṃ sahodakamabhimantryābhyukṣati | tato mārjanamācamanaṃ ca sarvaṃ
            tūṣṇīm | dūrśāvajvālitamudakamabhimantrya vyādhitamavasiñcati | mārjanācamane ca |
            sarvaṃ tūṣṇīm | 'brāhmaṇo jajñe' iti sūktābhyāṃ jīrṇahariṇacarmāvajvālitamudake prakṣipya
            tamabhimantrya tato'vasiñcati | viṣabhaiṣajyam | 'brāhmaṇo jajñe' 'vāridam' iti sūktābhyāṃ
            sammārjanikāvakaratṛṇairavajvālitamudakamabhimantryāvasiñcati | skandaviṣabhaiṣajyam
            ||</p>
         
         
         <p>  [sampātavatyudapātra ūrdhvaphalābhyāṃ digdhābhyāṃ manthamupamathya rayidhāraṇāpiṇḍānanvṛcaṃ
            prakīrya chardayate || <span class="bold">KauśS_4,4{28}.3</span> ||]
            abhyātānāntaṃ kṛtvā 'brāhmaṇo jajñe' 'vāridam' iti sūktābhyāmudapātraṃ sampātyābhimantryāplāvayati
            viṣaduṣṭam | viṣabhaiṣajyam | 'brāhmaṇo jajñe' 'vāridam' iti sūktābhyāṃ viṣaliptābhyāṃ
            phalābhyāṃ saktumanthamupamathya tato'bhimantrya pāyayati | viṣabhaiṣajyam | 'brāhmaṇo
            jajñe' 'vāridam' iti sūktābhyāṃ madanaphalāni pratyṛcamabhimantrya bhakṣayati | yathā
            chardayati tathā ca kartavyam | skandaviṣabhaiṣajyam ||</p>
         
         
         <p>  [haridrāṃ sarpiṣi pāyayati || <span class="bold">KauśS_4,4{28}.4</span> ||]
            'brāhmaṇo jajñe' 'vāridam' iti sūktābhyāṃ haridrāṃ sarpiṣā sahitāmabhimantrya pāyayati
            | samāptaṃ skandaviṣabhaiṣajyam ||</p>
         
         
         <p>  atha śastrādyabhighāte rudhirapravāhe bhaiṣajyānyucyante -
            [rohaṇī (4.12) ityavanakṣatre'vasiñcati || <span class="bold">KauśS_4,4{28}.5</span> ||]
            'rohaṇyasi' iti sūktena lākṣodakaṃ kvāthitamabhimantrya vyādhideśamavasiñcati | uṣākāle
            karma | asthibhaṅge rudhirapravāhe daṃśaśastrābhighātādau bhaiṣajyam ||</p>
         
         
         <p>  [pṛṣātakaṃ pāyayatyabhyanakti || <span class="bold">KauśS_4,4{28}.6</span> ||]
            'rohaṇyasi' iti pṛṣātakaṃ ghṛtamiśraṃ dugdhamabhimantrya pāyayati | 'rohaṇyasi' iti
            sūktena kṣīraṃ ghṛtamiśraṃ kṛtvā vyādhideśaṃ mrakṣati |
            aṅgabhaṅge'ṅgachede'ṅgarudhirapravāhe'ṅgābhighāte'ṅgabhagne'ṅgamūḍhābhighāte'ṅgavṛkṣābhighāte
            muṣṭiloṣṭeṣṭikāpaśuśṛṅgāgni- pāṣāṇalakuṭaśastrādyabhighāte rudhirapravāhe vā śarīrachedādau
            bhaiṣajyaṃ samāptam ||</p>
         
         
         <p>  atha rakṣobhaiṣajyamucyate -
            [ā paśyati (4.20) iti sadampuṣpāmaṇiṃ badhnāti || <span class="bold">KauśS_4,4{28}.7</span> ||]
            tantraṃ kṛtvā 'ā paśyati' iti sūktena sadampuṣpāmaṇiṃ sampātyābhimantrya badhnāti
            | abhyātānādyuttaratantram | sadampuṣpā trisandhyā prasiddhā | brahmagrahe kṣatriyagrahe
            vaiśyagrahe śūdragrahe vānyeṣāṃ vyantarāṇāṃ piśācānāṃ rakṣasāṃ ca bhaiṣajyaṃ samāptam
            ||</p>
         
         
         <p>  atha sarvavyādhibhaiṣajyamucyate -
            [bhavāśarvau (4.28) iti sapta kāmpīlapuṭānapāṃ pūrṇān sampātavataḥ kṛtvā dakṣiṇenāvasicya
            paścādvidhyati || <span class="bold">KauśS_4,4{28}.8</span> ||]
            abhyātānāntaṃ kṛtvā 'bhavāśarvau manve vām' iti sūktena saptarcenaikaikayarcā kāmpīlasaptapuṭakānudakapūrṇān
            sampātyarcarcā tataḥ pratyṛcamabhimantrya tato vyādhitamavasiñcati | tataḥ puṭaṃ paścāt
            kṣipati | evaṃ dvitīyamevaṃ tṛtīyam | tata uttaratantram | samāptaṃ sarvavyādhibhaiṣajyam
            ||</p>
         
         
         <p>  sarvabhūtagrahabhaiṣajyamucyate -
            [tvayā pūrvam (4.37) iti kośena śamīcūrṇāni bhakte || <span class="bold">KauśS_4,4{28}.9</span> ||]
            'tvayā pūrvam' iti sūktena śamīparṇacūrṇaṃ śamīphale kṛtvābhimantrya saktumadhye dadāti
            bhakṣārtham | rakṣograhe bhaiṣajyam ||</p>
         
         
         <p>  [alaṅkāre || <span class="bold">KauśS_4,4{28}.10</span> ||]
            'tvayā pūrvam' iti sūktena śamīparṇacūrṇaṃ śamīphale kṛtvābhimantryālaṅkāre dadāti
            vyādhitasya | sarvagrahabhaiṣajyam ||</p>
         
         
         <p>  [śālāṃ paritanoti || <span class="bold">KauśS_4,4{28}.11</span> ||]
            'tvayā pūrvam' iti sūktena śamīcūrṇaṃ kṛtvābhimantrya śālāṃ cūrṇaiḥ parikirati | vyādhitasya
            śālām | rakṣograhāpsarograhagandharvagrahasarvagrahabhaiṣajyaṃ samāptam ||</p>
         
         
         <p>  athāmatigṛhīte bhaiṣajyamucyate -
            [utāmṛtāsuḥ (5.71) ityamatigṛhītasya bhaktaṃ prayacchati || <span class="bold">KauśS_4,4{28}.12</span> ||]
            'utāmṛtāsuḥ' ityṛcā bhojanakāle bhaktamabhimantrya dadāti bhakṣaṇārtham prajñāpranaṣṭe'jñānagṛhīte'dharmagṛhīte
            trivarge ca vinaṣṭe dyūtakrīḍādyatipratte kubuddhibhaiṣajyam ||</p>
         
         
         <p>  rājayakṣmaṇi śiroroge kuṣṭhāmaye sarvagātravedanāyāṃ bhaiṣajyamucyate -
            [kuṣṭhaliṅgābhirnavanītamiśreṇāpratīhāraṃ pralimpati || <span class="bold">KauśS_4,4{28}.13</span> ||]
            'yo giriṣvajāyathāḥ' (5.4) iti sūktena 'triḥ śāmbubhyo aṅgirebhyaḥ' (19.39.5-8) iti
            caturṛcena kuṣṭhapiṣṭaṃ navanītamiśraṃ kṛtvābhimantryāpratīhāraṃ vyādhitasya śarīraṃ
            pralimpati | rājayakṣmaṇi śiroroge kuṣṭhāmaye sarvagātravedanāsu bhaiṣajyaṃ samāptam
            ||</p>
         
         
         <p>  atha śastrādyabhighāte bhaiṣajyamucyate -
            [lākṣāliṅgābhirdugdhe phāṇṭān pāyayati || <span class="bold">KauśS_4,4{28}.14</span> ||]
            'rātrī mātā' (5.5) iti sūktena dugdhe lākṣāṃ kvāthayitvābhimantrya pāyayati | śastrādyabhighāte
            pāṣāṇapatanābhighāte'gnidāhe sarvaśarīrābhighāte bhaiṣajyaṃ samāptam ||</p>
         
         
         <p>  sūtikā strī ariṣṭakasya ca bhaiṣajyānyucyante -
            [brahma jajñānam (5.6) iti sūtikāriṣṭakau prapādayati || <span class="bold">KauśS_4,4{28}.15</span> ||]
            'brahma jajñānam' (5.6.1) 'anāptā ye' (5.6.2) 'sahasradhāra eva te' (5.6.3) iti sūktena
            bhaktamabhimantrya dadāti
            bhakṣaṇārtham | pūrvaṃ strī praveśya tūṣṇīṃ tataḥ paścāt kartā tūṣṇīṃ praviśya sūktena
            bhaktamabhimantrya dadyāt ||</p>
         
         
         <p>  [manthācamanopasthānamādityasya || <span class="bold">KauśS_4,4{28}.16</span> ||]
            'brahma jajñānam' 'anāptā ye' 'sahasradhāra eva te' iti sūktena saktumanthamabhimantrya
            pāyayati | tenaiva sūktenopasthānamādityasya | 'brahma jajñānam' iti sūktenodakamabhimantryācāmayati
            | samāptaṃ strīprasavadoṣe sūtikāroge ca bhaiṣajyam | adbhutadarśane doṣanāśanabhaiṣajyaṃ
            samāptam || sarvādbhuteṣu bhaktakarma vācamanakarma vā kuryāt | yāni carakādivaidyakeṣvadbhutāni
            paṭhyante'svasthaśārīraviṣaye teṣāṃ sarveṣāmiyaṃ śāntirbhaiṣajyaṃ bhavati | yāni cādbhutāni
            śarīraroge jyotiṣe paṭhyante teṣāmapīdaṃ karma ||</p>
         
         
         <p>  atha sarvavyādhibhaiṣajyamucyate -
            [dive svāhā (5.9) imaṃ yavam (6.91) iti catura udapātre sampātānānayati || <span class="bold">KauśS_4,4{28}.17</span> ||]
            tantraṃ kṛtvā 'dive svāhā' iti sūktena catura udapātre sampātānānayati ||</p>
         
         
         <p>  [dvau pṛthivyām || <span class="bold">KauśS_4,4{28}.18</span> ||</p>
         
         
         <p>  tau pratyāhṛtyāplāvayati || <span class="bold">KauśS_4,4{28}.19</span> ||]
            dvau sampātau bhūmau dattvā tataḥ sampātitāṃ bhūmimṛttikāṃ saṅgṛhya tata udapātre
            prakṣipya tato'bhimantraṇaṃ kṛtvā vyādhitamāplāvayati | 'dive svāhā' iti tribhiḥ svāhākārairekaḥ
            sampātaḥ | tribhiḥ svāhākāraistrayaḥ sampātāḥ | dvau dvābhyāmṛgbhyāṃ sampātau | evaṃ
            ṣaḍ bhavanti | abhyātānādyuttaratantram | abhyātānāntaṃ kṛtvā 'imaṃ yavam' iti sūktenārdharcenārdharcena
            homaḥ | udapātre sampātānānīya dvau bhūmau sampātau | tau gṛhītvodapātre prakṣipya
            tato'bhimantraṇam | tata āplāvayati vyādhitam | abhyātānādyuttaratantram | sarvavyādhibhaiṣajyam
            ||</p>
         
         
         <p>  [sayave cottareṇa yavaṃ badhnāti || <span class="bold">KauśS_4,4{28}.20</span> ||]
            abhyātānāntaṃ kṛtvā 'dive svāhā' iti sūktena ṣaṭ sampātān karoti yavasahita udapātre
            caturaḥ sampātānānayati | dvau sampātau bhūmau dattvā mṛttikāmudapātre prakṣipya tato'bhimantraṇamāplāvanaṃ
            ca | abhyātānādyuttaratantram | 'dive svāhā' iti tribhiḥ svāhākārairekaḥ sampātaḥ
            | anyat sarvaṃ yathārthaṃ kuryāt | evaṃ ṣaṭ sarvatra kuryāt | tantraṃ kṛtvā 'imaṃ
            yavam' iti sūktenārdharcena ṣaḍ homān kṛtvā catura udapātre sampātānānayati | dvau
            pṛthivyām | tāvudapātre prakṣipya tataḥ sūktenābhimantraṇam | yavasahita udapātre
            sampātāḥ | tato'bhiṣecanaṃ mārjanamācamanaṃ ca | abhyātānādyuttaratantram | sarvavyādhibhaiṣajyaṃ
            samāptam | abhyātānāntaṃ kṛtvā 'imaṃ yavam' iti sūktena yavamaṇiṃ sampātyābhimantrya
            badhnāti | tata uttaratantram | śītajvarakṣudrajvarakāmajvaraśleṣmajvaragrīṣmajvara-
            varṣājvaradānadravyatyāgapratigrahayājanādhyayanādhyāpanayājyayājanabuddhidhvānte
            akṣipaṭalodvege strīṣu puruṣeṣu pāpalakṣaṇāpakāmahṛdaya- tāpaharṣaviṣādāpasmāreṣu
            | sarvaśabdena kathyante | sarvavyādhibhaiṣajyaṃ yatra ekasmin vyādhau bahūni karmāṇi
            vihitāni sarvasmin śāstre tatra sarvatra karmaṇāṃ vikalpaḥ | yatrābhiṣeko'vasecanaṃ
            tatrācamanaṃ mārjanaṃ ca sarvatra || caturthī kaṇḍikā || <span class="bold">KKp_28</span> ||</p>
         
         
         
         
         
         <p>  sarpaviṣabhaiṣajyamucyate -
            [dadirhi (5.13) iti takṣakāyetyuktam || <span class="bold">KauśS_4,5{29}.1</span> ||]
            takṣakāya namaskāraṃ kṛtvā 'dadirhi' ityṛcodakamabhimantryācāmayati sarpādiviṣabhaiṣajyam
            | takṣakāya namaskāraṃ kṛtvā 'dadirhi' ityṛcodakamabhimantryāvasiñcati viṣadaṣṭam
            | viṣabhaiṣajyam | 'dadirhi' ityṛcā kṛmukavṛkṣaśakalaṃ saṅghṛṣya tata udakaṃ ca prakṣipya
            tato'bhimantryāvasiñcati viṣadhāritam | 'dadirhi' ityṛcodakaṃ carmāgniprajvālitamabhimantrya
            vyādhitamavasiñcati | 'dadirhi' ityṛcā hariṇajīrṇacarmāvajvālitamudakamabhimantryāvasiñcati
            | 'dadirhi' ityṛcā mārjanikāvakaratṛṇāvajvālitodakamabhimantryā- vasiñcati | jaṅgamaviṣabhaiṣajyam
            | abhyātānāntaṃ kṛtvā 'dadirhi' ityṛcodapātraṃ sampātya tataḥ pāyayati | 'dadirhi'
            ityṛcā saktumanthamūrdhvaphalābhyāṃ viṣaliptābhyāṃ mathitvābhimantrya pāyayati sarpadaṣṭam
            | jaṅgamaviṣabhaiṣajyam | 'dadirhi' ityṛcā madanaphalamabhimantrya bhakṣayati chardanārtham
            | jaṅgamaviṣabhaiṣajyam | 'dadirhi' ityṛcā haridrāṃ ghṛtaṃ ca sahābhimantrya pāyayati
            | jaṅgamaviṣabhaiṣajyam.</p>
         
         
         <p>  [dvitīyayā grahaṇī || <span class="bold">KauśS_4,5{29}.2</span> ||</p>
         
         
         <p>  savyaṃ parikrāmati || <span class="bold">KauśS_4,5{29}.3</span> ||]
            'yatte apodakam' (5.13.2) ityṛcāpradakṣiṇaṃ vyādhitaṃ parikrāmati | viṣastambhanabhaiṣajyam
            | viṣaṃ stambhitaṃ nānyenottārayituṃ śakyate vana vedamantreṇa ||</p>
         
         
         <p>  [śikhāsici stambānudgrathnāti || <span class="bold">KauśS_4,5{29}.4</span> ||]
            'yatte apodakam' ityṛcaṃ japitvā śikhāṃ badhnāti | viṣastambhanabhaiṣajyam | 'yatte
            apodakam' ityṛcaṃ japitvā śvetavastreṇa granthiṃ badhnāti | viṣastambhanabhaiṣajyam
            | 'yatte apodakam' ityekāṃ japitvā śaṇastambe granthiṃ badhnāti | viṣaṃ na visarpati
            | deśasthitaṃ bhavati | śarīre na sarpati | viṣastambhanaṃ bhavati ||</p>
         
         
         <p>  [tṛtīyayā prasarjanī || <span class="bold">KauśS_4,5{29}.5</span> ||]
            'vṛṣā me ravaḥ' (5.13.3) ityṛcā yasmin sthāne daṣṭaṃ taṃ sthānaṃ pīḍayati ṛcaṃ japitvā
            | deśādviṣamanyatra gacchati | viṣanāśane bhaiṣajyam ||</p>
         
         
         <p>  [caturthyā dakṣiṇam apehi (7.88.1) iti daṃśma tṛṇaiḥ prakarṣyāhimabhinirasyati ||
            <span class="bold">KauśS_4,5{29}.6</span> ||]
            'cakṣuṣā te cakṣuḥ' (5.13.4) ityṛcācāryastataḥ pradakṣiṇaṃ parikrāmati | 'apehyarirasi'
            ityṛcaṃ japitvā tṛṇāni prajvālya tato'herabhimukhaṃ kṣipati ||</p>
         
         
         <p>  [yato daṣṭaḥ || <span class="bold">KauśS_4,5{29}.7</span> ||]
            'apehyarirasi' ityṛcaṃ japitvā yato daṣṭastato jvalitatṛṇāni kṣipati daśane ||</p>
         
         
         <p>  [pañcamyā valīkapalalajvālena || <span class="bold">KauśS_4,5{29}.8</span> ||]
            'kairāta pṛśne' (5.13.5) ityṛcodakaṃ gṛhatṛṇāvajvālitamabhimantrya vyādhitaṃ pāyayati
            prokṣati ca ||</p>
         
         
         <p>  [ṣaṣṭhyārtnījyāpāśena || <span class="bold">KauśS_4,5{29}.9</span> ||]
            'asitasya' (5.13.6) ityṛcārtnījyāpāśaṃ sampātyābhimantrya badhnātyājyatantre | viṣabhaiṣajyam
            ||</p>
         
         
         <p>  [dvābhyāṃ madhūdvāpān pāyayati || <span class="bold">KauśS_4,5{29}.10</span> ||]
            'āligī ca viligī ca' (5.13.7) 'urugalāyāḥ' (5.13.8) iti dvābhyāṃ madhumakṣikāṃ madhuvṛkṣamṛttikāṃ
            cābhimantrya pāyayati ||</p>
         
         
         <p>  [navamyā śvāvitpurīṣam || <span class="bold">KauśS_4,5{29}.11</span> ||]
            'karṇā śvāvittadabravīt' (5.13.9) ityṛcā śukasārikṛśānāṃ purīṣaṃ śvāvitpurīṣamityucyate
            | purīṣamabhimantrya pāyayati viṣadaṣṭam ||</p>
         
         
         <p>  [triḥśuklayā māṃsaṃ prāśayati || <span class="bold">KauśS_4,5{29}.12</span> ||]
            'karṇā śvāvittadabravīt' ityṛcā śalalīmāṃsamabhimantrya prāśayati | viṣanāśanabhaiṣajyam
            ||</p>
         
         
         <p>  [daśamyālābunācamayati || <span class="bold">KauśS_4,5{29}.13</span> ||]
            'tābuvaṃ na tābuvam' (5.13.10) ityṛcālābumadhya udakaṃ prakṣipya tato'bhimantryācāmayati
            | sarpaviṣabhaiṣajyam ||</p>
         
         
         <p>  [ekādaśyā nābhiṃ badhnāti || <span class="bold">KauśS_4,5{29}.14</span> ||]
            'tastuvaṃ na tastuvam' (5.13.11) ityṛcālābuvṛntaṃ sampātyābhimantrya badhnātyājyatantre
            | sarpaviṣadaṣṭam | sarvatra karmaṇāṃ prayogo vikalpena na samuccayaḥ | ekaṃ kuryād
            dve vā trīṇi vā sarvāṇi vā | samāptaṃ sarpaviṣabhaiṣajyam | ekavyādhau yatra bahūni
            karmāṇi vihitāni tatraikaṃ vā kuryāt karmabāhulyād dve vā sarvāṇi vā | 'sarvatra hastahome
            na tantram' iti vacanāt ||</p>
         
         
         <p>  atha duṣṭavaktṝṇāṃ mukhabandhanamucyate -
            [madhulāvṛṣaliṅgābhiḥ khalatulaparṇī saṅkṣudya madhumanthe pāyayati || <span class="bold">KauśS_4,5{29}.15</span> ||]
            'ekā ca me' (5.15) 'yadyekavṛṣo'si' (5.16) iti sūktābhyāṃ kulapallavān madhūdakaṃ
            caitat tritayamekatra kṛtvābhimantrya tato vyādhita pāyayati | duṣṭavaktṛmukhabandhanabhaiṣajyam
            | duṣṭapuruṣāḥ parokṣe na vadanti ||</p>
         
         
         <p>  [uttarābhirbhuṅkte || <span class="bold">KauśS_4,5{29}.16</span> ||]
            'yadyekavṛṣaḥ' iti sūktena bhojanamabhimantrya bhakṣayati | śāpabhaiṣajyam | akṛtavatkṛtapāpabhaiṣajyam
            ||</p>
         
         
         <p>  [dvāraṃ sṛjati || <span class="bold">KauśS_4,5{29}.17</span> ||]
            'yadyekavṛṣaḥ' iti sūktena gṛhadvāraṃ dadātyapidadhātītyarthaḥ | praviśatītyarthaḥ
            | duṣṭavaktṛmukhabandhane brāhmaṇaśāpe ca bhaiṣajyam ||</p>
         
         
         <p>  atha jvarabhaiṣajyamucyate -
            [agnistakmānam (5.22) iti lājān pāyayati || <span class="bold">KauśS_4,5{29}.18</span> ||]
            'agnistakmānam' iti sūktena lājān pāyayati | sarvajvarabhaiṣajyam ||</p>
         
         
         <p>  [dāve lohitapātreṇa mūrdhni sampātānānayati || <span class="bold">KauśS_4,5{29}.19</span> ||]
            abhyātānāntaṃ kṛtvā 'agnistakmānam' iti sūktena tāmrasruveṇa mūrdhni sampātānānayati
            | tata uttaratantram | etasmin tantre dāvāgnipraṇayanam | samāptaṃ jvarabhaiṣajyam
            | sarvajvare kuryāt ||</p>
         
         
         <p>  atha kṛmibhaiṣajyamucyate -
            [ote me (5.23) iti karīramūlaṃ kāṇḍenaikadeśam || <span class="bold">KauśS_4,5{29}.20</span> ||]
            abhyātānāntaṃ kṛtvā 'ote me' iti sūktena karīramūlaṃ sampātyabhimantrya badhnāti |
            'ote me' iti sūktena govālaiḥ karīrakāṣṭhaṃ veṣṭayitvā | sūktaṃ japitvā pāṣāṇena cūrṇayati
            | tataḥ sūktenāgnau pratapati | tataḥ sūktenādadhāti | tata uttaratantram | kṛmibhaiṣajyam
            ||</p>
         
         
         <p>  [grāmāt pāṃsūn || <span class="bold">KauśS_4,5{29}.21</span> ||]
            'ote me' iti sūktena grāmapāṃsūnabhimantrya savyena hastena dakṣiṇābhimukho bhūtvā
            pāṃsūn parikirati | sarvakṛmibhaiṣajyam | 'ote me' iti sūktena pāṃsūnabhimantrya mathitvā
            hastena kṛmerupari kṣipati | 'ote me' iti sūktena śāntavṛkṣasamidha ādadhāti | kṛmibhañjanam
            | mukhakṛmikarṇakṛmisarvakṛmibhaiṣajyam ||</p>
         
         
         <p>  [paścādagnermāturupasthe musalabudhnena navanītānvaktena triḥ pratīhāraṃ tāluni
            tāpayati || <span class="bold">KauśS_4,5{29}.22</span> ||]
            'ote me' iti sūktena paścādagnermāturutsaṅge bālakaṃ kṛtvā navanītānvaktena musalabudhnena
            tāluni tāpayati | triḥ sūktaprayogaḥ | apānakṛmiṃ śirasi vā tasya | sarvakṛmibhaiṣajyam
            ||</p>
         
         
         <p>  [śigrubhirnavanītamiśraiḥ pradegdhi || <span class="bold">KauśS_4,5{29}.23</span> ||]
            'ote me' iti sūktena śigrubījairnavanītamiśritairabhimantrya vyādhideśaṃ pralimpati
            kṣatadeśam | kṛmibhaiṣajyam ||</p>
         
         
         <p>  [ekaviṃśatimuśīrāṇi bhinadmi (5.23.13) iti mantroktam || <span class="bold">KauśS_4,5{29}.24</span> ||]
            'ote me' iti sūktenaikaviṃśatyuśīramūlānyabhimantrya tataḥ pāṣāṇena kuṭṭayati | tataḥ
            sūktaṃ japitvośīrāṇyagninā dahati ||</p>
         
         
         <p>  [uśīrāṇi prayacchati || <span class="bold">KauśS_4,5{29}.25</span> ||]
            'ote me' iti sūktenaikaviṃśatyuśīrāṇyabhimantrya vyādhitāya samarpayati | kṛmibhaiṣajyam
            ||</p>
         
         
         <p>  [ekaviṃśatyā sahāplāvayati || <span class="bold">KauśS_4,5{29}.26</span> ||]
            'ote me' iti sūktenodakaghaṭamekaviṃśatyuśīrapiñjūlīsahitaṃ sampātyābhimantrya tato
            vyādhitamāplāvayatyājyatantre | kṛmijātānāmakṣikarṇamukhaśironāsikādantakṛmīṇāṃ kṛṣmaśvetapītadṛṣṭānāmadṛṣṭānāṃ
            ca sarveṣāṃ kṛmīṇāṃ bhaiṣajyam | samāptaṃ kṛmibhaiṣajyam ||</p>
         
         
         <p>  atha rākṣasabhaiṣajyamucyate | tatrāha -
            [ā yaṃ viśanti (6.2.2) iti vayoniveśanaśṛtaṃ kṣīraudanamaśnāti || <span class="bold">KauśS_4,5{29}.27</span> ||]
            abhyātānāntaṃ kṛtvā 'ā yaṃ viśanti' ityṛcā vayoniveśanakāṣṭhaśṛtaṃ kṣīraudanaṃ sampātyābhimantryāśnāti
            | tata uttaratantram |
            rākṣasabhaiṣajyaṃ samāptam ||</p>
         
         
         <p>  atha sarpaviṣabhaiṣajyamucyate -
            [pari dyāmiva (6.12) iti madhuśībhaṃ pāyayati || <span class="bold">KauśS_4,5{29}.28</span> ||]
            'pari dyāmiva' iti tṛcena sūktena madhuśībhamabhimantrya pāyayati | madhukroḍamityarthaḥ
            | sarpaviṣaliṅgyupatāpaḥ ||</p>
         
         
         <p>  [japaṃśca || <span class="bold">KauśS_4,5{29}.29</span> ||]
            'pari dyāmiva' iti sūktenodakamabhimantryācāmayati | viṣabhaiṣajyam | 'pari dyāmiva'
            iti sūktenodakamabhimantrya samprokṣati | viṣabhaiṣajyam | 'pari dyāmiva' iti sūktena
            dullakāvajvālitamudakamabhimantryāvasiñcati vyādhitam | 'pari dyāmiva' iti sūktenāvakaratṛṇānyavajvālitamudakamabhimantryāvasiñcati
            | tantraṃ kṛtvā 'pari dyāmiva' iti sūktenodapātraṃ sampātyābhimantrya pāyayati | tata
            uttaratantram | 'pari dyāmiva' iti sūktenordhvaphalābhyāṃ viṣadigdhābhyāṃ manthamupamathya
            tato'bhimantrya pāyayati | 'pari dyāmiva' iti sūktena madanaphalānyabhimantrya bhakṣayati
            chardanārtham | 'pari dyāmiva' iti haridrāṃ sarpiṣyabhimantrya pāyayati | samāptaṃ
            sarpaviṣabhaiṣajyam ||</p>
         
         
         <p>  śleṣmabhaiṣajyamucyate -
            [asthisraṃsam (6.14) iti śakalenāpsviṭe sampātavatāvasiñcati || <span class="bold">KauśS_4,5{29}.30</span> ||]
            udaka idaṃ kriyate | apsviṭaṃ kṛtvā tatrāgniṃ prajvālya 'asthisraṃsam' iti sūktena
            kāṣṭhaśakalaṃ sampātya tena śakalena vyādhitamavasiñcati | mārjanamācamanaṃ ca | śleṣmabhaiṣajyam
            | na tantram | pañcamī kaṇḍikā || <span class="bold">KKp_29</span> ||</p>
         
         
         
         
         
         <p>  athākṣirogabhaiṣajyamucyate -
            [ābayo (6.16) iti sārṣapaṃ tailasampātaṃ badhnāti || <span class="bold">KauśS_4,6{30}.1</span> ||]
            abhyātānāntaṃ kṛtvā 'ābayo anābayo' iti sūktena caturṛcena sarṣapakāṇḍamaṇiṃ sampātyābhimantrya
            badhnāti | sarṣapatailena sampātavantaṃ karoti | tantrakṛtenaiva | tato'bhyātānādyuttaratantram
            | akṣiroge bhaiṣajyam ||</p>
         
         
         <p>  [kāṇḍaṃ pralipya || <span class="bold">KauśS_4,6{30}.2</span> ||]
            abhyātānāntaṃ kṛtvā 'ābayo anābayoḥ' iti sūktena sarṣapakāṇḍamaṇiṃ sampātyābhimantrya
            badhnāti | abhyātānādyuttaratantram | ājyena pradhānamaṅgāni ca | sarṣapatailenābhyajya
            maṇiṃ tato badhnāti | akṣiroge bhaiṣajyam ||</p>
         
         
         <p>  [pṛktaṃ śākaṃ prayacchati || <span class="bold">KauśS_4,6{30}.3</span> ||]
            'ābayo' iti sūktena sarṣapaśākaṃ sarṣapatailenābhyaktamabhimantrya vyādhitāya prayacchati
            | akṣiroge ||</p>
         
         
         <p>  [catvāri śākaphalāni prayacchati || <span class="bold">KauśS_4,6{30}.4</span> ||]
            'ābayo' iti sūktena catvāri śākavṛkṣaphalānyabhimantrya prayacchati vyādhitāya | akṣiroge
            ||</p>
         
         
         <p>  [kṣīralehamāṅkte || <span class="bold">KauśS_4,6{30}.5</span> ||]
            'ābayo' iti sūktena mūlakṣīraṃ mukhena prāśya tato'bhimantryākṣiṇī āṅkte vyādhitasya
            | mūlakṣīraṃ pāṭikālagnaṃ taducyate ||</p>
         
         
         <p>  [aśnāti || <span class="bold">KauśS_4,6{30}.6</span> ||]
            tantraṃ kṛtvā 'ābayo' iti sūktena mūlakṣīraṃ sampātyābhimantrya bhakṣayati | tata
            uttaratantram | samāptamakṣiroge bhaiṣajyam ||</p>
         
         
         <p>  pittajvarabhaiṣajyamucyate -
            [agneriva (6.20) ityuktaṃ dāve || <span class="bold">KauśS_4,6{30}.7</span> ||]
            tantraṃ kṛtvā 'agnerivāsya dahata eti śuṣmiṇaḥ' iti tṛcena tāmrasruveṇa mūrdhni sampātānānayati
            | tata uttaratantram | asmin tantre dāvāgnipraṇayanaṃ kuryāt | samāptaṃ pittajvarabhaiṣajyam
            ||</p>
         
         
         <p>  atha keśavṛddhikaraṇe keśapatane ca bhaiṣajyamucyate -
            [imā yāstisraḥ (6.21) iti vṛkṣabhūmau jātājvālenāvasiñcati || <span class="bold">KauśS_4,6{30}.8</span> ||]
            'imā yāstisraḥ' iti tṛcena sūktena vṛkṣabhūmijātauṣadhibhiravajvālitamudakamabhimantryoṣākāle'vasiñcati
            | keśavṛddhau keśapatane ca bhaiṣajyam | uṣākāla idaṃ karma ||</p>
         
         
         <p>  [śīrṣaphāṇṭākṣaiḥ || <span class="bold">KauśS_4,6{30}.9</span> ||]
            'imā yāstisraḥ' iti sūktena madhusikthakaṃ kvāthayitvābhimantryāvasiñcati | uṣākāle
            'imā yāstisraḥ' iti sūktena bibhītakāni kvāthayitvābhimantrya vyādhitamavasiñcati
            | keśabhaiṣajyam ||</p>
         
         
         <p>  [nikaṭābhyām || <span class="bold">KauśS_4,6{30}.10</span> ||]
            uṣākāle 'imā yāstisraḥ' iti dāruharidrāharidre ca dvābhyāṃ kvāthayitvābhimantryāvasiñcati
            | samāptaṃ keśavardhanārthaṃ bhaiṣajyaṃ keśapatane ca kṣaye ca ||</p>
         
         
         <p>  atha udaratuṇḍabhaiṣajyamucyate -
            [kṛṣṇaṃ niyānam (6.22) ityoṣadhyābhiścotayate || <span class="bold">KauśS_4,6{30}.11</span> ||]
            'kṛṣṇaṃ niyānam' 'sasruṣīḥ' (6.23) iti sūktābhyāṃ cittyādyauṣadhyā sahitamudakamabhimantrya
            tato vyādhitamavasiñcati | udaratuṇḍabhaiṣajyam ||</p>
         
         
         <p>  [mārutānāmapyayaḥ || <span class="bold">KauśS_4,6{30}.12</span> ||]
            'kṛṣṇaṃ niyānam' 'sasruṣīḥ' iti sūktābhyāṃ maruto yajate pākayajñavidhānena yathā
            varuṇam | 'mārutaṃ kṣīraudanaṃ mārutaśṛtaṃ mārutaiḥ paristīya mārutena sruveṇa mārutenājyena
            varuṇāya trijuhoti' (KauśS 40.7) | maruto yathā varuṇam | 'kṛṣṇaṃ niyānam' 'sasruṣīḥ'
            iti sūktābhyāmājyaṃ juhoti | ājyatantre | 'kṛṣṇaṃ niyānam' 'sasruṣīḥ' iti sūktābhyāmoṣadhīḥ
            sampātya praveśyābhinyubjati | ājyatantre | 'kṛṣṇaṃ niyānam' 'sasruṣīḥ' iti sūktābhyāṃ
            cittyādyoṣadhīḥ sampātya viplāvayetodakamadhye | jalodare udare ca | 'kṛṣṇaṃ niyānam'
            'sasruṣīḥ' iti sūktābhyāṃ śvaśiro'bhimantryodake viplāvayati | eḍakaśiro vā viplāvayatyabhimantrodake
            | 'kṛṣṇaṃ niyānam' 'sasruṣīḥ' iti sūktābhyāṃ keśajaradupānahau vaṃśāgre baddhvābhimantrya
            yodhayati | 'kṛṣṇaṃ niyānam' 'sasruṣīḥ' iti sūktābhyāmudapātreṇa sampātavatā | samprokṣyāmapātraṃ
            tripāde'śmānamavadhāyāpsu nidadhāti | jalodare nābhituṇḍe bṛhadudare bhaiṣajyāni samāptāni
            ||</p>
         
         
         <p>  atha hṛdayadāghe jalodare kāmale ca bhaiṣajyānyucyante -
            [himavataḥ (6.24) iti syandamānādanvīpamāhārya valīkaiḥ || <span class="bold">KauśS_4,6{30}.13</span> ||]
            'himavataḥ' iti sūktena nadyudakamanulomamāhārya tatra valīkatṛṇāni prakṣipya tato'bhimantrya
            tato vyādhitamavasiñcati | mārjanācamane ca | hṛdayadoṣe jalodare kāmale ca bhaiṣajyaṃ
            samāptam ||</p>
         
         
         <p>  atha gaṇḍamālābhaiṣajyānyucyante -
            [pañca ca yāḥ (6.25) iti pañcapañcāśataṃ paraśuparṇāna kāṣṭhairādīpayati || <span class="bold">KauśS_4,6{30}.14</span> ||]
            'pañca ca yāḥ' iti sūktena gopāṃśulikānāṃ pañcāśatpañcādhikā agnau prajvālyādhastādayaḥ
            samidha ādadhāti ||</p>
         
         
         <p>  [kapāle praśṛtaṃ kāṣṭhenālimpati || <span class="bold">KauśS_4,6{30}.15</span> ||]
            agnyupari kapāle parṇān dhṛtvā śrapayati | tataḥ sūktaṃ japitvā tenaiva kāṣṭhena gaṇḍamālāṃ
            limpati ||</p>
         
         
         <p>  [kiṃstyaśvajāmbīlodakarakṣikāmaśakādibhyāṃ daṃśayati || <span class="bold">KauśS_4,6{30}.16</span> ||]
            'pañca ca yāḥ' iti sūktena śaṅkhaṃ ghṛṣṭvā tato'bhimantrya gaṇḍamālāṃ pralimpati |
            'pañca ca yāḥ' iti sūktena śvānakuvakuralālāmabhimantrya pralimpati | 'pañca ca yāḥ'
            iti sūktena jalaukāmabhimantrya gaṇḍamālāyāṃ saṃsarjayati |
            rudhirapravāhaṇārtham | 'pañca ca yāḥ' iti sūktena gṛhagodhikādi matsyādi abhimantrya
            gaṇḍamālāyāṃ saṃsarjayati ||</p>
         
         
         <p>  [niśi ava mā pāpman (6.26) iti titauni pūlyānyavasicyāpavidhya || <span class="bold">KauśS_4,6{30}.17</span> ||</p>
         
         
         <p>  aparedyuḥ sahasrākṣāyāpsu balīṃstrīn puroḍāśasaṃvartāṃścatuṣpathe'vakṣipyāvakirati
            || <span class="bold">KauśS_4,6{30}.18</span> ||]
            ṣaṣṭhī kaṇḍikā || <span class="bold">KKp_30</span> ||</p>
         
         
         
         
         
         <p>  [yaste madaḥ (6.30.2) iti śamīlūnapāpalakṣaṇayoḥ śamīśamyākenābhyudya vāpayati ||
            <span class="bold">KauśS_4,7{31}.1</span> ||</p>
         
         
         <p>  adhiśiraḥ || <span class="bold">KauśS_4,7{31}.2</span> ||</p>
         
         
         <p>  antardāve (6.32) iti samantamagnaḥ karṣvāmuṣṇapūrṇāyāṃ japaṃstriḥ parikramya puroḍāśaṃ
            juhoti || <span class="bold">KauśS_4,7{31}.3</span> ||</p>
         
         
         <p>  prāgnaye (6.34) pretaḥ (7.114.2) ityupadadhīta || <span class="bold">KauśS_4,7{31}.4</span> ||]
            'prāgnaye vācam' iti sūktena puroḍāśaṃ juhoti | 'prāgnaye vācam' iti sūktena payo
            juhoti | 'prāgnaye vācam' iti sūktenodaudanaṃ juhoti 'prāgnaye' iti sūktena pāyasaṃ
            juhoti | 'prāgnaye vācam' iti sūktena paśuṃ juhoti | vapāmavadānāni caruṃ ca vaśāvidhānena
            | 'prāgnaye' iti sūktena vrīhīnāvapati | rakṣograhabhaiṣajyam | anuvartate vikāraḥ
            | 'prāgnaye vācam' iti sūktena yavāñjuhoti | 'prāgnaye' iti tilāñjuhoti | 'prāgnaye'
            iti dhānā juhoti | 'prāgnaye' iti dadhisaktūñjuhoti | 'prāgnaye' iti sūktena śaṣkulīrjuhoti
            | pratyṛcaṃ homaḥ | 'prato yantu' ityacājyaṃ juhoti tantre | rakṣograhabhaiṣajyam
            | 'preto yantu' ityṛcā śāntavṛkṣasamidha ādadhāti | 'preto yantu' ityṛcā puroḍāśaṃ
            juhoti | 'preto yantu' ityṛcā pāyasaṃ juhoti | 'preto yantu' ityṛcā paśuṃ juhoti |
            vaśāvidhānena | 'preto yantu' ityṛcā vrīhīñjuhoti | 'preto yantu' ityṛcā yavāñjuhoti
            | tantravikalpaḥ | 'preto yantu' ityṛcā dadhisaktūñjuhoti | 'preto yantu' ityṛcā śaṣkulīrjuhoti
            samāptaṃ rākṣasagrahabhaiṣajyam ||</p>
         
         
         <p>  atha sarvabhaiṣajyamucyate -
            [vaiśvānarīyābhyāṃ pāyanāni || <span class="bold">KauśS_4,7{31}.5</span> ||]
            'vaiśvānaro na ūtaye' (6.35) 'ṛtāvānaṃ vaiśvānaram' (6.36) iti sūktābhyāmudapātramabhimantrya
            pāyayati | sarvavyādhibhaiṣajyam | vaiśvānarīyābhyāṃ sūktābhyāṃ saktumanthamabhimantrya
            pāyayati | sarvabhaiṣajyam | 'vaiśvānaro na' 'ṛtāvānam' iti sūktābhyāṃ haridrāṃ sarpiṣyabhimantrya
            pāyayati | 'vaiśvānaro na' 'ṛtāvānam' iti sūktābhyāmuddhṛtamudakamabhimantrya pāyayati
            | ājya tantre'pi yat pīyate, tat saṃśṛtya pāyayati vaiśvānarīyābhyāṃ sūktābhyām |
            samāptaṃ sarvabhaiṣajyam ||</p>
         
         
         <p>  athāpavādabhaiṣajyamucyate -
            [asthād dyauḥ (6.44) ityapavātāyāḥ svayaṃsrastena gośṛṅgeṇa sampātavatā japan || <span class="bold">KauśS_4,7{31}.6</span> ||]
            bahubhāṣaṇamadharme ca pravartate so'pavādaḥ | abhyātānāntaṃ kṛtvā 'asthād dyauḥ'
            iti sūktena pūrveṇa svayampatitaṃ gośṛṅgaṃ sampātya tataḥ śṛṅga udakaṃ kṛtvābhimantryācāmayatyabhyukṣati
            ca | abhyātānādyuttaratantram | apavādabhaiṣajyaṃ samāptam | apavādaścandragrahādiṣu
            bahubhāṣaṇādi ||</p>
         
         
         <p>  athodare vā hṛdaye vāṅge vā sarvāṅge vā śūla utpanne bhaiṣajyamucyate -
            [yāṃ te rudraḥ (6.90) iti śūline śūlam || <span class="bold">KauśS_4,7{31}.7</span> ||]
            abhyātānāntaṃ kṛtvā 'yāṃ te rudraḥ' iti sūktena śūlamaṇiṃ sampātyābhimantrya badhnāti
            | tata uttaratantram | śūlo lohamaṇiḥ pāṣāṇo vā dārilabhadramatam | 'yāṃ te rudraḥ'
            iti sūktena vyādhitamabhimantrayate | rudrabhāṣyamatam | śūlabhaiṣajyaṃ samāptam ||</p>
         
         
         <p>  rakṣograhabhaiṣajyamucyate -
            [utsūryaḥ (6.52) iti śamībimbaśīrṣaparṇyāvadhi || <span class="bold">KauśS_4,7{31}.8</span> ||]
            'utsūryaḥ' iti sūktena cittyādyoṣadhibhiḥ sahodakaghaṭamabhimantrya vyādhitamavasiñcati
            | 'utsūryaḥ' iti sūktena śamīmudakena sahābhimantryāvasiñcati | 'utsūryaḥ' iti sūktena
            śamībimbamudakasahitamabhimantryāvasiñcati | 'utsūryaḥ' iti sūktena śīrṣaparṇīmudakena
            dattvābhimantrya vyādhitamavasiñcati | samāptaṃ rakṣograhabhaiṣajyam ||</p>
         
         
         <p>  duṣṭagaṇḍaviriṣṭabhaiṣajyamucyate -
            [dyauśca me (6.53) ityabhyajyāvamārṣṭi || <span class="bold">KauśS_4,7{31}.9</span> ||]
            'dyauśca me idaṃ pṛthivī' iti tṛcena sūktena tailamabhimantrya gaṇḍamabhyajya hastena
            vyādhitamavamārṣṭi | abhyukṣatītyarthaḥ | duṣṭagaṇḍabhaiṣajyam | 'dyauśca me' iti
            sūktaṃ japan vyādhideśaṃ hastena mārṣṭi | duṣṭagaṇḍe duṣṭavraṇe ca bhaiṣajyam ||</p>
         
         
         <p>  [sthūṇāyāṃ nikarṣati || <span class="bold">KauśS_4,7{31}.10</span> ||]
            'dyauśca me' iti sūktena sthūṇāyāṃ vraṇaṃ nikarṣati | ghṛṣyatītyarthaḥ | rudhirakṛte
            duṣṭavraṇe duṣṭagaṇḍe bhaiṣajyaṃ samāptam ||</p>
         
         
         <p>  akṣatavraṇabhaiṣajyamucyate -
            [idamidvai (6.57) ityakṣataṃ mūtraphenenābhyudya || <span class="bold">KauśS_4,7{31}.11</span> ||]
            'idamidvā u bheṣajam' iti sūktena gomūtramabhimantrya | tena vraṇaṃ mardayati ||</p>
         
         
         <p>  [prakṣipati || <span class="bold">KauśS_4,7{31}.12</span> ||]
            'idamidvā u bheṣajam' iti sūktena mūtreṇa vraṇaṃ kṣipati ||</p>
         
         
         <p>  [prakṣālayati || <span class="bold">KauśS_4,7{31}.13</span> ||]
            tenaiva sūktena mūtreṇa vraṇaṃ prakṣālayati | yasya vraṇasya mukhaṃ nāstyakṣatavraṇamucyate
            ||</p>
         
         
         <p>  [dantarajasāvadegdhi || <span class="bold">KauśS_4,7{31}.14</span> ||]
            'idamidvā u bheṣajam' iti sūktena dantamalamabhimantrya pralimpati | akṣatavraṇabhaiṣajyam
            ||</p>
         
         
         <p>  [stambarajasā || <span class="bold">KauśS_4,7{31}.15</span> ||]
            'idamidvā u bheṣajam' iti sūktena tṛṇarajasya phenamabhimantrya vraṇa pralimpati |
            yasya vraṇasya rudhiraṃ na vahati tasya | samāptamakṣatavraṇabhaiṣajyam ||</p>
         
         
         <p>  gaṇḍamālābhaiṣajyamucyate -
            [apacitaḥ (6.83) ā susrasaḥ (7.76) iti kiṃstyādīni || <span class="bold">KauśS_4,7{31}.16</span> ||]
            'apacitaḥ pra patata' iti sūktena śaṅkhaṃ ghṛṣṭvābhimantrya gaṇḍamālāṃ pralimpati
            | 'apacitaḥ' iti sūktena śvānalālāmabhimantrya gaṇḍamālāṃ pralimpati | śvānaḥ kurkaraḥ
            | gaṇḍamālābhaiṣajyam | 'apacitaḥ' iti sūktena jalaukāmabhimantrya gaṇḍamālāyāṃ saṃśleṣayati
            | yathākathañcid rudhirapravāhaṇārtham | 'apacitaḥ' iti sūktena gṛhagodhikāmabhimantrya
            gaṇḍamālāyāmāsajati | 'ā susrasaḥ' iti dvābhyāṃ śaṅkhaṃ ghṛṣṭvābhimantrya tato gaṇḍamālāṃ
            pralimpati | 'ā susrasaḥ' iti dvābhyāṃ śvānalālāṃ kurkaralālāmabhimantrya gaṇḍamālāṃ
            pralimpati | gaṇḍamālābhaiṣajyam | 'ā susrasaḥ' iti dvābhyāṃ jalaukāmabhimantrya gaṇḍamālāyāṃ
            saṃsarjayati rudhirapravāhaṇārtham | 'ā susrasaḥ' iti dvābhyāṃ gṛhagodhikāṃ maśakādīmabhimantrya
            gaṇḍamālāyāṃ saṃsarjayati rudhirapravāhaṇārtham ||</p>
         
         
         <p>  [lohitalavaṇaṃ saṅkṣudyābhiniṣṭhīvati || <span class="bold">KauśS_4,7{31}.17</span> ||]
            'apacitaḥ' iti sūktena saindhavalavaṇaṃ cūrṇayitvābhimantrya gaṇḍamālāyāṃ upari prakirati
            | tatastasyopari niṣṭhīvati | mukhalālāṃ prakṣipati tūṣṇīm | 'ā susrasaḥ' iti dvābhyāṃ
            saindhavalavaṇaṃ cūrṇayitvābhimantrya vyādhyupari prakirati | tatastūṣṇīmupari niṣṭhīvati
            |
            samāptaṃ gaṇḍamālābhaiṣajyam ||</p>
         
         
         <p>  atha pakṣiṇo'bhighāte bhaiṣajyamucyate -
            [antarikṣeṇa (6.80) iti pakṣahataṃ mantroktaṃ caṅkramayā || <span class="bold">KauśS_4,7{31}.18</span> ||]
            'antarikṣeṇa patati' iti sūktena śvānapadasthānamṛttikāmabhimantrya pakṣahataṃ deśaṃ
            pralimpati | pakṣahatabhaiṣajyam ||</p>
         
         
         <p>  [kīṭena dhūpayati || <span class="bold">KauśS_4,7{31}.19</span> ||]
            'antarikṣeṇa patati' iti sūktena śuno makṣikāmabhimantryāgnau prakṣipya tato dhūpayati
            vyādhipradeśam | kākagṛdhrakapotaśyenādīnāṃ pakṣiṇāmabhighāte bhaiṣajyaṃ samāptam
            ||</p>
         
         
         <p>  atha gaṇḍabhaiṣajyamucyate -
            [glauḥ (6.83.3) ityakṣatena || <span class="bold">KauśS_4,7{31}.20</span> ||]
            'glauritaḥ pra patiṣyati' ityardharcena gomūtramabhimantrya gaṇḍaṃ mardayati gaṇḍabhaiṣajyam
            | 'glauritaḥ pra patiṣyati' ityardharcena gomūtramabhimantrya gaṇḍaṃ prakṣālayati
            | 'glauritaḥ pra patiṣyati' ityardharcena dantamalamabhimantrya gaṇḍaṃ pralimpati
            | 'glauritaḥ pra patiṣyati' ityardharcena tṛṇarajaphenamabhimantrya gaṇḍaṃ pralimpati
            | samāptaṃ gaṇḍabhaiṣajyam | gaṇḍaḥ sphoṭaka ityarthaḥ ||</p>
         
         
         <p>  gardabhaśvānādyurugaṇḍe bhaiṣajyamucyate -
            [vīhi svām (6.83.4) ityajñātāruḥ śāntyudakena samprokṣya manasā sampātavatā || <span class="bold">KauśS_4,7{31}.21</span> ||]
            'vīhi svāmāhutiṃ juṣāṇaḥ' iti sūktena śāntyudakamabhimantrya tataḥ kṣataṃ prokṣati
            | tata ājyatantraṃ kṛtvā 'vīhi svāmāhutim' iti sūktenājyaṃ juhoti | tato manasā saṅkalpayati
            | sampātān dadāti | uttaratantram | samāptaṃ gardabhadaśanakṣatagaṇḍabhaiṣajyam ||</p>
         
         
         <p>  pāpagṛhīte jalodare ca bhaiṣajyamucyate -
            [yā oṣadhayaḥ (6.96) iti mantroktasyauṣadhībhirdhūpayati || <span class="bold">KauśS_4,7{31}.22</span> ||]
            'yā oṣadhayaḥ somarājñīḥ' iti sūktena tṛcena somalatā agnau prakṣipya vyādhitaṃ dhūpayati
            ||</p>
         
         
         <p>  [madhūdaśvitpāyayati || <span class="bold">KauśS_4,7{31}.23</span> ||]
            'yā oṣadhayaḥ' iti tṛcena madhu takraṃ cābhimantrya pāyayati | jalodare pāpe śāpe
            ca bhaiṣajyam ||</p>
         
         
         <p>  [kṣīrodaśvit || <span class="bold">KauśS_4,7{31}.24</span> ||]
            'yā oṣadhayaḥ somarājñīḥ' iti tṛcena kṣīraṃ takreṇa miśrayitvābhimantrya pāyayati
            ||</p>
         
         
         <p>  [ubhayaṃ ca || <span class="bold">KauśS_4,7{31}.25</span> ||]
            'yā oṣadhayaḥ' iti sūktena madhu takraṃ kṣīraṃ dadhyetaccatuṣṭayamekatra kṛtvābhimantrya
            pāyayati | brāhmaṇākrośe pāpagṛhīte jalodare ca bhaiṣajyaṃ samāptam ||</p>
         
         
         <p>  viṣa upaviṣe sthāvare jaṅgame ca bhaiṣajyamucyate | makṣikāyāṃ ca bhaiṣajyam -
            [devā aduḥ (6.100) iti valmīkena bandhanapāyanācamanapradehanamuṣṇena || <span class="bold">KauśS_4,7{31}.26</span> ||]
            'devā aduḥ' iti tṛcena valmīkapoṭṭalikāṃ kṛtvā sampātyābhimantrya badhnāti | ājyatantram
            | 'devā aduḥ' iti tṛcena valmīkamṛttikāmudakamadhye prakṣipya tato'bhimantrya pāyayati
            | 'devā aduḥ' iti tṛcena valmīkamṛdamudake prakṣipya tato'bhimantryācāmayati | viṣabhaiṣajyam
            | 'devā aduḥ' iti tṛcena valmīkamṛttikāmuṣṇodake prakṣipya tato'bhimantrya pralimpati
            viṣadaṣṭavraṇam | upaviṣe viṣe ca makṣikānāṃ bhaiṣajyam | samāpta viṣabhaiṣajyam ||</p>
         
         
         <p>  atha kāse śleṣmapatane ca bhaiṣajyamucyate -
            [yathā manaḥ (6.105) ava divaḥ (7.107) ityariṣṭena || <span class="bold">KauśS_4,7{31}.27</span> ||]
            'yathā mano manasketaiḥ' iti sūktena bhojanamabhimantrya dadāti bhakṣaṇārthaṃ prathamaṃ
            prapādya | 'yathā manaḥ' iti saktumanthamabhimantrya bhakṣayati | kāsapatane bhaiṣajyam
            | upasthānamādityasya dviḥ sūktasya prayogaḥ | 'yathā mano manaḥ' iti sūktenodakamabhimantryācāmayati
            | tata upasthānaṃ cādityasya | dviḥ sūktāvṛttiḥ | kāsapatane bhaiṣajyam | 'ava divastārayanti'
            ityṛcā prapādya gṛhe praveśya tato bhojanamabhimantrya dadāti bhakṣaṇārtham | kāsapatane
            bhaiṣajyam | 'ava divastārayanti' ityṛcā saktumabhimantrya dadāti bhakṣaṇārthamupasthānaṃ
            ca | 'ava divastārayanti'
            ityṛcodakamabhimantryācāmayatyupasthānamādityasya | sarvatra dviḥ sūktaprayogaḥ |
            samāptaṃ kāsaśleṣmapatane bhaiṣajyam ||</p>
         
         
         <p>  keśadṛḍhīkaraṇe keśavṛddhikaraṇe ca bhaiṣajyamucyate -
            [devī devyām (6.136) yāṃ jamadagniḥ (6.137) iti mantroktāphalaṃ jīvyalākābhyāmamāvāsyāyāṃ
            kṛṣṇavasanaḥ kṛṣṇabhakṣaḥ purā kākasampātādavanakṣatre'vasiñcati || <span class="bold">KauśS_4,7{31}.28</span> ||]
            abhyātānāntaṃ kṛtvā 'devī devyām' 'yāṃ jamadagniḥ' iti sūktābhyāṃ kācamācīphalamaṇiṃ
            sampātyābhimantrya badhnāti | tata uttaratantram | 'devī devyām' 'yāṃ jamadagniḥ'
            iti sūktābhyāṃ jīvantīphalamaṇiṃ badhnāti | ājyatantram | 'devī devyām' 'yāṃ jamadagniḥ'
            iti sūktābhyāṃ bhṛṅgarājaṃ sampātyābhimantrya badhnātyājyatantre | keśadṛḍhīkaraṇe
            keśajanane hrasvakeśeṣu vṛddhikaraṇe bhaiṣajyam | amāvāsyāyāmidaṃ karma kuryāt | kṛṣṇavastraparihito
            bhūtvā māṣatilakṛṣṇamannaṃ bhaikṣayitvā kartā 'devī devyām' 'yāṃ jamadagniḥ' iti sūktābhyāṃ
            kācamācīphalabhṛṅgarājābhyāṃ sahodakamabhimantrya rātrau brāhme muhūrte'vasiñcati
            | tenodakena purā kākasampātādavanakṣatre'vasiñcati | samāptaṃ keśavṛddhikaraṇaṃ keśajananaṃ
            khalatikeśajananaṃ keśadṛḍhīkaraṇaṃ palitanāśanaṃ bhaiṣajyam || saptamī kaṇḍikā ||
            <span class="bold">KKp_31</span> ||</p>
         
         
         
         
         
         <p>  jambhagṛhīte bhaiṣajyamucyate -
            [yaste stanaḥ (7.10) iti jambhagṛhītāya stanaṃ prayacchati || <span class="bold">KauśS_4,8{32}.1</span> ||]
            'yaste stanaḥ' ityṛcā stanamabhimantrya bālakāya prayacchati pānārtham patiḥ karoti
            kartā vā karoti | jambhagṛhīte bhaiṣajyam | duḥkhanāśane bhaiṣajyam ||</p>
         
         
         <p>  [priyaṅgutaṇḍulānabhyavadugdhān pāyayati || <span class="bold">KauśS_4,8{32}.2</span> ||]
            'yaste stanaḥ' ityṛcā priyaṅgutaṇḍulānabhyavadugdhānabhimantrya pāyayati | bālakaṃ
            mātaraṃ vā pāyayati | yatropari duhyate te'bhyavadugdhāḥ | jambhagṛhīte duḥkhanāśe
            ca bhaiṣajyam ||</p>
         
         
         <p>  sarvavyādhibhaiṣajyamucyate -
            [agnāviṣṇū (7.29) somārudrā (7.42) sinīvāli (7.46) vi te muñcāmi (7.78) śumbhanī (7.112)
            iti mauñjeḥ parvasu baddhvā piñjūlībhirāplāvayati || <span class="bold">KauśS_4,8{32}.3</span> ||]
            abhyātānāntaṃ kṛtvā 'agnāviṣṇū' iti dvābhyāṃ mauñjeḥ pāśairvyādhitaṃ baddhvā śarapiñjūlībhiḥ
            sahodakaghaṭaṃ sampātyābhimantryāplāvayati | mārjanācamane ca | tata uttaratantram
            | sarvavyādhibhaiṣajyam | abhyātānāntaṃ kṛtvā 'somārudrā vi vṛhatam' iti dvābhyāmudakaghaṭaṃ
            sampātyābhimantrya tato mauñjeḥ parvasu vyādhita baddhvā darbhapiñjūlībhiḥ sahodakaghaṭenāplāvayati
            | tata uttaratantram | sarvabhaiṣajyam | abhyātānāntaṃ kṛtvā 'sinīvāli' iti navabhirṛgbhirudakaghaṭaṃ
            sampātyābhimantrya mauñjeḥ parvasu baddhvā piñjūlībhirāplāvayati | mārjanācamane ca
            smartavye sarvatra sarvabhaiṣajyam | 'vi te muñcāmi raśanām' iti dvābhyāmudakaghaṭaṃ
            sampātyābhimantrya mauñjeḥ parvasu baddhvā piñjūlībhirāplāvayati | ājyatantram | abhyātānāntaṃ
            kṛtvā 'śumbhanī' 'muñcantu mā' (7.112.1-2) iti dvābhyāmudakaghaṭaṃ sampātyābhimantrya
            mauñjeḥ pāśaiḥ parvasu baddhvā piñjūlībhirāplāvayati | tata uttaratantram ||</p>
         
         
         <p>  [avasiñcati || <span class="bold">KauśS_4,8{32}.4</span> ||]
            'agnāviṣṇū' iti dvābhyāṃ piñjūlībhiḥ sahodakamabhimantrya vyādhitamavasiñcati | 'somārudrā'
            iti dvābhyāmudakamabhimantrya vyādhitamavasiñcati | sarvabhaiṣajyam | 'sinīvāli' iti
            navabhirṛgbhirudakamabhimantryāvasiñcati | 'vi te muñcāmi' iti dvābhyāmudakamabhimantryāvasiñcati
            | 'śumbhanī' iti dvābhyāmudakamabhimantryāvasiñcati | sarvatra mauñjaiḥ pāśairaṅgulītrayaṃ
            baddhvā tat āplāvanamavasevanaṃ ca sarvatra kuryāt | asminnadhikāre āplāvane'vasecane
            ca mārjanamācamanaṃ ca sarvatra | samāptāni sarvavyādhibhaiṣajyāni ||</p>
         
         
         <p>  vṛścikabhaiṣajyamucyate -
            [tiraścirājeḥ (7.56) iti mantroktam || <span class="bold">KauśS_4,8{32}.5</span> ||]
            'tiraścirājeḥ' ityaṣṭarcena jyeṣṭhīmadhu piṣṭvābhimantrya pāyayati ||</p>
         
         
         <p>  [ākṛtiloṣṭavalmīkau parilikhya || <span class="bold">KauśS_4,8{32}.6</span> ||]
            'tiraścirājeḥ' iti sūktena kṣetramṛttikāṃ jīvakoṣaṇyāṃ sampātyābhimantrya badhnāti
            | tantraṃ kṛtvā 'tiraścirājeḥ' ityaṣṭarcena valmīkamṛttikāṃ sampātyābhimantrya badhnāti
            | tata uttaratantram | vṛścikamaśakabhaiṣajyam | jīvatpaśucarma jīvakoṣaṇītyucyate
            ||</p>
         
         
         <p>  [pāyanāni || <span class="bold">KauśS_4,8{32}.7</span> ||]
            'tiraścirājeḥ' ityaṣṭarcenodapātramabhimantrya pāyayati | vṛścikabhaiṣajyam | 'tiraścirājeḥ'
            ityaṣṭarcena haridrāṃ sarpiṣā saha miśritāṃ kṛtvābhimantrya pāyayati | 'tiraścirājeḥ'
            ityaṣṭarcenodapātraṃ sahamadhudugdhacarvabhimantrya pāyayati | 'tiraścirājeḥ' ityaṣṭarcena
            valmīkamṛttikāmabhimantrya pāyayati | yāni pāyanānyuktāni tāni 'tiraścirājeḥ' ityasya
            sūktasya bhavanti | samāptaṃ vṛścikapipīlikāmaśakadaṃśaśarkoṭajalūkābhaiṣajyam ||</p>
         
         
         <p>  atha gaṇḍamālābhaiṣajyamucyate -
            [apacitām (7.74) iti vaiṇavena dārbhyūṣeṇa kṛṣṇorṇājyena kālabundaiḥ stukāgrairiti
            mantroktam || <span class="bold">KauśS_4,8{32}.8</span> ||]
            'apacitāṃ lohinīnām' (7.74.1-2) iti dve | 'ā susrasaḥ' ityekā (7.76.1) | etābhistisṛbhirvaṃśadhanuṣā
            kṛṣṇorṇāmayīṃ jyāṃ kṛtvā citritena śareṇa gaṇḍamālāṃ vidhyati pratyṛcam | trayaḥ śarā
            bhavanti ||</p>
         
         
         <p>  [caturthyābhinidhāyābhividhyati || <span class="bold">KauśS_4,8{32}.9</span> ||]
            'yā graivyā apacitaḥ' (7.76.2) iti caturthyā ṛcā caturthena śareṇa gaṇḍamālāmabhinidhāya
            vidhyatyāhanti | caturthaśareṇa gaṇḍamālāṃ praśleṣayati | śarasya svaṃ bhallaṃ bahirvarjayitvā
            ||</p>
         
         
         <p>  [jyāstukājvālena || <span class="bold">KauśS_4,8{32}.10</span> ||]
            'apacitām' iti dve 'ā susrasaḥ' iti tṛtīyā 'yā graivyāḥ' iti caturthī etābhiścatasṛbhiḥ
            śarakṛṣṇorṇājyāvajvālitamudakamabhimantryoṣākāle rātriśeṣe tenodakenāvasiñcati vyādhitam
            | dvividhā gaṇḍamālā | samāptaṃ gaṇḍamālābhaiṣajyam | dvayorekaṃ karma ||</p>
         
         
         <p>  atha rājayakṣmabhaiṣajyamucyate -
            [yaḥ kīkasāḥ (7.76.3) iti piśīlāvīṇātantrīṃ badhnāti || <span class="bold">KauśS_4,8{32}.11</span> ||]
            ājyatantraṃ kṛtvā 'yaḥ kīkasāḥ' (7.76.3-4; 77.1) iti tṛcena vīṇātantrīkhaṇḍaṃ sampātyābhimantrya
            badhnāti | abhyātānādyuttaratantram | rājayakṣmabhaiṣajyam ||</p>
         
         
         <p>  [tantryā kṣitikām || <span class="bold">KauśS_4,8{32}.12</span> ||]
            pūrvatantraṃ kṛtvā 'yaḥ kīkasāḥ' iti tṛcena vādyavīṇā tasyāḥ khaṇḍaṃ viṣṇīvādyavīṇākaṇṭhaṃ
            śaṅkhakhaṇḍaṃ vīṇātantrīṃ baddhvā sampātyābhimantrya badhnāti | tata uttaratantram
            | rājayakṣmabhaiṣajyam ||</p>
         
         
         <p>  [vīriṇavadhrīṃ svayammlānaṃ triḥ samasya || <span class="bold">KauśS_4,8{32}.13</span> ||]
            abhyātānāntaṃ kṛtvā 'yaḥ kīkasāḥ' iti tṛcena svayampatitamlānavīriṇakhaṇḍatrayamekatra
            baddhvā sampātyābhimantrya badhnāti | tata uttaratantram | rājayakṣmabhaiṣajyam |
            sarvatra yatra bahūni karmāṇi vihitāni tatraikaṃ kuryāt dve vā sarvāṇi vā kuryāt |
            sarvatra karmaṇāṃ vikalpaḥ | sarvatra hastahome tantravikalpaḥ | abhyāse vā phalaṃ
            bhavati | samāptaṃ rājayakṣmabhaiṣajyam ||</p>
         
         
         <p>  jalodare varuṇagṛhīte bhaiṣajyamucyate -
            [apsu te (7.83) iti vahantyormadhye vimite piñjūlībhirāplāvayati || <span class="bold">KauśS_4,8{32}.14</span> ||]
            vahantyornadyormadhye maṇḍapaṃ kṛtvā tatrājyatantraṃ kṛtvā 'apsu te rājan varuṇa'
            iti caturṛcenoṣṇodakaghaṭaṃ sampātyābhimantrya piñjūlībhiḥ saha vyādhitamāplāvayati
            | mārjanācamane ca | tata uttaratantram | jalodare bhaiṣajyam ||</p>
         
         
         <p>  [avasiñcati || <span class="bold">KauśS_4,8{32}.15</span> ||]
            nadīdvayorvahantyoḥ saṅgame maṇḍapaṃ kṛtvā 'apsu te rājan' iti caturṛcenodakamabhimantrya
            darbhapiñjūlībhiḥ sahodakaṃ gṛhītvā vyādhitamavasiñcati | mārjanācamane ca | jalodare
            bhaiṣajyam ||</p>
         
         
         <p>  [uṣṇāḥ sampātavatīrasampātāḥ || <span class="bold">KauśS_4,8{32}.16</span> ||]
            āplavanamuṣṇodakenāvasecanaṃ śītodakena | dvayorekaṃ karma | samāptaṃ jalodarabhaiṣajyam
            ||</p>
         
         
         <p>  atha jvarabhaiṣajyamucyate -
            [namo rūrāya (7.116-117) iti śakunīniveṣīkāñjimaṇḍūkaṃ nīlalohitābhyāṃ sūtrābhyāṃ
            sakakṣaṃ baddhvā || <span class="bold">KauśS_4,8{32}.17</span> ||]
            'namo rūrāya' iti sūktadvayena khaṭvāyāṃ vyādhitaṃ kṛtvā maṇḍūkamiṣīkāñji nīlalohitābhyāṃ
            sūtrābhyāṃ sakakṣaṃ baddhvā | tataḥ khaṭvāyāmadho maṇḍūkaṃ kṛtvā khaṭvāyāṃ vyādhitamupaveśya
            tata udakamabhimantrya vyādhitamavasiñcati | vyādhite sicyamāne yathā maṇḍūko'vasicyate
            tathā kuryāt | mārjanācamane ca sarvatra smartavye | samāptaṃ jvarabhaiṣajyam ||</p>
         
         
         <p>  atha sarvabhaiṣajyamucyate -
            [śīrṣaktim (9.8) ityabhimṛśati || <span class="bold">KauśS_4,8{32}.18</span> ||]
            'śīrṣaktiṃ śīrṣāmayam' ityarthasūktena vyādhitaśarīramabhimṛśati | abhimantraṇaṃ kuryādityarthaḥ
            ||</p>
         
         
         <p>  [uttamābhyāmādityamupatiṣṭhate || <span class="bold">KauśS_4,8{32}.19</span> ||]
            'pādābhyāṃ te' (9.8.21-22) iti dvābhyāmṛgbhyāmādityamupatiṣṭhate | śiroroge karṇaroge'ṅgaroge
            śūle lohitamūtre lohitapurīṣe yakṣmaṇi mukharoge'kṣiroge'ṅgabhede'ṅgajvare vyādhisarpaṇa
            uroroge śarīrābhyantararoge hṛdayaroge kāse śleṣmaṇi guhyādibhaiṣajyam | samāptaṃ
            sarvabhaiṣajyam ||</p>
         
         
         <p>  sarvaviṣabhaiṣajyamucyate -
            [indrasya prathamaḥ (10.4) iti takṣakāyetyuktam || <span class="bold">KauśS_4,8{32}.20</span> ||]
            takṣakāya namaskāraṃ kṛtvā 'indrasya prathamaḥ' ityarthasūktenodakamabhimantryācāmayati
            | viṣabhaiṣajyam | takṣakāya namaskāraṃ kṛtvā 'indrasya prathamaḥ' ityarthasūktenodakamabhimantrya
            vyādhitamavasiñcati | mārjanācamane ca | viṣabhaiṣajyam | 'indrasya prathamaḥ' ityarthasūktenodake
            kṛmukavṛkṣaśakalaṃ saṅkṣudyābhimantrya pāyayati | 'indrasya prathamaḥ' ityarthasūktena
            dullakaśakṛdgomayenāva- jvālitamudakamabhimantryāvasiñcati | 'indrasya prathamaḥ'
            ityarthasūktena kṛṣṇājināvajvālitamudakamabhimantrya viṣadaṣṭamavasiñcati | 'indrasya
            prathamaḥ' ityarthasūktena mārjanikātṛṇāvajvālitamudakamabhimantryācāmayati | viṣabhaiṣajyam
            | 'indrasya prathamaḥ' ityarthasūktenodapātraṃ sampātyābhimantrya tataḥ pāyayati |
            ājyatantre | viṣabhaiṣajyam | 'indrasya prathamaḥ' ityarthasūktena saktumanthamardhvaphalakāṇḍābhyāmupamathya
            tato'bhimantrya pāyayati | viṣabhaiṣajyam | 'indrasya prathamaḥ' ityarthasūktena madanaphalānyabhimantrya
            bhakṣayati chardanārtham | viṣabhaiṣajyam | 'indrasya prathamaḥ' ityarthasūktena haridrāṃ
            ghṛtena sahābhimantrya vyādhitaṃ pāyayati ||</p>
         
         
         <p>  [paidvaṃ prakarṣya dakṣiṇenāṅguṣṭhena dakṣiṇasyāṃ nastaḥ || <span class="bold">KauśS_4,8{32}.21</span> ||]
            'indrasya prathamaḥ' ityarthasūktena padvaṃ kīṭakaṃ taliṇīti loke prasiddhā taṃ piṣṭvābhimantrya
            nastaṃ dadāti | dakṣiṇenāṅguṣṭhena dakṣiṇanāsikāpuṭe | samāptaṃ viṣabhaiṣajyam ||</p>
         
         
         <p>  atha sarpabhaye bhaiṣajyamucyate -
            [ahibhaye sicyavagūhayati || <span class="bold">KauśS_4,8{32}.22</span> ||]
            'indrasya prathamaḥ' iti sūktena paidvaṃ śvetavastraveṣṭitamabhimantrya yatra sarpabhayaṃ
            tatra nikhanati | paidvaṃ
            hiraṇyavarṇasadṛśaḥ kīṭaścitrito vā sa paidva ityucyate | sarpabhaye bhaiṣajyam |
            badhnāti vopari gṛhe sarpadarśanādarśane vā ||</p>
         
         
         <p>  [aṅgādaṅgāt (10.4.25) ityā prapadāt || <span class="bold">KauśS_4,8{32}.23</span> ||]
            'aṅgādaṅgātpracyāvaya' ityṛcā''prapadāntaṃ śiraḥprabhṛti hastena mārṣṭi | śaṅkāviṣabhaiṣajyam
            ||</p>
         
         
         <p>  [daṃśmottamayā nitāpyāhimabhinirasyati || <span class="bold">KauśS_4,8{32}.24</span> ||]
            'āre abhūt' (10.4.26) ityṛcāntenolmukaṃ pratāpyābhimantrya tato viṣavraṇaṃ dṛṣṭvā
            tatsammukhaṃ kṣipati | sarpaviṣabhaiṣajyam ||</p>
         
         
         <p>  [yato daṣṭaḥ || <span class="bold">KauśS_4,8{32}.25</span> ||]
            sarpādarśane yato daṣṭastataḥ prakṣipatyulmukam | samāptaṃ sarpaviṣabhaiṣajyam ||</p>
         
         
         <p>athānūkteṣu kauśikīyeṣu sarvavyādhibhaiṣajyeṣūkteṣvanūkteṣu vā paṭhiteṣu tatra sarvatra
            bhaiṣajyamucyate | sarvavyādhibhaiṣajyeṣu mantrāḥ ||</p>
         
         
         <p>  oṣadhivanaspatīnāmanūktānyapratiṣiddhāni bhaiṣajyānām || <span class="bold">KauśS_4,8{32}.26</span> ||</p>
         
         
         <p>  aṃholiṅgābhiḥ || <span class="bold">KauśS_4,8{32}.27</span> ||</p>
         
         
         <p>tāni kartavyāni | aṃholiṅgagaṇa ucyate | 'āśānāmāśāpālāḥ' (1.31.2) ityekā | 'agnermanve'
            (4.23-29) iti sapta sūktāni | 'yā oṣadhayaḥ somarājñīḥ' (6.96.1) ityakā | 'vaiśvānaro
            na āgamat' (6.35.2) ityekā | 'śumbhanī dyāvāpṛthivī' (7.117.1) ityekā | 'yadarvācīnam'
            (10.5.22) ityekā | 'agniṃ brūmaḥ' (11.6) ityarthasūktam | asmin sūkte 'muñcatu mā'
            (11.6.7), 'bhavāśarvāvidam' (11.6.9), 'yā devīḥ pañca' (11.6.22) 'yanmātalī rathakrītam'
            (11.6.23) ityetāścatasro varjayitvā | aṃholiṅgagaṇaḥ | yāni ca pañcapratīkāni sūktāni
            tānyābhimantraṇana sarvavyādhibhaiṣajyāni bhavanti | tānyucyante | 'akṣībhyāṃ te'
            (2.33), 'muñcāmi tva' (3.11), 'uta devāḥ' (4.13), 'āvataste' (5.30), 'śīrṣaktiṃ śīrṣāmayam'
            (9.8) aṃholiṅgagaṇaḥ | etaiḥ pañcapratīkaiḥ sarvavyādhīnāmabhimantraṇaṃ kriyate |
            pañcapratīkānāmanyatamenaikenābhimantraṇaṃ kuryādityarthaḥ ||</p>
         
         
         <p>  athāṃholiṅgagaṇena sarvavyādhibhaiṣajyaṃ kriyate | aṃholiṅgagaṇenodapātraṃ sampātyābhimantrya
            sarvavyādhiṣvāplāvayati | ājyatantram | aṃholiṅgagaṇenodakamabhimantrya vyādhitamavasiñcati
            | aṃholiṅgagaṇena mṛttikāmabhimantrya pāyayati sarvavyādhiṣu | aṃholiṅgagaṇena mṛttikāmabhimantrya
            vyādhitamālimpati | tathā sambhave vyādhiṣu | aṃholiṅgagaṇena pramehamaṇiṃ badhnāti
            sarvavyādhiṣu | tantre | aṃholiṅgagaṇenākhumṛttikāmabhimantrya pāyayati sarvavyādhibhaiṣajyeṣu
            | aṃholiṅgena gaṇena pūtīkān piṣṭvābhimantrya pāyayati sarvavyādhiṣu | aṃholiṅgena
            gaṇena pramandaṃ piṣṭvābhimantrya pāyayati sarvavyādhiṣu | aṃholiṅgena gaṇenāvatakṣaṇāni
            piṣṭvābhimantrya pāyayati | aṃholiṅgena gaṇenaiteṣāṃ dravyāṇāmāsthāpayati pāyayati
            ca | sarvavyādhibhaiṣajyam | aṃholiṅgena gaṇena yānaṃ sampātyābhimantryārohayati |
            tantre | sarvavyādhiṣu | atra sarvatreṣuṃ visṛjatīti ca yojanīyam | ājyatantramabhyātānāntaṃ
            kṛtvāṃholiṅgena gaṇenodapātraṃ sampātavantaṃ kṛtvā tena vyādhideśaṃ sammārṣṭi | abhyātānādyuttaratantram
            | sarvavyādhibhaiṣajyam | aṃholiṅgena gaṇena pālāśādayaḥ samidha ādadhāti | sarvavyādhibhaiṣajyam
            | aṃholiṅgena gaṇenājyaṃ juhoti | tantre | aṃholiṅgena gaṇena busaṃ juhoti | tantre
            | sarvavyādhibhaiṣajyam | aṃholiṅgena gaṇena pālāśasamidhaḥ somarasāktā ādadhāti |
            sarvavyādhibhaiṣajyam | abhyātānāntaṃ kṛtvāṃholiṅgena gaṇenodapātraṃ sampātya tenodakena
            samprokṣati | evaṃ bandhanaṃ mocayitvā | abhyātānādyuttaratantram | sarvabhaiṣajyam
            | abhyātānāntaṃ kṛtvāṃholiṅgena saptabhiḥ pratīkairudapātraṃ sampātyābhimantrya vyādhitamāplāvayati
            | abhyātānādyuttaratantram | sarvavyādhibhaiṣajyam | abhyātānāntaṃ kṛtvāṃholiṅgena
            gaṇena sapta kāmpīlapuṭānudakena pūrayitvā sampātyābhimantrya pratyṛcaṃ vyādhitamavasiñcati
            paścādapavidhyati puṭān | abhyātānādyuttaratantram | abhyātānāntaṃ kṛtvāṃholiṅgena
            gaṇena catura udapātre sampātānānayati dvau pṛthivyāmāvapati tau pratyāhṛtyāplāvayati
            | abhyātānādyuttaratantram | abhyātānāntaṃ kṛtvāṃholiṅgena gaṇenodapātraṃ sampātyābhimantryāplāvayati
            | abhyātānādyuttaratantram | abhyātānāntaṃ kṛtvāṃholiṅgena gaṇenodapātre yavān prakṣipya
            sampātyābhimantryāplāvayati pūrvavat | abhyātānāntaṃ kṛtvāṃholiṅgena gaṇenodapātre
            sayave caturaḥ sampātānānayati dvau pṛthivyāṃ tau pratyāhṛtyāplāvayati | uttaratantram
            | abhyātānāntaṃ kṛtvā aṃholiṅgena yavamaṇiṃ sampātyābhimantrya badhnāti | abhyātānādyuttaratantram
            | sarvavyādhibhaiṣajyam | aṃholiṅgena gaṇenākṛtiloṣṭaṃ pāyayati | sarvavyādhibhaiṣajyam
            | ākṛtiloṣṭavalmīke uddhṛtamudakaṃ lājā evamādyabhimantrya pāyayati | sarvavyādhibhaiṣajyam
            | vaiśvānarīyābhyāṃ pāyanakarmāṇi bhavanti | abhyātānāntaṃ kṛtvāṃholiṅgenodapātraṃ
            sampātyābhimantrya piñjūlībhirāplāvayati | uttaratantram | abhyātānāntaṃ kṛtvāṃholiṅgena
            gaṇenodapātraṃ sampātyābhimantrya mauñjaiḥ pāśaiḥ parvasu
            baddhvā piñjūlībhirāplāvayatyavasiñcati | uttaratantram | sarvavyādhibhaiṣajyam |
            abhyātānāntaṃ kṛtvāṃholiṅgagaṇena dvābhyāmudapātraṃ sampātyābhimantryāplāvayati |
            uttaratantram | aṃholiṅgena mauñjaiḥ parvasu baddhvā darbhamaṇiṃ sahodakamabhimantryāvasiñcati
            | aṃholiṅgena gaṇenodakamabhimantryācamayati | aṃholiṅgena gaṇenālabisolaṃ phāṇṭaṃ
            pāyayati | aṃholiṅgena trapusamusalakhadiratārṣṭāghānāṃ samidha ādadhāti | aṃholiṅgena
            khādirānāyasalohāṃśca śaṅkūnabhimantrya nikhanati | yavān sakṛdgṛhītānanapahatānapratīhārapiṣṭānābhicārikaṃ
            paristīrya juhoti | aṃholiṅgena medo madhu sarpistailamabhimantrya pāyayati | sarvavyādhiṣu
            | yathāsambhavaṃ pānaṃ kartavyam | aṃholiṅgena vīriṇatūlamiśramiṅgiḍaṃ prapuṭena juhoti
            | aṃholiṅgena yavamaṇiṃ varaṇamaṇiṃ pṛśniparṇīmūrdhnisampātaśākalamaṇimāplāvanaṃ bahirvisarjanaṃ
            kāṇḍamaṇiṃ yavapalālamaṇiṃ tilapiñjikāmaṇimākṛtiloṣṭavalmīka- jīvakoṣaṇyā veṣṭitamaṇiṃ
            badhnātītyādi | ājyatantraṃ sarvatra yojanīyam | yathāsambhavaṃ bhaiṣajyam ||</p>
         
         
         <p>  uktavyādhīnāṃ parigaṇanaṃ kriyate | jvararoge | atisāraroge | atimūtre | duḥkhamūtre
            | duḥkhapurīṣe udāvarte ca | nāḍyāvahane | aṅgabhede | aṅgajvare | aṅgachede | somavamane
            | somasya chardanajvare | apsarogandharvayakṣarākṣasapiśācāsureṣu jvareṣu | jalodare
            | vātapittaśleṣmavikārarogeṣu | śirovedanāyām | aṅgavedanāyām | apasmāre | hṛdroge
            | kāmale | pāparoge | 20 | udvegaroge | jvare ca | ekāntaritajvare ca | kāmajvare
            | brāhmaṇaśāpe ca | ākrośe ca | śiroroge ca | ākrośavraṇe | śatrorākrośe | putraduhiturasajātāsagotrāṇāmākrośaroge
            | cakṣurdṛṣṭinipātaroge | durnāmaroge | garbhasambhavaroge | nirṛtikravyādagṛhītaroge
            | rājayakṣmaṇi | dhanurvāte | vātagulme ca | vātabhaṅge ca | vātajvare ca | kāse ca
            | 20 | utkāse ca | śleṣmaṇi ca | śleṣmapatane ca | rudhiravahane ca | karṇaroge |
            balāse | vyādhivisarpaṇe | kakṣāgandhivisarpaṇe | aṅge gaṇḍavisarpaṇe | karṇavisarpaṇe
            | akṣivisarpaṇe | hṛdayāmaye | kuṣṭharoge | aṣṭādaśajātikuṣṭharoge | śarīravisphoṭaroge
            | grahaṇīroge | ajñāte rājayakṣmaśarīraśoṣe | rohiṇīroge | aṅgaprasarpaṇe | nitambaroge
            | 20 | tīkṣṇaśṛṅgādyabhighāte | jalodare | kandaviṣe | upaviṣe | sarpaviṣe | kṛtyājvare
            | grāmajvare | grāmanagarajanapadeṣu sahajvare | pāparoge sahotpannaroge | śvetakuṣṭhe
            | śvetāṅge | śvetakeśeṣu | goaśvapuruṣeṣu rogeṣu saha utpanneṣu | gavāṃ kṣayaroge
            | puruṣāṇāṃ kṣayaroge | udake anipāte | rucitṛṣāroge | bubhukṣāroge | svaśarīre kṣetriyaroge
            | udaragaṇḍulakaroge | udarakṛmiroge | śarīrapuruṣastrīṇāṃ śvājāvihastinādiṣu kṛmirogeṣu
            | yūkālikṣādyapuruṣarogeṣu | akṣiroge | nāsikāroge | karṇaroge | ekaroge | antraroge
            | gudaroge | dhamaniṣu roge | udararoge | pāṇiroge | hṛdayaroge | pāṃśuliroge | aṅguliṣu
            roge | nakharoge | ubhūarvīvatī (?) prapada-pārṣṇi-bhasadaśroṇitam | udvegajvare |
            jvare ca | ekāntaritajvare | kāmajvare ca | brāhmaṇaśāpe ca | ākrośaroge | ākrośavraṇe
            | śatrorākrośe | putraduhiturasajātāsagotrāṇāmākrośaroge | cakṣurdṛṣṭinipātaroge |
            durnāmaroge | garbhasambhavaroge | nirṛtikravyādagṛhītaroge | rājayakṣmaṇi | dhanurvāte
            | vātagulme ca | vātabhaṅge ca | vātajvare ca | kāse ca | utkāse ca | śleṣmaṇi ca
            | śleṣmapatane ca | sada-asthinajaśvābādhamaṇipāṇimavātarogeṣu | kṣetriyaroge | sarvavyādhiroge
            | pāparoge | gandharvarakṣāgrahavyādhiroge | amatigṛhītaroge | dharmārthakāmeṣu śūnyabuddhiṣu
            trivargaśūnyeṣu puruṣeṣu roge | śiroroge | akṣidīrgharoge | 20 | śarīraduḥkhavyādhipīḍāroge
            | padābhighātaroge | śarīrābhighātaroge | iṣṭikāloṣṭābhighātaroge | śastrādyabhighāte
            | kāṣṭhābhighāte | prathamaprasūtāsūtikāroge | adbhutadarśane | rogamadhye vaidyakapaṭhite
            | ariṣṭaroge jyotiṣapaṭhite | grahanakṣatravivakṣārthaṃ bandhahiraṇyaśca tatrāriṣṭābhighātaroge
            | śarīravātasambhavaroge | sannipāte | vātapittaśleṣmavikāraroge | maithunakṛtaroge
            | karṇalohitavahane | karṇamūle | visalpake | yakṣmaroge | śāradaroge | 20 | śītajvare
            | kṣudrajvare | kāmajvare | śleṣmajvare | pāmāyām | grīṣmajvare | varṣājvare | dāne
            dravyatyāge pratigrahe yājane adhyayane'dhyāpane'yājyayājane rogeṣūtpanneṣu | buddhipradhvaṃsane
            | akṣipaṭalaroge | aṅgabhede | udvege | sarpaviṣaupaviṣakandaviṣādiṣu | strīpuruṣeṣu
            pāpalakṣaṇeṣu | apakāme hṛdaye | hṛdayatāpe | rājayakṣmaṇi | hariṣākāmatoviṣaye |
            apasmāreṣu | 20 | uraseṣu gaṇḍeṣu | garbhabhakteṣu dvādaśajātiṣu | savraṇe'vraṇe gaṇḍeṣu
            | kṣaye | kuṣṭhe | sāṇḍe'ṅgasūjane | atiśoṣāyām | aṅge kṛmiṣūtpanneṣu | vṛścikadaṣṭe
            | sarpakṛkavākumayūracakravākakākakapotaśyenagṛdhrahariṇavyāghracitrakatarakṣaṛkṣa-
            mahiṣagośvamārjārasarveṣu mṛgeṣu sarveṣu pakṣiṣvabhighāteṣu | udare nābhyāṃ kaṇṭhe
            grīvāyāṃ cārugṛhīte | sarpadarśane | sarpabhaye | sarpadaṣṭe |
            mānuṣādidaṣṭe | śvānādidaṣṭe | hastādyabhighāte | yonipravāhe | rudhirapravāhe | sarvavyādhiṣu
            keśapatane | keśadṛḍhīkaraṇe | 20 | gaṇḍamālāyām | grīvāmālāyām | khalatikaṇḍūyane
            | keśabandhane śatabṛhatpravāhe | pūtināsikāyām | nābhituṇḍe | bṛhadudare | udaravṛddhau
            | nābhigrīvānāsikāpādakarṇadantādivṛddhiṣu | visphoṭakāpāparogakuṣṭhakṣayaśvitrodumbarādiṣu
            kuṣṭheṣu | dadravicarcikāvatāṃ strīsannipāteṣu | sadyovāntī | aṅgabhede | vātaroge
            | dhanurvāte | nāḍīvahane | stryāsaktau | brāhmaṇākrośe | stryākośe | dravyanāśe |
            20 | hṛdroge | phalamūlapatraśākārdramāṃsatailaghṛtavyañjanamiṣṭānnabhojaneṣu rogeṣu
            | ajīrṇe | caturvidheṣu sāmānyājīrṇeṣu | udaraśūleṣu | mastakaśūleṣu | śiśneṣu puruṣarogeṣu
            | strīrogeṣu ca | bālaroge | taruṇavalayotpattiḥ | vālāḥ śvetakacāḥ | aṅgachede |
            śastrachede | arugaṇḍe | pāpe'dharmapravṛttau | kṛmivyādhau | sattvarajastamapravṛttau
            | kāmakrodhalobhamohādiṣu |
            śṛṅgābhighāte | dantābhighāte | 20 | nānābhighāte | janapade cāṅguṣṭhaveṣṭake | arbudaroge
            | maśakānām | tilakeṣu | dubhittake | kulikeṣu | vyādhiprakopeṣu sarvavyādhiprakopeṣu
            | ityuktavyādhiṣu parigaṇanaṃ samāptam ||</p>
         
         
         <p>  atha bhaiṣajyāni paṭhitāni tāni sarvāṇyaṃholiṅgena sarvavyādhiṣu kartavyāni | aṃholiṅgenodapātrakarma
            karoti | tantram | abhyātānāntaṃ kṛtvāṃholiṅgena gaṇenodapātraṃ sampātyodakena valīrvimārṣṭi
            | punastantraṃ ca | evaṃ sarvavyādhiṣu | tantraṃ kṛtvāṃholiṅgena gaṇena muñjaśiro
            rajjvā badhnāti | abhyātānādyuttaratantram | sarvabhaiṣajyam | abhyātānāntaṃ kṛtvāṃholiṅgena
            pramehaṇaṃ badhnāti | abhyātānādyuttaratantram | athavā taiḥ sūktaiḥ sarvāṇi kartavyāni
            | athavāṃholiṅgena gaṇena kartavyāni sarvāṇi | samidha ādadhāti | ājyaṃ juhotītyevamādisarvabhaiṣajyam
            | yānīha karmāṇi paṭhitāni tāni sarvāṇyaṃholiṅgena kartavyāni | yāni vaidyakeṣvajīrṇaprabhavāni
            rogajātāni carakabāhaḍasuśruteṣu paṭhyante teṣu tatpaṭhitāni sarvāṇi vyādhiṣvauṣadhāni
            | aṃholiṅgena gaṇena samāmnātam | ajīrṇaprabhavā rogā iti sambhave kāryāṇi | bandhanapāyanācamaneṣu
            badhnāti | dhūpanasnānābhyañjanamardanapathyabhojana- vilepanavipulāñjanāvasecanaśayanādīni
            tānyaṃholiṅgena saṃskartavyāni | abhimantrya kartavyānītyarthaḥ | abhimantraṇaṃ saṃskāraḥ
            sarvatra kartavya ityarthaḥ | 'sarvāṇyabhimantryāṇi' (KauśS 7.16) iti vacanāt | bandhane
            tantram | yāni svaśāstrapaṭhitāni tānyaṃholiṅgena kartavyāni | paraśāstrapaṭhitāni
            vaidyakapaṭhitāni ca tāni sarvāṇi kartavyāni | sarvatra tantraṃ vā yathāsambhavaṃ
            yojyam | tathā coktaṃ mūlakauśikagranthe | oṣadhibandhanaṃ paṭhitaṃ tadaṃholiṅgena
            gaṇena kartavyam | ājyatantramadhye sampātyābhimantrya badhnāti | tatraivoktaṃ khananavidhānena
            bandhanaṃ ca sarvatra 'āśyabandhyāplavanayānabhakṣyāṇi sampātavanti' 'sarvāṇyabhimantryāṇi'
            (KauśS 7.15-16) iti vacanāt | tathā coktam - 'srajenauṣadhikhananaṃ vyākhyātam' (KauśS
            33.16) | oṣadhikhananaṃ vidhānenaiva | bandhanamapi vidhānenaiva | tathā gopatha uktam
            | vaidyakajyotiṣapurāṇeṣu bandhanapāyanasnānādiṣvaṃholiṅgaḥ sarvatra prayoktavyaḥ
            | adharmasamudbhavatvādroganāma | hastivaidyakāśvavaidyakeṣūktametadeva bhaiṣajyam
            | mantraviśeṣakṛto viśeṣaḥ | anyathā kriyamāṇe dṛṣṭādṛṣṭeṣūpakāro nāsti | śūdreṇaiva
            jyotiṣṭome na dṛṣṭaṃ nāpyadṛṣṭam | dvividhā vyādhayaḥ āhāranimittā adharmanimittāśca
            | āhāreṇa vyādhirutpadyate yastatra vaidyakam | adharmeṇotpanne vyādhau vedoktena
            vidhānenādharmaśamanaṃ bhavati | sarvavyādhibhaiṣajyāni samāptāni | aṣṭottaraśatavyādhyapanodanāni
            vināśakāni ||</p>
         
         
         <p>  atha bhaiṣajyāni (KauśS 25.1) iti yāni sūktāni bhaiṣajyāni kānicitpaṭhitāni tāni
            sarvāṇyupadhāne upasthāne ca viniyojyāni tatra tatra vyādhau rudrabhāṣyamate | upadadhītetyanādeśa
            ājyasamitpuroḍāśapayaudaudanapāyasapaśuvrīhiyavatiladhānā- karambhaśaṣkulya etāni
            havīṃṣi jānīyāt | hastahomatvāt tantravikalpaḥ | upasthānaṃ cādityasya | anvārabdhe
            yajamāne sarvatra homābhimantraṇam | yathāsambhavaṃ tantrasambandhaḥ | upadhānamupasthānaṃ
            ca kartavyam | samāptāni bhaiṣajyāni ||</p>
         
         
         <p>[strīkarmāṇi]</p>
         
         
         <p>  atha strīkarmaṇāṃ vidhiṃ vakṣyāmaḥ -
            [pūrvasya putrakāmāvatokayorudakānte śāntā adhiśiro'vasiñcati || <span class="bold">KauśS_4,8{32}.28</span> ||]
            putrakāmāyai striyai mṛtāpatyāyai ca rajonāśe ca śāntirucyate | 'ye triṣaptāḥ' (1.1)
            iti sūktena śāntauṣadhiṃ sahodakamabhimantrya strīmavasiñcati ||</p>
         
         
         <p>  [āvrajitāyai puroḍāśapramandālaṅkārān sampātavataḥ prayacchati || <span class="bold">KauśS_4,8{32}.29</span> ||]
            tato'bhyātānāntaṃ kṛtvā 'ye triṣaptāḥ' iti sūktena puroḍāśapramandālaṅkārān sampātavataḥ
            kṛtvā prayacchati bhakṣaṇārthaṃ krīḍanārthaṃ bandhanārtham | paryāyeṇa striyaḥ karoti
            | abhyātānādyuttaratantram | putrakāmāmṛtāpatyayo rajonāśe ca samāptamidaṃ karma ||
            aṣṭamī kaṇḍikā || <span class="bold">KKp_32</span> ||</p>
         
         
         
         
         
         <p>  atha prasavakāla idaṃ karma kriyate | yathā sukhenaiva prasavo bhavatītyarthaḥ.
            atha prasūtikaraṇamucyate -
            [vaṣaṭ te pūṣan (1.11) iti catura udapātre sampātānānīya caturo muñjān mūrdhni vivṛhati
            prācaḥ || <span class="bold">KauśS_4,9{33}.1</span> ||]
            abhyātānāntaṃ kṛtvā 'vaṣaṭ te pūṣan' iti sūktenoṣṇodake caturo'psu sampātānānayati
            | trayaḥ sampātāḥ pratyṛcam | caturthasampātaśca tisṛbhirṛgbhiḥ | tataḥ sarveṇa sūktenānumantraṇam
            | caturo muñjajātāniṣīkān garbhiṇyā mūrdhni tatra pṛthak vivṛhati | tata
            udapātreṇa sampātitenāplāvayati | mārjanācamane ca | tata uttaratantram ||</p>
         
         
         <p>  [pratīcīriṣīkāḥ || <span class="bold">KauśS_4,9{33}.2</span> ||]
            tataḥ paścādevābhimukha iṣīkā niḥsārayati ||</p>
         
         
         <p>  [chidyamānāsu saṃśayaḥ || <span class="bold">KauśS_4,9{33}.3</span> ||</p>
         
         
         <p>  uṣṇenāplāvayati dakṣiṇāt keśastukāt || <span class="bold">KauśS_4,9{33}.4</span> ||]
            chidyamānāsu muñjeṣīkāsu garbhasya maraṇaṃ bhavet | ekaṃ karma ||</p>
         
         
         <p>  [śālāgranthīn vicṛtati || <span class="bold">KauśS_4,9{33}.5</span> ||]
            'vaṣaṭ te pūṣan' iti sūktaṃ japitvā śālāgranthīn vicṛtati mocayati | dvitīyaṃ karma
            ||</p>
         
         
         <p>  [ubhayataḥpāśaṃ yoktramābadhnāti || <span class="bold">KauśS_4,9{33}.6</span> ||]
            'vaṣaṭ te pūṣan' iti sūktena yoktramabhimantrya kaṭipradeśe badhnāti | tantram | tṛtīyaṃ
            karma | kecit 'vaṣaṭ te pūṣan' iti sūktena tailamabhimantryābhyañjanaṃ kurvanti prasavakāle
            | caturthī ||</p>
         
         
         <p>  lāṅgalīoṣadhividhānamucyate -
            [yadi somasyāsi rājñaḥ somāttvā rājño'dhi krīṇāmi yadi varuṇasyāsi rājño varuṇāttvā
            rājño'dhi krīṇāmi ityekaviṃśatyā yavaiḥ srajaṃ parikirati || <span class="bold">KauśS_4,9{33}.7</span> ||]
            'yadi somasyāsi rājñaḥ' iti mantreṇaikaviṃśatyā yavairoṣadhyupari prakirati ||</p>
         
         
         <p>  [anyā vo anyāmavatvanyānyasyā upāvata | sadhrīcīḥ savratā bhūtvāsyā avata vīryam
            iti sannayati || <span class="bold">KauśS_4,9{33}.8</span> ||]
            'anyā vo anyāmava' ityoṣadhyā sayavamekatra badhnāti ||</p>
         
         
         <p>  [mā te riṣatkhanitā yasmai ca tvā khanāmasi | dvipāccatuṣpādasmākaṃ mā riṣaddevyoṣadhe
            || srajo nāmāsi | prajāpatiṣṭvāmakhanadātmane śalyasraṃsanam | tāṃ tvā vayaṃ khanāmasyamuṣmai
            tvā śalyasraṃsanam ityastamite chatreṇa cāntardhāya phālena khanati || <span class="bold">KauśS_4,9{33}.9</span> ||]
            oṣadhikhananavidhānam | 'mā te riṣatkhanitā' iti mantreṇa lohaphālena khanati ||</p>
         
         
         <p>  [atra tava rādhyatām ityagramavadadhāti || <span class="bold">KauśS_4,9{33}.10</span> ||]
            'atra tava rādhyatām' iti mantreṇauṣadhyagraṃ tatraiva dadhāti ||</p>
         
         
         <p>  [iha mama iti mūlamupayacchati || <span class="bold">KauśS_4,9{33}.11 </span>||</p>
         
         
         <p>  ekasare'nupalīḍhe kumāraḥ || <span class="bold">KauśS_4,9{33}.12</span> ||]
            'iha mama rādhyatām' iti mantreṇa mūlaṃ gṛhṇāti | gṛhītvā 'vaṣaṭ te pūṣan' iti sūktenauṣadhīmabhimantrya
            garbhiṇyāḥ śirasi nidadhāti ||</p>
         
         
         <p>  [darbheṇa pariveṣṭya keśeṣūpacṛtati || <span class="bold">KauśS_4,9{33}.13</span> ||]
            darbheṇa veṣṭayitvā rātrāvoṣadhikhananaṃ karoti | chatreṇa vāntardhāya khanati ||</p>
         
         
         <p>  [evaṃ ha vivṛhaśākavṛṣe || <span class="bold">KauśS_4,9{33}.14</span> ||</p>
         
         
         <p>  avapanne jarāyuṇyupoddharanti || <span class="bold">KauśS_4,9{33}.15</span> ||]
            patite garbhe'nyatra sphoṭayati | caturthaṃ karma ||</p>
         
         
         <p>  [srajenauṣadhikhananaṃ vyākhyātam || <span class="bold">KauśS_4,9{33}.16</span> ||]
            sarvatrauṣadhikhananamanena vidhānena kartavyam | yatra kvacidoṣadhikhananaṃ tatra
            sarvatrānena vidhānena kartavyam | svaśāstre paraśāstre ca vaidyakādyeṣu sarvatra
            | 'srajenauṣadhikhananaṃ vyākhyātam' iti vacanāt | śvetakaṇṭārikāmūlaṃ putrakāmā pibati
            | yathoktena sampātaḥ | sarvakarmaṇāṃ vikalpena prayogaḥ | ekaṃ vā dve vā sarvāṇi
            vā kuryāt | karmabāhulyāt phalabāhulyam | oṣadhivat srajamūlaṃ khātvā 'vaṣaṭ te pūṣan'
            ityabhimantrya śirasi vicṛtati | oṣadhivad vrīhimūlaṃ khātvā 'vaṣaṭ te pūṣan' ityabhimantrya
            dadāti | oṣadhivat kākajaṅghāmūlaṃ khātvā 'vaṣaṭ te' ityabhimantrya śirasyupari dadāti
            ||</p>
         
         
         <p>  [catvāryumāphalāni pāṇāvadbhiḥ ścotayate || <span class="bold">KauśS_4,9{33}.17</span> ||]
            'vaṣaṭ te' iti sūktena catvāryaudumbaraphalāni haste kṛtvā tata udakaṃ prakṣipya tato
            nirīkṣate ||</p>
         
         
         <p>  [saṃvartamāneṣu kumāraḥ || <span class="bold">KauśS_4,9{33}.18</span> ||]
            yadi tānyekatra bhavati tadā putro jāyate | vijñānakarmedam ||</p>
         
         
         <p>  [brāhmaṇāyano'ṅgānyabhimṛśati || <span class="bold">KauśS_4,9{33}.19</span> ||]
            'vaṣaṭ te pūṣan' iti sūktena brāhmaṇamabhimantrya tataḥ sa garbhiṇyā aṅgānyabhimṛśati
            ||</p>
         
         
         <p>  [punnāmadheye kumāraḥ || <span class="bold">KauśS_4,9{33}.20</span> ||]
            yadi punnāmadheyaṃ spṛśati tadā kumāro jāyate | vijñānakarma | samāptāni sukhaprasavakarmāṇi
            | ebhiḥ karmabhiḥ kṛtaiḥ garbhiṇyāḥ sukhena prasavo bhavatītyarthaḥ || navamī kaṇḍikā
            || <span class="bold">KKp_33</span> ||</p>
         
         
         
         
         
         <p>  atha vandhyāprajananakaraṇamucyate -
            [idaṃ janāsaḥ (1.32) ityasyai śiṃśapāśākhāsūdakānte śāntā adhiśiro'vasiñcati || <span class="bold">KauśS_4,10{34}.1</span> ||]
            'idaṃ janāsaḥ' iti sūktena śiṃśapāśākhāsūpaviṣṭāyai śāntyauṣadhisahitamudakamabhimantrya
            vandhyāmavasiñcati ||</p>
         
         
         <p>  [āvrajitāyai || <span class="bold">KauśS_4,10{34}.2</span> ||]
            tato gṛhe'bhyātānāntaṃ kṛtvā 'idaṃ janāsaḥ' iti sūktena puroḍāśapramandālaṅkārān sampātavataḥ
            prayacchati | abhyātānādyuttaratantram | samāptaṃ vandhyā kākavandhyā ca prajananakarma
            ||</p>
         
         
         <p>  atha mṛtāpatyāyāḥ stryāstasyāḥ śāntirucyate -
            [niḥsālām (2.14) ityavatokāyai kṛṣṇavasanāyai triṣu vimiteṣu prāgdvārapratyagdvāreṣvapsu
            sampātānānayati || <span class="bold">KauśS_4,10{34}.3</span> ||]
            garbhāstrāve jātamātre mṛte vā stryāṃ vā puruṣe vā bāle vā yūni vā mṛte idaṃ karma
            | trīṇi maṇḍapāni prāgdvārāṇi kṛtvaikasmin maṇḍape'bhyātānāntaṃ kṛtvā 'niḥsālām' iti
            sūktena tataḥ strī kṛṣṇaṃ vāsaḥ paridhāya ||</p>
         
         
         <p>  [palāśe sīseṣūttarān || <span class="bold">KauśS_4,10{34}.4</span> ||]
            tata udapātre sampātyābhimantrya palāśapatre sīsaṃ kṛtvā sīseṣūttarasampātānānayati
            ||</p>
         
         
         <p>  [sīsānyadhiṣṭhāpyāplāvayati || <span class="bold">KauśS_4,10{34}.5</span> ||]
            sīseṣūpari strīmadhiṣṭhāpya tenodapātreṇāplāvayati ||</p>
         
         
         <p>  [nidhāya kṛṣṇaṃ vrajati || <span class="bold">KauśS_4,10{34}.6</span> ||]
            kṛṣṇavastraṃ tasmin maṇḍape nidhāya ||</p>
         
         
         <p>  [ādīpya brahmā || <span class="bold">KauśS_4,10{34}.7</span> ||]
            tata uttaratantram kṛtvā maṇḍapamagninā jvālayati ||</p>
         
         
         <p>  [evaṃ pūrvayoḥ pṛthaksambhārye || <span class="bold">KauśS_4,10{34}.8 </span>||</p>
         
         
         <p>  śākhāsūktam || <span class="bold">KauśS_4,10{34}.9</span> ||]
            tata dvitīyamaṇḍapa evaṃ kṛtvā śvetavastraṃ paridhānaṃ kṛtvā śiṃśapāśākhāsūpaveśya
            strīṃ 'niḥsālām' iti sūktena śāntauṣadhibhistadudakamabhimantryāvasiñcati snapanaṃ
            karoti | tato gṛha āgatyājyatantraṃ kṛtvā 'niḥsālām' iti sūktena puroḍāśapramandālaṅkārān
            sampātavataḥ prayacchati | tata uttaratantram | trimaṇḍapādyekaṃ karma ||</p>
         
         
         <p>  [paścādagnerabhitaḥ kāṇḍe iṣīke nidhāyādhyadhi dhāyine audumbarīrādhāpayati || <span class="bold">KauśS_4,10{34}.10</span> ||]
            ekaṃ maṇḍapaṃ kṛtvā prākpaścimadvāre iṣīkāṃ dvāryopari baddhvā tato 'niḥsālām' iti
            sūktenaudumbarīḥ samidho mṛtāpatyāyai ādadhāti | tantravikalpaḥ | mantraṃ kartā brūyāt
            ||</p>
         
         
         <p>  [uttamāvrajitāyai || <span class="bold">KauśS_4,10{34}.11</span> ||]
            tato 'niḥsālām' iti sūktenodakānte śāntauṣadhisahodakamabhimantryāvasiñcati | tato
            gṛhe'bhyātānāntaṃ kṛtvā 'niḥsālām' iti sūktena puroḍāśapramandālaṅkārān sampātavataḥ
            prayacchati | mṛtāpatyāviṣaye dvitīyaṃ karma | samāptā mṛtāpatyāśāntiḥ | garbhapatite
            bālamaraṇe yuvāne vā mṛte ekasmin vā mṛte bahuṣu vā mṛteṣu strīṇāṃ śāntiḥ kartavyā
            ||</p>
         
         
         <p>  patilābhakarmāṇyucyante -
            [pativedanāni || <span class="bold">KauśS_4,10{34}.12</span> ||</p>
         
         
         <p>  ā no agne (2.36) ityāgamakṛśaramāśayati || <span class="bold">KauśS_4,10{34}.13</span> ||]
            abhyātānāntaṃ kṛtvā 'ā no agne' iti sūktenāgamakṛśaraṃ sampātyābhimantryāśayati kumārīm
            | uttaratantram | patilābhakarmārthinām ||</p>
         
         
         <p>  [mṛgākharādvedyāṃ mantroktāni sampātavanti dvāre prayacchati || <span class="bold">KauśS_4,10{34}.14</span> ||]
            mṛgākharamṛttikāyā vediṃ kṛtvābhyātānāntaṃ samānam | 'ā no agne' iti sūktena hiraṇyālaṅkārān
            guggulamaukṣaṃ ca yathoktān sampātya bandhanaṃ dhūpanaṃ pralepanaṃ karoti kumāryāḥ
            | abhyātānādyuttaratantram | dravyaṃ prati sūktāvṛttiḥ | pūrvasya saṃhitāvidhiḥ |
            ślokaḥ -
            āvapet surabhirgandhān kṣīre sarpistathodake.
            etadāyanamityāhuraukṣaṃ tu madhunā saha ||</p>
         
         
         <p>  [udakaṃse vrīhiyavau jāmyai niśi hutvā dakṣiṇena prakrāmati || <span class="bold">KauśS_4,10{34}.15</span> ||]
            'ā no agne' iti sūktena kāṃsyapātre udakasahite vrīhiyavau gṛhītvā pratyṛcaṃ juhoti
            rātrau | tato dakṣiṇāmukhīṃ kumārīṃ prakrāmati | tantraṃ vā ||</p>
         
         
         <p>  [paścādagneḥ prakṣālya sandhāvya sampātavatīṃ bhagasya nāvam (2.36.5) iti mantroktam
            || <span class="bold">KauśS_4,10{34}.16</span> ||]
            abhyātānāntaṃ kṛtvā 'ā no agne' iti sūktena nāvaṃ sampātyodake kṛtvā kumārīṃ caṭāpayitvā
            'bhagasya nāvam' ityṛcā
            uttārayati | tata uttaratantram ||</p>
         
         
         <p>  [saptadāmnyāṃ sampātavatyāṃ vatsān pratyantān pracṛtanto vahanti || <span class="bold">KauśS_4,10{34}.17</span> ||]
            abhyātānāntaṃ kṛtvā 'ā no agne' iti sūktena saptadāmatantryāṃ sampātavatyāṃ vatsān
            bandhayitvābhimantrya kumārī mocayati svayaṃ na kartā | uttaratantram | diśā pativedanaṃ
            ca | yadi pradakṣiṇaṃ mocayati tadā patilābhaḥ ||</p>
         
         
         <p>  [ahatena sampātavatā ṛṣabhamabhyasyati || <span class="bold">KauśS_4,10{34}.18</span> ||</p>
         
         
         <p>  udardayati yāṃ diśam || <span class="bold">KauśS_4,10{34}.19</span> ||]
            tantraṃ kṛtvā 'ā no agne' iti sūktenāhatavastreṇa veṣṭitaṃ vṛṣabhaṃ sampātyābhimantrya
            visarjayati | uttaratantram ||</p>
         
         
         <p>  [jāmyai pra yadete (5.1.4) ityāgamakṛśaram || <span class="bold">KauśS_4,10{34}.20</span> ||]
            'pra yadete prataram' ityṛcāgamakṛśaraṃ sampātyābhimantryāśayati | ājyatantre ||</p>
         
         
         <p>  [imā brahma (5.2.8) iti svasre || <span class="bold">KauśS_4,10{34}.21</span> ||]
            'imā brahma' ityṛcāgamakṛśaraṃ sampātyābhimantryāśayati | ājyatantre | bhaginīkam
            ||</p>
         
         
         <p>  [ayamā yāti (6.60) iti purā kākasampātādaryamṇe juhoti || <span class="bold">KauśS_4,10{34}.22</span> ||]
            'ayamā yāti' iti sūktenājyaṃ juhoti | ājyatantre | purā kākasampātāt ||</p>
         
         
         <p>  [antaḥsraktiṣu balīn haranti || <span class="bold">KauśS_4,10{34}.23</span> ||]
            tataḥ 'aryamṇe' ityardharcena gṛhābhyantare koṇe baliharaṇaṃ karoti | rātrāvidaṃ karma
            ||</p>
         
         
         <p>  [āpatanti yataḥ || <span class="bold">KauśS_4,10{34}.24</span> ||]
            yataḥ kāka āgacchati tata āgacchati varaḥ | samāptāni patilābhakarmāṇi || daśamī kaṇḍikā
            || <span class="bold">KKp_34</span> ||</p>
         
         
         
         
         
         <p>  puṃsavanānyucyante -
            [puṃsavanāni || <span class="bold">KauśS_4,11{35}.1</span> ||</p>
         
         
         <p>  rajaudvāsāyāḥ punnakṣatre || <span class="bold">KauśS_4,11{35}.2</span> ||]
            nakṣatrakalpa uktāni punnakṣatrāṇi ||</p>
         
         
         <p>  [yena vehat (3.23) iti bāṇaṃ mūrdhni vivṛhati badhnāti || <span class="bold">KauśS_4,11{35}.3</span> ||]
            'yena vehat' iti sūktena bāṇamabhimantrya strīmūrdhni vivṛhati puṇyāhānte | tataḥ
            śrāddhaṃ karoti | evaṃ karma | athavā idaṃ karma karoti | puṃsavanakarmaṇi vartate
            | abhyātānāntaṃ kṛtvā 'yena vehat' iti sūktena śaramaṇiṃ sampātyābhimantrya badhnāti
            puṇyāhānte | abhyātānādyuttaratantram ||</p>
         
         
         <p>  [phālacamase sarūpavatsāyā dugdhe vrīhiyavāvavadhāya mūrchayitvādhyaṇḍe bṛhatīpalāśavidaryau
            vā pratinīya paidvamiva || <span class="bold">KauśS_4,11{35}.4</span> ||]
            'yena vehat' iti sūktena phālacamase sārūpavatsāyā dugdhe vrīhiyavāvavadhāya mūrcchayitvādhyaṇḍe
            bṛhatīpalāśavidaryau vā ekatra piṣṭvābhimantrya dakṣiṇenāṅguṣṭhena dakṣiṇasyāṃ nāsikāyāṃ
            nastaṃ dadāti | putrārthaṃ karma puṃsavanamityucyate | samāptaṃ puṃsavanam ||</p>
         
         
         <p>  atha garbhādhānamucyate -
            [parvatāddivaḥ (5.25) ityāgamakṛśaramāśayati || <span class="bold">KauśS_4,11{35}.5</span> ||</p>
         
         
         <p>  yugatardmanā sampātavantaṃ dvitīyam || <span class="bold">KauśS_4,11{35}.6</span> ||]
            abhyātānāntaṃ kṛtvā 'parvatāddivaḥ' iti sūktenāgamakṛśaraṃ carudvayaṃ śrapayitvaikaṃ
            caruṃ sampātyābhimantrya dvitīyaṃ caruṃ yugachidreṇa sampātyābhimantrya tataḥ prāśanam
            | tata uttaratantram ||</p>
         
         
         <p>  [khe lūnāṃśca palāśatsarūn nivṛtte nighṛṣyādhāya śiśne grāmaṃ praviśati || <span class="bold">KauśS_4,11{35}.7</span> ||]
            kelūnāṃśca palāśatsarūn nivṛtte nighṛṣya 'parvatāddivaḥ' iti sūktenābhimantrya śiśne
            ādhāya | tato maithunaṃ karoti | samāptaṃ garbhādhānam ||</p>
         
         
         <p>  punaḥpuṃsavanamucyate -
            [śamīmaśvatthaḥ (6.11) iti mantrokte'gniṃ mathitvā puṃsyāḥ sarpiṣi paidvamiva || <span class="bold">KauśS_4,11{35}.8</span> ||]
            'śamīmaśvatthaḥ' iti sūktenāgniṃ mathitvā tato'gniṃ sarpiṣi nikṣipya ghṛtamabhimantrya
            stryā dakṣiṇanāsikāyāṃ nastaṃ dadāti dakṣiṇenāṅguṣṭhena ||</p>
         
         
         <p>  [madhumanthe pāyayati || <span class="bold">KauśS_4,11{35}.9</span> ||]
            tato'gniṃ mathitvā tato madhumanthe'gniṃ nikṣipya 'śamīmaśvatthaḥ' iti sūktenābhimantrya
            pāyayati strīm ||</p>
         
         
         <p>  [kṛṣṇorṇābhiḥ pariveṣṭya badhnāti || <span class="bold">KauśS_4,11{35}.10</span> ||]
            'śamīmaśvatthaḥ' iti sūktena śamīgarbhāśvatthasyāgniṃ kṛṣṇorṇayā veṣṭayitvā sampātyābhimantrya
            badhnāti | ājyatantre | samāptaṃ punaḥpuṃsavanam ||</p>
         
         
         <p>  atha garbhādhānamucyate -
            [yantāsi (6.81) iti mantroktaṃ badhnāti || <span class="bold">KauśS_4,11{35}.11</span> ||]
            'yantāsi' iti sūktena hastāvartaṃ kaṅkaṇādikaṃ sampātyābhimantrya badhnāti | ājyatantre
            | samāptaṃ garbhādhānam ||</p>
         
         
         <p>  atha garbhadṛṃhaṇānyucyante -
            [ṛdhaṅmantraḥ (5.1.1) ityekā yatheyaṃ pṛthivī (6.17) acyutā iti garbhadṛṃhaṇāni ||
            <span class="bold">KauśS_4,11{35}.12</span> ||</p>
         
         
         <p>  jambhagṛhītāya prathamāvarjaṃ jyāṃ trirudgrathya badhnāti || <span class="bold">KauśS_4,11{35}.13</span> ||]
            'ṛdhaṅmantraḥ' ityekayā dhanurjyāṃ trirudgrathya sampātyābhimantrya badhnāti | ājyatantram
            | 'yatheyaṃ pṛthivī' iti sūktam | 'acyutā dyauḥ' iti sūktam | dvābhyāṃ dhanurjyāṃ
            trirudgrathya sampātyābhimantrya badhnāti striyāḥ | abhyātānādyuttaratantram ||</p>
         
         
         <p>  [loṣṭānanvṛcaṃ prāśayati || <span class="bold">KauśS_4,11{35}.14</span> ||]
            'ṛdhaṅmantraḥ' ityekayā kṣetraloṣṭamṛttikāmabhimantrya prāśayati | 'yatheyaṃ pṛthivī'
            'acyutā' iti sūktābhyāṃ kṣetraloṣṭamṛttikāmabhimantrya prāśayati garbhiṇīṃ pratyṛcam
            ||</p>
         
         
         <p>  [śyāmasikatābhiḥ śayanaṃ parikirati || <span class="bold">KauśS_4,11{35}.15</span> ||]
            'ṛdhaṅmantraḥ' ityekayā kṛṣṇasikatā abhimantrya garbhiṇyāḥ śayanaṃ parikirati | 'yatheyaṃ
            pṛthivī' 'acyutā' iti sūktābhyāṃ śyāmasikatā abhimantrya pratyṛcaṃ garbhiṇyāḥ śayanaṃ
            parikirati | jambhagṛhītāya prathamāvarjam | samāptāni garbhadṛṃhaṇāni ||</p>
         
         
         <p>  [yāmicchedvīraṃ janayediti dhātarvyābhirudaramabhimantrayate || <span class="bold">KauśS_4,11{35}.16</span> ||]
            'dhātā dadhātu' (7.17) iti catasṛbhirgarbhiṇyā udaramabhimantrayate | brāhmaṇakṣatriyavaiśyaśūdrāṇāṃ
            jātyādharmasvajātyādharmabalavīryādiyuktāḥ putrā bhavanti | vīro jāyate | vīrakarma
            samāptam ||</p>
         
         
         <p>  atha prajananakarma -
            [prajāpatiḥ (7.20) iti prajākāmāyā upasthe juhoti || <span class="bold">KauśS_4,11{35}.17</span> ||]
            'prajāpatirjanayatu' iti sūktena prajākāmāyāḥ striya utsaṅge ājyaṃ juhoti | prajananakarma
            ||</p>
         
         
         <p>  [lohitājāpiśitānyāśayati || <span class="bold">KauśS_4,11{35}.18</span> ||]
            abhyātānāntaṃ kṛtvā 'prajāpatirjanayatu' ityṛcā raktacchāgamāṃsaṃ sampātyābhimantryāśnāti
            | tata uttaratantram ||</p>
         
         
         <p>  [prapāntāni || <span class="bold">KauśS_4,11{35}.19</span> ||]
            abhyātānāntaṃ kṛtvā 'prajāpatiḥ' ityṛcodakulijaṃ sampātavantaṃ kṛtvā garbhiṇīṃ parihṛtya
            madhye ninayati | uttaratantram | tantre
            surākulijaṃ sampātya strīṃ parihṛtyāgre ninayati | bhaktaṃ surāṃ prapāṃ sampātyābhimantrya
            prajākāmāyai prayacchati tantre | samāptaṃ
            prajākarma vandhyāyāḥ ||</p>
         
         
         <p>  atha sīmantakarmocyate -
            [yau te mātā (8.6) iti mantroktau badhnāti || <span class="bold">KauśS_4,11{35}.20</span> ||]
            abhyātānāntaṃ kṛtvā 'yau te mātā' ityarthasūktena śvetapītasarṣapān sampātyābhimantrya
            puṇyāhānte badhnāti | abhyātānādyuttaratantram | samāptaṃ sīmantonnayanam | samāptāni
            dṛṃhaṇāni ||</p>
         
         
         <p>  atha strīvaśīkaraṇamucyate -
            [yathedaṃ bhūmyā adhi (2.30), yathā vṛkṣam (6.8), vāñcha me (6.9), yathāyaṃ vāhaḥ
            (6.102) iti saṃspṛṣṭayorvṛkṣalibujayoḥ śakalāvantareṣusthakarāñjanakuṣṭhamadughareṣmamathitatṛṇamājyena
            sannīya saṃspṛśati || <span class="bold">KauśS_4,11{35}.21</span> ||]
            vṛkṣatvak śarakhaṇḍaṃ tagaramañjanaṃ kuṣṭhaṃ jyeṣṭhīmadhu śleṣmavātasaṃśrayagatatṛṇametāni
            dravyāṇyājyamadhye peṣayitvā 'yathedaṃ bhūmyāḥ' iti sūktenābhimantrya striyā aṅgaṃ
            samālabhate | rucyartham | 'yathā vṛkṣaṃ libujā' 'vāñcha me tanvam' iti sūktābhyāṃ
            vṛkṣatvak tagaramañjanaṃ kuṣṭhaṃ jyeṣṭhīmadhu vātasambhramatṛṇānyetāni dravyāṇyājyenāloḍyābhimantrya
            jāyāṃ pralimpati | 'yathāyaṃ vāhaḥ' ityetāni dravyāṇyāloḍya ghṛtena tato'bhimantrya
            jāyāṃ pralimpati | vaśīkaraṇakāmaḥ ||</p>
         
         
         <p>  [uttudastvā (3.25) ityaṅgulyopanudati || <span class="bold">KauśS_4,11{35}.22</span> ||]
            'uttudastvā' iti sūktaṃ japitvā aṅgulyā nudati bhāryām udare pṛṣṭau rucyarthī ||</p>
         
         
         <p>  [ekaviṃśatiṃ prācīnakaṇṭakānalaṅkṛtānanūktānādadhāti || <span class="bold">KauśS_4,11{35}.23</span> ||]
            'uttudastvā' iti sūktenaikaviṃśati badarīkaṇṭakānādadhāti | ghṛtenābhyajya ||</p>
         
         
         <p>  [kūdīprāntāni sasūtrāṇi || <span class="bold">KauśS_4,11{35}.24</span> ||]
            ekaviṃśatibadarīprāntāni sūtreṇa veṣṭayitvā 'uttudastvā' iti sūktena sakṛt juhoti
            | rucyarthī ||</p>
         
         
         <p>  [navanītānvaktaṃ kuṣṭhaṃ trirahanaḥ pratapati trirātre || <span class="bold">KauśS_4,11{35}.25</span> ||]
            'uttudastvā' iti sūktena kuṣṭhaṃ navanītenābhyajyāgnau prakṣipati prātarmadhyandine
            sāyaṃ ca | ekarātrau vā ||</p>
         
         
         <p>  [dīrghotpale'vagṛhya saṃviśati || <span class="bold">KauśS_4,11{35}.26</span> ||]
            'uttudastvā' iti sūktena khaṭvādhomukhapaṭṭikāṃ gṛhītvā saṃviśati svapiti | trirātraṃ
            karma ||</p>
         
         
         <p>  [uṣṇodakaṃ tripāde pattaḥ prabaddhāṅguṣṭhābhyāmardayañchete || <span class="bold">KauśS_4,11{35}.27</span> ||]
            'uttudastvā' iti sūktenoṣṇodakaṃ tripāde śikye prabaddhāṅguṣṭhābhyāmardayañchete |
            rucyarthī ||</p>
         
         
         <p>  [pratikṛtimāvalekhanīṃ dārbhyūṣeṇa bhāṅgajyena kaṇṭakaśalyayolūkapatrayāsitālakāṇḍayā
            hṛdaye vidhyati || <span class="bold">KauśS_4,11{35}.28</span> ||]
            pratikṛtimāvalekhanīṃ dārbhyaṣeṇa bhāṅgajyena kaṇṭakaśalyayolūkapatrayāsitālakāṇḍayā
            'uttudastvā' iti sūktena hṛdaye vidhyati |
            samāptāni saṃvananāni vaśīkaraṇāni | kāmaviṣaye striyā utsāho bhavati | tathā ca yasya
            kāmo nāsti tasya kāmo'tiśayena kāmakaraṇamityarthaḥ | anena karmaṇā kāmo bhavati ||
            ekādaśamī kaṇḍikā || <span class="bold">KKp_35</span> ||</p>
         
         
         
         
         
         <p>  svāpanavighnaśamanam | strīsvāpanakarmocyate -
            [sahasraśṛṅgaḥ (4.5) iti svāpanam || <span class="bold">KauśS_4,12{36}.1 </span>||</p>
         
         
         <p>  udapātreṇa sampātavatā śālāṃ samprokṣyāparasmin dvārapakṣe nyubjati || <span class="bold">KauśS_4,12{36}.2</span> ||]
            abhyātānāntaṃ kṛtvā 'sahasraśṛṅgaḥ' iti sūktenodapātraṃ sampātya śālāṃ samprokṣati
            | śayanaśālāṃ sarvāṃ prokṣati | abhyantaradvāre
            śeṣamudakaṃ nyubjati | abhyātānādyuttaratantram | svāpanakarma ||</p>
         
         
         <p>  [evaṃ nagnaḥ || <span class="bold">KauśS_4,12{36}.3</span> ||</p>
         
         
         <p>  ulūkhalamuttarāṃ sraktiṃ dakṣiṇaśayanapādaṃ tantūnabhimantrayate || <span class="bold">KauśS_4,12{36}.4</span> ||]
            'sahasraśṛṅgaḥ' iti sūktena nagno bhūtvolūkhalamabhimantrayate | 'sahasraśṛṅgaḥ' iti
            sūktena gṛhasyottaraṃ koṇamabhimantrayate | 'sahasraśṛṅgaḥ' iti sūktena striyāḥ khaṭavāyā
            dakṣiṇaṃ pādamabhimantrayate | 'sahasraśṛṅgaḥ' iti sūktena khaṭvāyā rajjumabhimantrayate
            | karmaṇāṃ vikalpaḥ | strīsvāpanam | puruṣasya viṣaye kāma utpadyate | kāmaviṣaye
            strīsvāpanaṃ samāptam | lajjāpracchādanaṃ na bhavatītyarthaḥ | svāpanaṃ sarveṣāṃ mānuṣāṇāṃ
            nidrākāmānāṃ nidrā bhavati | maithunamācarato vighnaṃ na bhavati | antaḥsvāpanamityucyate
            | maithunānnidrecchā bhavatītyarthaḥ ||</p>
         
         
         <p>  atha palāyinyāḥ striyo bandhanakarma tantrakrameṇa kriyate | rajjuḥ kalpate | tadrajjuveṣṭanamucyate
            | palāyamānāyā nirodhakaraṇaṃ karmocyate -
            [asthād dyauḥ (6.77) iti niveṣṭanam || <span class="bold">KauśS_4,12{36}.5</span> ||</p>
         
         
         <p>  āveṣṭanena vaṃśāgramavabadhya madhyamāyāṃ badhnāti || <span class="bold">KauśS_4,12{36}.6</span> ||]
            'asthād dyauḥ' iti sūktena dvitīyena rajjuveṣṭanamabhimantrya vaṃśāgre baddhvā madhyamasthūṇe
            badhnāti ||</p>
         
         
         <p>  [śayanapādamutpale ca || <span class="bold">KauśS_4,12{36}.7</span> ||</p>
         
         
         <p>  ākṛṣṭe ca || <span class="bold">KauśS_4,12{36}.8</span> ||</p>
         
         
         <p>  ākarṣeṇa tilāñjuhoti || <span class="bold">KauśS_4,12{36}.9</span> ||]
            'asthād dyauḥ' iti sūktena śayanapādamabhimantryotpale ca badhnāti | 'asthād dyauḥ'
            iti sūktenāṅkuśena tilāñjuhoti | palāyinyāḥ striyā bandhanakarmāṇi samāptāni | nirodhakaraṇāni
            ||</p>
         
         
         <p>  jāyāpatyorakrodhakaraṇamucyate -
            [idaṃ yatpreṇyaḥ (6.89) iti śiraḥkarṇamabhimantrayate || <span class="bold">KauśS_4,12{36}.10</span> ||]
            'idaṃ yatpreṇyaḥ śiraḥ' iti sūktena strīśiraḥkarṇaṃ cānumantrayate | puruṣasya ca
            ||</p>
         
         
         <p>  [keśān dhārayati || <span class="bold">KauśS_4,12{36}.11</span> ||]
            'idaṃ yatpreṇyaḥ śiraḥ' iti sūktena keśān dhārayati | samāptaṃ strīpuruṣayorakrodhakaraṇam
            ||</p>
         
         
         <p>  saubhāgyakaraṇamucyate -
            [bhagena mā (6.129) nyastikā (6.139) idaṃ khanāmi (7.38) iti sauvarcalamoṣadhivacchuklaprasūnaṃ
            śirasyupacṛtya grāmaṃ praviśati || <span class="bold">KauśS_4,12{36}.12</span> ||]
            abhyātānāntaṃ kṛtvā 'bhagena mā śāṃśapena' iti sūktena śaṅkhapuṣpīmūlamoṣadhivat khātvā
            sampātyābhimantrya badhnāti | abhyātānādyuttaratantram | 'bhagena mā' iti sūktena
            sauvacalapuṣpamabhimantrya yasya saubhāgyamicchati tasya śirasi baddhvā sa maithunaṃ
            karoti | samāptaṃ saubhāgyakaraṇam ||</p>
         
         
         <p>  saubhāgyasaṃvananamucyate -
            abhyātānāntaṃ kṛtvā 'nyastikā rurohitha' iti sūktena sauvarcalamūlaṃ sampātyābhimantrya
            badhnāti puṣpaṃ ca śirasi dadāti | tata uttaratantram | abhyātānāntaṃ kṛtvā 'idaṃ
            khanāmi' iti sūktena sauvarcalamūlaṃ sampātyābhimantrya badhnāti | abhyātānādyuttaratantram
            | sauvarcalaṃ sūryaveleti prasiddhā | 'idaṃ khanāmi' iti sūktena sauvarcalamūlamabhimantrya
            badhnāti | tantre | śirasi striyaḥ | samāptaṃ patirucikaraṇam ||</p>
         
         
         <p>  duṣṭāstrīvaśīkaraṇamucyate -
            [rathajitām (6.130-132) iti māṣasmarān nivapati || <span class="bold">KauśS_4,12{36}.13</span> ||]
            'rathajitām' iti sūktaistribhirmāṣānabhimantrya striyā ākrameṣu vapati | 'rathajitām'
            iti tribhiḥ sūktaiścaṇakānabhimantrya striyā ākrameṣu vapati | khaṭvāsthāne vā gṛhe
            śayanadeśe vā ||</p>
         
         
         <p>  [śarabhṛṣṭīrādīptāḥ pratidiśamabhyasyatyarvācyā āvalekhanyāḥ || <span class="bold">KauśS_4,12{36}.14</span> ||]
            'rathajitām' iti tribhiḥ sūktaiḥ śarabhṛṣṭīrādīptā abhimantrya pratidiśamabhyasyati
            | eṣu patiḥ pratikṛtiṃ kṛtvā 'rathajitām' iti tribhisūktaiḥ hṛdaye vidhyati dārbhyūṣeṇa
            bhāṅgajyena | samāptāni duṣṭastrīvaśīkaraṇāni | puruṣo vā strīṇāṃ dveṣaṃ karoti |
            anena karmaṇā śāntirbhavati ||</p>
         
         
         <p>  atha striyo vā puruṣasya vā daurbhāgyakaraṇamucyate -
            [bhagamasyā varcaḥ (1.14) iti mālāniṣpramandadantadhāvanakeśamīśānahatāyā anustaraṇyā
            vā kośamulūkhaladaraṇe triśile nikhanati || <span class="bold">KauśS_4,12{36}.15</span> ||]
            striyāḥ puṣpamālāniṣpramandadantadhāvanakeśāstānekīkṛtya | jvarahatagocarmaṇāveṣṭya
            'bhagamasyāḥ' iti sūktenābhimantryolūkhaladaraṇe triśile nikhanati | tata ulūkhale
            dadāti | daurbhāgyakāmaḥ | mālāniṣpramandadantadhāvanakeśāstānekīkṛtya 'bhagamasyāḥ'
            iti sūktenābhimantrya | dahanaghātitā gauranustaraṇītyucyate | īśānahatā jvarahatetyucyate
            | tasyāścarmaṇāveṣṭya tata ulūkhaladaraṇe triśile nikhanati | tata ulūkhale dadāti
            upari | yasya daurbhāgyaṃ kriyate tasyaitāni gṛhṇīyāt ||</p>
         
         
         <p>  [mālāmupamathyānvāha || <span class="bold">KauśS_4,12{36}.16</span> ||]
            'bhagamasyā varcaḥ' iti sūktena strīpuṣpamālāṃ hastena mathitvā strīṃ dṛṣṭvānvāha
            | japatītyarthaḥ | daurbhāgyakāmaḥ ||</p>
         
         
         <p>  [trīṇi keśamaṇḍalāni kṛṣṇasūtreṇa vigrathya triśile'śmottarāṇi vyatyāsam || <span class="bold">KauśS_4,12{36}.17</span> ||]
            'bhagamasyā varcaḥ' iti sūktena trīṇi keśamaṇḍalāni kṛṣṇasūtreṇa veṣṭayitvābhimantrya
            triśile'śmottarāṇi vyatyāsamaśmānaṃ śālāyā upari dadāti | vyatyāsena nikhanati | daurbhāgyakāmaḥ
            | samāptaṃ daurbhāgyakaraṇam ||</p>
         
         
         <p>  duṣṭastrī veśyākulaṭādi | atha tasyāḥ saubhāgyakaraṇamucyate -
            [athāsyai bhagamutkhanati yaṃ te bhagaṃ nicakhnustriśile yaṃ catuḥśile | idaṃ tamutkhanāmi
            prajayā ca dhanena ca iti || <span class="bold">KauśS_4,12{36}.18</span> ||]
            'yaṃ te bhagaṃ nicakhnuḥ' ityṛcā śilā utkhanati | utpāṭayati | 'bhagamasyāḥ' ityanena
            sūktena yatkṛtaṃ tadanayā vinaśyati | samāptaṃ yasyā daurbhāgyaṃ kṛtaṃ tasyāḥ saubhāgyakaraṇam
            ||</p>
         
         
         <p>  atha sapatnījayakarmāṇyucyante | bhartrā saha vidveṣo bhavatītyarthaḥ -
            [imāṃ khanāmi (3.18) iti bāṇāparṇīṃ lohitājāyā drapsena sannīya śayanamanu parikirati
            || <span class="bold">KauśS_4,12{36}.19</span> ||]
            'imāṃ khanāmi' iti sūktena bāṇāparṇīṃ raktavarṇāyā ajāyā dadhyudakena sannīya tato'bhimantrya
            sapatnīśayane parikirati | sapatnīvidveṣaṇaṃ bhartrā saha ||</p>
         
         
         <p>  [abhi te'dhām (3.18.6) ityadhastāt palāśamupacṛtati || <span class="bold">KauśS_4,12{36}.20</span> ||]
            'abhi te'dhām' iti pādena bāṇāparṇīpatrāṇyabhimantrya śayanādhastāt prakṣipati | sapatnīśayane
            jayakāmaḥ ||</p>
         
         
         <p>  [upa te'dhām (3.18.6) ityuparyupāsyati || <span class="bold">KauśS_4,12{36}.21</span> ||]
            'upa te'dhām' iti pādena bāṇāparṇī-oṣadhipatrāṇyabhimantrya sapatnīśayana upari kṣipati
            | bāṇāparṇī māsikā loke prasiddhā | samāptāni sapatnījayakarmāṇi | bhartrā saha vidveṣo
            bhavatītyarthaḥ ||</p>
         
         
         <p>  atha strīviṣaye kāma utpanne kāmavināśakānyucyante -
            [kāmaṃ vineṣyamāṇo'pāghenāsaṅkhyātāḥ śarkarāḥ parikiran vrajati || <span class="bold">KauśS_4,12{36}.22</span> ||]
            'apa naḥ śośucadagham' (4.33) iti sūktenāsaṅkhyātāḥ śarkarā abhimantrya parikiran
            vrajati | yasmin deśe kāma utpannaḥ tat
            sthānaṃ yāvat | strī vā puruṣo vā ||</p>
         
         
         <p>  [sammṛdnañjapati || <span class="bold">KauśS_4,12{36}.23</span> ||]
            'apa naḥ śośucat' iti sūktenāsaṅkhyātāḥ śarkarā haste gṛhītvā parikiran vrajati |
            strīgṛhaṃ yāvat kāmotpattideśam ||</p>
         
         
         <p>  [asammṛdnan || <span class="bold">KauśS_4,12{36}.24</span> ||]
            'apa naḥ śośucat' iti sūktenāsaṅkhyātāḥ śarkarā haste gṛhītvā japati | kāmo vinaśyati
            | strīkāmaṃ yāvat | strīṇāṃ puruṣāṇāṃ kāmavināśakāni samāptāni ||</p>
         
         
         <p>  strīviṣaya īrṣyāvināśakānyucyante -
            [īrṣyāyā dhrājim (6.18) janādviśvajanīnāt (7.45) tvāṣṭreṇāham (7.74.3) iti pratijāpaḥ
            pradānābhimarśanāni || <span class="bold">KauśS_4,12{36}.25</span> ||]
            'īrṣyāyā dhrājiṃ prathamām' iti sūktenerṣyāluṃ dṛṣṭvā japati | īrṣyā vinaśyati | 'janādviśvajanīnāt'
            iti dvyṛcamīrṣyāluṃ dṛṣṭvā japati | 'tvāṣṭreṇāham' ityṛcerṣyāluṃ dṛṣṭvā japati | īrṣyā
            vinaśyati | 'īrṣyāyā dhrājim' iti sūktena saktumanthamabhimantryerṣyālukāya dadāti
            | īrṣyāvināśakāmaḥ | 'janādviśvajanīnāt' ityṛcā manthamabhimantryerṣyālukāya dadāti
            bhakṣaṇārtham | 'tvāṣṭreṇāham' ityṛcā manthamabhimantryerṣyālukāya dadāti | 'īrṣyāyā
            dhrājim' iti sūktamīrṣyāluṃ spṛṣṭvā japati | 'janādviśvajanīnāt' ityṛcerṣyāluṃ spṛṣṭvā
            japati | 'tvāṣṭreṇāham' ityṛcerṣyāluṃ spṛṣṭvā japati ||</p>
         
         
         <p>  [prathamena vakṣaṇāsu mantroktam || <span class="bold">KauśS_4,12{36}.26</span> ||]
            'īrṣyāyā dhrājim' iti sūktena kaṭipradeśe vakṣaṇe khalvāmabhimantrya dhamati | īrṣyāvināśanam
            ||</p>
         
         
         <p>  [agneriva (7.45.2) iti paraśuphāṇṭam || <span class="bold">KauśS_4,12{36}.27</span> ||]
            'agneriva' ityṛcā paraśunā taptena kvāthitamudakamabhimantrya pāyayati | samāptānīrṣyāvināśakāni
            | strīviṣaye ||</p>
         
         
         <p>  atha manyuvināśakānyucyante strīviṣaye puruṣasya -
            [ava jyāmiva (6.42) iti dṛṣṭvāśmānamādatte || <span class="bold">KauśS_4,12{36}.28</span> ||]
            'ava jyāmiva' iti sūktena manyumantaṃ puruṣaṃ dṛṣṭvāśmānamabhimantrya hastena gṛhṇāti
            | sarvatra kartā karma karoti ||</p>
         
         
         <p>  [dvitīyayābhinidadhāti || <span class="bold">KauśS_4,12{36}.29</span> ||]
            'sakhāyāviva sacāvahai' (6.42.2) ityekāṃ japitvāśmānaṃ bhūmau nidadhāti ||</p>
         
         
         <p>  [tṛtīyayābhiniṣṭhīvati || <span class="bold">KauśS_4,12{36}.30</span> ||]
            'abhi tiṣṭhāmi te manyum' (6.42.3) ityekāṃ japitvāśmanopari niṣṭhīvati ||</p>
         
         
         <p>  [chāyāyāṃ sajyaṃ karoti || <span class="bold">KauśS_4,12{36}.31</span> ||]
            'ava jyāmiva' iti sūktena manyumataḥ puruṣasya chāyāyāṃ dhanurabhimantrya sajyaṃ karoti
            | caṭāpayatītyarthaḥ | strīviṣaye puruṣasya
            manyurbhavati | puruṣaviṣaye strīṇāṃ vā | samāptāni strīviṣaye manyuvināśakāni ||</p>
         
         
         <p>  atha sarvaviṣaye manyuvināśakānyucyante -
            [ayaṃ darbhaḥ (6.43) ityoṣadhivat || <span class="bold">KauśS_4,12{36}.32</span> ||]
            tantraṃ kṛtvā 'ayaṃ darbhaḥ' iti sūktena darbhamūlamoṣadhivat khātvā sampātyābhimantrya
            badhnāti manyuke | tata uttaratantram | manyuvināśam | strīviṣaye manyuvināśo bhavati
            | samāptāni strīmanyuvināśakāni ||</p>
         
         
         <p>  avīrajananamucyate | aputrajananamityarthaḥ -
            [agne jātān (7.34) iti na vīraṃ janayet prānyān (7.35) iti na vijāyetetyaśvatarīmūtramaśmamaṇḍalābhyāṃ
            saṅghṛṣya bhakte'laṅkāre || <span class="bold">KauśS_4,12{36}.33</span> ||</p>
         
         
         <p>  sīmantamanvīkṣate || <span class="bold">KauśS_4,12{36}.34</span> ||]
            'agne jātān' ityacāśvatarīmūtreṇa pāṣāṇaṃ nighṛṣya tato'bhimantrya bhaktena saha dadāti
            vidveṣiṇya parastryai | 'agne jātān' ityṛcāśvatarīmūtramaśmamaṇḍalābhyāṃ saṅghṛṣyābhimantryālaṅkāraṃ
            samālabhate parastryai vidveṣiṇyai | 'agne jātān' ityṛcā sīmantamanvīkṣate parastryai
            | duhitā vā puruṣo veti | kṛṣṇo vā jāyate | samāptānyavīrajananāni ||</p>
         
         
         <p>  atha vandhyākaraṇamucyate -
            'prānyāntsapatnān' iti tṛcenāśvatarīmūtramaśmamaṇḍalābhyāṃ saṅghṛṣyābhimantrya bhakte
            dadāti | tadbhaktaṃ parastryai vidveṣiṇyai dadāti bhojanārtham | 'prānyāntsapatnān'
            iti tṛcenāśvatarīmūtramaśmamaṇḍalābhyāṃ saṅghṛṣyābhimantrya tasyālaṅkārā;mllepayati
            | 'prānyān' iti tṛcena sīmantamanvīkṣate vidveṣiṇyai | samāptāni parastrīvandhyākaraṇāni
            ||</p>
         
         
         <p>  jāroccāṭanamucyate -
            [api vṛśca (7.90) iti jāyāyai jāramanvāha || <span class="bold">KauśS_4,12{36}.35</span> ||]
            'api vṛśca' iti sūktaṃ tṛcaṃ jāraṃ dṛṣṭvā japati ||</p>
         
         
         <p>  [klībapade bādhakaṃ dhanurvṛścati || <span class="bold">KauśS_4,12{36}.36</span> ||]
            'api vṛśca' iti sūktena jārapadasthāne bādhakaṃ dhanurvṛścati ||</p>
         
         
         <p>  [āśaye'śmānaṃ praharati || <span class="bold">KauśS_4,12{36}.37</span> ||]
            'api vṛśca' iti tṛcena sūktena pāṣāṇamabhimantrya jāramaithunasthāne prakṣipatyuccāṭanārtham
            | samāptaṃ jāroccāṭanam ||</p>
         
         
         <p>  puruṣasya striyāḥ parasparavidveṣakaraṇānyucyante -
            [tṛṣṭikaḥ (7.133) iti bāṇāparṇīm || <span class="bold">KauśS_4,12{36}.38</span> ||]
            'tṛṣṭikaḥ' iti dvyarcena sūktena bāṇāparṇīṃ lohitājāyā drapsena sannīyābhimantrya
            śayanamanu parikirati | puruṣastrīśayane ca | samāptaṃ vidveṣaṇakaraṇaṃ strīpuruṣasyobhayarucivināśakaraṇam
            ||</p>
         
         
         <p>  atha daurbhāgyakaraṇamucyate -
            [ā te dade (7.114.1) iti mantroktāni saṃspṛśati || <span class="bold">KauśS_4,12{36}.39</span> ||</p>
         
         
         <p>  api cānvāhāpi cānvāha || <span class="bold">KauśS_4,12{36}.40</span> ||]
            'ā te dade' ityekā | hṛdayaṃ mukhaṃ vābhimantrayate parastryai | 'ā te dade' ityekāṃ
            japitvānvāha | daurbhāgyakaraṇaṃ striyo vā puruṣasya vā | samāptāni strīkarmakaraṇāni
            | tatra bhadraślokaḥ -</p>
         
         
         <p>  bhaiṣajyakarmāṇi proktāni sarvavyādhyupaśāntaye.
            strīkarmāṇi tataḥ paścāccaturthe saṃhitāvidhau ||</p>
         
         
         <p>dvādaśamī kaṇḍikā || <span class="bold">KKp_36</span> ||</p>
         
         
         
         
         
         <p>iti kauśike saṃhitāvidhau caturtho'dhyāyaḥ samāptaḥ ||</p>
         
         
         <p>|| caturtho'dhyāyaḥ samāptaḥ ||</p>
         
         
         
         
         
         <p>atha pañcamo'dhyāyaḥ
            [vijñānakarmāṇi]</p>
         
         
         <p>  atha vijñānakarmaṇāṃ vidhiṃ vakṣyāmaḥ | lābhālābhajayaparājayasukhaduḥkhotkarṣāpakarṣasubhikṣadurbhikṣakṣemākṣemabhayābhayarogāroga-
            trāso'stīti na veti | dhanādhanadharmādharmajīvājīvamaraṇāmaraṇadhānyaṃ bhaviṣyati
            na veti | kṣetre bhaviṣyati na veti | gṛhe vāso bhaviṣyati neti | dhānyaputrapaśuhiraṇyaratnavastrāṇi
            ca | vidyāśāstrādilābho bhaviṣyati na vā | jīvitamaraṇe gamanāgamane balābale sadasadyogād
            | vyādhitasya jīvitamaraṇābhyām | prasave putrayogāt | putre jāte dharmasaṃyogāt |
            mitrāmitrasaṃyogāt | grāmo'sti vā na veti | puruṣasya vivāho'sti vā na veti | saṃvatsare
            māse vā bhaviṣyati | subhagā durbhagā vā | gṛhaṃ grāmādi bhaviṣyati na vā | adhyayanaṃ
            bhavati na veti | ityādi manasā vācā vā sañcitya tatkarma kuryāt ||</p>
         
         
         <p>  atha vidhānamucyate vijñānakarmaṇām -
            [ambayo yanti (1.4) iti kṣīraudanotkucastambapāṭāvijñānāni || <span class="bold">KauśS_5,1{37}.1</span> ||]
            'ambayo yanti' iti sūktena rādhyamānaṃ kṣīraudanamabhimantrya tata āsiñcet | manasā
            cintayedvātā cintayet | odanaṃ śṛtaṃ bhavedaśṛtaṃ vā bhavet | yadi yathācintitaṃ bhavati
            yadā tasya kāryasiddhirbhaviṣyati jānīyāt | athāśaṃsitaṃ bhavati na kāryasiddhirbhaviṣyatīti
            vidyāt | abhimantryāśaṃset | yadi pākaścintitastadā pākenārthasiddhiḥ | 'ambayo yanti'
            iti sūktenedhmamupasamādhāyābhimantryāyācet | utkucanenārthaḥ | 'ambayo yanti' iti
            sūktena darbhastambamabhimantryāyācet | yatra samaviṣamabhāvenārthasiddhiḥ | 'ambayo
            yanti' iti sūktena pūrvedyuḥ pāṭhāmabhimantryāyācet | patrāṇāṃ saṅkocenārthasiddhiḥ
            ||</p>
         
         
         <p>  [sāṅgrāmikaṃ vedivijñānam || <span class="bold">KauśS_5,1{37}.2</span> ||]
            'ambayo yanti' iti sūktena saṅgrāme pūrvedyurvediṃ kṛtvābhimantryāyācet | dvitīye'hani
            samaviṣamena bhāvena siddhiḥ | 'ambayo yanti' iti sūktena vyāsakaṣṭādayo'bhimantrya
            kartavyāni | bhoge kevalyādi laukikānyupaśrutaye vyāsāṣṭakā vyāsaḥ kaṣṭādayaḥ | anyāni
            jyotiḥśāstrapaṭhitāni sarvāṇi vijñānāni śāstrāṇyabhimantrya kartavyāni ||</p>
         
         
         <p>  [venastat (2.1) iti pañcaparveṣukumbhakamaṇḍalustambakāmpīlaśākhāyugedhmākṣeṣu pāṇyorekaviṃśatyāṃ
            śarkarāsvīkṣate || <span class="bold">KauśS_5,1{37}.3</span> ||]
            'venastat' iti sūktena pañcagranthiveṇudaṇḍamabhimantryāyācya same dhārayatyabhīṣṭadiśi
            patanenārthasiddhiḥ | 'venastat' iti sūkteneṣuṃ sandhāyābhimantryāyācet | cintitaprakṣepaṇenārtham
            | 'venastat' iti sūktena kumbha udakapūrṇaṃ dugdhaṃ prakṣipyāyācet | ūnādhikenārthasiddhiḥ
            | yathācintitaṃ tathā siddhiḥ | 'venastat' iti sūktena kamaṇḍalumudakapūrṇaṃ dugdhamākṣipyābhimantryāyācet
            | ūnādhikenārthasiddhiḥ | 'venastat' iti sūktena darbhastambamabhimantryāyācet | styāyanenārthasiddhiḥ
            | 'venastat' iti sūktena kāmpīlaśākhāṃ mūrdhnā dhārayitvābhimantryāyācet | iṣṭadikpatanenārthaḥ
            | 'venastat' iti sūktena yugamabhimantryāyācet | iṣṭadikpatanenārthaḥ | 'venastat'
            iti sūktenedhmanyabhimantryāyācet | agnau prakṣipeta | pradakṣiṇajvalanenārthaḥ |
            'venastat' ityakṣāvabhimantrya pātayati | abhiyātanenārthaḥ | 'venastat' iti sūktena
            hastayoraṅgulidvayamabhimantryāyācet | ajñāne sparśanenārthaḥ | 'venastat' iti sūktenaikaviṃśatyā
            śarkarā abhimantryāyācet | samaviṣamabhāvena yathāvatārthaḥ ||</p>
         
         
         <p>  atha naṣṭadravye parīkṣaṇe kriyamāṇe ca idaṃ karma -
            [kumbhamahatena pariveṣṭyādhāya śayane vikṛte sampātānatinayati || <span class="bold">KauśS_5,1{37}.4</span> ||</p>
         
         
         <p>  anatīkāśamavacchādyārajovitte kumāryau yena haretāṃ tato naṣṭam || <span class="bold">KauśS_5,1{37}.5</span> ||]
            abhyātānāntaṃ kṛtvā kumbhamahatena pariveṣṭyādhāya śayane 'venastat' iti sūktena kumbhe
            sampātānānayati | arajovitte kumāryau yena haretāṃ tato naṣṭam | abhyātānādyuttaratantram
            ||</p>
         
         
         <p>  [evaṃ sīre sākṣe || <span class="bold">KauśS_5,1{37}.6</span> ||]
            tantraṃ kṛtvā 'venastat' iti sūktenāhatena vastreṇa veṣṭitaṃ halaṃ sampātyābhimantrya
            yena haretāṃ tato naṣṭam | tata
            uttaratantram | abhyātānāntaṃ kṛtvā 'venastat' iti sūktenākṣān kumbhavat kṛtvā sampātya
            yena haretāṃ tato naṣṭam | tata uttaratantram | samāptaṃ naṣṭadravye parīkṣaṇe vijñānam
            ||</p>
         
         
         <p>  atha kumārīvijñānamucyate -
            [loṣṭānāṃ kumārīmāha yamicchasi tamādatsva iti || <span class="bold">KauśS_5,1{37}.7</span> ||</p>
         
         
         <p>  ākṛtiloṣṭavalmīkau kalyāṇam || <span class="bold">KauśS_5,1{37}.8</span> ||</p>
         
         
         <p>  catuṣpathādbahucāriṇī || <span class="bold">KauśS_5,1{37}.9</span> ||</p>
         
         
         <p>  śmaśānānna ciraṃ jīvati || <span class="bold">KauśS_5,1{37}.10</span> ||</p>
         
         
         <p>  udakāñjaliṃ ninaya ityāha || <span class="bold">KauśS_5,1{37}.11</span> ||</p>
         
         
         <p>  prācīnamapakṣipantyāṃ kalyāṇam || <span class="bold">KauśS_5,1{37}.12</span> ||]
            ākṛtiloṣṭavalmīkaloṣṭacatuṣpathaloṣṭaśmaśānamṛttikāḥ | 'venastat' iti sūktenābhimantrya
            catasro mṛttikāḥ | tataḥ kumārīṃ preṣyati | tāṃ mṛttikāsparśanam | 'venastat' iti
            sūktena kumārīmudakāñjaliṃ pūrayitvābhimantryājānatyai 'ninaya'iti | yadi prācīṃ ninayati
            tadā kalyāṇam | ākṛtiloṣṭavalmīka ālabhate kalyāṇam | catuṣpathe sparśe bahucāriṇī
            | śmaśāne sparśe'ciraṃ bhaviṣyatīti jānīyāt | samāptaṃ kumārīvivāhakāle jñānam | gṛhaputradhanadhānyādisarvakalyāṇam
            | samāptāni vijñānāni | sarvatra karmaṇāṃ vikalpaḥ || pañcame'dhyāye prathamā kaṇḍikā
            || <span class="bold">KKp_37</span> ||</p>
         
         
         
         
         
         <p>[naimittikāni]</p>
         
         
         <p>  atha naimittikānyucyante -
            [jarāyujaḥ (1.12) iti durdinamāyan pratyuttiṣṭhati || <span class="bold">KauśS_5,2{38}.1</span> ||]
            'jarāyujaḥ' iti sūktena durdinamabhimukhamupatiṣṭhate | sarvatra durdinavināśakāni
            ||</p>
         
         
         <p>  [anvṛcamudavajraiḥ || <span class="bold">KauśS_5,2{38}.2</span> ||]
            'jarāyujaḥ' iti sūktena pratyṛcamudakaṃ prakṣipati ||</p>
         
         
         <p>  [asyulmukakiṣkurūnādāya || <span class="bold">KauśS_5,2{38}.3</span> ||]
            'jarāyujaḥ' iti sūktena khaṅgaṃ gṛhītvopatiṣṭhate'bhimukham | 'jarāyujaḥ' iti sūktenolmukaṃ
            gṛhītvopatiṣṭhate sūryasyābhimukhaḥ | 'jarāyujaḥ' iti sūktena lakuṭaṃ gṛhītvopatiṣṭhate
            ||</p>
         
         
         <p>  [nagno lalāṭamunmṛjānaḥ || <span class="bold">KauśS_5,2{38}.4</span> ||]
            'jarāyujaḥ' iti sūktena nagno lalāṭamunmṛjānaḥ arkamukho bhūtvopatiṣṭhate ||</p>
         
         
         <p>  [utsādya bāhyato'ṅgārakapāle śigruśarkarā juhoti || <span class="bold">KauśS_5,2{38}.5</span> ||]
            'jarāyujaḥ' iti sūktenābhyantare praviśyāṅgānyudvartya bahirniṣkramyāṅgārakapāle'gniṃ
            kṛtvā śigruṃ juhoti | 'jarāyujaḥ' iti sūktena kapāle'gniṃ kṛtvā śarkarāṃ juhoti ||</p>
         
         
         <p>  [kerārkāvādadhāti || <span class="bold">KauśS_5,2{38}.6</span> ||]
            'jarāyujaḥ' iti sūktena paṭerakasamidha ādadhāti sthaṇḍile | abhyantare praviśya tata
            udvartya tato homaḥ | durdinasya vināśakāmaḥ | durdinamambhādi pāṃśuvṛṣṭyādi | 'jarāyujaḥ'
            iti sūktenārkasamidha ādadhāti | samāptāni durdinakarmāṇi | sarvatra karmaṇāṃ vikalpaḥ
            ||</p>
         
         
         <p>  vṛṣṭinivāraṇaṃ vakṣyāmaḥ -
            [varṣaparītaḥ pratilomakarṣitastriḥ parikramya khadāyāmarkaṃ kṣipraṃ saṃvapati ||
            <span class="bold">KauśS_5,2{38}.7</span> ||]
            'jarāyujaḥ' iti sūktena khadāṃ khātvā khadāṃ triṣparikramyārkaṃ nirlucitaṃ kṛtvā khadāyāṃ
            prakṣipati sūktāntena | tataḥ pāṃśunā khadāṃ pūrayati | nāgnim | vṛṣṭinivāraṇaṃ samāptam
            ||</p>
         
         
         <p>  aśaninivāraṇaṃ vakṣyāmaḥ -
            [namaste astu (1.13) yaste pṛthu stanayitnuḥ (7.11) ityaśaniyuktamapādāya || <span class="bold">KauśS_5,2{38}.8</span> ||]
            'namaste astu vidyute' ityaśanyabhimukhamupatiṣṭhate | 'yaste pṛthu stanayitnuḥ' ityṛcāśanyabhimukhamupatiṣṭhate
            | 'namaste astu vidyute' iti sūktena khaṅgaṃ gṛhītvopatiṣṭhate | 'namaste astu' iti
            sūktena daṇḍaṃ gṛhītvopatiṣṭhate ||</p>
         
         
         <p>  [prathamasya somadarbhakeśānīkuṣṭhalākṣāmañjiṣṭhībadaraharidraṃ bhūrjaśakalena pariveṣṭya
            manthaśirasyurvarāmadhye nikhanati || <span class="bold">KauśS_5,2{38}.9</span> ||]
            'namaste astu' iti sūktena somadarbhakeśānīkuṣṭhalākṣāmañjiṣṭhībadaraharidrametāni
            dravyāṇi bhūrje kṛtvā manthaśirasi kṛtvābhimantrya kṣetramadhye nikhanati | etatkarma
            kṣetre | aśaninivāraṇam ||</p>
         
         
         <p>  "ativṛṣṭiranāvṛṣṭiḥ śalabhā mūṣakāḥ śukāḥ.
            svacakraṃ paracakraṃ ca saptaitā ītayaḥ smṛtāḥ ||"</p>
         
         
         <p>samāptānyaśaninivāraṇāni ||</p>
         
         
         <p>  dadhinave nāśnātyā saṃharaṇāt || <span class="bold">KauśS_5,2{38}.10</span> ||</p>
         
         
         <p>avadīryamāṇe grāme vāvasāne vāgniśaraṇe vā samajyāyāṃ vā gṛhe vā prākāre vā yānyavātarakṣārthaṃ
            karma vakṣyāmaḥ -</p>
         
         
         <p>  [āśāpālīyaṃ tṛtīyāvarjaṃ dṛṃhaṇāni || <span class="bold">KauśS_5,2{38}.11</span> ||</p>
         
         
         <p>  bhaumasya dṛtikarmāṇi || <span class="bold">KauśS_5,2{38}.12</span> ||</p>
         
         
         <p>  puroḍāśānaśmottarānantaḥsraktiṣu nidadhāti || <span class="bold">KauśS_5,2{38}.13</span> ||]
            abhyātānāntaṃ kṛtvā 'āśānāmāśāpālebhyaḥ' (1.31) iti sūktena 'asrāmastvā' (1.31.3)
            ityṛcaṃ varjayitvā catuḥpuroḍāśān sampātya gṛhakoṇeṣu nikhanati | pāṣāṇamupari dadhāti
            | catuḥ sūktāvṛttiḥ | abhyātānādyuttaratantram ||</p>
         
         
         <p>  [ubhayān sampātavataḥ || <span class="bold">KauśS_5,2{38}.14</span> ||]
            abhyātānāntaṃ kṛtvā 'āśānāmāśāpālebhyaḥ' iti tṛtīyāvarjena sūktena puroḍāśānaśmanaścobhayān
            sampātavataḥ karoti | sūktasyāṣṭāvāvṛttiḥ ||</p>
         
         
         <p>  [sabhābhāgadhāneṣu ca || <span class="bold">KauśS_5,2{38}.15</span> ||]
            grāmakoṇeṣu caturṣu nikhanati | abhyātānādyuttaratantram | 'āśānāmāśāpālebhyaḥ' iti
            sūktaṃ tṛtīyāṛgvarjaṃ japati | rātrāvagniśaraṇamupatiṣṭhati | samāptānyavadīraṇe rakṣākarmāṇi
            ||</p>
         
         
         <p>  pattane rakṣārthānyucyante -
            [asantāpe jyotirāyatanasyaikato'nyaṃ śayāno bhaumaṃ japati || <span class="bold">KauśS_5,2{38}.16</span> ||]
            abhyātānāntaṃ kṛtvā 'satyaṃ bṛhat' (12.1) ityanuvākena puroḍāśān sampātyāśmottarān
            kṛtvā nikhanati grāmasya koṇeṣu | catuḥ sūktāvṛttiḥ | abhyātānāntaṃ kṛtvā 'satyaṃ
            bṛhat' ityanuvākena puroḍāśānaśmanaśca sampātya gṛhakoṇeṣu nikhanati | aṣṭāvāvṛttiḥ
            | patane rakṣā | tata uttaratantram | 'satyaṃ bṛhat' ityanuvākaṃ japati śayāno'gniśaraṇa
            upaviṣṭaḥ san | samāptāni dṛḍhakarmāṇi |
            sarvatra karmaṇāṃ vikalpaḥ | gṛhapatane grāmapatane kāryāṇi dṛḍhakaraṇe'vadīraṇarakṣārtham
            ||</p>
         
         
         <p>  atha vivāde jayakarmaṇāṃ vidhiṃ vakṣyāmaḥ -
            [iyaṃ vīrut (1.34) iti madughaṃ khādannaparājitāt pariṣadamāvrajati || <span class="bold">KauśS_5,2{38}.17</span> ||]
            'iyaṃ vīrut' iti sūktena jyeṣṭhīmadhumabhimantrya bhakṣayati | tataḥ sabhāṃ praviśati
            | aparājitāddeśāt | parṣadaṃ sabhā | jayakarma samāptam ||</p>
         
         
         <p>  vivāde jayakarmāṇyucyante -
            [necchatruḥ (2.27) iti pāṭāmūlaṃ pratiprāśitam || <span class="bold">KauśS_5,2{38}.18</span> ||]
            'necchatruḥ' iti pāṭāmūlamabhimantrya mukhe prakṣipya khādannaparājitād deśādāgacchati
            ||</p>
         
         
         <p>  [anvāha || <span class="bold">KauśS_5,2{38}.19</span> ||]
            'necchatruḥ' iti sūktena pāṭāmūlaṃ mukhe prakṣipyānvāha ||</p>
         
         
         <p>  [badhnāti || <span class="bold">KauśS_5,2{38}.20</span> ||]
            ājyatantraṃ kṛtvā 'necchatruḥ' iti sūktena pāṭāmūlaṃ sampātyābhimantrya badhnāti |
            jayārtham ||</p>
         
         
         <p>  [mālāṃ saptapalāśīṃ dhārayati || <span class="bold">KauśS_5,2{38}.21</span> ||]
            'necchatruḥ' iti sūktena pāṭāpuṣpamālāmabhimantrya śirasi dhārayati kecijjātyādigandhapuṣpāṇi
            | 'necchatruḥ' iti sūktena pāṭāpalāśīṃ saptapalāśīṃ saptaparṇīmālāmabhimantrya dhārayati
            | vivāde jayakarmārtham ||</p>
         
         
         <p>  pariṣadi nivāraṇaṃ karmocyate -
            [ye bhakṣayantaḥ (2.35) iti pariṣadyekabhaktamanvīkṣamāṇo bhuṅkte || <span class="bold">KauśS_5,2{38}.22</span> ||]
            'ye bhakṣayantaḥ' iti sūktena bhaktamabhimantrya bhaktaṃ śākādi ca tato bhuñjati |
            pariṣadi nivāraṇaṃ samāptam ||</p>
         
         
         <p>  [brahma jajñānam (4.1) ityadhyāyānupākariṣyannabhivyāhārayati || <span class="bold">KauśS_5,2{38}.23</span> ||]
            'brahma jajñānam' iti prathamena kāṇḍādinā sūktena vedaṃ vā anuvākaṃ vā sūktaṃ vā
            kalpaṃ vā brāhmaṇaṃ vā'dhyayanaṃ kartumicchati tadā tadā sūktaṃ japitvā tato'dhyayanaṃ
            kuryāt | kalahaśamanaṃ samāptam ||</p>
         
         
         <p>  [prāśamākhyāsyan || <span class="bold">KauśS_5,2{38}.24</span> ||]
            'brahma jajñānam' iti sūktaṃ japati vivāde jayārtham ||</p>
         
         
         <p>  [brahmodyaṃ vadiṣyan || <span class="bold">KauśS_5,2{38}.25</span> ||]
            'brahma jajñānam' iti sūktaṃ japitvā mīmāṃsāvyākaraṇādiśāstravādaṃ karoti | tadā japitvā
            karoti | prativādinaṃ jayati ||</p>
         
         
         <p>  vibhāgakarmocyate -
            [mamāgne varcaḥ (5.3) iti vibhuṅkṣyamāṇaḥ pramattarajjuṃ badhnāti || <span class="bold">KauśS_5,2{38}.26</span> ||]
            'mamāgne varco vihaveṣu' iti sūktena cākrikasya rajjumabhimantrya dhārayati hastena
            | kalaho na bhavati | iti vivādakarturvadane kalaho na bhavati ||</p>
         
         
         <p>  sabhājayakarmāṇyucyante -
            [sabhā ca mā (7.12) iti bhakṣayati || <span class="bold">KauśS_5,2{38}.27</span> ||]
            sabhāstambhanaṃ karma jayakarma | tadā sabhāsadadharmādhikaraṇādi jīyate | ājyatantraṃ
            kṛtvā 'sabhā ca mā samitiḥ' iti pañcarcena sūktena kṣīraudanaṃ sampātyābhimantrya
            bhakṣayati | tata uttaratantram | tantraṃ kṛtvā 'sabhā ca mā' iti puroḍāśaṃ sampātyābhimantrya
            bhakṣayati | tata uttaratantram | 'sabhā ca mā' iti pañcarcena rasān sampātyābhimantrya
            bhakṣayati ājyatantre ||</p>
         
         
         <p>  [sthūṇe gṛhṇātyupatiṣṭhate || <span class="bold">KauśS_5,2{38}.28</span> ||]
            'sabhā ca mā' iti pañcarcaṃ sūktaṃ japitvā sthūṇāṃ gṛhṇāti | 'sabhā ca mā' iti sabhāmupatiṣṭhate
            | dharmādhikaraṇamapi jīyate | sabhāstambhanam ||</p>
         
         
         <p>  [yadvadāmi (12.1.58) iti mantroktam || <span class="bold">KauśS_5,2{38}.29</span> ||]
            'yadvadāmi' ityṛcaṃ japitvā sabhāṃ vadet | 'yadvadāmi' ityṛcaṃ japitvā sabhāṃ nirīkṣate
            | 'yadvadāmi' ityṛcaṃ japitvānvāha | yadvadati tat tathaiva vadati yaccakṣuṣā paśyati
            tadvadan | vighāto na bhavati ||</p>
         
         
         <p>  [ahamasmi (12.1.54) ityaparājitāt pariṣadamāvrajati || <span class="bold">KauśS_5,2{38}.30</span> ||]
            'ahamasmi sahamānaḥ' ityṛcaṃ japitvā'parājitāt parṣadamāvrajati jayakāmaḥ | samāptāni
            vivādajayakarmāṇi | prativādī jīyate | sarvatra karmaṇāṃ vikalpaḥ || pañcame'dhyāye
            dvitīyā kaṇḍikā || <span class="bold">KKp_38</span> ||</p>
         
         
         
         
         
         <p>  [dūṣyā dūṣirasi (2.11) iti srāktyaṃ badhnāti || <span class="bold">KauśS_5,3{39}.1</span> ||]
            abhyātānāntaṃ kṛtvā 'dūṣyā dūṣirasi' iti sūktena tilakamaṇiṃ sampātyābhimantrya puṇyāhānte
            badhnāti | abhyātānādyuttaratantram | ātmarakṣārtho maṇiḥ | abhicāradoṣānmucyate |
            sarvatrānvārabdhāyābhimantraṇahomāḥ | pratyabhicaraṇārthī ca maṇiṃ badhnāti | strīkṛte
            śūdrakṛte rājakṛte brāhmaṇakṛte kapālikakṛte śākinīkṛte'ntyajādikṛte'nyeṣāṃ vā duḥsiddhiḥ
            | ayaṃ rakṣārtho maṇiḥ | maṇinā rakṣā bhavati | abhicārarakṣāmaṇiḥ ||</p>
         
         
         <p>  atha kṛtyāpratiharaṇamucyate | abhyātānāntaṃ kṛtvā 'dūṣyā dūṣirasi' iti sūktena
            tilakamaṇiṃ sampātyābhimantrya badhnāti | abhyātānādyuttaratantram | ātmarakṣārtho
            maṇiḥ ||</p>
         
         
         <p>  [purastādagneḥ piśaṅgaṃ gāṃ kārayati || <span class="bold">KauśS_5,3{39}.2</span> ||</p>
         
         
         <p>  paścādagnerlohitājam || <span class="bold">KauśS_5,3{39}.3</span> ||</p>
         
         
         <p>  yūṣapiśitārtham || <span class="bold">KauśS_5,3{39}.4</span> ||]
            kārayituḥ śāntyudakaṃ karoti | purastādagneḥ piśaṅgaṃ gāṃ dhārayitvā paścādagnerlohitājaṃ
            dhārayitvā tataḥ śāntyudakaṃ karoti | mahāśāntyudakaṃ karoti ||</p>
         
         
         <p>  [mantroktāḥ || <span class="bold">KauśS_5,3{39}.5</span> ||</p>
         
         
         <p>  vāśākāmpīlasitīvārasadampuṣpā avadhāya || <span class="bold">KauśS_5,3{39}.6</span> ||]
            mantroktāḥ cittyādyoṣadhīrānayati | darbhā apāmārgā sahadevī āṭarūṣakaḥ kāmpīlaṃ sitīvārasadampuṣpā
            etā mantroktāḥ bhājana ānayati śāntigaṇena ||</p>
         
         
         <p>  [dūṣyā dūṣirasi (2.11), ye purastāt (4.40), īśānāṃ tvā (4.17), samaṃ jyotiḥ (4.18),
            uto asya bandhuḥ (4.19), suparṇastvā (5.14), yāṃ te cakruḥ (5.31), ayaṃ pratisaraḥ
            (8.5), yāṃ kalpayanti (10.1) iti mahāśāntimāvapate || <span class="bold">KauśS_5,3{39}.7</span> ||]
            yanmātalīvarjaṃ kṛtyādūṣaṇagaṇam | 'dūṣyā dūṣirasi' sūktaṃ, 'ye purastāt' iti sūktam,
            'īśānāṃ tvā' trīṇi sūktāni, 'suparṇastvā' sūktaṃ, 'yāṃ te cakruḥ' sūktam, 'ayaṃ pratisaraḥ'
            arthasūktaṃ, 'yāṃ kalpayanti' ityarthasūktam kṛtyāpratiharagaṇaḥ | tato vāstoṣpatyaḥ,
            mātṛnāmā, cātana, bṛhacchāntigaṇa ete pañca gaṇāḥ śāntyudaka āvāpyante | tato mātalīṃ
            kṛtvā 'sarvā imāḥ' ityādi karoti ||</p>
         
         
         <p>  [niśyavamucyoṣṇīṣyagrataḥ prokṣan vrajati || <span class="bold">KauśS_5,3{39}.8</span> ||</p>
         
         
         <p>  yatāyai yatāyai śāntāyai śāntivāyai bhadrāyai bhadrāvati syonāyai śagmāyai śivāyai
            sumaṅgali prajāvati susīme'haṃ vāmābhūḥ iti || <span class="bold">KauśS_5,3{39}.9</span> ||]
            tena śāntyudakena prokṣan vrajati kṛtyānikhananasthānaṃ ca | ato rātravidaṃ karma
            kriyate | upānahau paridhāyoṣṇīṣaṃ kṛtvā'gre bhūtvā kartā śāntyudakena prokṣati |
            'yatāyai śāntāyai' ityanena mantreṇa kṛtyāsthānaṃ yāvat | vālāgamapātreṣu kṛtyādiṣu
            ca sarveṣvidaṃ karma bhavati ||</p>
         
         
         <p>  [abhāvādapavidhyāti || <span class="bold">KauśS_5,3{39}.10</span> ||</p>
         
         
         <p>  kṛtyayāmitracakṣuṣā samīkṣan kṛtavyadhani (5.14.9) ityavaliptaṃ kṛtyayā vidhyati
            || <span class="bold">KauśS_5,3{39}.11</span> ||</p>
         
         
         <p>  uktāvalekhanīm || <span class="bold">KauśS_5,3{39}.12</span> ||]
            amitracakṣuḥ | yadi kṛtyā duṣṭā bhavati tadā vakṣyamāṇaṃ karma karoti | atha na bhavati
            tadā na kuryāt | evaṃ vālāgamapātreṣu
            kṛtyādiṣu ca sarveṣu idaṃ karma bhavati amitracakṣuṣā iti | anena mantreṇa kṛtyāṃ
            nirīkṣate | kārayitā nirīkṣate | 'kṛtavyadhani' ityṛcā kṛtyāmavalepanaṃ karoti | 'kṛtavyadhani'
            ityṛcā kartā kāṇḍena vidhyati | āṅgirasakalpavidhānāt | dhanuṣāthavā dārbhyūṣeṇa kāryotpannena
            vidhyavidhinā kāṇḍena vidhyati ||</p>
         
         
         <p>  [dūṣyā dūṣirasi (2.11) iti darvyā triḥ sārūpavatsenāpodakena mathitena gulphān pariṣiñcati
            || <span class="bold">KauśS_5,3{39}.13</span> ||]
            'dūṣyā dūṣirasi' ityṛcā darvyā triḥ sārūpavatsasya vinodakena manthena gulphān pariṣiñcati
            | sakṛnmantraḥ ||</p>
         
         
         <p>  [śakalenāvasicya yūṣapiśitānyāśayati || <span class="bold">KauśS_5,3{39}.14</span> ||]
            mathitaṃ śakalenāvasicya tāṃ yūṣapiśitānyāśayati ||</p>
         
         
         <p>  [yaṣṭibhiścarma pinahya praiṣakṛt parikramya bandhānmuñcati sandaṃśena || <span class="bold">KauśS_5,3{39}.15</span> ||]
            māṃsāni śakale nidhāya kartā lakuṭaiścarmaṇā baddhvā praiṣakṛt parikramya bandhānmuñcati
            sandaṃśena ||</p>
         
         
         <p>  [anyatpārśvīṃ saṃveśayati || <span class="bold">KauśS_5,3{39}.16</span> ||]
            pārśvīṃ saṃveśayati ||</p>
         
         
         <p>  [śakalenoktam || <span class="bold">KauśS_5,3{39}.17</span> ||]
            śakalenāvasicya tāṃ yūṣapiśitānyāśayati ||</p>
         
         
         <p>  [abhyaktā (10.1.25) iti navanītena mantroktam || <span class="bold">KauśS_5,3{39}.18</span> ||]
            'abhyaktāktā svaraṅkṛtā' ityṛcā navanītenābhyajyākṣiṇī cāṅkte | kṛtyāṃ sālaṅkārāṃ
            badhnāti ||</p>
         
         
         <p>  [darbharajjvā sannahya uttiṣṭhaiva (10.1.20) ityutthāpayati || <span class="bold">KauśS_5,3{39}.19</span> ||]
            'uttiṣṭhaiva parehi' ityardharcena darbharajjvā sannahyotthāpayati praṣakṛt ||</p>
         
         
         <p>  [savyena dīpaṃ dakṣiṇenodakālābvādāya vāgyatāḥ || <span class="bold">KauśS_5,3{39}.20</span> ||]
            savyena hastena dīpaṃ dhārayati | dakṣiṇenālābūdakapūrṇamādāya tato'raṇye gacchanti
            saha kartrā sarve ||</p>
         
         
         <p>  [praiṣakṛdagrataḥ || <span class="bold">KauśS_5,3{39}.21</span> ||</p>
         
         
         <p>  anāvṛtam || <span class="bold">KauśS_5,3{39}.22</span> ||</p>
         
         
         <p>  agoṣpadam || <span class="bold">KauśS_5,3{39}.23</span> ||</p>
         
         
         <p>  anudakakhātam || <span class="bold">KauśS_5,3{39}.24</span> ||</p>
         
         
         <p>  dakṣiṇāpravaṇe vā svayandīrṇe vā svakṛte veriṇe'nyāśāyāṃ vā nidadhāti || <span class="bold">KauśS_5,3{39}.25</span> ||]
            anāvṛte vā'goṣpadadeśe vā'nudakakhāte vā dakṣiṇāpravaṇe vā svayamavadīrṇe vā svakṛte
            veriṇe'nyāśāyāṃ vā tatra kṛtyāṃ
            nidadhāti ||</p>
         
         
         <p>  [alābunā dīpamavasicya yathā sūryaḥ (10.1.32) ityāvṛtyāvrajati || <span class="bold">KauśS_5,3{39}.26</span> ||]
            alābunā dīpamavasicya tataḥ sarve gṛhānāgacchanti | 'yathā sūryaḥ' ityāvṛtya vrajati
            | gṛhadvāra idaṃ karma karoti ||</p>
         
         
         <p>  [tiṣṭhaṃstiṣṭhantīṃ mahāśāntimuccairabhinigadati || <span class="bold">KauśS_5,3{39}.27</span> ||]
            abhicaritapuruṣasanmukho bhūtvā kartā copadraṣṭāraśca | vāstoṣpatyādayaścatvāro gaṇāḥ
            | uccaiḥ paṭhanti ||</p>
         
         
         <p>  [marmāṇi samprokṣante || <span class="bold">KauśS_5,3{39}.28</span> ||]
            kartā'bhicaritapuruṣasya śāntyudakena marmāṇi samprokṣate | gārhapatyasabhāmapātrakūpakukkuṭa
            ityādīni marmāṇi samprokṣante ||</p>
         
         
         <p>  [kṛṣṇasīreṇa karṣati || <span class="bold">KauśS_5,3{39}.29</span> ||</p>
         
         
         <p>  adhi sīrebhyo daśa dakṣiṇā || <span class="bold">KauśS_5,3{39}.30</span> ||</p>
         
         
         <p>  abhicāradeśā mantreṣu vijñāyante tāni marmāṇi || <span class="bold">KauśS_5,3{39}.31</span> ||]
            kṛtyāsthānaṃ kṛṣṇavṛṣabheṇa halena karṣati | daśa gāvo dakṣiṇā vṛṣabhairyuktaṃ halaṃ
            ca āṅgirasakalpe kṛtāṃ kṛtyāṃ śamayati | anyāṃ ca | kṣudravidyākṛto'bhicāraḥ | sarvāvasthasyābhicārasyeyaṃ
            cikitsā | śāntirityarthaḥ | abhicāro yathā''krośapāpānmucyate | yena kṛto'bhicārastasyaiva
            gacchati yataḥ pratyabhicāro bhavati | tatastantraṃ sarvatra | samāptaṃ kṛtyāpratiharaṇamabhicārakṛtaṃ
            karma || pañcame'dhyāye tṛtīyā kaṇḍikā || <span class="bold">KKp_39</span> ||</p>
         
         
         
         
         
         <p>  atha nadīpravāhavidhiṃ vakṣyāmaḥ -
            [yadadaḥ samprayatīḥ (3.13) iti yenecchennadī pratipadyeteti prasiñcan vrajati ||
            <span class="bold">KauśS_5,4{40}.1</span> ||]
            nadīpravāhaṃ khātvā 'yadadaḥ samprayatīḥ' iti sūktena prasiñcan vrajati | udakaṃ prakṣipati
            vahanikāmadhyapravāhasthāne | anyatraiva vahanaṃ kāryam | vahanavirodho na bhavati
            | iti nadīkarma | nadīpravāhaṃ khātvā tasmin pravāha idaṃ karoti ||</p>
         
         
         <p>  [kāśadividhuvakavetasānniminoti || <span class="bold">KauśS_5,4{40}.2</span> ||]
            'yadadaḥ samprayatīḥ' iti sūktena kāśamabhimantrya tatra khāte ropayati | 'yadadaḥ
            samprayatīḥ' iti sūktena divi sevālaparṇīmabhimantrya ropayati nadīpravāhe | 'yadadaḥ
            samprayatīḥ' iti sūktena dhuvaka paṭerakamabhimantrya nadīpravāhe nikhanati | 'yadadaḥ
            samprayatīḥ' iti sūktena vetasaśākhāmabhimantrya ropayati | iti nadīpravāhakarma ||</p>
         
         
         <p>  [idaṃ va āpaḥ (3.13.7) iti hiraṇyamadhidadhāti || <span class="bold">KauśS_5,4{40}.3</span> ||]
            'idaṃ va āpaḥ' iti pādena hiraṇyamabhimantrya nadīmārgakhāte nidadhāti ||</p>
         
         
         <p>  [ayaṃ vatsaḥ (3.13.7) itīṣīkāñjimaṇḍūkaṃ nīlalohitābhyāṃ sakakṣaṃ baddhvā || <span class="bold">KauśS_5,4{40}.4</span> ||]
            'ayaṃ vatsaḥ' iti pādeneṣīkāñjimaṇḍūkaṃ nīlalohitābhyāṃ sūtrābhyāṃ baddhvābhimantrya
            nidadhāti khātapravāhe ||</p>
         
         
         <p>  [ihettham (3.13.7) ityavakayā pracchādayati || <span class="bold">KauśS_5,4{40}.5</span> ||]
            'ihetthameta' iti pādenāvakāmabhimantrya maṇḍūkopari nidadhāti ||</p>
         
         
         <p>  [yatredam (3.13.7) iti ninayati || <span class="bold">KauśS_5,4{40}.6</span> ||]
            'yatredam' iti pādenodakamabhimantrya maṇḍūkasyopari ninayati | samāptaṃ vahanakarma
            | vahane vighāto na bhavati | pūrṇapravāho na bhavati ||</p>
         
         
         <p>  atha navapravāha idaṃ kuryāt -
            [mārutaṃ kṣīraudanaṃ mārutaśṛtaṃ mārutaiḥ paristīrya mārutena sruveṇa mārutenājyena
            varuṇāya trirjuhoti || <span class="bold">KauśS_5,4{40}.7</span> ||]
            varuṇadevatāpākayajñavidhānenājyabhāgāntaṃ kṛtvā 'yadadaḥ samprayatīḥ' iti sūktena
            trirvibhajya juhoti | tata uttaratantram | kṛṣṇavrīhiḥ kṛṣṇāyā goḥ payaḥ ghṛtaṃ ca
            vetasakāṣṭhasruva indhanaṃ ca vetasapatraiḥ staraṇaṃ paṭerakena vā | asmin tantre
            sarvaṃ mārutaṃ kartavyam | udake pravāha udakapravāhabhaye nadībhaye grāme nagare
            vā yatrodakanadībhayaṃ bhavati tatra sarvatra vāruṇo homaḥ kartavyaḥ | mukhyaṃ pravāhe
            karma ||</p>
         
         
         <p>  [uktamupamanthanam || <span class="bold">KauśS_5,4{40}.8</span> ||</p>
         
         
         <p>  dadhimanthaṃ baliṃ hṛtvā samprokṣaṇībhyāṃ prasiñcan vrajati || <span class="bold">KauśS_5,4{40}.9</span> ||]
            'yadadaḥ samprayatīḥ' iti sūktena dadhisaktumanthaṃ baliharaṇaṃ kṛtvā vaitase camase
            vaitasābhyāmupamanthanībhyāmupamathya baliṃ haret | tataḥ 'ati dhanvāni' (7.41.1-2)
            iti dvābhyāṃ samprokṣaṇībhyāṃ mantrodakaṃ nadīpravāhe prasiñcan vrajati | samāptaṃ
            nadīdūragamanakarma ||</p>
         
         
         <p>  yadi na vahati nadī tadā vakṣyamāṇamidaṃ karma -
            [pāṇinā vetreṇa vā prattyāhatyopari nipadyate || <span class="bold">KauśS_5,4{40}.10</span> ||]
            'yadadaḥ samprayatīḥ' iti sūktena hastena nadīṃ vahanti | 'yadadaḥ samprayatīḥ' iti
            sūktena vetasaśākhāmabhimantrya nadīmavasiñcati | 'yadadaḥ samprayatīḥ' iti sūktaṃ
            japitvā svayaṃ patati | nivartamānāyāṃ nadīmadhye svapati niścayam | yadi dūraṃ gatā
            punarnivartate tadedaṃ karma | eka ācāryāḥ 'yadadaḥ samprayatīḥ' ityādi sarvamekaṃ
            karma manyante | anye bhinnāni karmāṇi manyante | anye prasiñcanakarma hiraṇyamaṇḍūkakarma
            yogakarma manthanakarma pāṇikarmaiteṣāṃ vikalpaṃ manyante | samuccayo veti dārilabhadramatam
            | samāptamanyapravāhe nadīkarma ||</p>
         
         
         <p>  athāraṇisamāropaṇakarmocyate -
            [ayaṃ te yoniḥ (3.20) ityaraṇyoragniṃ samāropayati || <span class="bold">KauśS_5,4{40}.11</span> ||]
            'ayaṃ te yoniḥ' ityṛcāraṇidvayaṃ pratāpayati ||</p>
         
         
         <p>  [ātmani vā || <span class="bold">KauśS_5,4{40}.12</span> ||]
            pāṇī vā pratāpayati | utthāya vā gṛhṇāti | anena vidhānena samāropaṇaṃ kṛtvā pathi
            gacchatāṃ doṣo na bhavati | samāptaṃ samāropaṇam ||</p>
         
         
         <p>  athāvarohaṇamucyate -
            [upāvaroha jātavedaḥ punardevo devebhyo havyaṃ vahatu prajānan | ānandino modamānāḥ
            suvīrā indhīmahi tvā śaradāṃ śatāni ityupāvarohayati || <span class="bold">KauśS_5,4{40}.13</span> ||]
            'upāvaroha' ityṛcāraṇidvayamabhimantrya tato manthati | athavā laukikāgnimuparyucchvāsaṃ
            prakṣipya tato'gnikāryaṃ karoti | laukikāgnau hastau pratāpya tato'gnikāryāṇi karoti
            | ekāgnau vā tretāyāṃ vā śāntikapauṣṭikādau ca sarvatra samāropaṇamupāvarohaṇaṃ bhavati
            | samāptamupāvarohaṇam ||</p>
         
         
         <p>  puruṣasya vīryakaraṇe vidhiṃ vakṣyāmaḥ -
            [yāṃ tvā gandharvo akhanat (4.4) vṛṣaṇaste khanitāro vṛṣā tvamasyoṣadhe | vṛṣāsi vṛṣṇyāvati
            vṛṣaṇe tvā khanāmasi (PaippS 4.5.2) ityucchuṣmāparivyādhāvāyasena khanati || <span class="bold">KauśS_5,4{40}.14</span> ||</p>
         
         
         <p>  dugdhe phāṇṭāvadhijyopastha ādhāya pibati || <span class="bold">KauśS_5,4{40}.15</span> ||]
            kapikacchumūlaṃ oṣadhivat khātvā 'yāṃ tvā gandharvo akhanat' iti sūktena 'vṛṣaṇaste
            khanitā' iti mantreṇa dugdhe śrapayitvopaviṣṭaṃ dhanurutsaṅge kṛtvā dugdhe prakṣipya
            tato dugdhaṃ 'yāṃ tvā gandharvo akhanat' iti sūktena 'vṛṣaṇaste' ityabhimantrya pāyayati
            | 'yāṃ tvā gandharvo akhanat' 'vṛṣaṇaste' ityṛcā suravālakamoṣadhivat khātvā dugdhe
            śrapayati | upaviṣṭaṃ dhanurutsaṅge kṛtvā 'yāṃ tvā gandharvo akhanat' iti sūktena
            'vṛṣaṇaste khanitāraḥ' iti dugdhamabhimantrya pāyayati ||</p>
         
         
         <p>  [mayūkhe musale vāsīnaḥ]
            'yāṃ tvā gandharvo akhanat' iti 'vṛṣaṇaste khanitāraḥ' ityṛcā kapikacchvoṣadhivat
            khātvā dugdhe śrapayitvā kīlaka upaviśya 'yāṃ tvā' iti dugdhamabhimantrya pibati |
            'yāṃ tvā gandharvo akhanat' iti sūktena 'vṛṣaṇaste khanitāraḥ' ityṛcaibhirmantraiḥ
            suravālakamoṣadhivat khātvā dugdhe kvāthayitvā muśala upaviśya dugdhamabhimantrya
            'yāṃ tvā' iti mantraiḥ pibati | yato bāhulyaṃ bhavati | vīryakaraṇaṃ samāptam ||</p>
         
         
         <p>  śiśnasya sthūlakaraṇamucyate -
            [yathāsitaḥ (6.72) ityekārkasūtramārkaṃ badhnāti || <span class="bold">KauśS_5,4{40}.16</span> ||]
            abhyātānāntaṃ kṛtvā 'yathāsitaḥ' iti sūktenaikaśākhākarmaṇiṃ sampātyābhimantryārkasūtreṇa
            badhnāti | abhyātānādyuttaratantram | patitasyotthāpanaṃ ca bhavati ||</p>
         
         
         <p>  [yāvadaṅgīnam (6.72.3) ityasitaskandhamasitavālena || <span class="bold">KauśS_5,4{40}.17</span> ||]
            abhyātānāntaṃ kṛtvā 'yāvadaṅgīnam' ityṛcā kṛṣṇamṛgacarmamaṇiṃ sampātyābhimantrya kṛṣṇavālena
            badhnāti | tata uttaratantram | etatsthūlakaraṇam ||</p>
         
         
         <p>  [ā vṛṣāyasva (6.10.1) ityubhayamapyeti || <span class="bold">KauśS_5,4{40}.18</span> ||]
            abhyātānāntaṃ kṛtvā 'ā vṛṣāyasva' iti sūktenaikārkasūtramārkaṃ sampātyābhimantrya
            badhnāti | abhyātānādyuttaratantram | abhyātānāntaṃ kṛtvā 'ā vṛṣāyasva' iti sūktena
            hariṇaskandhacarmamaṇiṃ kṛtvā kṛṣṇavālena badhnāti sampātyābhimantrya ca | abhyātānādyuttaratantram
            | vīryakaraṇamutthāpanaṃ sthūlakaraṇaṃ ca bhavati | retanāśe ca | samāptāni puruṣasya
            vīryakaraṇāni || pañcame'dhyāye caturthī kaṇḍikā || <span class="bold">KKp_40</span> ||</p>
         
         
         
         
         
         <p>  atha vṛṣṭikarmavidhiṃ vakṣyāmaḥ -
            [samutpatantu (4.15) pra nabhasva (7.18) iti varṣakāmo dvādaśarātramanuśuṣyet || <span class="bold">KauśS_5,5{41}.1 </span>||</p>
         
         
         <p>  sarvavrata upaśrāmyati || <span class="bold">KauśS_5,5{41}.2</span> ||</p>
         
         
         <p>  maruto yajate yathā varuṇaṃ juhoti || <span class="bold">KauśS_5,5{41}.3</span> ||]
            dvādaśarātraṃ kṛcchram | trayodaśe'hani pākayajñavidhānena vratopāyanāntaṃ kṛtvā tato
            'devasya tvā savituḥ' ityādi 'marudbhyo juṣṭaṃ nirvapāmi marudbhyastvā juṣṭaṃ prokṣāmi'
            ityanena yajuṣā tāvatsamānaṃ yāvadājyabhāgau | tataḥ kṣīraudanaṃ juhoti 'samutpatantu'
            iti sūktena | pañcabhirṛgbhirekāmāhutim | tataḥ pañcabhirṛgbhirdvitīyām | ṣaḍbhistṛtīyāmāhutiṃ
            juhoti | tataḥ pārvaṇādyuttaratantram | pākayajñiyaṃ tantramājyabhāgāntaṃ kṛtvā tataḥ
            kṣīraudanaṃ juhoti | 'pra nabhasva' ityṛcaikāmāhutim 'na ghraṃstatāpa' (7.18.2) ityṛcā
            dvitīyāmāhutiṃ yuktābhyāṃ tṛtīyāmāhutim | pārvaṇādyuttaratantram | barhirhome 'marudbhyo
            gacchatu haviḥ svāhā' iti | sarveṣu vṛṣṭikarmasu kṛṣṇāyā gorājyaṃ kṛṣṇāyā goḥ payaḥ
            | kṛṣṇā vrīhiśālayaḥ | vetasaḥ sruvaḥ | vetasī samit indhanaṃ ca | kāśādayo barhiḥ
            kāryam | ājyabhāgāntaṃ kṛtvā 'samutpatantu' iti sūktena pratyṛcamājyaṃ juhoti | abhyātānādyuttaratantram
            | ājyatantraṃ kṛtvā 'pra nabhasva' iti sūktena pratyṛcamājyaṃ juhoti | tata uttaratantram
            ||</p>
         
         
         <p>  [oṣadhīḥ sampātavatīḥ praveśyābhinyubjati || <span class="bold">KauśS_5,5{41}.4</span> ||]
            abhyātānāntaṃ kṛtvā 'samutpatantu' iti sūktena kāśadividhuvakavetasānekatra kṛtvā
            sampātyābhimantrya tata udakamadhye pātramadhomukhaṃ ninayati | tata uttaratantram
            | ājyabhāgāntamabhyātānāntaṃ kṛtvā 'pra nabhasva' iti sūktena kāśādyoṣadhīḥ pātre
            kṛtvā sampātyābhimantrya pātramudakamadhye'dhomukhaṃ ninayati | tata uttaratantram
            ||</p>
         
         
         <p>  [viplāvayeta || <span class="bold">KauśS_5,5{41}.5</span> ||]
            abhyātānāntaṃ kṛtvā 'samutpatantu' iti sūktena kāśadividhuvakavetasānekatra kṛtvā
            sampātyābhimantryodakamadhye viplāvayati | tata uttaratantram | 'pra nabhasva' iti
            dvyarcena sūktena kāśādyekatra kṛtvā sampātyābhimantryodake viplāvayati | uttaratantram
            ||</p>
         
         
         <p>  [śvaśiraeṭakaśiraḥkeśajaradupānaho vaṃśāgre prabadhya yodhayati || <span class="bold">KauśS_5,5{41}.6</span> ||]
            'samutpatantu' iti sūktena kukkuraśiramabhimantryodake prakṣipati | 'pra nabhasva'
            iti sūktena kukkuraśiramabhimantryodake viplāvayati | 'samutpatantu' iti sūktena meṣaśiramabhimantryodake
            prakṣipati | 'pra nabhasva' iti sūktena meṣaśiramabhimantryodake prakṣipati | 'samutpatantu'
            iti sūktena mānuṣakeśajaradupānahau vaṃśāgre prabadhya yodhayati | 'pra nabhasva'
            iti sūktena keśajaradupānahau vaṃśāgre prabadhya yodhayati japan ||</p>
         
         
         <p>  [udapātreṇa sampātavatā samprokṣyāmapātraṃ tripāde'śmānamavadhāyāpsu nidadhāti ||
            <span class="bold">KauśS_5,5{41}.7</span> ||]
            'samutpatantu' iti sūktenodapātraṃ sampātya tenodakena tuṣasahitamāmapātraṃ tripāde
            śikye'śmānamavadhāya sūktaṃ japtvā samprokṣyāpsu nidadhāti | tata uttaratantram |
            'pra nabhasva' iti sūktenodapātreṇa sampātavatā samprokṣyāmapātraṃ tripāde'śmānamavadhāyāpsu
            nidadhāti | tantraṃ ca | samāptāni vṛṣṭikarmāṇi | ṣoḍaśa | vṛṣṭi | samānam | sarvatra
            karmaṇāṃ vikalpaḥ | ekaṃ vā dve vā sarvān vā karoti | kramo'pi nāsti ||</p>
         
         
         <p>  arthotthāpane vighnaśamanavidhiṃ vakṣyāmaḥ -
            [ayaṃ te yoniḥ (3.20) ā no bhara (5.7) dhītī vā (7.1) ityarthamutthāsyannupadadhīta
            || <span class="bold">KauśS_5,5{41}.8</span> ||]
            'ayaṃ te yoniḥ' iti sūktena haviṣāmupadadhītājyasamidādi | tantravikalpo hastahome
            ||</p>
         
         
         <p>  [japati || <span class="bold">KauśS_5,5{41}.9</span> ||]
            'ayaṃ te yoniḥ' iti sūktaṃ japati | arthakāma udyamaṃ yadā karoti tadedaṃ karoti |
            'ā no bhara' iti sūktenājyasamitpuroḍāśādi juhoti | 'ā no bhara' iti sūktaṃ japati
            | dravyahastyaśvaratnadhanadhānyādyevaṅkāmo yadodyamaṃ vaṇijādi karoti tadedaṃ karma
            karoti | yasminnārambho gṛhādi na sidhyati tadedaṃ karma | 'dhītī vā ye' iti dvābhyāmṛgbhyāmājyādyupadadhīta
            | 'dhītī vā' iti dvyarcaṃ sūktaṃ japati | artha udyamaṃ kariṣyamāṇaḥ | samāptam arthavighnaśamanaṃ
            dravyotthāpanam ||</p>
         
         
         <p>  atha dyūtajayakarmocyate -
            [pūrvāsvaṣāḍhāsu gartaṃ khanati || <span class="bold">KauśS_5,5{41}.10</span> ||]
            pūrvāṣāḍhānakṣatre gartaṃ khanati tūṣṇīm ||</p>
         
         
         <p>  [uttarāsu sañcinoti || <span class="bold">KauśS_5,5{41}.11</span> ||]
            uttarāṣāḍhānakṣatre sañcinoti pūrayati tūṣṇīm ||</p>
         
         
         <p>  [ādevanaṃ saṃstīrya || <span class="bold">KauśS_5,5{41}.12</span> ||</p>
         
         
         <p>  udbhindantīṃ sañjayantīṃ (4.38) yathā vṛkṣamaśaniḥ (7.50) idamugrāya (7.109) iti
            vāsitānakṣānnivapati || <span class="bold">KauśS_5,5{41}.13</span> ||]
            tatra dyūtasthānaṃ kṛtvā trayodaśyādayastisro dadhimadhuni vāsayitvā akṣayati tān
            pāśān vākṣān vā kapardikān vā | 'udbhindantīṃ sañjayantīm' iti sūktenābhimantrya dyūtakrīḍāṃ
            kuryāt | pūrvāṣāḍhāsu gartaṃ khanatyuttarāsu samminoti pūrayati | kapardakān dadhimadhuni
            vāsayitvā 'yathā vṛkṣamaśaniḥ' iti navarcena sūktenābhimantrya dyūtakrīḍāṃ karoti
            | jayakāmaḥ | dadhimadhuni akṣān vāsayitvā 'idamugrāya babhrave' iti saptarcena sūktenābhimantrya
            dyūtakrīḍāṃ karoti | dyūte jayo bhavati | samāptāni dyūtajayakarmāṇi | dyūtakrīḍāṃ
            karoti tasyābhimantrya dadāti dyūtakārāya ||</p>
         
         
         <p>  athārthotthāpanodyamakaravighnaśamanakarmocyate -
            [ambayo yanti (1.4) śambhumayobhū hiraṇyavarṇāḥ (1.33) yadadaḥ (3.13) punantu mā (6.19)
            sasruṣīḥ (6.23) himavataḥ pra sravanti (6.24) vāyoḥ pūtaḥ pavitreṇa (6.51) śaṃ ca
            no mayaśca naḥ (6.57.3) anaḍudbhyastvaṃ prathamam (6.59) mahyamāpaḥ (6.61) vaiśvānaro
            raśmibhiḥ (6.62) ityabhivarṣaṇāvasecanānām || <span class="bold">KauśS_5,5{41}.14</span> ||]
            'ambayo yanti', 'āpo hi ṣṭhā' (1.5) 'śaṃ no devīḥ' (1.6) iti tribhiḥ sūktairmaruto
            yajate pākayajñavidhānena yathā varuṇam | 'mārutaṃ kṣīraudanaṃ mārutaśṛtam' ityādi
            bhavati | arthakāmaḥ | 'hiraṇyavarṇāḥ' iti maruto yajate yathā varuṇam | 'yadadaḥ
            samprayatīḥ' iti sūktena maruto yajate yathā varuṇam | 'punantu mā' iti sūktena maruto
            yajate yathā varuṇam | 'sasruṣīḥ' iti sūktena maruto yajate yathā varuṇam | 'himavataḥ'
            iti sūktena maruto yajate yathā varuṇam | 'vāyoḥ pūtaḥ' iti tṛcena maruto yajate yathā
            varuṇam | 'śaṃ ca no mayaśca naḥ' iti maruto yajate yathā varuṇam | 'anaḍudbhyastvaṃ
            prathamam' iti sūktena maruto yajate yathā varuṇam | 'mahyamāpaḥ' iti sūktena maruto
            yajate yathā varuṇam | 'vaiśvānaro raśmibhiḥ' iti sūktena maruto yajate yathā varuṇam
            | evamādyā oṣadhīḥ sampātyābhinyubjanaṃ viplāvanaṃ śvaśira eḍakaśiraḥ keśajaradupānahayuddha
            udapātrakarma etānyabhivarṣaṇāni karmāṇi bhavanti | ekaikasya sūktasya | eke ācāryā
            marutayāgasthāne mantroktādevatāyāgaṃ kuryāt yathā varuṇam | athauṣadhyādi samānam
            | varṣakarmaṇāmarthotthāpanakāmaḥ | abhyātānāntaṃ kṛtvā 'ambayo yanti' iti 'āpo hi
            ṣṭhāḥ', 'śaṃ no devīḥ' iti tribhiḥ
            sūktairudakaghaṭaṃ sampātyābhimantrya tata āplāvayati | tata uttaratantram | vighnopaśamanakāmaḥ
            | pūrvatantraṃ kṛtvā 'hiraṇyavarṇāḥ' iti sūktenodakapūrṇaṃ ghaṭaṃ sampātyābhimantrya
            tata āplāvayati | tata uttaratantram | arthotthāpanakāmaḥ | abhyātānāntaṃ kṛtvā 'yadadaḥ
            samprayatīḥ' iti sūktenodapātraṃ sampātyābhimantryāplāvayati | tata uttaratantram
            | vighnaśamanakāmaḥ | tantraṃ kṛtvā 'punantu mā' iti sūktenodapātraṃ sampātyābhimantryāplāvayati
            | uttaratantram | arthamutthāpanakāmaḥ | tantraṃ kṛtvā 'sasruṣīḥ', 'himavataḥ' iti
            sūktābhyāmudakaghaṭaṃ sampātyābhimantryāplāvayati | tata uttaratantram | tantraṃ kṛtvā
            'vāyoḥ pūtaḥ' iti sūktenodakaghaṭaṃ sampātyābhimantryāplāvayati | tata uttaratantram
            | tantraṃ kṛtvā 'śaṃ ca no mayaśca naḥ' ityṛcodapātraṃ sampātyābhimantryāplāvayati
            | tata uttaratantram | tantraṃ kṛtvā 'anaḍadbhyastvaṃ prathamam' iti sūktanodapātraṃ
            sampātyābhimantryāplāvayati | tata uttaratantram | abhyātānāntaṃ kṛtvā 'mahyamāpaḥ'
            'vaiśvānaro raśmibhiḥ' iti sūktābhyāmudapātraṃ sampātyābhimantryāplāvayati | tata
            uttaratantram | arthotthāpane vighnaśamanakāmaḥ | 'ambayo yanti' 'āpo hi ṣṭhāḥ' 'śaṃ
            no devīḥ' iti tribhiḥ sūktairudakaghaṭamabhimantryāvasiñcati | 'hiraṇyavarṇāḥ' iti
            sūktenāvasiñcati | 'yadadaḥ samprayatīḥ' iti sūktenodakaghaṭamabhimantrya puruṣamavasiñcati
            | vidyādhanaviṣaye vighnaṃ na bhavati.
            'punantu mā' iti sūktenodakamabhimantryāvasiñcati puruṣam | 'sasruṣīḥ' 'himavataḥ'
            iti sūktābhyāmudakamabhimantryāvasiñcati | 'vāyoḥ pūtaḥ' ityudakamabhimantryāvasiñcati
            | 'śaṃ ca no mayaśca naḥ' ityṛcodakamabhimantryāvasiñcati | 'anaḍudbhyastvaṃ prathamam'
            ityudakamabhimantryāvasiñcati | 'mahyamāpaḥ' 'vaiśvānaro raśmibhiḥ' iti sūktābhyāmudakamabhimantryāvasiñcati
            | vighnaśamanakāmaḥ | samāptānyabhivarṣaṇāvasecanāni karmāṇi ||</p>
         
         
         <p>  [uttamena vācaspatiliṅgābhirudyantamupatiṣṭhate || <span class="bold">KauśS_5,5{41}.15</span> ||]
            'vaiśvānaro raśmibhiḥ' sūktena 'udehi vājin' (13.1.1-20) iti viṃśatibhirṛgbhiścodyantamupatiṣṭhate
            | arthakāmaḥ ||</p>
         
         
         <p>  [snāto'hatavasano niktvāhatamācchādayati || <span class="bold">KauśS_5,5{41}.16</span> ||]
            'vaiśvānaro raśmibhiḥ' iti sūktena 'udehi vājin' iti viṃśatibhirṛgbhiśca snānaṃ kṛtvopatiṣṭhate
            | arthamutthāpanakāmaḥ | ahatavastraparidhānaṃ kṛtvā 'vaiśvānaro raśmibhiḥ' iti sūktena
            'udehi vājin' iti viṃśatibhirṛgbhiścopatiṣṭhate | arthasiddhikāmaḥ ||</p>
         
         
         <p>  [dadāti || <span class="bold">KauśS_5,5{41}.17</span> ||]
            'vaiśvānaro raśmibhiḥ' 'udehi vājin' iti viṃśatibhirṛgbhiśca vastramabhimantrya paridhāpayati
            | artho mama sidhyatām evaṅkāmaḥ | 'vaiśvānaro raśmibhiḥ' 'udehi vājin' iti viṃśatirṛgbhiśca
            vastramabhimantrya dadāti | vidrāvanādiviṣaye śamanakāmaḥ | samāptāni vighnaśamanakarmāṇi
            ||</p>
         
         
         <p>  atha govatsadveṣavirodhe sāmmanasyamucyate -
            [yathā māṃsam (6.70) iti vananam || <span class="bold">KauśS_5,5{41}.18</span> ||</p>
         
         
         <p>  vatsaṃ sandhāvya gomūtreṇāvasicya triḥ pariṇīyopacṛtati || <span class="bold">KauśS_5,5{41}.19</span> ||]
            'yathā māṃsam' iti sūktena vatsaṃ snānaṃ kārayitvā gomūtreṇāvasicya tato vatsaṃ triḥ
            paribhrāmayitvā tato'bhimantrya tataḥ pānārthaṃ muñcati ||</p>
         
         
         <p>  [śiraḥkarṇamabhimantrayate || <span class="bold">KauśS_5,5{41}.20</span> ||]
            'yathā māṃsam' iti sūktena goḥ śiraḥ karṇaṃ cābhimantrayate | gavāṃ vatsena saha virodhe
            | vatsagovirodhe sāmmanasyaṃ karma | samāptaṃ govatsasya virodhe sāmmanasyam | akaraṇe
            gauḥ pūrvā vinaśyati ||</p>
         
         
         <p>  aśvavināśe prakāra ucyate | athāśvaśāntividhiṃ vakṣyāmaḥ -
            [vātaraṃhā (6.92) iti snāte'śve sampātānabhyatinayati || <span class="bold">KauśS_5,5{41}.21</span> ||]
            abhyātānāntaṃ kṛtvā aśvān snāpayitvā agrekṛtya svāśvaṃ 'vātaraṃhā bhava' iti sūktenodapātraṃ
            sampātyābhimantrya ||</p>
         
         
         <p>  [palāśe cūrṇeṣūttarān || <span class="bold">KauśS_5,5{41}.22</span> ||]
            tataḥ palāśapatre sarvauṣadhīḥ kṛtvottarasampātānauṣadhāvānayati ||</p>
         
         
         <p>  [ācamayati || <span class="bold">KauśS_5,5{41}.23</span> ||</p>
         
         
         <p>  āplāvayati || <span class="bold">KauśS_5,5{41}.24</span> ||]
            udapātreṇācāmayatyāplāvayati ca ||</p>
         
         
         <p>  [cūrṇairavakirati || <span class="bold">KauśS_5,5{41}.25</span> ||</p>
         
         
         <p>  trirekayā ceti || <span class="bold">KauśS_5,5{41}.26</span> ||]
            sarvauṣadhicūrṇairavakirati triḥ | 'ekayā ca daśabhiḥ' (7.4.1) ityṛcā snātān mardhni
            parikirati | abhyātānādyuttaratantram | aśvaśāntiḥ | aśvāḥ śāntāstejasvino nirupadravā
            vegavanta ārogyavanto bhavanti | aśvaśāntiḥ samāptā || pañcame'dhyāye pañcamī kaṇḍikā
            || <span class="bold">KKp_41</span> ||</p>
         
         
         
         
         
         <p>  atha pravāsena dravyotthāpanamucyate -
            [bhadrādadhi (7.8) iti pravatsyannupadadhīta || <span class="bold">KauśS_5,6{42}.1</span> ||]
            'bhadrādadhi' ityṛcājyaṃ juhoti | ājyatantre | 'bhadrādadhi śreyaḥ' ityṛcā samidha
            ādadhāti śāntāḥ | vighnaśamanakāmaḥ | 'bhadrādadhi śreyaḥ' ityṛcā puroḍāśaṃ juhoti
            | tantravikalpaḥ | 'bhadrādadhi' ityṛcā payo juhoti | tantre | 'bhadrādadhi śreyaḥ'
            ityṛcodaudanādi haviṣāmupadhānaṃ kuryāt | sarvatra tantravikalpaḥ | pravāse gatvā
            caurabhayamudakabhayaṃ gamane vighnaṃ na bhavati | samāptaṃ pravāse gacchatāṃ vighnaśamanam
            ||</p>
         
         
         <p>  [japati || <span class="bold">KauśS_5,6{42}.2</span> ||]
            'bhadrādadhi' ityṛcaṃ japati | pathi gacchatāṃ vighnaṃ na bhavati | iti vighnaśamanam
            ||</p>
         
         
         <p>  [yānaṃ samprokṣya vimocayati || <span class="bold">KauśS_5,6{42}.3</span> ||]
            'bhadrādadhi' ityṛcā yānaṃ sampātyābhimantryājyatantre grāme gatvā tata udakena samprokṣati
            vimocayati | vighnaśamanakāmaḥ | dravyotthāpanaṃ ca ||</p>
         
         
         <p>  [dravyaṃ sampātavadutthāpayati || <span class="bold">KauśS_5,6{42}.4</span> ||]
            yadi yānena yāti tadā idaṃ karma | ājyatantre sampātyābhimantryārohaṇaṃ kuryāt ||</p>
         
         
         <p>  [nirmujyopayacchati || <span class="bold">KauśS_5,6{42}.5</span> ||]
            abhyātānāntaṃ kṛtvā 'bhadrādadhi' ityṛcā vaṇijadravyaṃ vastravalayāśvādi sarvadravyaṃ
            sampātyābhimantrya | pratidravyaṃ mantrāvṛttiḥ | aśvavastravalayādi | tata uttaratantram
            | vastrādidravyaṃ vikrayārthaṃ nayati | yadā dravyaṃ gṛhṇāti tadedaṃ karma | 'bhadrādadhi'
            ityṛcābhimantrya gṛhṇāti | samāptaṃ vaṇijalābhakarma | pathi gṛhe'nyatra vā vaṇijavighāto
            na bhavati ||</p>
         
         
         <p>  athābhyāgatapuruṣāṇāṃ sāmmanasyaṃ kriyate | yadā viśiṣṭo gṛha āgacchati tadedaṃ
            maitrīkarma kriyate | mitraṃ tveṣāṃ darśane āgatānāṃ yadā gṛha āgacchati tadedaṃ kuryāt
            ||</p>
         
         
         <p>  [ubhā jigyathuḥ (7.44) ityārdrapādābhyāṃ sāmmanasyam || <span class="bold">KauśS_5,6{42}.6</span> ||]
            ājyatantraṃ kṛtvā 'ubhā jigyathuḥ' ityṛcā hastyādi yānaṃ sampātyābhimantrya tata uttaratantram
            | tasmin yāne yasya sāmmanasyaṃ kriyate | sarve yānasyoparyupaviśanti | sarve yānasyopari
            caṭanti ||</p>
         
         
         <p>  [yānena pratyañcau grāmān pratipādya prayacchati || <span class="bold">KauśS_5,6{42}.7</span> ||]
            tataḥ paścimadigbhāge gatvā punargṛha āgacchanti | tata 'ubhā jigyathuḥ' ityṛcodanamabhimantrya
            prayacchati bhojanārtham | manthaṃ vā | sarvaiḥ saha bhuñjanti | samāptaṃ sāmmanasyam
            | ekasmin yuddhe kriyamāṇe sahāyagatasya karma | anyasya ca sādhāraṇamityarthaḥ |
            yo yuddhe sāhāyatvaṃ karoti tasyedaṃ karma | prathamaṃ pādau prakṣālya tataḥ karma
            ceti | kecit kṣatriyayoridaṃ karma manyante | samāptaṃ sāmmanasyamarthotthāpanaṃ vighnaśamanaṃ
            yuddhādi ||</p>
         
         
         <p>  atha gṛhe viruddhe sati sāmmanasyamucyate -
            [āyātaḥ samidha ādāya ūrjaṃ bibhrat (7.60) ityasaṅkalpayannetya sakṛdādadhāti || <span class="bold">KauśS_5,6{42}.8</span> ||]
            kartāraṇye gatvā samidho gṛhītvā tūṣṇīṃ gṛha āgatya tataḥ 'ūrjaṃ bibhrat' iti sūktena
            tāḥ samidhaḥ sakṛtsarvāḥ sūktāntenādadhāti | gṛhamānuṣāṇāṃ sāmmanasyaṃ bhavati | kalahanivāraṇam
            | kalaho na bhavatītyarthaḥ | samāptaṃ gṛhasāmmanasyaṃ vighnaśamanaṃ ca ||</p>
         
         
         <p>  mantrabrāhmaṇayordravyamicchati tasyedaṃ karma pratigrahādyucyate -
            [ṛcaṃ sāma (7.54.1-2) ityanupravacanīyasya juhoti || <span class="bold">KauśS_5,6{42}.9</span> ||</p>
         
         
         <p>  yuktābhyāṃ tṛtīyām || <span class="bold">KauśS_5,6{42}.10</span> ||</p>
         
         
         <p>  ānumatīṃ caturthīm || <span class="bold">KauśS_5,6{42}.11</span> ||]
            abhyātānāntaṃ kṛtvā 'ṛcaṃ sāma' ityṛcājyaṃ juhoti | 'ṛcaṃ sāma yadaprākṣam' ityṛcājyaṃ
            juhoti | 'ṛcaṃ sāma' iti dvābhyāṃ tṛtīyāmāhutiṃ juhoti | 'anumataye svāhā' iti caturthīmāhutiṃ
            juhoti | abhyātānādyuttaratantram | vedapāṭhena śāstrapāṭhenārthotthāpanamicchannidaṃ
            karoti | samāptaṃ vedena śāstreṇa arthotthāpane vighnaśamanam ||</p>
         
         
         <p>  atha parimokṣasamāvartanavidhiṃ vakṣyāmaḥ -
            [samāvartanīyasamāpanīyayoścaiṣejyā || <span class="bold">KauśS_5,6{42}.12</span> ||</p>
         
         
         <p>  apo divyāḥ (7.89) iti paryavetavrata udakānte śāntyudakamabhimantrayate || <span class="bold">KauśS_5,6{42}.13</span> ||</p>
         
         
         <p>  astamite samitpāṇiretya tṛtīyāvarjaṃ samidha ādadhāti || <span class="bold">KauśS_5,6{42}.14</span> ||</p>
         
         
         <p>  idāvatsarāya (KauśS 42.17) iti vratavisarjanamājyaṃ juhuyāt || <span class="bold">KauśS_5,6{42}.15</span> ||</p>
         
         
         <p>  samidho'bhyādadhyāt || <span class="bold">KauśS_5,6{42}.16</span> ||</p>
         
         
         <p>  idāvatsarāya parivatsarāya saṃvatsarāya prativedayāma enat | yadvrateṣu duritaṃ
            nijagmimo durhārdaṃ tena śamalenāñjmaḥ || yanme vrataṃ vratapate lulobhāhorātre samādhātāṃ
            ma enat | udyan purastādbhiṣagastu candramāḥ sūryo raśmibhirabhigṛṇātvenat || yad
            vratamatipede cittyā manasā hṛdā | ādityā rudrāstanmayi vasavaśca samindhatām || vratāni
            vratapataya upākaromyagnaye | sa me dyumnaṃ bṛhadyaśo dīrghamāyuḥ kṛṇotu me iti vratasamāpanīrādadhāti
            || <span class="bold">KauśS_5,6{42}.17</span> ||]
            godānikaṃ tantramājyabhāgāntaṃ kṛtvā tataḥ śāntyudakaṃ kṛtvābhimantrayate | 'apo divyāḥ'
            iti catasṛbhiḥ.
            tato'bhyātānādi paridhāpanāntaṃ kṛtvā kecit paridānānte tato'bhyātānaṃ hutvā tata
            'idāvatsarāya' iti kalpajaiścaturbhirṛgbhirājyaṃ juhuyāt | punaḥ 'idāvatsarāya' iti
            catasraḥ samidha ādadhīta | iti vratavisarjanam | vrataśrāvaṇam | vrataṃ visarjati
            | tato'bhyātānāni juhoti | tata 'ṛcaṃ sāma' iti prathamayarcājyāhutiṃ hutvā 'ṛcaṃ
            sāma yadaprākṣam' iti dvitīyām | yuktābhyāṃ tṛtīyāmānumatīṃ caturthīm ||</p>
         
         
         <p>  [trirātramarasāśī snātavrataṃ carati || <span class="bold">KauśS_5,6{42}.18</span> ||]
            tato'bhyātānāni juhoti | 'doṣo gāya' (6.1) iti sūktena bhaktaṃ sampātyābhimantryāśnāti
            | abhyātānādyuttaratantram | iti parimokṣaṃ samāptam | vedavrataṃ kalpavrataṃ mṛgāravrataṃ
            viṣāsahivrataṃ yamavrataṃ śirovratam aṅgirovratam ityevamādiṣvabhyātānāntaṃ kṛtvā
            'idāvatsarāya' iti vratavisarjanaṃ vrataśrāvaṇaṃ ca karoti | tantravikalpo hastahomatvāt
            | yatra kvacid vrataṃ vaidikaṃ laukikaṃ ca tatra sarvatra vratādānaṃ vratavisarjanaṃ
            ca bhavati vidhānena | śirovratādīni nityāni | kṛcchracāndrāyaṇādīni smṛtivihitāni
            | kṛcchracāndrāyaṇādīni kāmyāni smṛtipurāṇaśāstravedavihitāni ca | tasmāt sarvāṇi
            vrataśabdavācyāni | tāni sarvāṇyeva vidhānena kartavyāni | yatra vapanaṃ tatra sarvatra
            godānikaṃ kuryāt | parimokṣādanantaraṃ trirātraṃ snātavrataṃ caret | astamite 'apo
            divyāḥ' iti tisṛbhiḥ samidha ādadhāti | tṛtīyāvarjam | anye ekarātraṃ samidādhānaṃ
            kurvanti | iti parimokṣaḥ samāptaḥ ||</p>
         
         
         <p>  atha pāpalakṣaṇastrī tasyāḥ śāntirucyate -
            [nirlakṣmyam (1.18) iti pāpalakṣaṇāyā mukhamukṣatyanvṛcaṃ dakṣiṇāt keśastukāt || <span class="bold">KauśS_5,6{42}.19</span> ||]
            'nirlakṣmyam' iti sūktena sā strī mukhaṃ pratyṛcaṃ prakṣālayati | tasyā mukhe hastayormaśakaśigruvārakāvasthānatilakaṃ
            hrasvakeśādipāpalakṣaṇaṃ sāmudrike strīlakṣaṇaṃ vyākhyātam | 'nirlakṣmyam' iti sūktenodakaghaṭamabhimantrya
            strīṃ
            pāpalakṣaṇāmabhiṣiñcati dakṣiṇāt keśādārabhya yāvaduttaraṃ pārśvam | tataḥ pāpalakṣaṇaṃ
            vinaśyati ||</p>
         
         
         <p>  [palāśena phalīkaraṇān hutvā śeṣaṃ pratyānayati || <span class="bold">KauśS_5,6{42}.20</span> ||</p>
         
         
         <p>  phalīkaraṇatuṣabusāvatakṣaṇāni savyāyāṃ pādapārṣṇyāṃ nidadhāti || <span class="bold">KauśS_5,6{42}.21</span> ||]
            abhyātānāntaṃ kṛtvā 'nirlakṣmyam' iti sūktena pālāśaparṇena kukusāñjuhoti | homaśeṣān
            kukusān savyāyāṃ pādapārṣṇyāṃ nidadhāti | tata uttaratantram | 'nirlakṣmyam' iti sūktena
            phalīkaraṇāñjuhoti | hastahomatvāt tantravikalpaḥ | 'nirlakṣmyam' iti sūktena vrīhituṣān
            juhoti | homaśeṣān vrīhituṣān savyāyāṃ pādapārṣṇyāṃ nidadhāti | 'nirlakṣmyam' iti
            sūktena busaṃ juhoti | savyāyāṃ pādapārṣṇyāṃ nidadhāti | 'nirlakṣmyam' iti sūktena
            kāṣṭhāvatakṣaṇāni juhoti | savyāyāṃ pādapārṣṇyāṃ nidadhāti | anena pāpalakṣaṇaṃ na
            bhavati | iti pāpalakṣaṇadoṣaśamanaśāntiḥ samāptā ||</p>
         
         
         <p>  atha pāpadarśane śāntirucyate -
            [apanodanāpāghābhyāmanvīkṣaṃ pratijapati || <span class="bold">KauśS_5,6{42}.22</span> ||]
            'āre'sau' (1.26) iti 'apa naḥ śośucadagham' (4.33) iti sūktābhyāmanvīkṣaṃ dṛṣṭvā japet
            | darśanadoṣo na bhavati.
            eko vā yadi vā trīṇi pañca sapta navastathā.
            puruṣasya bhāgyakāle hariṇā yānti pradakṣiṇāḥ ||</p>
         
         
         <p>  apradakṣiṇeṣu hariṇeṣvayaṃ japaḥ | pakṣiṣu ca | grāme'pi bahirvāpaśakune dṛṣṭa idaṃ
            karoti | śvānarudite kākarudite śivārudite cāyam | kākamaithune puruṣasya maithune
            śyenamaithunadarśane nagnāstrīdarśane nagnapuruṣasya napuṃsakasya darśane puṃścalīcandramaṇḍalaśyāmasya
            ca | kṛttikārohiṇī paṭhitā apaśakunāḥ | yatra kvacidapaśakunāḥ paṭhitāstatra sarvatrāyaṃ
            japaḥ | śrutau smṛtau vā paṭhitā adṛṣṭavyāsteṣāṃ sarveṣāṃ darśane'dbhutānāṃ darśaneṣvayaṃ
            japaḥ kartavyaḥ | loke yadviruddham | anvīkṣaṃ prasiddhamadṛṣṭavyāsteṣāmayaṃ japaḥ
            | apaśakunajapaḥ samāptaḥ ||</p>
         
         
         <p>  atha puruṣo strī vā kāryakaraṇe vighnaśamane ca karmocyate -
            [dīrghāyutvāya (2.4) iti mantroktaṃ badhnāti || <span class="bold">KauśS_5,6{42}.23</span> ||]
            abhyātānāntaṃ kṛtvā 'dīrghāyutvāya' iti sūktena jaṅgiḍamaṇiṃ śaṇasūtreṇa baddhvā sampātyābhimantrya
            badhnāti | tata uttaratantram | kṛtyādūṣaṇārthaḥ | āpyāyayati | vighnaśamane rakṣākaraṇaḥ
            | vighnaḥ viskandheyaḥ | samāptaṃ vighnaśamanam || pañcame'dhyāye ṣaṣṭhī kaṇḍikā ||
            <span class="bold">KKp_42</span> ||</p>
         
         
         
         
         
         <p>  punarvighnaśamanamucyate -
            [karśaphasya (3.9) iti piśaṅgasūtramaraludaṇḍaṃ yadāyudham || <span class="bold">KauśS_5,7{43}.1</span> ||]
            abhyātānāntaṃ kṛtvā 'karśaphasya' iti sūktena piśaṅgavarṇasūtre'ralumaṇiṃ sampātyābhimantrya
            badhnāti | abhyātānādyuttaratantram | viskandhavighnaśamano maṇiḥ | spardhāvināśo
            bhavatītyarthaḥ | spardhamānasya spardhā vinaśyatītyarthaḥ | samāptā vighnaśamane
            maṇiśāntiḥ | abhyātānāntaṃ kṛtvā 'karśaphasya' iti sūktena veṇudaṇḍādīn sampātya tataḥ
            sūktena vimṛjya dhārayati | tata uttaratantram | citradaṇḍe dhvajadaṇḍe cihnadaṇḍe
            vedayaṣṭau lakuṭādidaṇḍaṃ sarvaṃ sampātya yo dhārayati tasya sarpaśṛṅgidaṃṣṭrādi vighnaṃ
            na bhavati | ajñāte jñāte tejavṛddhiśca bhavati | abhyātānāntaṃ kṛtvā 'karśaphasya'
            iti sūktenāyudhaṃ sampātya vimṛjya dhārayati | tata uttaratantram | sarvaśastrasampātite
            māyādikaṃ māyājālayuddhe nivāraṇam | saṅgrāma indrajālanivāraṇam | yuddhe vighnaṃ
            na bhavati | śatruhaṭhaṃ nivārayati | śatravo gacchanti | spardhamānaśatruṃ jayati
            | haṭhaṃ vināśayati ||</p>
         
         
         <p>  [phalīkaraṇairdhūpayati || <span class="bold">KauśS_5,7{43}.2</span> ||]
            'karśaphasya' iti sūktena phalīkaraṇānagnau prakṣipya vighnagṛhītaṃ puruṣaṃ dhūpayati
            | vighnaśamanaṃ bhavati | yasyārambhā na sidhyanti tasyedaṃ karma bhavati | iti vighnaśamanaṃ
            samāptam ||</p>
         
         
         <p>  atha bhūmiśuddhiḥ | gṛhaṃ kariṣyamāṇa idaṃ karoti -
            [ati dhanvāni (7.41) ityavasānaniveśanānucaraṇāni ninayanejyā || <span class="bold">KauśS_5,7{43}.3</span> ||]
            'ati dhanvāni' iti dvābhyāmudapātramabhimantrya tatra ninayati bhūmau yatra gṛhaṃ
            kariṣyati | tatra vighnaśamanaṃ bhavati | śyenadevatāyai pākayajñavidhānenājyabhāgāntaṃ
            kṛtvā 'ati dhanvāni' iti dvābhyāmṛgbhyāṃ caruṃ juhoti | pārvaṇādyuttaratantram | bhūmisthāne
            yatra gṛhaṃ kariṣyati tatra śyenayāgaṃ kṛtvā gṛhaṃ kuryāt | athavā nave gṛhe śyenayāgaḥ
            kartavyaḥ | vikalpa iti bhāṣyakāraḥ | prathamato vā śyenayāgo nave gṛhe ||</p>
         
         
         <p>  atha gṛhapraveśa ucyate | vāstusaṃskāra ucyate -
            [vāstoṣpatīyaiḥ kulijakṛṣṭe dakṣiṇato'gneḥ sambhāramāharati || <span class="bold">KauśS_5,7{43}.4</span> ||</p>
         
         
         <p>  vāstoṣpatyādīni mahāśāntimāvapate || <span class="bold">KauśS_5,7{43}.5</span> ||]
            'ihaiva dhruvām' ityādi gaṇena bhūmiṃ halena karṣati | tato dakṣiṇataḥ sambhāramāharatyagneḥ
            | tataḥ śāntyudakaṃ karoti | mātalīvarjaṃ kṛtvā vāstoṣpatyādīni caturgaṇī mahāśāntiḥ
            | śāntyudaka āvapate | tato mātalīṃ kṛtvā tataḥ śāntyudakaṃ samāpyate | tena bhūmiṃ
            prokṣayet | tataḥ ||</p>
         
         
         <p>  madhyame garte darbheṣu vrīhiyavamāvapati || <span class="bold">KauśS_5,7{43}.6</span> ||</p>
         
         
         <p>nikṣipati ||</p>
         
         
         <p>  śāntyudakaśaṣpaśarkaramanyeṣu || <span class="bold">KauśS_5,7{43}.7 </span>||</p>
         
         
         <p>śāntyudakaṃ śaṣpaśarkarānanyeṣu sthūṇāgarteṣu pārśvasthiteṣu prakṣipati ||</p>
         
         
         <p>  [ihaiva dhruvām (3.12) iti mīyamānāmucchrīyamāṇāmanumantrayate || <span class="bold">KauśS_5,7{43}.8</span> ||]
            'ihaiva dhruvām' iti sūktena mīyamānāṃ śālāmanumantrayate | yadā sthūṇocchrīyate tadā
            'ihaiva dhruvām' iti sūktenānumantrayate ||</p>
         
         
         <p>  [abhyajya ṛtena (3.12.6) iti mantroktam || <span class="bold">KauśS_5,7{43}.9</span> ||]
            sthūṇāvaṃśaṃ ghṛtenābhyajya tūṣṇīm | tataḥ 'ṛtena sthūṇām' ityṛcā vaṃśān ropayati
            ||</p>
         
         
         <p>  [pūrṇaṃ nārī (3.12.8) ityudakumbhamagnimādāya prapadyante || <span class="bold">KauśS_5,7{43}.10</span> ||]
            tataḥ puṇyāhavācanaṃ kṛtvā 'pūrṇaṃ nārī' ityṛcodakumbhasahitāṃ patnīmabhimantrya bāhyato
            gṛhaṃ praveśayanti | yajamānapuruṣo'gniṃ gṛhītvā | anye praviśanti ||</p>
         
         
         <p>  [dhruvābhyāṃ dṛṃhayati || <span class="bold">KauśS_5,7{43}.11</span> ||]
            'ihaiva dhruvām' (3.12.1-2) iti dvābhyāmṛgbhyāṃ dṛḍhāṃ kārayati śālābhūmim ||</p>
         
         
         <p>  [śambhumayobhubhyāṃ viṣyandayati || <span class="bold">KauśS_5,7{43}.12</span> ||]
            'āpo hi ṣṭhā' (1.5) 'śaṃ no devīḥ' (1.6) iti dvābhyāmudakumbhamabhimantrya tena gṛhabhūmimāplāvayati
            ||</p>
         
         
         <p>  [vāstoṣpate prati jānīhyasmān svāveśo anamīvo na edhi | yattvemahe prati nastajjuṣasva
            catuṣpado dvipada ā veśayeha || anamīvo vāstoṣpate viśvā rūpāṇyāviśan | sakhā suśeva
            edhi naḥ iti vāstoṣpataye kṣīraudanasya juhoti || <span class="bold">KauśS_5,7{43}.13</span> ||]
            tataḥ pākayajñavidhānena 'vāstoṣpataye juṣṭaṃ nirvapāmi' iti nirvāpaḥ | 'vāstoṣpataye
            tvā juṣṭaṃ prokṣāmi' iti prokṣaṇam | 'vāstoṣpatiṃ gacchatu haviḥ svāhā' iti barhirhome
            | vāstoṣpatidevatākaṃ kṣīraudanaṃ cājyabhāgāntaṃ kṛtvā 'vāstoṣpate prati jānīhi' iti
            dvābhyāṃ caruṃ juhoti | tataḥ pārvaṇādyuttaratantram | kecidasmin tantre'bhyātānāntaṃ
            hutvā | 'yajūṃṣi yajñe' (5.26) iti dvādaśarcena sūktena navaśālāyāṃ sarpirmadhumiśraṃ
            juhvati sakṛdekāmāhutim | 'doṣo gāyaḥ' (6.1) iti dvitīyāmāhutiṃ juhoti | yuktābhyāṃ
            tṛtīyāmāhutiṃ juhoti | ānumatīṃ caturthīm | kalaśodakapānīyamācāryo gṛhītvā śālāmaṅgulibhyāṃ
            samprokṣya yajamānapatnīsahiteṣu gṛheṣu madhya āsāda upaviśya kalaśodakaṃ bhūmau ninayati
            tūṣṇīm | ācāryādyā ādau vāṅmaunaṃ kurvanti | 'ihaiva sta' (7.62.7) ityṛcā vāgvisargaḥ
            | abhyātānādyuttaratantram ||</p>
         
         
         <p>  sarvānnāni brāhmaṇān bhojayati || <span class="bold">KauśS_5,7{43}.14 </span>||</p>
         
         
         <p>miṣṭānnānītyarthaḥ ||</p>
         
         
         <p>  [maṅgalyāni || <span class="bold">KauśS_5,7{43}.15</span> ||]
            vṛddhā striyo gītamaṅgalyādi kurvanti | brāhmaṇāḥ puṇyāhāni paṭhanti | śrāddhaṃ ca
            kecit paścāt kurvanti kecit pūrvaṃ kurvanti | sarvatra bhūmiśuddhividhānam | gṛhakaraṇavidhānaṃ
            ca | yatra yatra gṛhaṃ maṇḍapaṃ vā kuṭī vā citraśālā vā maṭhasthānaṃ vā prākārāṭṭālakaṃ
            vā devagṛhaṃ vā'nyadvā tṛṇamayaṃ vā kāṣṭhamayaṃ veṣṭikāmayaṃ vā pāṣāṇamayaṃ vā gṛhādikaṃ
            karoti | tatrānena vidhānena vāstuyāgaḥ kartavyaḥ | samāptaṃ gṛhapraveśakarma | anena
            vidhinā śālā kṛtā śāntā | gṛhiṇo nirupadravāḥ sukhinaḥ putravanto godhanadhānyapuṣṭāḥ
            | bhogyā ca śālā bhavati | evaṃ vāstusukhaṃ bhavati ||</p>
         
         
         <p>  atha kravyādopahatagṛhe kṣetre vānyatra goṣṭhe vā yatra kvacit tatra śāntirucyate
            -
            [ye agnayaḥ (3.21) iti kravyādanupahata iti pālāśaṃ badhnāti || <span class="bold">KauśS_5,7{43}.16</span> ||]
            abhyātānāntaṃ kṛtvā 'ye agnayo apsvantaḥ' iti saptarcena pālāśavṛkṣamaṇiṃ sampātyābhimantrya
            badhnāti | abhyātānādyuttaratantram ||</p>
         
         
         <p>  [juhoti || <span class="bold">KauśS_5,7{43}.17</span> ||]
            'ye agnayaḥ' iti saptarcenājyaṃ juhoti | ājyatantre ||</p>
         
         
         <p>  [ādadhāti || <span class="bold">KauśS_5,7{43}.18</span> ||]
            'ye agnayaḥ' iti saptarcena pālāśasamidha ādadhāti | tantravikalpaḥ | kravyāde praviṣṭe
            gṛhe kumārā mriyante vatsā vā kiśorā vā anyā vopahatiḥ kulakalaho hānirdhananāśo yatra
            bhavati tadgṛhaṃ grāmaṃ nagaraṃ vā kravyādopahataṃ jānīyāt ||</p>
         
         
         <p>  [udañcanenodapātryāṃ yavānadbhirānīyollopam || <span class="bold">KauśS_5,7{43}.19</span> ||]
            'ye agnayaḥ' iti saptarcena sūktena pālāśyudañcanenodakaṃ juhoti agnau | tantravikalpaḥ
            | 'ye agnayaḥ' iti saptarcenodadhānyāstadudakaṃ codakapātryāṃ pālāśyāṃ yavān prakṣipya
            tataḥ pratyṛcaṃ juhotyagnau | hastahome tantravikalpaḥ | kule kalahakumāravatsamaraṇagomaraṇādi
            dhanadhānyavināśādi cintitodvegādi kravyādacihnāni | kravyādopahataśāntiḥ samāptā
            ||</p>
         
         
         <p>  atha kravyācchamanavidhānamucyate -
            [ye agnayaḥ (3.21) iti pālāśyā darvyā manthamupamathya kāmpīlībhyāmupamanthanībhyām
            || <span class="bold">KauśS_5,7{43}.20</span> ||]
            'ye agnayaḥ' iti daśarcena sūktena saktūdakaṃ kāmpīlasamiddvayena manthamāloḍya tataḥ
            pālāśyā darvyā juhoti pratyṛcam | tantravikalpaḥ darvihomatvāt | samāptaṃ kravyācchamanam
            | laukike vāgnau gṛha āvasathye vā śāntikapauṣṭikārthe manthane vā yatra vā kravyādopahatirdṛśyate
            tatra sarvatra kuryāditi ||</p>
         
         
         <p>  atha vaśāśamanavidhānamucyate -
            [śamanaṃ ca || <span class="bold">KauśS_5,7{43}.21</span> ||]
            'ye agnayaḥ' iti daśarcena sūktena vaśāmabhimantrya tato brāhmaṇāya dadāti | yasya
            gṛhe vaśā bhavati jāyate tad gṛhaṃ daivahataṃ jānīyāt | iti vaśāvidhānena śamanaṃ
            samāptam || pañcame'dhyāye saptamī kaṇḍikā || <span class="bold">KKp_43</span> ||</p>
         
         
         
         
         
         <p>  atha vaśāśamanavidhānamucyate -
            [ya ātmadā (4.2) iti vaśāśamanam || <span class="bold">KauśS_5,8{44}.1 </span>||</p>
         
         
         <p>  purastādagneḥ pratīcīṃ dhārayanti || <span class="bold">KauśS_5,8{44}.2 </span>||</p>
         
         
         <p>  paścādagneḥ prāṅmukha upaviśyānvārabdhāyai śāntyudakaṃ karoti || <span class="bold">KauśS_5,8{44}.3</span> ||]
            pākatantramājyabhāgāntaṃ kṛtvā purastādagneḥ pratīcīṃ gāṃ dhārayitvā paścādagneḥ prāṅmukha
            upaviśya kartā śāntyudakaṃ
            karoti | vaśāyā anvārabdhāyai ||</p>
         
         
         <p>  [tatraitat sūktamanuyojayati || <span class="bold">KauśS_5,8{44}.4</span> ||]
            kāṣṭhena tṛṇena vā 'ya ātmadā' iti sūktaṃ śāntyudake'nuyojayet ||</p>
         
         
         <p>  [tenaināmācāmayati ca samprokṣati ca || <span class="bold">KauśS_5,8{44}.5</span> ||]
            mātalyantena śāntyudakenācāmayati ca samprokṣati ca vaśām ||</p>
         
         
         <p>  [tiṣṭhaṃstiṣṭhantīṃ mahāśāntimuccairabhinigadati || <span class="bold">KauśS_5,8{44}.6</span> ||]
            kartordhvasthitaḥ | vāstoṣpatyādicaturgaṇīmahāśāntimuccairabhinigadati | vaśāmabhimukhasthitaḥ
            kartā ||</p>
         
         
         <p>  [ya īśe paśupatiḥ paśūnām (2.34) iti hutvā vaśāmanakti śirasi kakude jaghanadeśe
            || <span class="bold">KauśS_5,8{44}.7</span> ||]
            'ya īśe paśupatiḥ' iti sūktenājyaṃ hutvā tato vaśāyā śirasi anakti kakude skandhe
            jaghanadeśe ||</p>
         
         
         <p>  [anyatarāṃ svadhitidhārāmanakti || <span class="bold">KauśS_5,8{44}.8</span> ||]
            churikāyāṃ paścādanakti ||</p>
         
         
         <p>  [aktayā vapāmutkhanati || <span class="bold">KauśS_5,8{44}.9</span> ||</p>
         
         
         <p>  dakṣiṇe pārśve darbhābhyāmadhikṣipati amuṣmai tvā juṣṭam iti yathādevatam || <span class="bold">KauśS_5,8{44}.10</span> ||</p>
         
         
         <p>  niḥsālām (2.14) ityulmukena triḥ prasavyaṃ pariharatyanabhipariharannātmānam ||
            <span class="bold">KauśS_5,8{44}.11</span> ||]
            dakṣiṇe pārśve darbhābhyāṃ dvābhyāmadhikṣipati 'prajāpataye tvādhikṣipāmi' ityanena
            mantreṇa | 'niḥsālām' iti sūktenolmukena triḥ pradakṣiṇaṃ paribhrāmayitvā paśuṃ madhye
            kṛtvātmānaṃ hi ||</p>
         
         
         <p>  [darbhābhyāmanvārabhate || <span class="bold">KauśS_5,8{44}.12</span> ||]
            dvābhyāṃ darbhābhyāṃ vaśāmanvālabhya ||</p>
         
         
         <p>  [paścāduttarato'gneḥ pratyakśīrṣīmudakpādīṃ nividhyati || <span class="bold">KauśS_5,8{44}.13</span> ||</p>
         
         
         <p>  samasyai tanvā bhava ityanyataraṃ darbhamavāsyati || <span class="bold">KauśS_5,8{44}.14</span> ||]
            paścāduttarato'gnervaśāṃ nītvā tata ekaṃ darbhaṃ 'samasyai' iti mantreṇa bhūmau kṛtvā
            tata upari vaśāṃ pātayati pratyakśīrṣīmudakpādīṃ nividhyati ||</p>
         
         
         <p>  [atha prāṇānāsthāpayati prajānantaḥ (2.34.5) iti || <span class="bold">KauśS_5,8{44}.15</span> ||]
            tataḥ samidādhvaryurvaśāmukhaṃ nirodhayati nirucchvāsaṃ karoti mārayati 'prajānantaḥ'
            ityṛcā ||</p>
         
         
         <p>  [dakṣiṇatastiṣṭhan rakṣohaṇaṃ japati || <span class="bold">KauśS_5,8{44}.16</span> ||]
            dakṣiṇatastiṣṭhan 'rakṣohaṇam' (8.3.4) anuvākaṃ japati ||</p>
         
         
         <p>  [sañjñaptāyāṃ juhoti yadvaśā māyumakratoro vā paḍbhirāhata | agnirmā tasmādenaso
            viśvānmuñcatvaṃhasaḥ iti || <span class="bold">KauśS_5,8{44}.17</span> ||]
            'yadvaśā māyum' ityṛcā kalpajayājyaṃ juhoti sañjñaptāyām | tataḥ patnyudapātraṃ gṛhītvā
            paśusamīpaṃ gacchati ||</p>
         
         
         <p>  [udapātreṇa patnyabhivrajya mukhādīni gātrāṇi prakṣālayate || <span class="bold">KauśS_5,8{44}.18</span> ||]
            tataḥ paśormukhādīni gātrāṇi prakṣālayati ||</p>
         
         
         <p>  [mukhaṃ śundhasva devayajyāyai iti || <span class="bold">KauśS_5,8{44}.19</span> ||</p>
         
         
         <p>  prāṇān iti nāsike || <span class="bold">KauśS_5,8{44}.20</span> ||</p>
         
         
         <p>  cakṣuḥ iti cakṣuṣī || <span class="bold">KauśS_5,8{44}.21</span> ||</p>
         
         
         <p>  śrotram iti karṇau || <span class="bold">KauśS_5,8{44}.22</span> ||</p>
         
         
         <p>  yatte krūraṃ yadāsthitam iti samantaṃ rajjudhānam || <span class="bold">KauśS_5,8{44}.23</span> ||</p>
         
         
         <p>  caritrāṇi iti pādān samāhṛtya || <span class="bold">KauśS_5,8{44}.24</span> ||</p>
         
         
         <p>  nābhim iti nābhim || <span class="bold">KauśS_5,8{44}.25</span> ||</p>
         
         
         <p>  meḍhram iti meḍhram || <span class="bold">KauśS_5,8{44}.26</span> ||</p>
         
         
         <p>  pāyum iti pāyum || <span class="bold">KauśS_5,8{44}.27</span> ||]
            'mukhaṃ śundhasva devayajyāyai' iti mantraṃ kartā brūyāt | 'prāṇān śundhasva devayajyāyai'
            iti prāṇān | 'nāsike śundhasva' iti nāsike | 'cakṣuṣī śundhasva' iti cakṣuṣī | 'śrotraṃ
            śundhasva' iti śrotram | 'karṇau śundhasva' iti karṇau | 'yatte krūraṃ yadāsthitam'
            iti samantaṃ rajjudhānam | 'caritrāṇi' iti mantreṇa pādān samāharati | 'nābhiṃ śundhasva
            devayajyāyai' iti nābhim | 'meḍhraṃ śundhasva' iti meḍhram | 'pāyuṃ śundhasva' iti
            pāyum pratimantraṃ gātraprakṣālanam ||</p>
         
         
         <p>  [yatte krūraṃ yadāsthitaṃ tacchundhasva ityavaśiṣṭāḥ pārśvadeśe'vasicya yathārthaṃ
            vrajati || <span class="bold">KauśS_5,8{44}.28</span> ||]
            śeṣamudakaṃ pārśvadeśe nikṣipya 'yatte krūraṃ yadāsthitaṃ tacchundhasva' iti mantreṇa
            tato patnī yathārthaṃ vrajati ||</p>
         
         
         <p>  [vapāśrapaṇyāvājyaṃ sruvaṃ svadhitiṃ darbhamādāyābhivrajyottānāṃ parivartmānulomaṃ
            nābhideśe darbhamāstṛṇāti || <span class="bold">KauśS_5,8{44}.29</span> ||]
            tato vapāśrapaṇyāvājyaṃ sruvaṃ svadhitiṃ darbhamādāya paśusthāne gacchati | parivartmānulomaṃ
            tato nābhideśe darbhamāstṛṇāti ||</p>
         
         
         <p>  auṣadhe trāyasvainaṃ svadhite mainaṃ hiṃsīḥ iti śastraṃ prayacchati || <span class="bold">KauśS_5,8{44}.30</span> ||</p>
         
         
         <p>'oṣadhe trāyasvainam' iti churikāṃ prayacchati ||</p>
         
         
         <p>  [idamahamāmuṣyāyaṇasyāmuṣyāḥ putrasya prāṇāpānāvapakṛntāmi ityapakṛtya || <span class="bold">KauśS_5,8{44}.31</span> ||]
            'idamahaṃ mahumadasya bhūtikarṇaputrasya' ityanena mantreṇa darbhasahitaṃ nābhideśaṃ
            chinatti ||</p>
         
         
         <p>  [adharapravraskena lohitasyāpahatya || <span class="bold">KauśS_5,8{44}.32</span> ||</p>
         
         
         <p>  idamahamāmuṣyāyaṇasyāmuṣyāḥ putrasya prāṇāpānau nikhanāmi ityāsye nikhanati || <span class="bold">KauśS_5,8{44}.33</span> ||]
            'idamaham' iti mantreṇāvaradarbhakhaṇḍaṃ lohitaliptamāsyasthāne'pahanti | nikhanatītyarthaḥ
            ||</p>
         
         
         <p>  [vapayā dyāvāpṛthivī prorṇuvāthām iti vapāśrapaṇyau vapayā pracchādya || <span class="bold">KauśS_5,8{44}.34</span> ||</p>
         
         
         <p>  svadhitinā prakṛtyotkṛtya || <span class="bold">KauśS_5,8{44}.35</span> ||</p>
         
         
         <p>  āvraskamabhighārya || <span class="bold">KauśS_5,8{44}.36</span> ||]
            'vapayā dyāvāpṛthivī' ityanena vapāśrapaṇyau vapayā pracchādya svadhitinā prakṛtyotkṛtya
            tataśchedanasthānaṃ ghṛtenābhighārya | śāntavṛkṣamayāvekaikaśṛṅgā dvitīyā dviśṛṅgā
            ||</p>
         
         
         <p>  [vāyave stokānām iti darbhāgraṃ prāsyati || <span class="bold">KauśS_5,8{44}.37</span> ||]
            'vāyave stokānām' iti darbhāgraṃ prāsyati kṣipati ||</p>
         
         
         <p>  [pratyuṣṭaṃ rakṣaḥ iti carumaṅgāre nidadhāti || <span class="bold">KauśS_5,8{44}.38</span> ||]
            'pratyuṣṭaṃ rakṣaḥ' ityanena mantreṇāgneḥ paścādbhāge nidadhāti ||</p>
         
         
         <p>  [devastvā savitā śrapayatu iti śrapayati || <span class="bold">KauśS_5,8{44}.39</span> ||</p>
         
         
         <p>  suśṛtāṃ karoti || <span class="bold">KauśS_5,8{44}.40</span> ||]
            'devastvā' iti mantreṇa śrapayati | suśṛtāṃ karoti tataḥ || pañcame'dhyāye'ṣṭamī kaṇḍikā
            || <span class="bold">KKp_44</span> ||</p>
         
         
         
         
         
         <p>  [yadyaṣṭāpadī syād garbhañjalau sahiraṇyaṃ sayavaṃ vā ya ātmadā (4.3) iti khadāyāṃ
            tryaratnāvagnau sakṛjjuhoti || <span class="bold">KauśS_5,9{45}.1</span> ||]
            yadyaṣṭāpadī syād garbhañjalau sahiraṇyaṃ sayavaṃ vā 'ya ātmadā' iti sūktena khadāyāṃ
            tryaratnāvagnau sakṛjjuhoti ||</p>
         
         
         <p>  [viśasya samavattānyavadyet || <span class="bold">KauśS_5,9{45}.2</span> ||</p>
         
         
         <p>  hṛdayaṃ jihvā śyenaśca doṣī pārśve ca tāni ṣaṭ | yakṛdvṛkkau gudaśroṇī tānyekādaśa
            daivatāni || <span class="bold">KauśS_5,9{45}.3</span> ||</p>
         
         
         <p>  dakṣiṇaḥ kapilalāṭaḥ savyā śroṇirgudaśca yaḥ | etāni trīṇi tryaṅgāni sviṣṭakṛdbhāga
            eva || <span class="bold">KauśS_5,9{45}.4</span> ||</p>
         
         
         <p>  tadavadya prajñātāni śrapayet || <span class="bold">KauśS_5,9{45}.5</span> ||]
            avadānāni paśorekādaśa gṛhṇāti | hṛdayam | jihvā | kroḍam | vāmabāhuḥ | pārśve dve
            | yakṛt kāleyamityucyate | pṛṣṭakau dvau | gudaśca | paścimadakṣiṇabāhuśca | ekādaśa
            gṛhītvā | tataḥ sviṣṭakṛdavadānāni gṛhṇāti | tāni trīṇi | dakṣiṇo bāhuḥ | vāmajaṅghā
            ca | antravibhāgam | etāni trīṇi gṛhītvā | carumadhye māṃsāni nidadhāti | 'pari tvāgne'
            ityādi karoti ||</p>
         
         
         <p>  [hoṣyan dvirdvirdevatānāmavadyet || <span class="bold">KauśS_5,9{45}.6</span> ||</p>
         
         
         <p>  sakṛtsakṛtsauviṣṭakṛtānām || <span class="bold">KauśS_5,9{45}.7</span> ||]
            tato yaddaivatyaḥ paśustaddaivatyaścaruḥ śrapayitavyaḥ ||</p>
         
         
         <p>  [vapāyāḥ samiddhaḥ (5.12) ūrdhvā asya (5.27) iti juhoti || <span class="bold">KauśS_5,9{45}.8</span> ||]
            tato vapāyāścatvāri khaṇḍāni karoti | 'samiddho adya' iti sūktenaikaṃ khaṇḍaṃ juhoti
            | 'ūrdhvā asya' iti sūktena dvitīyaṃ khaṇḍaṃ juhoti ||</p>
         
         
         <p>  [yuktābhyāṃ tṛtīyām || <span class="bold">KauśS_5,9{45}.9</span> ||]
            'samiddho adya' 'ūrdhvā asya' iti sūktābhyāṃ tṛtīyaṃ khaṇḍaṃ juhoti ||</p>
         
         
         <p>  [ānumatīṃ caturthīm || <span class="bold">KauśS_5,9{45}.10</span> ||]
            'anumataye svāhā' iti caturthaṃ khaṇḍaṃ juhoti ||</p>
         
         
         <p>  [jātavedo vapayā gaccha devāṃstvaṃ hi hotā prathamo babhūtha | ghṛtasyāgne tanvā
            saṃ bhava satyāḥ santu yajamānasya kāmāḥ svāhā || <span class="bold">KauśS_5,9{45}.11</span> ||]
            tato 'jātavedo vapayā gaccha devān' iti mantreṇājyaṃ juhoti ||</p>
         
         
         <p>  [ūrdhvaṃ nabhasaṃ mārutaṃ gacchatam iti vapāśrapaṇyāvanupraharati || <span class="bold">KauśS_5,9{45}.12</span> ||</p>
         
         
         <p>  prācīmekaśṛṅgāṃ pratīcīṃ dviśṛṅgām || <span class="bold">KauśS_5,9{45}.13</span> ||]
            'ūrdhvaṃ nabhasaṃ mārutaṃ gacchatam' ityanena mantreṇa vapāśrapaṇyau dve saha juhoti
            | prācīmekaśṛṅgāṃ pratīcīṃ dviśṛṅgāṃ kṛtvā ||</p>
         
         
         <p>  [pitryeṣu vaha vapāṃ jātavedaḥ pitṛbhyo yatraitān vettha nihitān parāke | medasaḥ
            kulyā upa tān sravantu satyā
            eṣāmāśiṣaḥ santu kāmāḥ svāhā svadhā iti vapāyāstrirjuhoti || <span class="bold">KauśS_5,9{45}.14</span> ||</p>
         
         
         <p>  samavattānām || <span class="bold">KauśS_5,9{45}.15</span> ||]
            tato'vadānāni juhoti 'ya ātmadā' iti sūktena | pratyṛcaṃ juhoti | punaḥ 'ya ātmadā'
            iti sūktena caruṃ juhoti ||</p>
         
         
         <p>  [sthālīpākasya samrāḍasyadhiśrayaṇaṃ nāma sakhīnāmabhyahaṃ viśvā āśāḥ sākṣīya |
            kāmo'si kāmāya tvā sarvavīrāya sarvapuruṣāya sarvagaṇāya sarvakāmāya juhomi || anvadya
            no'numatiḥ pūṣā sarasvatī mahī | yat karomi tadṛdhyatāmanumataye svāhā iti juhoti
            || <span class="bold">KauśS_5,9{45}.16</span> ||]
            'samrāḍasyadhi' iti mantreṇājyaṃ juhoti | 'sarvavīrāya svāhā sarvapuruṣāya svāhā sarvagaṇāya
            svāhā sarvakāmāya svāhā' catasra āhutīrjuhoti | 'anvadya no'numatiḥ | pūṣā sarasvatī
            mahī yatkaromi tadṛdhyatāmanumataye svāhā' juhoti | pārvaṇādi prajāpatiṃ ca hutvā
            tataḥ sakṛnmāṃsaṃ caruṃ cāvadya sviṣṭakṛtaṃ yajati | 'svāheṣṭebhyaḥ' ityādyuttaratantram
            | samāptaṃ vaśāśamanavidhānam.
            daivahataṃ tasya gṛhaṃ yasya gṛhe vaśā jāyate | tasya dhanādināśo bhavati | tasmācchāntiḥ
            kartavyeti | vaśāyā dve pratipattī | abhimantrya vā dadāti śamanaṃ vā vidhānena kuryāt
            | etena vidhānena paśavo vyākhyātāḥ | nitye naimittike kāmye paśavo vyākhyātāḥ | 'dvādaśarātre'gniṃ
            paśunā yajeta' iti nityam | naimittikākāmyāśca dhūmaketuḥ pañca paśavastāyante | dhātāraṃ
            ca paśunā ca purohitapariśiṣṭeṣu paṭhyate | ityevamādayo naimittikāḥ | paiṭhīnasinā
            kāmyāḥ paṭhitāḥ | 'chāgena svahutena trayodaśamāsān' ityādi puṣṭikarmaṇāmupadhānamadhye
            paśuḥ paṭhitaḥ | tasmāt mantroktā devatāḥ | kāmyāḥ paśavaḥ | tathā vaitānasūtre aindrāgnaḥ
            paśurāyuḥprajāpaśukāmasyetyādayaḥ kāmyāḥ paśavaḥ | teṣāṃ vidhirucyate.
            pākayajñamājyabhāgāntaṃ kṛtvā śāntyudakābhivādanaparyantaṃ kṛtvā 'ya īśe paśupatiḥ
            paśūnām' ityādi bhavati | samānaṃ nitye paśau | 'samiddho adya' iti 'ūrdhvā asya'
            iti vapāhomaḥ | naimittike ca | tathā dvayoḥ pradhānakarma homaḥ | pradhānasūktenaiva
            kāmyeṣu tathaiva ca.
            atha pitryeṣu kāmyeṣu viśeṣaḥ tatra 'vaha vapām' ityṛcā trirāvṛttiḥ | vapāṃ trirjuhoti
            | tathā avadānāni | tathā caruṃ 'vaha vapām' iti trirjuhoti | śeṣaṃ samānam ||</p>
         
         
         <p>  atha duṣṭe pratigrahe saumye vā kṛte yājane vā dakṣiṇāpratigrahaṇe yena karmaṇā
            pāpaṃ vinaśyati taducyate-
            [ka idaṃ kasmā adāt (3.29.7-8) kāmastadagre (19.52) yadannaṃ (6.71) punarmaintvindriyam
            (7.68) iti pratigṛhṇāti || <span class="bold">KauśS_5,9{45}.17</span> ||</p>
         
         
         <p>  uttamā sarvakarmā || <span class="bold">KauśS_5,9{45}.18</span> ||</p>
         
         
         <p>  vaśayā pākayajñā vyākhyātāḥ || <span class="bold">KauśS_5,9{45}.19</span> ||]
            'ka idam' iti dvābhyāmṛgbhyāṃ pratigrahamabhimantrya gṛhṇāti | pratigrahadoṣo na bhavati
            | 'yadannam' iti tṛcena 'bhūmiṣṭvā'(3.29.8) ityṛcā bhūmipratigrahe viśeṣaḥ | 'kāmastadagre'
            iti sūktena pratigrahamabhimantrya gṛhṇāti | 'yadannam' iti tṛcena sūktena pratigrahamabhimantrya
            gṛhṇāti | 'punarmaitvindriyam' ityṛcā pratigrahamabhimantrya gṛhṇāti | samāptaṃ pratigrahadoṣanāśanakarma
            | sarvāṇi karmāṇi kṛtvā 'punarmaitvindriyam' ityṛcā karma samāpya tata ātmānamanumantrayate
            | sarvakarmasu bhavatītyātmaśāntiḥ | sandhyāvandana ājyatantre pākatantre'smin karmaṇi
            nityanaimittikakāmyeṣu 'punarmaitvindriyam' ityṛcātmahṛdayamanumantrayate || pañcame'dhyāye
            navamī kaṇḍikā || <span class="bold">KKp_45</span> ||</p>
         
         
         
         
         
         <p>  atha akṛte pāpe loke pāpavacanamutpadyate tatra śāntirucyate -
            [utāmṛtāsuḥ (5.1.7) śivāste (8.2.15) ityabhyākhyātāya prayacchati || <span class="bold">KauśS_5,10{46}.1</span> ||]
            'utāmṛtāsuḥ' ityṛcābhyākhyātamagre kṛtvā gṛhe praviśya tūṣṇīṃ tataḥ saktumanthamabhimantryābhyākhyātāya
            dadāti | pāpaṃ vinaśyati | prathamamagre kṛtvābhyākhyātaṃ gṛhe praveśya kartā paścāt
            praviśati | 'śivāste santvoṣadhayaḥ' ityṛcā saktumanthamabhimantrya tato'bhyākhātāya
            dadāti | loke nindā bhavati | 'utāmṛtāsuḥ' ityṛcā bhaktamabhimantrya dadāti | 'śivāste
            santvoṣadhayaḥ' ityṛcā bhaktamabhimantrya dadāti | loke nindā vinaśyati ||</p>
         
         
         <p>  [drughaṇaśiro rajjvā badhnāti || <span class="bold">KauśS_5,10{46}.2</span> ||]
            abhyātānāntaṃ kṛtvā 'utāmṛtāsuḥ' ityṛcā drughaṇamaṇiṃ sampātyābhimantrya badhnāti
            | tata uttaratantram | abhiśasta idaṃ karma |
            ājyatantraṃ kṛtvā 'śivāste santvoṣadhayaḥ' ityṛcā drughaṇamaṇiṃ sampātyābhimantrya
            badhnāti | abhiśaste | tata uttaratantram ||</p>
         
         
         <p>  [pratirūpaṃ palāśāyolohahiraṇyānām || <span class="bold">KauśS_5,10{46}.3</span> ||]
            tantraṃ kṛtvā 'utāmṛtāsuḥ' ityṛcā pālāśamaṇiṃ drughaṇasadṛśaṃ kṛtvā tataḥ sampātyābhimantrya
            badhnāti | abhiśaste | uttaratantram | tantraṃ kṛtvā 'śivāste' ityṛcā pālāśakāṣṭhamaṇiṃ
            drughaṇapratirūpaṃ kṛtvā sampātyābhimantrya badhnāti | abhiśaste | tata uttaratantram
            | abhyātānāntaṃ kṛtvā 'utāmṛtāsuḥ' ityṛcā lohamaṇiṃ drughaṇasadṛśaṃ kṛtvā sampātyābhimantryābhiśaste
            badhnāti | abhyātānādyuttaratantram | tantraṃ kṛtvā 'śivāste' ityṛcā kṛṣṇalohamaṇiṃ
            drughaṇasadṛśaṃ kṛtvā sampātyābhimantrya badhnāti | tata uttaratantram | pāpaśravaṇe
            pāpavināśo bhavati | tantraṃ kṛtvā 'utāmṛtāsuḥ' ityṛcā tāmramaṇiṃ drughaṇasadṛśaṃ
            kṛtvā sampātyābhimantrya badhnāti | tata uttaratantram | tantraṃ kṛtvā 'śivāste' ityṛcā
            tāmramayadrughaṇapratirūpaṃ maṇiṃ kṛtvā sampātyābhimantrya badhnāti | tata uttaratantram
            | abhyātānāntaṃ kṛtvā 'utāmṛtāsuḥ' ityṛcā hiraṇyamaṇiṃ drughaṇapratirūpaṃ kṛtvā sampātyābhimantrya
            badhnāti | tata uttaratantram | abhyātānāntaṃ kṛtvā 'śivāste' ityṛcā hiraṇyamayamaṇiṃ
            kṛtvā drughaṇapratirūpaṃ sampātyābhimantrya badhnāti | tata uttaratantram | akṛte
            pāpe nindā yasya bhavati tasyedaṃ karma | kṛte vā prāyaścittam | yadi pāpaśravaṇaṃ
            bhavati tadedaṃ karma | samāptaṃ loke nindāvighātakarma | sarvatra kauśike karmaṇāṃ
            vikalpaḥ | ekasmin viṣaye yatra bahūni karmāṇi paṭhitāni tatraikaṃ kuryād dve vā sarvāṇi
            vā ||</p>
         
         
         <p>  atha yāge kriyamāṇe yena karmaṇā vighnaśamanaṃ bhavati taducyate -
            [yena soma (6.7) iti yājayiṣyan sārūpavatsamaśnāti || <span class="bold">KauśS_5,10{46}.4</span> ||]
            abhyātānāntaṃ kṛtvā 'yena soma' iti sūktena sārūpavatsaṃ pāyasaṃ sampātyābhimantrya
            ṛtvijo yajamānaṃ cāśayati | avighnena yajñasiddhirbhavati | tata uttaratantram | yāge
            vighnaśamanaṃ samāptam ||</p>
         
         
         <p>  yāgasamāptau vighnaśamanamucyate -
            [nidhane yajate || <span class="bold">KauśS_5,10{46}.5</span> ||]
            somadevatyaṃ caruṃ pākayajñavidhānenājyabhāgāntaṃ kṛtvā 'yena soma' iti tṛcena caruṃ
            juhoti | pārvaṇādyuttaratantram | samāptaṃ somayāge yājanadoṣaśamanaṃ vighnaśamanaṃ
            ca | anena karmaṇā ayājyayājanadoṣānmucyate ||</p>
         
         
         <p>  atha dhanadhānyādipratigrahādiyācanamicchannidaṃ karma kṛtvā yācati | vighāto na
            bhavati ||</p>
         
         
         <p>  [yaṃ yācāmi (5.7.5) yadāśasā (7.57.1-2) iti yāciṣyan || <span class="bold">KauśS_5,10{46}.6</span> ||]
            abhyātānāntaṃ kṛtvā 'yaṃ yācāmi' ityṛcā sārūpavatsaṃ pāyasaṃ śrapayitvā sampātyābhimantryāśnāti
            | tata uttaratantram | yācitaṃ na pratiṣedhayati | ājyatantraṃ kṛtvā 'yadāśasā' iti
            dvābhyāmṛgbhyāṃ sārūpavatsaṃ pāyasaṃ sampātyābhimantryāśnāti | uttaratantram | samāptaṃ
            yācane pratiṣedhaśāntiḥ ||</p>
         
         
         <p>  atha kapota ulūke vā gṛhe praviṣṭe'nyatrābhīṣṭadeśe'pi tatra śāntirucyate -
            [mantroktāni patitebhyo devāḥ kapotaḥ (6.27) ṛcā kapotam (6.28) amūn hetiḥ (6.29)
            iti mahāśāntimāvapate || <span class="bold">KauśS_5,10{46}.7</span> ||]
            śāntyudakaṃ vidhānena kṛtvā tato mātalīṃ na karoti | 'devāḥ kapotaḥ' 'ṛcā kapotam'
            'amūn hetiḥ' iti sūktatrayaṃ vāstoṣpatyaṃ cātanaṃ mātṛnāmā śāntigaṇaḥ ete catvāro
            gaṇāḥ | śāntyudaka āvapati | tato mātalīṃ kṛtvā śāntyudakaṃ samāpayet | rātrau tena
            śāntyudakena tatsthānaṃ prokṣati 'yatāyai' ityetairmantraiḥ | kapotolūkasthānaṃ yāvat
            | kārayituḥ samprokṣaṇamācamanaṃ ca kartavyam | gṛhādisthānaṃ prokṣati ||</p>
         
         
         <p>  [parīme'gnim (6.28.2) ityagniṃ gāmādāya niśi kārayamāṇastriḥ śālāṃ pariṇayati ||
            <span class="bold">KauśS_5,10{46}.8</span> ||]
            'parīme'gnim' ityṛcā gāmagniṃ gṛhītvā triḥ śālāṃ pariṇayati | kapotasthānaṃ vā paribhrāmayet
            | sakṛnmantraḥ | kartā sarvaṃ kuryāt | araṇyake pakṣiṇi praviṣṭa idaṃ karma kuryāt
            | kapota ulūke vā praviṣṭe | dvipadacatuṣpadavināśo vede śrūyate tasya doṣaśamanam
            | kapotolūkaśāntiḥ | samāptā mahāśāntiḥ | ghṛtakambalādikaṃ karoti | amṛtāṃ vā daśagaṇīṃ
            vā karoti ||</p>
         
         
         <p>  atha svapnādhyāye paṭhita ugre svapnadarśane śāntirucyate | svapnādhyāyapaṭhitaṃ
            duḥsvapnaṃ rudrabhāṣyakāramatena
            gṛhītavyam | pakvamāṃse pretadamane pariṣvaṅgamarkaṭaśakaṭe dṛṣṭvā tailābhyaṅge nagnapuruṣadarśane
            nagnastrīdarśane ca kālasūtretyādi svapnādhyāyapaṭhitā anekaśaḥ | iti duḥsvapnadarśane
            śāntirucyate -
            [paro'pehi (6.45) yo na jīvaḥ (6.46) iti svapnaṃ dṛṣṭvā mukhaṃ vimārṣṭi || <span class="bold">KauśS_5,10{46}.9</span> ||</p>
         
         
         <p>  atighoraṃ dṛṣṭvā maiśradhānyaṃ puroḍāśamanyāśāyāṃ vā nidadhāti || <span class="bold">KauśS_5,10{46}.10</span> ||]
            'paro'pehi' 'yo na jīvaḥ' iti sūktābhyāṃ svapnaṃ kutsitaṃ dṛṣṭvā mukhaṃ prakṣālayati
            | 'paro'pehi' 'yo na jīvaḥ' iti sūktābhyāṃ maiśradhānyaṃ puroḍāśaṃ śrapayitvāgnau
            juhoti | tantravikalpaḥ | 'paro'pehi' 'yo na jīvaḥ' iti sūktābhyāṃ dvitīyaṃ puroḍāśaṃ
            śrapayitvā'bhimantrya śatrukṣetre nidadhāti | samāptaṃ duḥsvapnanāśanam ||</p>
         
         
         <p>  [paryāvartaḥ (7.100) iti paryāvartate || <span class="bold">KauśS_5,10{46}.11</span> ||]
            'paryāvartaḥ' ityṛcaṃ japitvā paryāvartate ||</p>
         
         
         <p>  [yatsvapne (7.101) ityaśitvā vīkṣate || <span class="bold">KauśS_5,10{46}.12</span> ||]
            'yatsvapne' ityṛcaṃ japati | annaṃ svapne bhakṣayati tadedaṃ karoti ||</p>
         
         
         <p>  atha punarghoraduḥsvapnanāśanakarmocyate -
            [vidma te svapna (6.46.2) iti sarveṣāmapyayaḥ || <span class="bold">KauśS_5,10{46}.13</span> ||]
            'vidma te svapna' iti ekena paryāyeṇa duḥsvapnaṃ dṛṣṭvā mukhaṃ vimārṣṭi | 'vidma te
            svapna' iti sūktena svapnaṃ dṛṣṭvā pārśveṇa dvitīyena bhayate | 'vidma te svapna'
            iti sūktenānnaṃ svapne dṛṣṭvā nirīkṣate | 'vidma te svapna' iti sūktena maiśradhānyaṃ
            puroḍāśaṃ juhoti | tantravikalpaḥ | samāptaṃ duḥsvapnanāśanam ||</p>
         
         
         <p>  atha ācārye mṛte brahmacārīdaṃ karma karoti śreyaskāmaḥ -
            [na hi te agne tanvaḥ (6.49) iti brahmacāryācāryasyādahana upasamādhāya triḥ parikramya
            puroḍāśaṃ juhoti || <span class="bold">KauśS_5,10{46}.14</span> ||</p>
         
         
         <p>  trirātramaparyāvartamānaḥ śayīta || <span class="bold">KauśS_5,10{46}.15</span> ||</p>
         
         
         <p>  nopaśayīteti kauśikaḥ || <span class="bold">KauśS_5,10{46}.16</span> ||]
            ācāryasya dahane 'agnirbhūmyām' (12.1.19-23) ityādi pañca sāmidhenīhutvā tato dahanaṃ
            triḥ paribhrāmya tato 'na hi te agne tanvaḥ' iti sūktāntena puroḍāśaṃ juhoti tasmin
            dahane | trirātraṃ tasya dahanasamīpe śete'bhimukhasthitaḥ | kauśikastatra śayanaṃ
            na manyate | pretādibhayāt | tadvighātaśamanam ||</p>
         
         
         <p>  [snānīyābhiḥ snāyāt || <span class="bold">KauśS_5,10{46}.17</span> ||</p>
         
         
         <p>  aparyavetavrataḥ pratyupeyāt || <span class="bold">KauśS_5,10{46}.18</span> ||]
            'apo divyāḥ' (7.94) iti catasṛbhirṛgbhiḥ snānaṃ kṛtvā trirātraṃ gṛha āgatya tataḥ
            śayīteti kauśikamatam | mṛtaṃ ācārya idaṃ karma | prāyaścittaṃ kṛtvā tataḥ samāvartanaṃ
            kuryāt ityarthaḥ | anyaṃ gurumupāsīta | samāptaṃ brahmacāriprāyaścittam ||</p>
         
         
         <p>  atha brahmacārī striyā maithunasaṃyoga idaṃ karoti so'vakīrṇītyucyate | tasya prāyaścittamidaṃ
            karmocyate -
            [avakīrṇine darbhaśulbamāsajya yatte devī (6.63) ityāvapati || <span class="bold">KauśS_5,10{46}.19</span> ||</p>
         
         
         <p>  evaṃ sampātavatodapātreṇāvasicya || <span class="bold">KauśS_5,10{46}.20</span> ||</p>
         
         
         <p>  mantroktaṃ śāntyudakena samprokṣya || <span class="bold">KauśS_5,10{46}.21</span> ||]
            brahmacāriṇaṃ darbharajjvā kaṇṭhe baddhvā 'yatte devī nirṛtiḥ' iti sūktena tilāñjuhoti
            | brahmacāriṇaṃ darbharajjvā kaṇṭhe baddhvā tato 'yatte devī nirṛtiḥ' iti sūktena
            vrīhiñjuhoti | avakīrṇinaṃ darbharajjvā kaṇṭhe baddhvā abhyātānāntaṃ kṛtvā 'yatte
            devī' iti sūktenodapātraṃ sampātya tato darbharajjvā samprokṣya tato 'yatte devī'
            iti muñcati | tata uttaratantram | darbharajjvāvakīrṇinaṃ kaṇṭhe baddhvā tataḥ śāntyudakaṃ
            kṛtvā tato 'yatte devī' iti sūktena prokṣya tataḥ sūktenaiva darbharajjuṃ muñcati
            | samāptamavakīrṇiprāyaścittam | sarvatra karmaṇāṃ vikalpaḥ | kramo'pi nāsti sarvatra
            ||</p>
         
         
         <p>  atha svayamprajvalite'gnau prāyaścittamucyate -
            [saṃ samid (6.63.4) iti svayamprajvalite'gnau || <span class="bold">KauśS_5,10{46}.22</span> ||]
            'saṃ samid' ityṛcā yavāñjuhoti | 'saṃ samid' ityṛcā tilāñjuhoti | yadi jvalati svayamagnistadedaṃ
            karma | svayamprajvalite śāntiḥ ||</p>
         
         
         <p>  athāgniśabdakaraṇe śāntirucyate -
            [agnī rakṣāṃsi sedhati (8.3.26) iti sedhantam || <span class="bold">KauśS_5,10{46}.23</span> ||]
            'agnī rakṣāṃsi' ityṛcāgnimupatiṣṭhate'gnisedhane eṣā śāntiḥ ||</p>
         
         
         <p>  [yadasmṛti (7.111) iti sandeśamaparyāpya || <span class="bold">KauśS_5,10{46}.24</span> ||]
            atha sandeśe vismṛte 'yadasmṛti' ityṛcāgnimupatiṣṭhate | yadi grāme vā gṛhe vā sandeśaṃ
            na kathayati tadā idaṃ prāyaścittam ||</p>
         
         
         <p>  atha pāpanakṣatre jāte strī vā puruṣo vā yo jātastasya śāntirucyate -
            [pratno hi (6.110) iti pāpanakṣatre jātāya mūlena || <span class="bold">KauśS_5,10{46}.25</span> ||]
            abhyātānāntaṃ kṛtvā tasya muñjarajjvā kaṇṭhe ca pāde ca baddhvā tataḥ 'pratno hi'
            iti sūktenodakaghaṭaṃ sampātyābhimantrya darbhapiñjūlī ghaṭe prakṣipya tato'bhiṣiñcati
            | tato'bhyātānādyuttaratantram | grīvāṃ pāśaṃ nadīpheneṣu nidadhāti 'nadīnāṃ phenān'
            (6.113.2) ityardharcena kaṭipāśamudakamadhye prakṣipati | mātṛpitṛbhrātṛṣu doṣaḥ śrūyate
            tasmāt pāpanakṣatre śāntiḥ kartavyeti | ārdrāśleṣā maghā citrā svāti viśākhā jyeṣṭhā
            mūlaṃ śatabhiṣak bharaṇī etāni pāpanakṣatrāṇi | eteṣu yo jāyate tasyedaṃ karma gaṇḍena
            sandhau ca | mūle nakṣatra idaṃ karma kriyate | yo nakṣatrakalpoktaṃ karma kuryāttaducyate
            | abhyātānāntaṃ kṛtvā 'pratno hi' iti sūktenāgamakṣīraudanaṃ sampātyābhimantryāśnāti
            | abhyātānādyuttaratantram | etasmin tantre samūlaṃ barhi stṛṇāti samūlamidhmamupasamādhāyaiṣa
            viśeṣaḥ | nakṣatrakalpoktaṃ sarvaṃ ca | kāle prayogaḥ | etannakṣatrakalpa uktam |
            etāni pāpanakṣatre jātasya samāptāni | eṣā nakṣatrakalpoktā śāntiḥ | āplāvanāvasecane
            ca kṣīraudanaprāśanaṃ caitāni trīṇi | athavā 'pratno hi' iti sūktenodakamabhimantrya
            pāpanakṣatrajātamavasiñcati śirasi | etāni trīṇi karmāṇi bhavanti | samāptā pāpanakṣatrajātaśāntiḥ
            ||</p>
         
         
         <p>  atha jyeṣṭhe bhrātari jīvati vivāhamādhānaṃ dīkṣāṃ ca karoti tasya śāntirucyate
            -
            [mā jyeṣṭham (6.112) trite devāḥ (6.113) iti parivittiparivividānāvudakānte mauñjaiḥ
            parvasu baddhvā piñjūlībhirāplāvayati || <span class="bold">KauśS_5,10{46}.26</span> ||</p>
         
         
         <p>  avasiñcati || <span class="bold">KauśS_5,10{46}.27</span> ||</p>
         
         
         <p>  pheneṣūttarān pāśānādhāya nadīnāṃ phenān (6.113.2) iti praplāvayati || <span class="bold">KauśS_5,10{46}.28</span> ||]
            tantraṃ kṛtvā 'mā jyeṣṭham' 'trite devāḥ' iti sūktābhyāmudakaghaṭaṃ sampātyābhimantrya
            tato mauñjaiḥ pāśairbaddhvā tato darbhasahitena ghaṭenāplāvayati | tata uttaratantram
            | uttarapāśaṃ 'nadīnāṃ phenān' ityardharcena nadīphene nidadhāti | adharapāśān gṛhītvā
            nadīmadhye praviśya tūṣṇīṃ prakṣipati ||</p>
         
         
         <p>  [sarvaiśca praviśyāpāṃ sūktaiḥ || <span class="bold">KauśS_5,10{46}.29</span> ||]
            'mā jyeṣṭham' 'trite devāḥ' iti sūktābhyāmudakamabhimantrya tato bandhanaṃ kṛtvā tato'vasiñcati
            | pūrvavat pāśotsargaḥ | abhyātānāntaṃ tantraṃ kṛtvā 'ambayo yanti' ityādibhiḥ sarvairapāṃ
            sūktairghaṭaṃ sampātyābhimantryāplāvayati | uttaratantram | parivittiparivettṛprāyaścittam
            | 'ambayo yanti' ityādibhiḥ sarvairapāṃ sūktairudakamabhimantryāvasiñcati | samāptaṃ
            parivittiparivettṛprāyaścittam | dvayoḥ pṛthak pṛthak bhavati ||</p>
         
         
         <p>  atha mṛte ācārya idaṃ karma -
            [devaheḍanena mantroktam || <span class="bold">KauśS_5,10{46}.30</span> ||</p>
         
         
         <p>  ācāryāya || <span class="bold">KauśS_5,10{46}.31</span> ||</p>
         
         
         <p>  upadadhīta || <span class="bold">KauśS_5,10{46}.32</span> ||]
            devaheḍanenānuvākena (6.114-124) sruveṇājyaṃ juhoti | mṛta ācārya āhitāgnau idaṃ karma
            bhavati ||</p>
         
         
         <p>  atha devapitṛvarjitakhadāśayahitasyānnasya yājñikena karmaṇā bhavati taducyate -
            [khadāśayasyāvapate || <span class="bold">KauśS_5,10{46}.33</span> ||</p>
         
         
         <p>  vaivasvataṃ yajate || <span class="bold">KauśS_5,10{46}.34</span> ||</p>
         
         
         <p>  catuḥśarāvaṃ dadāti || <span class="bold">KauśS_5,10{46}.35</span> ||]
            'yaddevā devaheḍanam' ityanuvākena khadāyā annāduddhṛtya setikāmekāṃ juhoti | tantravikalpaḥ
            | pratyṛcaṃ yavahomaḥ | vaivasvatadevatākaṃ pākayajñamājyabhāgāntaṃ kṛtvā 'yaddevā
            devaheḍanam' ityanuvākena caruṃ juhoti | khadāśayasya prāyaścittam | pārvaṇādyuttaratantram
            | yaddevā devaheḍanamityanuvākena khadānnaṃ catuḥśarāvaparimitamabhimantrya tato brāhmaṇāya
            dadāti | khadāśayānnasaṃskāraśāntiḥ samāptā ||</p>
         
         
         <p>  atha mṛte dhanika ṛṇikasyarṇadānaśāntirucyate -
            [uttamarṇe mṛte tadapatyāya prayacchati || <span class="bold">KauśS_5,10{46}.36</span> ||]
            'apamityamapratīttam' (6.117-119) iti tribhiḥ sūktairdravyamabhimantrya putrāya dadāti
            | anṛṇo bhavati ||</p>
         
         
         <p>  [sagotrāya || <span class="bold">KauśS_5,10{46}.37</span> ||]
            'apamityamapratīttam' iti tribhiḥ sūktairdravyamabhimantrya gotriṇe dadāti | anṛṇo
            bhavati ||</p>
         
         
         <p>  [śmaśāne nivapati || <span class="bold">KauśS_5,10{46}.38</span> ||]
            'apamityamapratīttam' iti tribhiḥ sūktaiḥ dravyamabhimantrya dhanikasya śmaśāne nikṣipati
            | anṛṇo bhavati ||</p>
         
         
         <p>  [catuṣpathe ca || <span class="bold">KauśS_5,10{46}.39</span> ||]
            'apamityamapratīttam' iti tribhiḥ sūktairdravyamabhimantrya grāmacatuṣpathe nikṣipet
            | anṛṇo bhavati ||</p>
         
         
         <p>  [kakṣānādīpayati || <span class="bold">KauśS_5,10{46}.40</span> ||]
            'apamityamapratīttam' iti tribhiḥ sūktairdravyamabhimantryāgnau prajvalite prakṣipya
            tato'nṛṇo bhavati | ṛṇadānaśāntiḥ samāptā ||</p>
         
         
         <p>  ākāśodakena śarīrāplavane doṣo bhavati tasya śāntirucyate -
            [divo nu mām (6.124) iti vīdhrabindūn prakṣālayati || <span class="bold">KauśS_5,10{46}.41</span> ||</p>
         
         
         <p>  mantroktaiḥ spṛśati || <span class="bold">KauśS_5,10{46}.42</span> ||]
            'divo nu māṃ bṛhataḥ' iti sūktenodakamabhimantrya śarīraṃ prakṣālayati | ākāśabindupatanadoṣo
            na bhavati | 'divo nu māṃ bṛhataḥ' iti sūktenaikatra tailaṃ sarvauṣadhiḥ gandhaṃ hiraṇyaṃ
            vāsa etānyabhimantrya śarīramudvartayet | tataḥ śāntirbhavati | ākāśabindudoṣopaśāntiḥ
            samāptā ||</p>
         
         
         <p>  atha kumārasya kumāryā vā yasyottamadantau pūrvau jātau tatra mātāpitrormaraṇaśaṅkā
            bhavati tatra śāntirucyate -
            [yasyottamadantau pūrvau jāyete yau vyāghrau (6.140) ityāvapati || <span class="bold">KauśS_5,10{46}.43</span> ||]
            'yau vyāghrau' iti sūktena vrīhiñjuhoti | 'yau vyāghrau' iti sūktena yavāñjuhoti |
            'yau vyāghrau' iti sūktena tilāñjuhoti | tantravikalpaḥ | sarvatra kramo nāsti ||</p>
         
         
         <p>  [mantroktān daṃśayati || <span class="bold">KauśS_5,10{46}.44</span> ||]
            'yau vyāghrau' iti sūktena vrīhiyavatilamāṣānekīkṛtvābhimantryottamajātadantābhyāṃ
            daṃśayati ||</p>
         
         
         <p>  [śāntyudakaśṛtamādiṣṭānāmāśayati || <span class="bold">KauśS_5,10{46}.45</span> ||</p>
         
         
         <p>  pitarau ca || <span class="bold">KauśS_5,10{46}.46</span> ||]
            athājyabhāgāntaṃ kṛtvā vrīhiyavatilamāṣānekīkṛtya tataḥ śāntyudakaṃ kṛtvā sthālīpākaṃ
            śrapayitvā tato'bhyātānāni hutvā 'yau vyāghrau' iti sūktena sthālīpākaṃ sampātyābhimantrya
            tata uttamajātadantamāśayati | mātāpitarau vāśayataḥ | śāntyudakena sthālīpākasya
            śrapaṇam | ājyabhāgānte sarvatra śāntyudakakriyā kartavyā | abhyātānādyuttaratantram
            | uttamadantajātadoṣaśāntiḥ samāptā ||</p>
         
         
         <p>  atha śirasi aṅge vā kākopaviṣṭadoṣaḥ śrūyate tasya śāntirucyate -
            [idaṃ yatkṛṣṇaḥ (7.64) iti kṛṣṇaśakuninādhikṣiptaṃ prakṣālayati || <span class="bold">KauśS_5,10{46}.47</span> ||]
            'idaṃ yatkṛṣṇaḥ' iti dvābhyāmṛgbhyāmudakamabhimantrya śarīraṃ prakṣālayati | kākopaviṣṭadoṣo
            na bhavati | snānaṃ vā karoti ||</p>
         
         
         <p>  [upamṛṣṭaṃ paryagni karoti || <span class="bold">KauśS_5,10{46}.48</span> ||]
            'idaṃ yatkṛṣṇaḥ' iti dvābhyāmṛgbhyāmulmukamabhimantrya kākamukhenopamṛṣṭaṃ puruṣaṃ
            paryagni karoti | upari bhrāmayitvā dūre nikṣipati | kākopaviṣṭadoṣaśāntiḥ samāptā
            ||</p>
         
         
         <p>  atha saṃsargadoṣaśāntirucyate -
            [pratīcīnaphalaḥ (7.65) ityapāmārgedhme'pāmārgīrādadhāti || <span class="bold">KauśS_5,10{46}.49</span> ||]
            barhirlavanādyājyatantra idhmasthāne'pāmārgedhmamupasamādhāya tato'bhyātānāntaṃ kṛtvā
            'pratīcīnaphalaḥ' iti tisṛbhirṛgbhirapāmārgasamidha ādadhāti | sarvatra prādeśamātrīḥ
            samidho bhavati | abhyātānādyuttaratantram | athavāpāmārgakāṣṭhaprajvalite'gnau 'pratīcīnaphalaḥ'
            iti tisṛbhirapāmārgasamidha ādadhāti | hastahomatvāt tantravikalpaḥ | sarveṣu rogeṣu
            śyāvadatā kunakhinā ṣaṇḍena jvareṇāpāmārgādi sarveṣu rogeṣu saṃsargeṣu sarvadoṣānmucyate
            | saṃsarge doṣaśāntiḥ samāptā ||</p>
         
         
         <p>  [yadarvācīnam (10.5.22) ityācāmati || <span class="bold">KauśS_5,10{46}.50</span> ||]
            'yadarvācīnam' ityṛcodakamabhimantryācāmayati | anṛtamuktvācamanaṃ karoti || vaṇijyanṛtaṃ
            kṛtvācamanaṃ karoti | anṛtadoṣo na bhavati | anṛtavacanadoṣaśamanaśāntiḥ samāptā ||</p>
         
         
         <p>  [yatte bhūme (12.1.35) iti vikhanati || <span class="bold">KauśS_5,10{46}.51</span> ||]
            yatra kvacit khanati tatra sarvatra 'yatte bhūme' ityṛcā khanati gṛhanidhau vā sthūṇāgarte
            vā snānārthaṃ mṛttikāgrahaprakaraṇārthaṃ sarvatra mṛttikākhananaṃ vidhānena ||</p>
         
         
         <p>  [yatta ūnam (12.1.61) iti saṃvapati || <span class="bold">KauśS_5,10{46}.52</span> ||]
            'yatta ūnam' ityṛcā gṛhādi pūrayati sarvatrānena vidhānena pūraṇam | khanane khananadoṣo
            na bhavati | pūraṇe pūraṇadoṣo na bhavati | samāptā khananapūraṇaśāntiḥ ||</p>
         
         
         <p>  atha śakunaśāntirucyate -
            [prehi pra hara iti kāpiñjalāni svastyayanāni bhavanti || <span class="bold">KauśS_5,10{46}.53</span> ||</p>
         
         
         <p>  prehi pra hara vā dāvān gṛhebhyaḥ svastaye | kapiñjala pradakṣiṇaṃ śatapatrābhi
            no vada || bhadraṃ vada dakṣiṇato bhadramuttarato vada | bhadraṃ purastānno vada bhadraṃ
            paścāt kapiñjala || śunaṃ vada dakṣiṇataḥ śunamuttarato vada | śunaṃ purastānno vada
            śunaṃ paścāt kapiñjala || bhadraṃ vada putrairbhadraṃ vada gṛheṣu ca | bhadramasmākaṃ
            vada bhadraṃ no abhayaṃ vada || āvadaṃstvaṃ śakune bhadramā vada tūṣṇīmāsīnaḥ sumatiṃ
            cikiddhi naḥ | yadutpatan vadasi karkariryathā bṛhadvadema vidathe suvīrāḥ || yauvanāni
            mahayasi jigyuṣāmiva dundubhiḥ | kapiñjala pradakṣiṇaṃ śatapatrābhi no vada iti kāpiñjalāni
            svastyayanāni bhavanti || <span class="bold">KauśS_5,10{46}.54</span> ||]
            'prehi pra hara vā dāvān' iti sūktena ṣaḍarcenāpaśabdaṃ śrutvā japati kapiñjalavāsitaṃ
            śrutvā grāme'raṇye pakṣivāsitaṃ śrutvā vā svayaṃ vā kruddhabhāṣaṇaṃ kṛtvānyasyāsadvacanaṃ
            śrutvā sāgovāse vā ulūkavāsane kapotavāsane pūrvato vottarato vā loke ninditaḥ | yatkiñcillokaviruddhaṃ
            dṛṣṭvā śrutvā vā sarvatra japane svastyayanaṃ bhavati | 'prehi pra hara' iti sūktaṃ
            nityaṃ japati |
            svastyayanakāmaḥ | samāptaṃ nityajapasvastyayanam | apaśakunajapastyayanaśāntiḥ samāptā
            ||</p>
         
         
         <p>  [yo abhyu babhruṇāyasi svapantamatsi puruṣaṃ śayānamagatsvalam | ayasmayena brahmaṇāśmamayena
            varmaṇā paryasmān varuṇo dadhat ityabhyavakāśe saṃviśatyabhyavakāśe saṃviśati || <span class="bold">KauśS_5,10{46}.55</span> ||]
            ākāśe yaddhi svapiti araṇye vā gṛhe vā śūnye gṛhe vā parvate vā tadā 'yo abhyu babhruṇā'
            ityṛcaṃ japitvā svapiti | rājasenā ākāśe svapiti araṇye tadedaṃ karma kuryāt | naimittikānyavaśyaṃ
            kartavyāni | akaraṇe dhanadhānyapaśvādivināśaḥ | tasmānnityanaimittikāni kāryāṇi |
            'jarāyuja iti durdinamāyan' (KauśS 38.1) ityādīni | athādbhutāni varṣe yakṣaṣvādīni
            naimittikāni tānyavaśyaṃ kāryāṇi | akaraṇe gṛhe grāme vā nagare vā janapade vā doṣa
            utpadyate | medhājanana-grāmasampadā-sarvasampadā-sāmmanasya-varcasya-vijaya-rājakarma-pauṣṭika-strīkarma-svastyayanāyuṣya-kāmyādīni
            ijyāyāḥ pravṛttiḥ | yadi kāmyecchā tadā tadā pravṛttiḥ | athavā necchā tadā na prayuñjyāt
            | nityāni jātakarmādīni | nityānāṃ naimittikānāmakaraṇe pratyavāyo bhavati | tathā
            coktam -</p>
         
         
         <p>  nityanaimittike kuryāt pratyavāyajighāṃsayā.
            mantrakrameṇa naimittikānyuktāni saṃhitāvidhau ||</p>
         
         
         <p>  mantravidhānaṃ kauśike | brāhmaṇapāṭhatvāt samāptāni naimittikāni.
            sarvajñānaprabodhārthaṃ vijñānaṃ proktavānṛṣiḥ.
            duṣṭadoṣavināśāya naimittikāni pañcame ||</p>
         
         
         <p>  daśamī kaṇḍikā || <span class="bold">KKp_46</span> ||</p>
         
         
         <p>iti kauśikapaddhatau pañcamo'dhyāyaḥ samāptaḥ ||</p>
         
         
         
         
         
         <p>atha ṣaṣṭho'dhyāyaḥ
            [abhicārakarmāṇi]</p>
         
         
         <p>  atha kramaprāpto'tharvavedavihito'bhicāra ucyate | mīmāṃsāyāmabhicāro niṣiddhaḥ
            | 'codanālakṣaṇo'rtho dharmaḥ' (jaisū 1.1.2) iti | hiṃsācāraḥ pratiṣiddhaḥ | punarupapāde'bhicāraḥ
            samarthitaḥ | manusmṛtau ca vihito'bhicāro 'na brāhmaṇo vedayitā kadācit' ityādinā
            | tasmāt śrutiratharvāṅgirasī kuryādabhicārakam iti | doṣaśca śrūyate | 'ṣaṭsvabhicaran
            patati' iti manuḥ | 'pramāṇaṃ smṛtiḥ' ityuktaṃ mīmāṃsāyām | tasmādvihito'bhicāraḥ
            kartavyaḥ ||</p>
         
         
         <p>  ubhayataḥ paricchinnaṃ śaramayaṃ barhirābhicārikeṣu || <span class="bold">KauśS_6,1{47}.1</span> ||</p>
         
         
         <p>  dakṣiṇataḥ sambhāramāharatyāṅgirasam || <span class="bold">KauśS_6,1{47}.2</span> ||</p>
         
         
         <p>āṅgirasakalpoktāḥ sambhārāḥ pratyetavyāḥ | dakṣiṇasyāṃ diśi maṇḍapaṃ kuryāt | kṛttikānakṣatre
            prayogaḥ kṛṣṇapakṣe vā rātrau nirodhi vā.
            maṇḍapaṃ kārayettatra yathoktavidhinā guruḥ.
            patākātoraṇairyuktaṃ dvāraṃ vā dakṣiṇaṃ smṛtam ||</p>
         
         
         <p>  [iṅgiḍamājyam || <span class="bold">KauśS_6,1{47}.3</span> ||]
            viṣamiśramiṅgiḍamājyam ||</p>
         
         
         <p>  savyāniṃ || <span class="bold">KauśS_6,1{47}.4</span> ||</p>
         
         
         <p>  dakṣiṇāpavargāṇi || <span class="bold">KauśS_6,1{47}.5</span> ||</p>
         
         
         <p>  dakṣiṇāpravaṇa īriṇe dakṣiṇāmukhaḥ prayuṅkte || <span class="bold">KauśS_6,1{47}.6</span> ||</p>
         
         
         <p>  sāgnīni || <span class="bold">KauśS_6,1{47}.7</span> ||</p>
         
         
         <p>  agne yatte tapaḥ (2.19-23) iti purastāddhomāḥ || <span class="bold">KauśS_6,1{47}.8</span> ||</p>
         
         
         <p>  [tathā tadagne kṛṇu jātavedaḥ (5.29.2, 3) ityājyabhāgau || <span class="bold">KauśS_6,1{47}.9</span> ||</p>
         
         
         <p>  niramuṃ nude (6.75) iti saṃsthitahomāḥ || <span class="bold">KauśS_6,1{47}.10</span> ||</p>
         
         
         <p>  kṛttikārokārodhāvāpyeṣu || <span class="bold">KauśS_6,1{47}.11</span> ||]
            'tathā tadagne' ityādi smartavyaṃ sarvatra | abhyātānāntaṃ kṛtvā 'dūṣyā dūṣirasi'
            (2.11) iti sūktena tilakamaṇiṃ sampātyābhimantrya badhnāti | kārayitā kartā sadasyāśca
            sarveṣāṃ bandhanamātmarakṣārtham ||</p>
         
         
         <p>  adhunā dīkṣocyate -
            [bharadvājapravraskenāṅgirasaṃ daṇḍaṃ vṛścati || <span class="bold">KauśS_6,1{47}.12</span> ||]
            śuklapakṣe trayodaśyāṃ pūrvāhṇe'bhyātānāntaṃ kṛtvā 'dyāvāpṛthivī urvantarikṣam' (2.12)
            iti sūktam | 'kanakarajata' iti sūktam | dvābhyāṃ veṇudaṇḍaṃ vṛścati chinatti kartā
            ||</p>
         
         
         <p>  [mṛtyoraham (6.133.3) iti bādhakīmādadhāti || <span class="bold">KauśS_6,1{47}.13</span> ||]
            'mṛtyoraham' ityṛcā bādhakīrādadhāti samidhaḥ ||</p>
         
         
         <p>  [ya imām (6.133) ayaṃ vajraḥ (6.134) iti dviguṇāmekavīrāṃ sannahya pāśānnimuṣṭitṛtīyaṃ
            daṇḍaṃ sampātavat || <span class="bold">KauśS_6,1{47}.14</span> ||</p>
         
         
         <p>  pūrvābhirbadhnīte || <span class="bold">KauśS_6,1{47}.15</span> ||]
            'ya imāṃ devo mekhalām' iti pañcarcena sūktena mekhalāṃ sampātya | 'ayaṃ vajraḥ' iti
            tṛcena sūktena daṇḍaṃ sampātya 'ya imām' iti tṛcena mekhalāṃ badhnāti ||</p>
         
         
         <p>  [vajro'si sapatnahā tvayādya vṛtraṃ sākṣīya | tvāmadya vanaspate vṛkṣāṇāmudayuṣmahi
            || sa na indra purohito viśvataḥ pāhi rakṣasaḥ | abhi gāvo anūṣatābhi dyumnaṃ bṛhaspate
            || prāṇa prāṇaṃ trayasvāso asave mṛḍa | nirṛte nirṛtyā naḥ pāśebhyo muñca iti daṇḍamādatte
            || <span class="bold">KauśS_6,1{47}.16</span> ||]
            'vajro'si sapatnahā' iti tṛcena sūktena daṇḍaṃ gṛhṇāti | 'namo namaskṛdbhyaḥ' iti
            saptarṣibhya upasthānaṃ karoti śālāyā bahiḥ | tataḥ śālāyāṃ praviśya tato vratādānīyāḥ
            samidha ādadhāti śāntāḥ | vrataśrāvaṇaṃ tasmin karoti | abhyātānādyuttaratantram |
            dīkṣitastrirātramanaśanam | trirātre nivṛtte kṛṣṇapakṣe pratipadi karma bhaviṣyati.
            'namo namaskṛdbhyaḥ sumati prayuñje na me prasūta taṃ vadheyaṃ taṃ stṛṣīyānena brahmaṇānena
            karmaṇā nayāmenyā' ityupasthānamantraḥ.
            'agne vratapate vrataṃ cariṣyāmi tacchakeyaṃ tatsamāpeyaṃ tasmin me ṛddhiḥ | tasmai
            namastasmai svāhā' iti | indra | soma | sūrya | candra | devā vratapatayaḥ | āpo vratapatnyaḥ
            | vratānāṃ vratapatayaḥ | vratādānīyāḥ samidhamantrāḥ ||</p>
         
         
         <p>  'kanakarajatakaredvasopā mārayiṣyāmi taṃ janam | prajāṃ tasya paśūṃśca ete agne
            āvṛścāmyahan nyudito jane | gṛhāṃśca tasya vināśanakāme kāmavānahaṃ' ca.
            anvā vṛścāmi devebhya anvā vṛścāmyagnaye.
            anvā pṛthivyai vṛścāmi anvā vṛścāmi mṛtyave ||</p>
         
         
         <p>  āvṛkte asi devebhyo dṛṣṭvā oṣadhīṣu ca.
            āvṛkta iti dve (dve) | viṣṇo saṃ tvā vṛścāmi sarvataḥ ||</p>
         
         
         <p>  'anvā vṛścāmi devamanuṣyebhyo bhūtaye | anvā nirṛtyāḥ pāśebhyo vṛścāmi yathā mṛtyo
            na mocchiṣat' | āṅgirasadaṇḍavṛścanasūktam ||</p>
         
         
         <p>  [bhaktasyāhutena mekhalāyā granthimālimpati || <span class="bold">KauśS_6,1{47}.17</span> ||]
            pratidinaṃ bhaktaṃ gṛhītvā mekhalāyā granthimālimpati 'āhutāsyabhihuta' (6.133.2)
            ityṛcā ||</p>
         
         
         <p>  [ayaṃ vajraḥ (6.134) iti bāhyato daṇḍamūrdhvamavāgagraṃ tisṛbhiranvṛcaṃ nihanti
            || <span class="bold">KauśS_6,1{47}.18</span> ||</p>
         
         
         <p>  antarupaspṛśet || <span class="bold">KauśS_6,1{47}.19</span> ||]
            'ayaṃ vajraḥ' iti tisṛbhirṛgbhiḥ bāhyato daṇḍamardhamavāgagraṃ kṛtvānvṛcaṃ nihanti
            ||</p>
         
         
         <p>  [yadaśnāmi (6.135) iti mantroktam || <span class="bold">KauśS_6,1{47}.20</span> ||</p>
         
         
         <p>  yatpātramāhanti phaḍḍhato'sau iti || <span class="bold">KauśS_6,1{47}.21</span> ||</p>
         
         
         <p>  idamahamāmuṣyāyaṇasyāmuṣyāḥ putrasya prāṇāpānāvapyāyacchāmi ityāyacchati || <span class="bold">KauśS_6,1{47}.22</span> ||]
            'yadaśnāmi', 'yad girāmi' iti dvābhyāmṛgbhyāṃ bhojanaṃ karoti | 'yatpibāmi' ityṛcodakaṃ
            pibati | amuṣyasthāne śatrunāmagrahaṇamamuṃsthāne ca | 'phaḍḍhato mahumadaḥ' ityetena
            mantreṇa bhojanapātraṃ bhinatti | ācamanaṃ kṛtvā | 'idamahaṃ mahumadasya turaṣkasya
            sūtikarṇaputrasya prāṇāpānāvapyāyacchāmi' ityanena mantreṇa mekhalāgranthiṃ badhnāti
            gāḍhaṃ karoti | pratyahametat karma ||</p>
         
         
         <p>  [ye'māvāsyām (1.16) iti sannahya sīsacūrṇāni bhakte'laṅkāre || <span class="bold">KauśS_6,1{47}.23</span> ||]
            'ye'māvāsyām' iti sūktena sīsacūrṇāni kṛtvābhimantrya bhakte dadāti dveṣasya | 'ye'māvāsyām'
            iti sūktenālaṅkārān samālabhate dveṣasya ||</p>
         
         
         <p>  [parābhūtaveṇoryaṣṭyā bāhumātryālaṅkṛtayāhanti || <span class="bold">KauśS_6,1{47}.24</span> ||]
            'ye'māvāsyām' iti sūktena veṇuyaṣṭyālaṅkṛtayā śatrumāhanti | bāhumātrā lohitaviṣamiśrā
            svayañchinnā yaṣṭisaṃskāraḥ ||</p>
         
         
         <p>  [dyāvāpṛthivī uru (2.12) iti paraśupalāśena dakṣiṇā dhāvataḥ padaṃ vṛścati || <span class="bold">KauśS_6,1{47}.25</span> ||]
            'dyāvāpṛthivī uru' iti sūktena paraśuṃ vṛkṣapatraṃ ca gṛhītvā dakṣiṇā dhāvataḥ śatroḥ
            padaṃ rajaṃ chinatti ||</p>
         
         
         <p>  [anvak tristiryak triḥ || <span class="bold">KauśS_6,1{47}.26</span> ||</p>
         
         
         <p>  akṣṇayā saṃsthāpya || <span class="bold">KauśS_6,1{47}.27</span> ||]
            tiraścīnaṃ triḥ koṇe ekaikam | evamaṣṭavārān | sūktāvṛttiḥ ||</p>
         
         
         <p>  [āvraskān pāṃśūn palāśamupanahya bhraṣṭe'bhyasyati || <span class="bold">KauśS_6,1{47}.28</span> ||]
            tasmācchedāt pāṃsūṃśca gṛhītvā badhakapatre baddhvā sūktenābhimantrya bhraṣṭe'bhyasyati
            kṣipati ||</p>
         
         
         <p>  [sphoṭatsu stṛtaḥ || <span class="bold">KauśS_6,1{47}.29</span> ||]
            yadi sphoṭati dveṣyo mṛto jānīyāt | athavā etatsarvaṃ pratikṛteḥ kartavyamiti ||</p>
         
         
         <p>  abhicāratantramucyate -
            dakṣiṇāmukhaḥ prayuṅkte | 'avyasaśca' (19.69.1) barhirlavanam, vediḥ, uttaravediḥ,
            cāṇḍālāgnipraṇayanam, agnipratiṣṭhāpanam, 'mamāgne varcaḥ' (5.3.1) iti vratagrahaṇam,
            idhmaprokṣaṇam, idhmopasamādhānam, brahmāsanaṃ paścimataḥ, brahmasthāpanam, śaramayaṃ
            barhiḥprokṣaṇam, prasavyaṃ staraṇam, stīrṇaprokṣaṇam prasavyamātmāsanasaṃskāraḥ, udapātrasthāpanam,
            lohamayasruvagrahaṇam, śākapātreṇemāmiṅgiḍaviṣamiśrājyaṃ saṃskṛtya grahagrahaṇe viśeṣaḥ
            | 'mahumadasya tvā prāṇāya gṛhṇe' ityādi pañcamagrahagrahaṇam | 'agne yatte tapaḥ'
            (2.19-23) iti purastāddhomāḥ | pañca sūktāni | 'tathā tadagne kṛṇu jātavedaḥ' (5.29.2-3)
            iti ṛcāvājyabhāgau | tato'bhyātānāntaṃ pūrvatantram | ābhicārike tantre pūrvatantram.</p>
         
         
         <p>  athottaratantramucyate-sviṣṭakṛdādyuttaratantram | sarvatrābhicārakarmaṇi abhyātānāni
            hutvā tataḥ sviṣṭakṛdādyuttaratantram | viṣṇukramā dvādaśa | 'niramuṃ nude' (6.75)
            iti saṃsthitahomāḥ | udapātre sampātā na bhavanti | abhicāratantre sarvatrāsmin -
            paścādagneḥ karṣvāṃ kūdyupastīrṇāyāṃ dvādaśarātramaparyāvartamānaḥ śayīta || <span class="bold">KauśS_6,1{47}.30</span> ||</p>
         
         
         <p>dvādaśarātraṃ yāvat ||</p>
         
         
         <p>  tata utthāya trirahna udavajrān praharati || <span class="bold">KauśS_6,1{47}.31</span> ||</p>
         
         
         <p>dakṣiṇāmukhaḥ saṃveśanaṃ karoti | śayyāyā utthāya trirahnaḥ prātarmadhyandine sandhyāyāṃ
            codakaṃ haste kṛtvā dakṣiṇāmukhaḥ prakṣipati 'dyāvāpṛthivī' (2.12) sūktena pratyṛcam
            ||</p>
         
         
         <p>  [nadyā anāmasampannāyā aśmānaṃ prāsyati || <span class="bold">KauśS_6,1{47}.32</span> ||]
            tato nadyā anāmasampannāyā aśmānaṃ gṛhītvā dakṣiṇapradeśe praharati | 'dyāvāpṛthivī
            uru' iti sūktena pratyṛcam | aśmānaṃ trikālaṃ praharati ||</p>
         
         
         <p>  [uṣṇe'kṣatasaktūnanūpamathitānanucchvasan pibati || <span class="bold">KauśS_6,1{47}.33</span> ||]
            uṣṇodakamadhye'kṣatasaktūn prakṣipya pibet anāloḍitān ekocchvāsena ||</p>
         
         
         <p>  [kathaṃ trīṃstrīn kāśīṃstrirātram || <span class="bold">KauśS_6,1{47}.34 </span>||</p>
         
         
         <p>  dvau dvau trirātram || <span class="bold">KauśS_6,1{47}.35</span> ||</p>
         
         
         <p>  ekaikaṃ ṣaḍrātram || <span class="bold">KauśS_6,1{47}.36</span> ||]
            trīṃstrīn muṣṭīn trirātraṃ dvau dvau dvirātram | ekaikaṃ ṣaḍrātraṃ bhuṅkte 'āhutāsyabhihuta'
            (6.133.2) ityevamādi smartavyam ||</p>
         
         
         <p>  [dvādaśyāḥ prātaḥ kṣīraudanaṃ bhojayitvocchiṣṭānucchiṣṭaṃ bahumatsye prakirati ||
            <span class="bold">KauśS_6,1{47}.17</span> ||</p>
         
         
         <p>  sandhāvatsu stṛtaḥ || <span class="bold">KauśS_6,1{47}.38</span> ||]
            trayodaśe'hani śayyāyā utthāyottaratantraṃ kṛtvā brāhmaṇān paricārakāṃśca kṣīraudanaṃ
            bhojayitvā pātrasthamucchiṣṭamekadhā kṛtvā 'dyāvāpṛthivī uru' iti sūktenābhimantrayet.
            taṃ gṛhītvā bahumatsye garte prakṣipet | yadi te dhāvanto dṛśyante tato dveṣyo mṛto
            jānīyāt | ekaṃ karma ||</p>
         
         
         <p>  ābhicārikaṃ pūrvatantraṃ kṛtvā "paścādagneḥ karṣvāṃ kūdyupastīrṇāyāṃ dvādaśarātramaparyāvartamānaḥ
            śayati | tata utthāya trirahna" iti vartate || nadyā anāmasampannāyā aśmānaṃ prāsyati
            pratyṛcam | 'dyāvāpṛthivī uru' iti sūktena trikālam | uṣṇodakasaktūniti samānam ||</p>
         
         
         <p>  [lohitaśirasaṃ kṛkalāsam amūn hanmi iti hatvā sadyaḥ kāryo bhāṅge śayane || <span class="bold">KauśS_6,1{47}.39</span> ||</p>
         
         
         <p>  lohitālaṅkṛtaṃ kṛṣṇavasanamanūktaṃ dahati || <span class="bold">KauśS_6,1{47}.40</span> ||]
            'dyāvāpṛthivī' iti sūktena lohitaśirasaṃ kṛkalāsaṃ śatrornāmoccārya mārayitvā pretavat
            kṛtvābhimantrya dahati ||</p>
         
         
         <p>  [ekapadābhiranyo'nutiṣṭhati || <span class="bold">KauśS_6,1{47}.41</span> ||]
            tataḥ 'agne yatte tapaḥ' (2.19-23) iti pañcabhiḥ sūktairupatiṣṭhate | anyaḥ kartā
            | ekapādenordhvasthitaḥ ||</p>
         
         
         <p>  [aṅgaśaḥ sarvahutamanyam || <span class="bold">KauśS_6,1{47}.42</span> ||]
            ābhicārikaṃ tantraṃ kṛtvā 'dyāvāpṛthivī' iti sūktena kṛkalāsamaṣṭadhā kṛtvā pratyṛcaṃ
            juhoti | abhyātānādyuttaratantram ||</p>
         
         
         <p>  [paścādagneḥ śarabhṛṣṭīrnidhāyodagvrajatyā svedajananāt || <span class="bold">KauśS_6,1{47}.43</span> ||]
            abhyātānāntaṃ kṛtvā paścādagneḥ śarabhṛṣṭīrnidhāyodagvrajatyā svedajananāt ||</p>
         
         
         <p>  [nivṛtya svedālaṅkṛtā juhoti || <span class="bold">KauśS_6,1{47}.44</span> ||]
            nivṛtya vedyāmupaveśya 'dyāvāpṛthivī' iti sūktena svedāktāḥ śarabhṛṣṭīḥ pratyṛcaṃ
            juhoti | abhyātānādyuttaratantram ||</p>
         
         
         <p>  [kośa uraḥśiro'vadhāya padāt pāṃsūn || <span class="bold">KauśS_6,1{47}.45</span> ||]
            abhyātānāntaṃ kṛtvā kṛkalāsasyoraḥśiro'vadhāya paścādagnernidhāyodagvrajatyā svedajananāt
            | nivṛtya svedenālaṅkṛtya 'dyāvāpṛthivī' iti sūktena juhoti | abhyātānādyuttaratantram
            | tantraṃ kṛtvā śatrupādāt pāṃsūn gṛhītvā paścādagnernidhāyodagvrajatyā svedajananāt
            | nivṛtya svedālaṅkṛtān pāṃsūn 'dyāvāpṛthivī' iti sūktena juhoti | uttaratantram ||</p>
         
         
         <p>  [paścādagnerlavaṇamṛḍīcīstisro'śītīrvikarṇīḥ śarkarāṇām || <span class="bold">KauśS_6,1{47}.46</span> ||</p>
         
         
         <p>  viṣaṃ śirasi || <span class="bold">KauśS_6,1{47}.47</span> ||</p>
         
         
         <p>  bādhakenāvāgagreṇa praṇayannanvāha || <span class="bold">KauśS_6,1{47}.48</span> ||</p>
         
         
         <p>  pāśe sa (2.12.2) iti kośe granthīnudgrathnāti || <span class="bold">KauśS_6,1{47}.49</span> ||]
            paścādagnerlavaṇamṛḍīcīstisro'śītīrvikarṇīḥ śarkarāṇāṃ kṛkalāsaśarīre'vadhāya viṣaṃ
            śirasi dattvā bādhakenāvāgagreṇa nītvā 'dyāvāpṛthivī' iti sūktenābhimantrya 'pāśe
            saḥ' iti pādena granthīnkośe badhnāti ||</p>
         
         
         <p>  āmum (2.12.4) ityādatte || <span class="bold">KauśS_6,1{47}.50</span> ||</p>
         
         
         <p>  marmaṇi khādireṇa sruveṇa gartaṃ khanati || <span class="bold">KauśS_6,1{47}.51</span> ||</p>
         
         
         <p>  bāhumātram [atīva yaḥ (2.12.6) iti śarairavajvālayati || <span class="bold">KauśS_6,1{47}.52</span> ||]
            'atīva yaḥ' ityavajvālya tatra nidadhāti ||</p>
         
         
         <p>  [avadhāya sañcitya loṣṭaṃ sruveṇa samopya || <span class="bold">KauśS_6,1{47}.53</span> ||]
            sañcitya loṣṭaṃ mṛttikopari nidadhāti | 'dyāvāpṛthivī' iti sūktena sruveṇa juhoti
            ||</p>
         
         
         <p>  [amumunnaiṣam ityuktāvalekhanīm || <span class="bold">KauśS_6,1{47}.54</span> ||]
            'dyāvāpṛthivī' iti sūktenāvalekhanīṃ hṛdaye vidhyatyasitālakāṇḍena ||</p>
         
         
         <p>  [chāyāṃ vā || <span class="bold">KauśS_6,1{47}.55</span> ||]
            'dyāvāpṛthivī' iti sūktena yaṣṭinā dveṣyasya chāyāmāhanti ||</p>
         
         
         <p>  [upaninayate || <span class="bold">KauśS_6,1{47}.56</span> ||]
            'dyāvāpṛthivī' iti sūktenodapātramabhimantrya ninayati ||</p>
         
         
         <p>  [anvāha || <span class="bold">KauśS_6,1{47}.57</span> ||]
            'dyāvāpṛthivī' iti sūktenānvāha śatrumāraṇakāmaḥ || ṣaṣṭhe'dhyāye prathamā kaṇḍikā
            || <span class="bold">KKp_47</span> ||</p>
         
         
         
         
         
         <p>  [bhrātṛvyakṣayaṇam (2.18) ityaraṇye sapatnakṣayaṇīrādadhāti || <span class="bold">KauśS_6,2{48}.1</span> ||]
            'bhrātṛvyarakṣaṇam' iti sūktena aśvatthasamidha ādadhāti | 'bhrātṛvyakṣayaṇam' iti
            sūktena bādhakasamidha ādadhāti | 'bhrātṛvyakṣayaṇam' ityeraṇḍasamidha ādadhāti |
            'bhrātṛvyakṣayaṇam' iti śleṣmāntakasamidha ādadhāti | 'bhrātṛvyakṣayaṇam' iti khadirasamidha
            ādadhāti | 'bhrātṛvyakṣayaṇam' iti śarasamidha ādadhāti | araṇyakarma ||</p>
         
         
         <p>  [grāmametyāvapati || <span class="bold">KauśS_6,2{48}.2</span> ||]
            grāmametya | 'bhrātṛvyakṣayaṇam' iti sūktena kṛṣṇavrīhīnāvapati | 'bhrātṛvyakṣayaṇam'
            iti sūktena kṛṣṇayavānāvapati | 'bhrātṛvyakṣayaṇam' iti sūktena kṛṣṇatilānāvapati
            | punarapi 'bhrātṛvyakṣayaṇam' iti sūktena vrīhīnāvapati | 'bhrātṛvyakṣayaṇam' iti
            sūktena yavānāvapati | 'bhrātṛvyakṣayaṇam' iti sūktena tilānāvapati | evaṃ ṣaḍāvṛttiḥ
            sūktasya ||</p>
         
         
         <p>  [pumān puṃsaḥ (3.6) iti mantroktamabhihutālaṅkṛtaṃ badhnāti || <span class="bold">KauśS_6,2{48}.3</span> ||]
            abhyātānāntaṃ kṛtvā 'pumān puṃsaḥ' iti sūktenābhihutālaṅkṛtamāśvatthamaṇiṃ sampātyābhimantrya
            badhnāti | abhyātānādyuttaratantram | sruvāgre daṇḍe bandhanamabhihutaṃ sampātitaṃ
            bhavati ||</p>
         
         
         <p>  [yāvantaḥ sapatnāstāvataḥ pāśāniṅgiḍālaṅkṛtān sampātavato'nūktān sasūtrāṃścamvā
            marmaṇi nikhanati || <span class="bold">KauśS_6,2{48}.4</span> ||]
            abhyātānāntaṃ kṛtvā 'pumān puṃsaḥ' iti sūktena yāvantaḥ sapatnāstāvataḥ pāśāniṅgiḍālaṅkṛtān
            sampātavato'bhimantrya śatrumarmaṇi nikhanati | abhyātānādyuttaratantram ||</p>
         
         
         <p>  [nāvi praiṇān (3.6.8) nudasva kāma (9.2.4) iti mantroktaṃ śākhayā praṇudati || <span class="bold">KauśS_6,2{48}.5</span> ||]
            abhyātānāntaṃ kṛtvā yāvantaḥ sapatnāstāvataḥ pāśāniṅgiḍālaṅkṛtān sampātavato'nūktān
            sasūtrān saptasu marmasu 'pumān puṃsaḥ' iti sūktena nikhanati | tato'śvatthaśākhayā
            'praiṇān nude manasā' ityṛcā 'nudasva kāma' ityṛcā praṇudati | tata uttaratantram
            ||</p>
         
         
         <p>  [te'dharāñcaḥ (3.6.7) iti praplāvayati || <span class="bold">KauśS_6,2{48}.6</span> ||]
            abhyātānāntaṃ kṛtvā yāvantaḥ sapatnāstāvataḥ pāśāniṅgiḍālaṅkṛtān sampātavato'nūktān
            sasūtrān sampātyābhimantrya 'pumān puṃsaḥ' iti tataḥ 'te'dharāñcaḥ' ityṛcodake plāvayati
            | abhyātānādyuttaratantram ||</p>
         
         
         <p>  [bṛhanneṣām (4.16) ityāyantaṃ śapyamānamanvāha || <span class="bold">KauśS_6,2{48}.7</span> ||]
            'bṛhanneṣām' iti sūktena śatruṃ krośantamanvāha | maraṇaṃ bhavati ||</p>
         
         
         <p>  [vaikaṅkatena (5.8) iti mantroktam || <span class="bold">KauśS_6,2{48}.8</span> ||]
            barhirlavanādi kṛtvā vaikaṅkatavṛkṣasyedhmopasamādhānam | vaikaṅkatasravagrahaṇam
            | abhyātānāntaṃ samānam | 'vaikaṅkatena' iti sūktena juhoti | tata uttaratantram ||</p>
         
         
         <p>  [dadirhi (5.13) iti sāgnīni || <span class="bold">KauśS_6,2{48}.9</span> ||]
            'dadirhi mahyam' iti sūktena kṛkalāsakarma | śarabhṛṣṭikarma | sapatnakṣayaṇīkarmāṇi
            ṣaṭ | grāmametyāvapanakarmāṇi ṣaṭ | maṇikarma | pāśakarmāṇi trīṇi | vaikaṅkatasruvakarma
            | ekonaviṃśatitantrāṇi bhavanti | 'dadirhi mahyam' iti sūktena pradhānamavyayaṃ matsyādibrāhmaṇatarpaṇaparyantaṃ
            samānam ||</p>
         
         
         <p>  [deśakapaṭu prakṣiṇāti || <span class="bold">KauśS_6,2{48}.10</span> ||]
            'dadirhi mahyam' iti sūktena sarpacchatraṃ cūrayati ||</p>
         
         
         <p>  [te'vadan (5.17) iti netṝṇāṃ padaṃ vṛścati || <span class="bold">KauśS_6,2{48}.11</span> ||]
            'te'vadan' iti sūktena netṝṇāṃ padaṃ vṛścati | vidhānena sūktāvṛttiḥ ||</p>
         
         
         <p>  goharaṇe'bhicāraḥ -
            [anvāha || <span class="bold">KauśS_6,2{48}.12</span> ||]
            'te'vadan' iti sūktena caurānanvāha ||</p>
         
         
         <p>  [brahmagavībhyāmanvāha || <span class="bold">KauśS_6,2{48}.13</span> ||]
            'naitāṃ te devāḥ' 'atimātram' (5.18, 19) iti sūktābhyām | 'śrameṇa tapasā' (12.5)
            ityanuvākaḥ | sadā goharaṇa - māraṇa - viśasanadohaneṣu kriyamāṇeṣu brahmagavīṃ japati
            ||</p>
         
         
         <p>  [ceṣṭām || <span class="bold">KauśS_6,2{48}.14</span> ||</p>
         
         
         <p>  vicṛtati || <span class="bold">KauśS_6,2{48}.15</span> ||</p>
         
         
         <p>  ūbadhye || <span class="bold">KauśS_6,2{48}.16</span> ||</p>
         
         
         <p>  śmaśāne || <span class="bold">KauśS_6,2{48}.17</span> ||]
            'naitāṃ te' iti sūktābhyāṃ ceṣṭāṃ vicṛtati śmaśāna ūbadhye'śmānamavadhāya tatopari
            sthitaḥ | 'naitāṃ te' iti sūktābhyāṃ 'śrameṇa tapasā' ityanuvākaṃ japati ||</p>
         
         
         <p>  [triḥ amūn hanasva ityāha || <span class="bold">KauśS_6,2{48}.18</span> ||]
            triḥ 'amūn hanasva' iti vadati ||</p>
         
         
         <p>  [dvitīyayāśmānamūbadhye gūhayati || <span class="bold">KauśS_6,2{48}.19</span> ||</p>
         
         
         <p>  dvādaśarātraṃ sarvavrata upaśrāmyati || <span class="bold">KauśS_6,2{48}.20</span> ||</p>
         
         
         <p>  dvirudite stṛtaḥ || <span class="bold">KauśS_6,2{48}.21</span> ||</p>
         
         
         <p>  avāgagreṇa nivartayati || <span class="bold">KauśS_6,2{48}.22</span> ||]
            dvādaśarātraṃ yāvat | aharahaḥ 'dadirhi' iti sūktena | tataḥ dadhohani (?) mṛto dveṣya
            iti jānīyāt | na sandehaḥ | ayaṃ bhavitavyam ||</p>
         
         
         <p>  [upa prāgāt (6.37) iti śune piṇḍaṃ pāṇḍuṃ prayacchati || <span class="bold">KauśS_6,2{48}.23</span> ||]
            'upa prāgāt sahasrākṣaḥ' iti śvetamṛttikāmabhimantrya śune prayacchati ||</p>
         
         
         <p>  [tārcchaṃ badhnāti || <span class="bold">KauśS_6,2{48}.24</span> ||]
            tantraṃ kṛtvā 'upa prāgāt' iti sūktena palāśamaṇiṃ sampātyābhimantrya badhnāti | tata
            uttaratantram ||</p>
         
         
         <p>  [juhoti || <span class="bold">KauśS_6,2{48}.25</span> ||]
            tantraṃ kṛtvā 'upa prāgāt' iti sūktena iṅgiḍaṃ juhoti | uttaratantram ||</p>
         
         
         <p>  [ādadhāti || <span class="bold">KauśS_6,2{48}.26</span> ||]
            'upa prāgāt' iti sūktena samidha ādadhāti ||</p>
         
         
         <p>  [idaṃ tadyuje (6.54) yat kiṃ cāsau manasā (7.70) ityāhitāgniṃ pratinirvapati ||
            <span class="bold">KauśS_6,2{48}.27</span> ||</p>
         
         
         <p>  madhyamapalāśena phalīkaraṇāñjuhoti || <span class="bold">KauśS_6,2{48}.28</span> ||]
            'idaṃ tadyuje' iti sūktenāhitāgnau yavādi nirvapati | āhitāgnerabhicāraḥ | 'idaṃ tadyuje'
            iti sūktena madhyamapalāśaparṇena phalīkaraṇāñjuhoti | 'yat kiṃ cāsau manasā' iti
            pañcarcena sūktenāhitāgnau yavādi pratinirvapati | 'yat kiṃ cāsau' iti sūktena phalīkaraṇāñjuhoti
            ||</p>
         
         
         <p>  [niramum (6.75) ityaṅguṣṭhena triranuprastṛṇāti || <span class="bold">KauśS_6,2{48}.29</span> ||]
            barhirlavanādi pratiṣṭhāpanāntaṃ kṛtvā 'niramuṃ nude' iti sūktena tamagnimaṅguṣṭhena
            trivāraṃ sphoṭayati | punaḥ śaram | anyamagniṃ praṇayati | 'niramuṃ nude' iti sūktena
            staraṇaṃ kṛtvā punarmantreṇa stṛṇāti ||</p>
         
         
         <p>  [śaraṃ kadvindukoṣṭhairanunirvapati || <span class="bold">KauśS_6,2{48}.30</span> ||]
            'niramuṃ nude' iti sūktena kadhviṇḍakoṣṭhairanunirvapati ||</p>
         
         
         <p>  [lohitāśvatthapalāśena viṣāvadhvastaṃ juhoti || <span class="bold">KauśS_6,2{48}.31</span> ||]
            abhyātānāntaṃ kṛtvā lohitāśvatthena sruveṇa palāśena veṅgiḍamājyaṃ juhoti | abhyātānādyuttaratantram
            ||</p>
         
         
         <p>  [tvaṃ vīrudhām (6.138) iti mūtrapurīṣaṃ vatsaśepyāyāṃ kakucairapidhāpya sampiṣya
            nikhanati || <span class="bold">KauśS_6,2{48}.32</span> ||</p>
         
         
         <p>  śepyānaḍe || <span class="bold">KauśS_6,2{48}.33</span> ||</p>
         
         
         <p>  śepyāyām || <span class="bold">KauśS_6,2{48}.34</span> ||]
            'tvaṃ vīrudhām' iti sūktena mūtrapurīṣe bandhavatsakhalvāyāṃ kṛtvā tasya vṛṣaṇairapidhāpya
            bādhakena kāṣṭhena hatvā sūktena marma nikhanati ||</p>
         
         
         <p>  [yathā sūryaḥ (7.13) ityanvāha || <span class="bold">KauśS_6,2{48}.35</span> ||]
            'yathā sūryo nakṣatrāṇām' iti dvyarcaṃ sūktaṃ śatruṃ dṛṣṭvā japati ||</p>
         
         
         <p>  [uttarayā yāṃstān paśyati || <span class="bold">KauśS_6,2{48}.36</span> ||]
            'yāvanto mā sapatnānām' (7.13.2) ityṛcā śatruṃ nirīkṣate | cakṣuṣā ||</p>
         
         
         <p>  [indrotibhiḥ (7.31) agne jātān (7.34) yo nastāyaddipsati (7.108) yo naḥ śapāt (7.59)
            iti vaidyuddhatīḥ || <span class="bold">KauśS_6,2{48}.37</span> ||]
            'indrotibhirbahulābhiḥ' ityekayā vidyuddhatavṛkṣasya samidha ādadhāti | 'agne jātān'
            iti dvyarcena vidyuddhatavṛkṣasya samidha ādadhāti | 'yo nastāyaddipsati' iti dvābhyāmṛgbhyāṃ
            vidyuddhatasamidha ādadhāti | 'yo naḥ śapāt' ityekayā vidyuddhatavṛkṣasya samidha
            ādadhāti ||</p>
         
         
         <p>  [sāntapanāḥ (7.77) ityūrdhvaśuṣīḥ || <span class="bold">KauśS_6,2{48}.38</span> ||</p>
         
         
         <p>  ghraṃsaśṛtaṃ puroḍāśaṃ ghraṃsavilīnena sarvahutam || <span class="bold">KauśS_6,2{48}.39</span> ||]
            'sāntapanāḥ' iti tṛcenordhvaśuṣkavṛkṣasamidha ādadhāti | 'sāntapanāḥ' iti tṛcena ghraṃsaśrṛtaṃ
            puroḍāśaṃ juhoti | 'sāntapanāḥ' iti tṛcena ghraṃsavilīnamājyamiṅgiḍaṃ juhoti | sarvahutam
            | ājyatantre | tantraṃ kṛtvā ||</p>
         
         
         <p>  [udasya śyāvau (7.95) itīṣīkāñjimaṇḍūkaṃ nīlalohitābhyāṃ sūtrābhyāṃ sakakṣaṃ baddhvoṣṇodake
            vyādāya pratyāhuti maṇḍūkamapanudatyabhinyubjati || <span class="bold">KauśS_6,2{48}.40</span> ||]
            abhyātānāntaṃ kṛtvā 'udasya śyāvau' iti tṛcena sūktenājyaṃ juhotīṣīkāñjimaṇḍūkaṃ nīlalohitābhyāṃ
            sūtrābhyāṃ sakakṣaṃ baddhvoṣṇodake vyādāya pratyāhuti maṇḍūkamukhamapanudati | abhyātānādyuttaratantram
            | abhinyubjatyupadhāvantam ||</p>
         
         
         <p>  [upadhāvantam asadan gāvaḥ (7.96) iti kāmpīlaṃ sannahya kṣīrotsikte pāyayati lohitānāṃ
            caikkaśam || <span class="bold">KauśS_6,2{48}.41</span> ||]
            'asadan gāvaḥ' ityṛcā kāmpīlaṃ sannahya kṣīrotsikte pāyayati ||</p>
         
         
         <p>  [aśiśiṣoḥ kṣīraudanam || <span class="bold">KauśS_6,2{48}.42</span> ||]
            'asadan gāvaḥ' ityṛcā raktaśālikṣīraudanaṃ paktvābhimantrya dveṣyāya prayacchati |
            bhakṣārtham ||</p>
         
         
         <p>  [āmapātramabhyavanenekti || <span class="bold">KauśS_6,2{48}.43</span> ||]
            'asadan gāvaḥ' ityṛcāmapātrasyopari hastaprakṣālanaṃ karoti mantreṇa || ṣaṣṭhe'dhyāye
            dvitīyā kaṇḍikā || <span class="bold">KKp_48</span> ||</p>
         
         
         
         
         
         <p>  [sapatnahanam (9.2) ityṛṣabhaṃ sampātavantamatisṛjati || <span class="bold">KauśS_6,3{49}.1</span> ||]
            'sapatnahanam' ityarthasūktenarṣabhaṃ sampātavantaṃ kṛtvā dveṣyābhimukhaṃ visṛjati
            | vṛṣotsargavat | yantā | abhyātānādyuttaratantram ||</p>
         
         
         <p>  [āśvatthīravapannāḥ || <span class="bold">KauśS_6,3{49}.2</span> ||]
            'sapatnahanam' ityarthasūktenāśvatthīḥ svayampatitāḥ samidha ādadhāti ||</p>
         
         
         <p>  udavajrāṇāṃ vidhānamucyate -
            [svayam indrasyaujaḥ (10.5) iti prakṣālayati || <span class="bold">KauśS_6,3{49}.3</span> ||]
            'indrasyaujaḥ stha' iti pūrvārdharcairghaṭaṃ prakṣālayati ||</p>
         
         
         <p>  [jiṣṇave yogāya (10.5) ityapo yunakti || <span class="bold">KauśS_6,3{49}.4</span> ||]
            'jiṣṇave yogāya' ityuttarārdharcaiḥ ṣaḍudakasamīpe ghaṭaṃ nidadhāti ||</p>
         
         
         <p>  [vātasya raṃhitasyāmṛtasya yoniḥ iti pratigṛhṇāti || <span class="bold">KauśS_6,3{49}.5</span> ||</p>
         
         
         <p>  uttamāḥ pratāpyādharāḥ pradāya enamenānadharācaḥ parāco'vācastapasastamunnayata
            devāḥ pitṛbhiḥ saṃvidānaḥ prajāpatiḥ prathamo devatānām ityatisṛjati || <span class="bold">KauśS_6,3{49}.6</span> ||</p>
         
         
         <p>  idamahaṃ yo mā prācyā diśo'ghāyurabhidāsādapavādīdiṣūguhaḥ tasyemau prāṇāpānāvapakrāmāmi
            brahmaṇā || <span class="bold">KauśS_6,3{49}.7</span> ||</p>
         
         
         <p>  dakṣiṇāyāḥ pratīcyā udīcyā dhruvāyā vyadhvāyā ūrdhvāyāḥ || <span class="bold">KauśS_6,3{49}.8</span> ||</p>
         
         
         <p>  idamahaṃ yo mā diśāmantardeśebhyaḥ iti apakrāmāmi iti || <span class="bold">KauśS_6,3{49}.9</span> ||</p>
         
         
         <p>  evamabhiṣṭvā || <span class="bold">KauśS_6,3{49}.10</span> ||</p>
         
         
         <p>  nāpohananiveṣṭanāni sarvāṇi khalu śaśvadbhūtāni || <span class="bold">KauśS_6,3{49}.11</span> ||</p>
         
         
         <p>  brāhmaṇādvajramudyacchamānācchaṅkante māṃ haniṣyasi māṃ haniṣyasi iti tebhyo'bhayaṃ
            vadet
            śamagnaye śaṃ pṛthivyai śamantarikṣāya śaṃ vāyave śaṃ dive śaṃ sūryāya śaṃ candrāya
            śaṃ nakṣatrebhyaḥ śaṃ gandharvāpsarobhyaḥ śaṃ sarpetarajanebhyaḥ śivaṃ mahyam iti
            || <span class="bold">KauśS_6,3{49}.12</span> ||</p>
         
         
         <p>  yo va āpo'pām (10.5.15-21), yaṃ vayam (10.5.42-49) apāmasmai vajram (10.5.50) ityanvṛcamudavajrān
            || <span class="bold">KauśS_6,3{49}.13</span> ||</p>
         
         
         <p>  viṣṇoḥ kramo'si (10.5.25-35) iti viṣṇukramān || <span class="bold">KauśS_6,3{49}.14</span> ||]
            'idamahaṃ yo mā prācyā diśaḥ' ityaṣṭarcena kalpajena sūktenodakamadhye ghaṭaṃ nidadhāti
            | 'idamaham' iti ghaṭamudake'dhomukhaṃ karoti | 'idamaham' iti sūktena ghaṭamudakapūrṇaṃ
            kṛtvāpakrāmati | 'idamahaṃ yo mā prācyā diśaḥ' sūktenodakapūrṇaṃ ghaṭaṃ maṇḍape sthāpayati
            | etadabhicāra udakāharaṇam.</p>
         
         
         <p>  yena vidhānena vajrapraharaṇaṃ kriyate taducyate -
            'indrasyaujaḥ' (10.5) ityādi sarvaṃ kṛtvā 'idamaham' iti sthāpanāntaṃ kṛtvā 'agnerbhāgaḥ
            stha' (10.5.8-14) ityaṣṭābhirṛgbhirdvidhākaraṇam | ardhaṃ ghaṭe kṛtvārdhaṃ bhājane
            karoti | bhājanamagnau tāpayati | ghaṭamanyasmai puruṣāya pradāpayati | 'agnerbhāgaḥ'
            ityaṣṭau tāpane mantrāḥ | barhirāsane dakṣiṇāmukha upaviśya bhājanamagnau kṛtvā 'vātasya
            raṃhitasyāmṛtasya yoniḥ' iti mantreṇodakaṃ gṛhītvā 'śamagnaye' iti sūktena kalpajena
            sarvebhyo bhūtebhyo'bhayaṃ vadet | 'yo va āpo'pāṃ bhāgo'psvantaḥ' ityṛcodavajraprakṣepaḥ
            | punarapi 'vātasya raṃhitasya' ityudakaṃ saṅgṛhya 'śamagnaye' ityabhayaṃ dattvā 'yo
            va āpo'pāmūrmirapsvantaḥ' ityṛcā vajraprakṣepaḥ | punarapi 'vātasya raṃhitasya' ityudakaṃ
            saṅgṛhya 'śamagnaye' ityabhayaṃ dattvā 'yo va āpo'pāṃ vatso'psvantaḥ' iti vajraṃ prakṣipet
            | 'vātasya raṃhitasya' ityudakaṃ saṅgṛhya 'śamagnaye' ityabhayaṃ dattvā 'yo va āpo'pāṃ
            vṛṣabho'psvantaḥ' ityṛcā vajraṃ prakṣipet | punaḥ 'vātasya raṃhitasya' ityudakaṃ gṛhītvā
            'śamagnaye' ityabhayaṃ dattvā 'yo va āpo'pāṃ hiraṇyagarbho'psvantaḥ' ityṛcā vajraṃ
            prakṣipet | punaḥ 'vātasya raṃhitasya' ityudakaṃ saṅgṛhya 'śamagnaye' ityabhayaṃ dattvā
            'yo va āpo'pāmaśmā pṛśniḥ' ityṛcā vajraṃ prakṣipet | punaḥ 'vātasya raṃhitasyāmṛtasya
            yoniḥ' iti mantreṇodakaṃ saṅgṛhya 'śamagnaye' ityabhayaṃ dattvā 'yo va āpo'pāmagnayo'psvantaḥ'
            ityṛcā vajraṃ prakṣipet | 'enamenānadharācaḥ parācaḥ' iti kalpajayarcā bhājanasthamudakaṃ
            bhūmau ninayati | 'yaṃ vayam' (10.5.42) iti sūktenaivam 'apāmasmai vajram' (10.5.50)
            ityekayaivameva | 'indrasyaujaḥ' ityādi kartavyam | tatra rudrakṛtāḥ ślokāḥ -
            prakṣālanaṃ tathā yogo apsu pātranidhāpanam.
            apohanamanenaiva taṃ niveṣṭya pātrapūraṇam ||</p>
         
         
         <p>  apakrāmastadāyaṃ tu sūktenedamahaṃ tataḥ.
            nidhāpanādi tenaiva sarvatrānīya sādayet ||</p>
         
         
         <p>  vibhāgadānasantāpā grahaṇaṃ śāntayaśca yāḥ.
            vajrātisargāvityete sapta vajrasya kevalāḥ ||</p>
         
         
         <p>  grahaṇaṃ prativajraṃ cābhayadānaṃ tathaiva ca ||</p>
         
         
         <p>  ete ślokāḥ | 'viṣṇoḥ kramo'si' iti dvādaśabhiḥ pratyṛcaṃ viṣṇukramān kramate śatrorabhimukham
            ||</p>
         
         
         <p>  [mamāgne varcaḥ (5.3) iti bṛhaspatiśirasaṃ pṛṣātakenopasicyābhimantryopanidadhāti
            || <span class="bold">KauśS_6,3{49}.15</span> ||]
            savavidhānena bṛhaspatiśirasamodanaṃ dveṣyāya dadāti | 'mamāgne varcaḥ' iti sūktena
            taṃ pṛṣātakenopasicya 'tasyaudanasya' ityarthasūktenābhimantrya dadāti | sūktenābhimṛśati
            | sūktena sampātavantaṃ karoti | tantram | sūktaṃ vācayati | 'tribhiḥ sthānaiḥ' ityuktam
            ||</p>
         
         
         <p>  pratijānan nānuvyāharet || <span class="bold">KauśS_6,3{49}.16</span> ||</p>
         
         
         <p>  uttamenopadraṣṭāram || <span class="bold">KauśS_6,3{49}.17</span> ||</p>
         
         
         <p>  [udehi vājin (13.1.1) ityardharcena nāvaṃ majjatīm || <span class="bold">KauśS_6,3{49}.18</span> ||]
            'udehi vājin' ityardharcena nāvacaṭitaṃ dveṣyamanvāha ||</p>
         
         
         <p>  [samiddho'gniḥ (13.1.28-32) ya ime dyāvāpṛthivī (13.3) ajaiṣma (16.6-9) ityadhipāśānādadhāti
            || <span class="bold">KauśS_6,3{49}.19</span> ||</p>
         
         
         <p>  padepade pāśān vṛścati || <span class="bold">KauśS_6,3{49}.20</span> ||</p>
         
         
         <p>  adhipāśān bādhakāñchaṅkūṃstān saṅkṣudya sannahya bhraṣṭe'bhyasyati || <span class="bold">KauśS_6,3{49}.21</span> ||]
            'samiddho agniḥ samidhāno ghṛtavṛddhaḥ' iti pañcarcena śaṅkusahitān pāśānabhimantryāraṇye
            nidadhāti | 'samiddho agniḥ' iti sūktena pañcarcena pāśānabhimantrya dveṣyasya padaṃ
            vṛścati vidhānena | 'samiddho agniḥ' iti sūktena pañcarcena śaṅkusahitān pāśān pade'vacchinatti
            | tān sannahya bhraṣṭe'bhyasyati | 'ya ime dyāvāpṛthivī' ityanuvākena śaṅkusahitāñchatruṣu
            pāśān baddhvābhimantrya vṛścati padepade | 'ya ime dyāvāpṛthivī' ityanuvākenādhipāśān
            bādhakāñchaṅkūṃstān saṅkṣudya sannahya bhraṣṭe'bhyasyati | aṣṭau sūktāvṛttiḥ | 'ajaiṣma'
            iti sūktacatuṣṭayena 'aganma svaḥ' (16.9.3-4) ityavasānadvayavarjitena śatruṣu pāśān
            baddhvābhimantryāraṇye nidadhāti | 'ajaiṣma' iti sūktacatuṣṭayenottamāvasānadvayavarjitena
            pāśānabhimantrya pade pade vṛścati | 'ajaiṣma' iti sūktacatuṣṭayena 'aganma svaḥ'
            iti varjitenādhipāśān bādhakāñchaṅkūṃstān saṅkṣudya sannahya bhraṣṭe'bhyasyati ||</p>
         
         
         <p>  [aśiśiṣoḥ kṣīraudanādīni trīṇi || <span class="bold">KauśS_6,3{49}.22</span> ||]
            'samiddho agniḥ samidhānaḥ' iti pañcarcenāmapātrasyopari dveṣyāya hastaprakṣālanaṃ
            dadāti | abhyātānāntaṃ kṛtvā 'samiddho agniḥ' iti pañcarcena vṛṣabhaṃ sampātyātisṛjati
            | abhyātānādyuttaratantram | 'ya ime dyāvāpṛthivī' ityanuvākena raktaśālikṣīraudanaṃ
            sampātyābhimantrya dveṣyāya dadāti | 'ya ime dyāvāpṛthivī' ityanuvākenāmapātrasyopari
            dveṣyāya hastaprakṣālanaṃ dadāti | tantraṃ kṛtvā 'ya ime dyāvāpṛthivī' ityanuvākena
            vṛṣabhaṃ sampātavantaṃ kṛtvā śatrumabhimukhaṃ visṛjati | uttaratantram | 'ajaiṣma'
            iti caturbhiḥ paryāyaiḥ 'aganma svaḥ' ityavasānadvayavarjyaṃ raktaśālikṣīraudanamabhimantrya
            dadāti | tantre | 'ajaiṣma' iti pūrvam | āmapātrasyopari dveṣyāya hastaprakṣālanaṃ
            dadāti | 'ajaiṣma' iti pūrvaṃ vṛṣabhaṃ sampātavantaṃ kṛtvā śatrugṛhānabhimṛśati |
            vṛṣotsargavat ||</p>
         
         
         <p>  [gartedhmāvantareṇāvalekhanīṃ sthāṇau nibadhya dvādaśarātraṃ sampātānabhyatininayati
            || <span class="bold">KauśS_6,3{49}.23</span> ||]
            prathame divase'bhyātānāntaṃ kṛtvā śatrupratikṛtiṃ ca mṛnmayāṃ kṛtvā vedimadhya ūrdhvaṃ
            sthāṇau nibadhya 'samiddho agniḥ' iti pañcarcena mūrdhni sampātānānayati | ghṛtena
            pācayati pradidinam | ekatantraṃ yāvat | abhyātānādyuttaratantram | ābhicārikaṃ tantraṃ
            kṛtvā 'ya ime dyāvāpṛthivī' ityanuvākena śatrupratikṛtiṃ mṛnmayāṃ paścādagneḥ sthāṇau
            baddhvā tasya mūrdhni sampātānānayati | pratidinaṃ sūktāvṛttiḥ | dvādaśame divase'bhyātānādyuttaratantram
            | abhicāraṃ tantraṃ kṛtvā 'ajaiṣma' iti caturbhiḥ sūktairgartedhmāvantareṇāvalekhanīṃ
            sthāṇau nibadhya dvādaśarātraṃ sampātānānayati | abhyātānāni hutvā | tataḥ sviṣṭakṛdādyuttaratantram
            ||</p>
         
         
         <p>  [ṣaṣṭhyodavajrān praharati || <span class="bold">KauśS_6,3{49}.24</span> ||]
            'yasmin ṣaḍurvīḥ pañca' (13.3.6) ityudavajrān praharati | uktena vidhānena ||</p>
         
         
         <p>  [saptamyācāmati || <span class="bold">KauśS_6,3{49}.25</span> ||]
            'yo annādo'nnapatiḥ' (13.3.7) ityṛcodakamabhimantrya dveṣyaṃ manasā cādhyāyan sa cācāmati
            | svayaṃ kartā | dveṣyasya maraṇaṃ bhavati ||</p>
         
         
         <p>  [yaśca gām (13.1.56) ityanvāha || <span class="bold">KauśS_6,3{49}.26</span> ||]
            'yaśca gāṃ padā sphurati' ityardharcena dveṣyaṃ dṛṣṭvānvāha japati | uttaratantram
            | ābhicārike tantre viśeṣaḥ | pārvaṇau samṛddhiḥ sannatirete homā na bhavanti | abhyātānāni
            hutvā tataḥ sviṣṭakṛdādyuttaratantraṃ bhavati | 'niramuṃ nuda' iti saṃsthitahomaḥ
            | 'viṣṇoḥ kramo'si' iti viṣṇukramān | dvādaśa bhavanti | jāṅmāyane sampātā na bhavanti
            | śeṣaṃ samānam | abhyātānāntaṃ kṛtvā 'idāvatsarāya' iti vratavisarjanamājyaṃ juhuyāt
            | samidho'bhyādadhyāt (KauśS 42.15-16) | vratasamāpanīraṣṭau samidha ādadhyāt | abhyātānādi
            śāntamuttaratantram ||</p>
         
         
         <p>  [nirdurmaṇyaḥ (16.2) iti sandhāvyābhimṛśati || <span class="bold">KauśS_6,3{49}.27</span> ||]
            avabhṛthaṃ snātvā 'nirdurmaṇyaḥ' iti sūktena sarvauṣadhirātmānamabhimṛśati | spṛśatītyarthaḥ
            | abhicāraṃ kṛtvā kartemāṃ śāntiṃ karoti | maraṇaṃ bandhanaṃ vā vyasanaṃ vā praṇipāto
            vonmattatābhāvo vā bhavati | abhicārapaddhatiḥ samāptā ||</p>
         
         
         <p>  bhadramatena bhāṣyakāra tathā dārilamatena ca.
            ebhistribhirbhāṣyakāraiḥ kauśikīyo vicāritaḥ ||</p>
         
         
         <p>tasya tasyaite padārthā bhavanti | maraṇaṃ vā bandhanaṃ vā vyasanaṃ vā praṇipāto vonmattatā
            vā daivopahatirvā putradhanādivināśo bhavati | tatra ślokāḥ -
            maraṇaṃ vyasanaṃ caiva bandhanaṃ ca viśeṣataḥ.
            praṇipātonmattatā vā daivopahatireva ca ||</p>
         
         
         <p>
              putrādidhananāśaśca gṛhe doṣān bahūnapi.<br />
              abhicarati puruṣa etāni tu vinirdiśet.<br />
              trayāṇāṃ bhāṣyakārāṇāṃ mataṃ jagrāha kauśikī ||
            </p>
         
         
         <p>upādhyāyakavīśvareṇa nāmato'bhicāraḥ kṛtaḥ turuṣkamahumadasyopari kāritaḥ ||</p>
         
         
         <p>  pṛthivyāṃ duṣṭa utpannaḥ sarvadā ca vināśayet.
            adharmasambhavo duṣṭaḥ prajāhiṃsanatatparaḥ ||</p>
         
         
         <p>  turuṣkanāmnā pāpiṣṭhā devabrāhmaṇahiṃsakāḥ.
            pṛthivyāṃ śrībhojadevo dharmasaṃrakṣaṇāya ca ||</p>
         
         
         <p>  deśe mālavaka utpannaḥ śrīrājagṛheṣu ca.
            śrībhojadevo jagadvikhyāto rājñāṃ sarveṣāṃ ca mūrdhani ||</p>
         
         
         <p>  na ca tulyo jagatpatirna bhūto na bhaviṣyati.
            
            <p>
                 atharvavedavihitānāmanuṣṭhātā savakarmaṇām.<br />
                 pratiboddhāraśāstrāṇāṃ svayaṃ rājyasya cintakaḥ.<br />
                 devabrāhmaṇabhaktaśca guruśuśrūṣaṇe rataḥ ||
               </p>
         </p>
         
         
         <p>  atharvavedavihitā mahāśāntiranekaśaḥ.
            kārāpitā yathoktāstena yathāvihitadakṣiṇāḥ ||</p>
         
         
         <p>  brahmakṣatriyarakṣaṇārthā abhicārā maharṣiṇā.
            krameṇa sūtritāḥ ṣaṣṭhe saṃhitākramakāraṇāt ||</p>
         
         
         <p>  iti ṣaṣṭhe tṛtīyā kaṇḍikā || <span class="bold">KKp_49</span> ||</p>
         
         
         <p>iti kauśikapaddhatau ṣaṣṭho'dhyāyaḥ samāptaḥ ||</p>
         
         
         
         
         
         <p>atha saptamo'dhyāyaḥ
            [svastyayanakarmāṇi]</p>
         
         
         <p>  svastyayanakarmaṇāṃ vidhiṃ vakṣyāmaḥ -
            [svastidāḥ (1.21) ye te panthānaḥ (7.55) ityadhvānaṃ dakṣiṇena prakrāmati || <span class="bold">KauśS_7,1{50}.1</span> ||]
            yadā grāme gacchati tadācamanaṃ kṛtvā 'svastidāḥ' iti sūktaṃ japitvā dakṣiṇena pādena
            prakrāmatyadhvānam | 'ye te panthāno'va divaḥ' ityṛcaṃ japitvādhvānaṃ dakṣiṇena pādena
            prakrāmati | tato grāmaṃ gacchati | svastyayanaṃ bhavati ||</p>
         
         
         <p>  [vyudasyatyasaṅkhyātāḥ śarkarāḥ || <span class="bold">KauśS_7,1{50}.2</span> ||]
            'svastidāḥ' iti sūktena śarkarā abhimantrya gṛhe kṣetre'nyatra vā prakṣipati | svastyarthī
            | idaṃ karma | sarvārthakāmaḥ | 'ye te panthānaḥ' ityekarcena sūktenāsaṅkhyātāḥ śarkarā
            abhimantrya gṛhādiṣu prakṣipati | idaṃ karma sarvārthasvastyayanakāmaḥ | yatra kṣipati
            tatrāvināśo bhavati | dvipadacatuṣpadādīnāṃ svastyayanaṃ bhavatītyarthaḥ ||</p>
         
         
         <p>  [tṛṇāni chittvopatiṣṭhate || <span class="bold">KauśS_7,1{50}.3</span> ||]
            'svastidāḥ' iti sūktena darbhādīni tṛṇānyabhimantrya gṛhe vā kṣetre vā prakṣipati
            svastyayanakāmaḥ | 'ye te panthāno'va divaḥ' ityṛcā tṛṇānyabhimantrya prakṣipati |
            gṛhe pathi vā svastyayanakāmaḥ | 'svastidāḥ' iti sūktena indramupatiṣṭhate svastyayanakāmaḥ
            | 'ye te panthāno'va divaḥ' ityṛcendramupatiṣṭhate svastyayanakāmaḥ ||</p>
         
         
         <p>  [āre (1.26) amūḥ pāre (1.27) pātaṃ naḥ (6.3) ya enaṃ pariṣīdanti (6.76) yadāyudhaṃ
            daṇḍena vyākhyātam || <span class="bold">KauśS_7,1{50}.4</span> ||]
            abhyātānāntaṃ kṛtvā 'āre'sau' iti sūktena śastraṃ sampātyābhimantrya prayacchatyabhyātānādyuttaratantram
            | ājyatantraṃ kṛtvā 'amūḥ pāre' iti sūktena khaḍgādiśastraṃ sampātya hastena vimṛjyābhimantrya
            dhārayati | svastyayanakāmaḥ | abhyātānāntaṃ kṛtvā 'pātaṃ naḥ' iti sūktena churikādiśastraṃ
            sampātya vimṛjyābhimantrya rājñe prayacchati | sukhaṃ bhavatītyarthaḥ | tantraṃ kṛtvā
            'ya enaṃ pariṣīdanti' iti sūktena yasya yacchastraṃ tat sampātya vimṛjyābhimantrya
            yudhi vīrāya prayacchati | svastyayanakāmaḥ | uttaratantram | śastram | churikā |
            dhanuṣam | kaṇḍa | khaḍgam | kunta | kaḍanala | vajra | gadā | paraśu | kuṭhāra |
            bhiṇḍamālā | trāsagaṇḍā | lohadaṇḍa | laṣṭi | pāgānim | ityādyāyudham ||</p>
         
         
         <p>  [diṣṭyā mukhaṃ vimāya saṃviśati || <span class="bold">KauśS_7,1{50}.5</span> ||]
            'āre'sau' iti sūktaṃ japitvā diṣṭyā mukhaṃ mītvā svapiti rātrau svastyayanakāmaḥ |
            madhyamāṅgulyaṅguṣṭhābhyāṃ prādeśinyaṅguṣṭhābhyāṃ prādeśī diṣṭirityucyate | 'amūḥ
            pāre' iti sūktaṃ japitvā diṣṭyā mukhaṃ vimāya svapiti rātrau svastyayanakāmaḥ | 'pātaṃ
            naḥ' iti sūktena diṣṭyā mukhaṃ mītvā svapiti rātrau svastyayanakāmaḥ | 'ya enaṃ pariṣīdanti'
            iti sūktaṃ japitvā diṣṭyā mukhaṃ vimāya svapiti | svastyayanakāmaḥ ||</p>
         
         
         <p>  [trīṇi padāni pramāyottiṣṭhati || <span class="bold">KauśS_7,1{50}.6</span> ||]
            'āre'sau' iti sūktena yadottiṣṭhati tadā sūktaṃ japitvā trīṇi padāni prakramya tato
            gacchati svastyayanakāmaḥ | prabhāte nidrāṃ tyaktvā 'amūḥ pāre' iti sūktaṃ japitvā
            trīṇi padāni prakramya tato gacchati prātargrāme vā | yadā prayojanārthaṃ gacchati
            tadā 'pātaṃ naḥ' iti sūktaṃ japitvā trīṇi padāni prakramya tato gacchati | gacchatāṃ
            svastirbhavati | yo mantraṃ paṭhati sa svayaṃ karoti | anyakartṛke dakṣiṇādānaṃ sarvatra
            | nidrāṃ tyaktvā 'ya enaṃ pariṣīdanti' iti sūktaṃ japitvā trīṇi padāni prakramya tato
            gacchati | svastyayanakāmaḥ ||</p>
         
         
         <p>  [tisro diṣṭīḥ || <span class="bold">KauśS_7,1{50}.7</span> ||]
            suptotthāya 'āre'sau' iti sūktaṃ japitvā bhūmau tisro diṣṭīrmītvā tato gacchati |
            prayojanārtham | svastyayanakāmaḥ | nidrāṃ tyaktvā 'amūḥ pāre' iti sūktaṃ japitvā
            tisraḥ prādeśīrbhūmau mītvotthāya gacchati | svastyayanakāmaḥ | yadā prayojanārthaṃ
            gacchati tadā 'pātaṃ naḥ' iti sūktaṃ japitvā tisro diṣṭīḥ prādeśīrmītvā bhūmau tato
            gacchati | svastyayanakāmaḥ | suptvotthāya 'ya enaṃ
            pariṣīdanti' iti sūktena tisraḥ prādeśīrbhūmau mītvā tata uttiṣṭhan gacchati | prayojanārtham
            | grāme vā'dhvani vā | svastyayanakāmaḥ ||</p>
         
         
         <p>  athādhvāne gacchatāṃ karmocyate -
            [pretaṃ pādau (1.27.4) ityavaśasya || <span class="bold">KauśS_7,1{50}.8 </span>||</p>
         
         
         <p>  pāyayati || <span class="bold">KauśS_7,1{50}.9</span> ||]
            pathi gacchantaṃ sambalaṃ saktvādi 'pretaṃ pādau' ityṛcābhimantrya brāhmaṇāya dadāti
            | svastyayanakāmaḥ ||</p>
         
         
         <p>  [upasthāste (12.1.62) iti trīṇyopyātikrāmati || <span class="bold">KauśS_7,1{50}.10</span> ||]
            'upasthāste' ityṛcaudanasaktūn vaṭakādīni trīṇi dravyāṇyabhimantrya bhūmau nikṣipati
            | trīṇi trīṇi prasṛtīrvāñjalīrvā muṣṭīrvā pathi | tato gacchati | svastirbhavati |
            sarvasyānena vidhānena | etadadhvānakarma samāptam ||</p>
         
         
         <p>  atha sarvārthasvastyayanakarmocyate -
            [svasti mātre (1.31.4) iti niśyupatiṣṭhate || <span class="bold">KauśS_7,1{50}.11</span> ||]
            'svasti mātre' ityṛcā niśyupatiṣṭhate svastyayanakāmaḥ | gṛhe vāthavāraṇye vā bhaye
            vā samupasthite svastyayanaṃ nityaṃ vā kurvīta ||</p>
         
         
         <p>  vaṇikkarmalābha ucyate -
            [indramaham (3.15) iti paṇyaṃ sampātavadutthāpayati || <span class="bold">KauśS_7,1{50}.12</span> ||]
            ājyatantramabhyātānāntaṃ kṛtvā 'indramaham' iti sūktena vaṇijaṃ vastraṃ vā pūgīphalaṃ
            vāśvān vā hastino vā ratnādi sampātyābhimantrya tata utthāpayati ||</p>
         
         
         <p>  [nimṛjya digyuktābhyāṃ doṣo gāya (6.1) pātaṃ naḥ (6.3-7) iti pañca anaḍudbhyaḥ (6.59)
            yamo mṛtyuḥ (6.93) viśvajit (6.107) śakadhūmam (6.128) bhavāśarvau (4.28) ityupadadhīta
            || <span class="bold">KauśS_7,1{50}.13</span> ||]
            nimṛjya vikrayayogyaṃ kṛtvā | abhyātānādyuttaratantram | lābho bhavati svastirbhavati
            | sarvatrādhikaraṇaṃ dhenurdakṣiṇā | brahmaṇe ca dhenuḥ | abhyātānāntaṃ kṛtvā 'ye'syām'
            (3.26) 'prācī dik' (3.27) iti sūktābhyāmājyaṃ juhuyāt | tata uttaratantram | 'ye'syām'
            'prācī dik' iti sūktābhyāṃ pālāśasamidha ādadhāti | hastahomatvāt tantravikalpaḥ |
            'ye'syām' 'prācī dik' iti sūktābhyām udumbarasamidha ādadhāti svastyayanakāmaḥ | 'ye'syām'
            'prācī dik' iti sūktābhyāṃ jambasamidha ādadhāti svastyayanakāmaḥ | 'ye'syām' 'prācī
            dik' iti sūktābhyāṃ kāmpīlasamidha ādadhāti svastyayanakāmaḥ | 'ye'syām' 'prācī dik'
            iti sūktābhyāṃ sraksamidha ādadhāti svastyayanakāmaḥ | 'ye'syām' 'prācī dik' iti sūktābhyāṃ
            vandakasamidha ādadhāti śubhakāmaḥ | 'ye'syām' 'prācī dik' iti sūktābhyāṃ śirīṣasamidha
            ādadhāti svastyayanakāmaḥ | 'ye'syām' 'prācī dik' iti sūktābhyāṃ sraktyasamidha tilakasamidha
            ādadhāti | sarvatra dhenurdakṣiṇā.
            'ye'syām' 'prācī dik' iti sūktābhyāṃ varaṇasamidha ādadhāti | 'ye'syām' 'prācī dik'
            iti sūktābhyāṃ bilvasamidha ādadhāti | svastyayanakāmo'nuvartate sarvatra | hastahome
            tantraṃ vā | karmabāhulyāt phalabāhulyam | 'ye'syām' 'prācī dik' iti sūktābhyāṃ jaṅgiḍasamidha
            ādadhāti | 'ye'syām' 'prācī dik' iti sūktābhyāṃ kuṭakasamidha ādadhāti svastyayanakāmaḥ
            | 'ye'syām' 'prācī dik' iti sūktābhyāṃ garhyakasamidha ādadhāti | 'ye'syām' 'prācī
            dik' iti sūktābhyāṃ galābalasamidha ādadhāti | 'ye'syām' 'prācī dik' iti sūktābhyāṃ
            vetasasamidha ādadhāti svastyayanakāmaḥ | 'ye'syām' 'prācī dik' iti sūktābhyāṃ śālmalisamidha
            ādadhāti | 'ye'syām' 'prācī dik' iti sūktābhyāṃ sivanisamidha ādadhāti | 'ye'syām'
            'prācī dik' iti sūktābhyāṃ syandanakasamidha ādadhāti | 'ye'syām' 'prācī dik' iti
            sūktābhyām araṇikasamidha ādadhāti | 'ye'syām' 'prācī dik' iti sūktābhyām aśmantakasamidha
            ādadhāti | 'ye'syām'
            'prācī dik' iti sūktābhyāṃ tunyakasamidha ādadhāti | svastyayanakāmaḥ | 'ye'syām'
            'prācī dik' iti sūktābhyāṃ devadārusamidha ādadhāti | svastyayanakāmaḥ | pālāśādivṛkṣadvāviṃśatisamidha
            ādadhāti | 'ye'syām' 'prācī dik' iti sūktābhyām | tatra sarvatraite samuccitā vā vikalpitā
            bhavanti | 'ye'syām' 'prācī dik' iti sūktābhyāṃ puroḍāśaṃ juhoti | svastyayanakāmaḥ
            | abhyātānāntaṃ kṛtvā 'ye'syām' 'prācī dik' iti sūktābhyāṃ dugdhaṃ juhoti | abhyātānādyuttaratantram
            | svastyayanakāmaḥ | 'ye'syām' 'prācī dik' iti sūktābhyāmudaudanaṃ juhoti | ājyatantre
            | tantraṃ kṛtvā 'ye'syām' 'prācī dik' iti sūktābhyāṃ pāyasaṃ juhoti | tantraṃ samāpayet
            | svastyayanakāmaḥ | paśutantraṃ kṛtvā 'ye'syām' 'prācī dik' iti sūktābhyāṃ rudradaivatyānyavadānāni
            sthālīpākaṃ ca juhoti | paśutantrottaratantram | 'ye'syām' 'prācī dik' iti sūktābhyāṃ
            vrīhīn juhoti | svastyayanakāmaḥ | 'ye'syām' 'prācī dik' iti sūktābhyāṃ yavāñjuhoti
            | 'ye'syām' 'prācī dik' iti sūktābhyāṃ tilāñjuhoti | 'ye'syām' 'prācī dik' iti sūktābhyāṃ
            dadhidhānāñjuhoti | svastyayanakāmaḥ | abhyātānāntaṃ kṛtvā 'ye'syām' 'prācī dik' iti
            sūktābhyāṃ dadhisaktūñjuhoti | tata uttaratantram | abhyātānāntaṃ kṛtvā 'ye'syām'
            'prācī dik' iti sūktābhyāṃ śaṣkulīrjuhoti | tata uttaratantram | sarvatra svastyayanakāmaḥ.
            abhyātānāntaṃ kṛtvā 'doṣo gāya' iti tṛcena sūktenājyaṃ juhoti | uttaratantram | svastyayanakāmaḥ
            | 'doṣo gāya' iti tṛcena sūktena pālāśādayo dvāviṃśativṛkṣāṇāṃ samidha ādadhāti |
            hastahomatvāttantravikalpaḥ | svastyayanakāmaḥ | abhyātānāntaṃ kṛtvā 'doṣo gāya' iti
            tṛcena sūktena puroḍāśaṃ juhoti | tata uttaratantram | brāhmaṇatarpaṇāntaṃ samānam
            | dugdham | odanam | pāyasam | paśutantraṃ kṛtvā 'doṣo gāya' iti sūktenātharvavidhānenātharvaṇaṃ
            yajate | paśvavadānāni juhoti | sthālīpākaṃ ca | svastyayanakāmaḥ | 'doṣo gāya' iti
            sūktena vrīhīnāvapati | 'doṣo gāya' iti sūktena yavānāvapati | 'doṣo gāya' iti sūktena
            tilānāvapati | svastyayanakāmaḥ | 'doṣo gāya' iti sūktena dhānān juhoti | 'doṣo gāya'
            iti sūktena karambhaṃ juhoti | ājyatantre | svastyayanakāmaḥ | 'doṣo gāya' iti sūktena
            tilaśaṣkulīrjuhoti | ājyatantre | abhyātānāntaṃ kṛtvā 'pātaṃ naḥ' iti pañcabhirṛgbhirājyaṃ
            juhoti | tata uttaratantram | svastyayanakāmaḥ | 'pātaṃ naḥ' iti pañcabhirṛgbhiḥ pālāśādayaḥ
            samidha ādadhāti vṛkṣāṇāṃ dvāviṃśatīnāṃ svastyayanakāmaḥ | 'pātaṃ naḥ' iti payo juhoti
            ājyatantre | 'pātaṃ naḥ' iti bhaktaṃ juhotyājyatantre | 'pātaṃ naḥ' iti pāyasaṃ juhotyājyatantre
            | 'pātaṃ naḥ' iti indraṃ paśunā yajeta | vaśāvidhānena | svastyayanakāmaḥ | 'pātaṃ
            naḥ' iti vrīhīn juhoti | tantravikalpaḥ | 'pātaṃ naḥ' iti yavānāvapati | svastyayanakāmaḥ
            | 'pātaṃ naḥ' iti tilānāvapati | 'pātaṃ naḥ' iti dhānā juhoti | 'pātaṃ naḥ' iti dadhisaktūn
            juhotyājyatantre | 'pātaṃ naḥ' iti śaṣkulīrjuhoti | śaṣkulyaḥ śrīānandapure prasiddhaḥ.
            'anaḍudbhyaḥ' ityājyaṃ juhoti sūktenājyatantre | svastyayanakāmaḥ | 'anaḍudbhyaḥ'
            iti tṛcena sūktena pālāśādayo dvāviṃśativṛkṣāṇāṃ samidha ādadhāti | svastyayanakāmaḥ
            | yatra samidha ādadhāti tatra pālāśādidvāviṃśativṛkṣāṇāṃ gṛhītavyāḥ | śāntikapauṣṭikeṣu
            ca | 'anaḍudbhyaḥ' iti sūktena puroḍāśaṃ juhotyājyatantre | 'anaḍudbhyaḥ' iti sūktena
            dugdhaṃ juhoti | 'anaḍudbhyaḥ' iti sūktena udaudanaṃ juhotyājyatantre | 'anaḍudbhyaḥ'
            iti tṛcena sūktena kṣīraudanaṃ juhotyājyatantre | 'anaḍudbhyaḥ' iti tṛcena rudrāya
            pāyasaṃ juhoti paśutantre | 'anaḍudbhyaḥ' iti tṛcena vrīhīnāvapati | svastyayanakāmaḥ
            | 'anaḍudbhyaḥ' iti tṛcena yavānāvapati | tantravikalpaḥ | 'anaḍudbhyaḥ' iti tṛcena
            tilānāvapati | hastahome tantravikalpaḥ | 'anaḍudbhyaḥ' iti tṛcena dhānā juhoti |
            svastyayanakāmaḥ | 'anaḍudbhyaḥ' iti tṛcena dadhisaktūn juhotyājyatantre | 'anaḍudbhyaḥ'
            iti tṛcena śaṣkulīrjuhoti | svastyayanakāmaḥ.
            'yamo mṛtyuḥ' iti sūktenājyaṃ juhotyājyatantre | 'yamo mṛtyuḥ' iti sūktena samidha
            ādadhāti pālāśādīnāṃ dvāviṃśativṛkṣāṇāṃ svastyayanakāmaḥ | 'yamo mṛtyuḥ' iti tisṛbhiḥ
            ṛgbhiḥ puroḍāśaṃ juhotyājyatantre | 'yamo mṛtyuḥ' iti sūktena payo juhoti | 'yamo
            mṛtyuḥ' iti sūktena udaudanaṃ juhoti tantre | 'yamo mṛtyuḥ' iti sūktena pāyasaṃ juhoti
            tantre | 'yamo mṛtyuḥ' iti sūktena viśvebhyo devebhyaḥ paśuṃ yajet | paśutantre 'yamo
            mṛtyuḥ' iti sūktena vrīhīnāvapati | 'yamo mṛtyuḥ' iti sūktena yavānāvapati | 'yamo
            mṛtyuḥ' iti sūktena tilānāvapati | 'yamo mṛtyuḥ' iti sūktena dhānā juhoti | 'yamo
            mṛtyuḥ' iti sūktena dadhisaktūn juhoti | 'yamo mṛtyuḥ' iti sūktena śaṣkulīrjuhoti
            | svastyayanakāmaḥ.
            abhyātānāntaṃ kṛtvā 'viśvajit' iti sūktenājyaṃ juhoti | uttaratantram | svastyayanakāmaḥ
            | 'viśvajit' iti sūktena pālāśādīnāṃ samidha ādadhāti | tantravikalpaḥ | 'viśvajit'
            iti sūktena puroḍāśaṃ juhoti | ājyatantre | svastyayanakāmaḥ | 'viśvajit' iti sūktena
            payo juhoti | tantraṃ kṛtvā 'viśvajit' iti udaudanaṃ juhoti | uttaratantram | 'viśvajit'
            iti sūktena pāyasaṃ juhoti tantre | 'viśvajit' iti sūktena viśvajite devatāyai paśunā
            yajet | paśutantreṇa | 'viśvajit' iti sūktena vrīhīnāvapati | 'viśvajit' iti yavānāvapati
            | 'viśvajit' iti tilānāvapati | 'viśvajit' iti dhānā āvapati | 'viśvajit' iti karambhaṃ
            juhoti | 'viśvajit' iti śaṣkulīrjuhoti | svastyayanakāmaḥ.
            abhyātānāntaṃ kṛtvā 'śakadhūmam' iti sūktenājyaṃ juhoti | abhyātānādyuttaratantram
            | svastyayanakāmaḥ | 'śakadhūmam' iti samidhapuroḍāśādi pūrvavat bhavati | śakadhamadevatāpaśum
            | svastyayanakāmaḥ | 'bhavāśarvau mṛḍatam' ityarthasūktenājyāditrayodaśadravyāṇi bhavanti
            | ājyatantre | anena pālāśādīnāṃ samidādhānam | svastyayanakāmaḥ | yatra śāntikahomastatra
            sarvatra svastyayanakāmaḥ | yathāsambhavaṃ tantravikalpaḥ | sarvatra karmaṇāṃ vikalpaḥ
            | kramo'pi nāsti |
            dvipade catuṣpade gṛhe bahirgrāme nagare vā maṇḍale vā yatra kvacid homastatra sarvatra
            śāntiṃ karotītyarthaḥ | mahāśāntiṃ vā sarvatra kārayed vikalpena | pākayajñavidhānena
            rudradevatāyai carumājyabhāgāntaṃ kṛtvā 'bhavāśarvau mṛḍatam' ityarthasūktena sarveṇa
            tisra āhutīrjuhoti | pārvaṇādyuttaratantram | svastyayanakāmaḥ | samāptāni svastyayanāni
            | yatra yatra kvaciddhomastatra tatra svastyayanakāmaḥ | kuryācchāntikapauṣṭike sarvatra
            ||</p>
         
         
         <p>  atha janavidhāte svastyayanam -
            [uttamena sārūpavatsasya rudrāya trirjuhoti || <span class="bold">KauśS_7,1{50}.14</span> ||]
            rudradevatākaṃ pākayajñamājyabhāgāntaṃ kṛtvā 'bhavāśarvau mṛḍatam' ityarthasūktena
            sārūpavatsasya caruṃ trirvibhajya tataḥ tisra āhutīrjuhoti | pārvaṇādyuttaratantram
            | rudrabhūtapretarākṣasalokapāladevagrahamahādevagaṇādyupahatābhighāte svastyayanam
            | samāptaṃ mahādevābhighāte svastyayanam ||</p>
         
         
         <p>  atha śīghreṇa puṇyamaṅgalakarmakaraṇe svastyayanamucyate -
            [upottamena suhṛdo brāhmaṇasya śakṛtpiṇḍān parvasvādhāya śakadhūmaṃ kimadyāhaḥ iti
            pṛcchati || <span class="bold">KauśS_7,1{50}.15</span> ||</p>
         
         
         <p>  bhadraṃ sumaṅgalam iti pratipadyate || <span class="bold">KauśS_7,1{50}.16</span> ||]
            'śakadhūmam' iti caturṛcena suhṛdo brāhmaṇasya śakṛtpiṇḍān parvasvādhāyāgre bhūtvābhimantrya
            tataḥ śakadhūmaṃ 'kimadyāhaḥ' iti pṛcchati | sa ca 'śobhanamadyāhaḥ' 'maṅgalamadyāhaḥ'
            iti brāhmaṇo vadati | yadā kartā karma kuryāccaturdaśyāṃ caturthyāṃ navamyāṃ vā śanidine
            vyatīpāte viṣṭāvanyatrāpi nindite'hani tataścandanam | annaprāśanacūḍākarmanāmakaraṇagṛhapraveśavastrāyalaṅkāradhāraṇam
            | rājadarśanāśvahastyādiyānarathārohaṇaṃ puṇyakarme nityanaimittikakāmyādīni karmāṇi
            | yadā śīghre prayojane kāryaṃ kartumicchatīdaṃ karma kṛtvā tataḥ śāntikapuṇyakarma
            karoti | samāptā śīghrakarmakaraṇe śāntiḥ ||</p>
         
         
         <p>  atha sarpādisvastyayanamucyate -
            [yuktayoḥ mā no devāḥ (6.56) yaste sarpaḥ (12.1.46) iti śayanaśālorvarāḥ parilikhati
            || <span class="bold">KauśS_7,1{50}.17</span> ||]
            sarpavṛścikadvidaṃśakamaśakabhramarabhūmikīṭakakṛmaya eteṣāṃ bhayaṃ na bhavati | 'ye'syām'
            'prācī dik' iti sūktābhyāṃ sikatāmabhimantrya śayanaṃ parikirati | 'ye'syāṃ stha'
            iti sūktena sikatāmabhimantrya śālāṃ paritaḥ kirati | 'ye'syāṃ stha' iti sūktena sikatāmabhimantrya
            kṣetre parikirati | 'prācī dik' iti sūktena śālāṃ parikirati | 'prācī dik' iti sūktena
            sikatāmabhimantrya kṣetre parikirati | svastyayanakāmaḥ | 'mā no devāḥ' iti sūktena
            śarkarāmabhimantrya śayanaṃ śālāṃ vā kṣetre vā parikirati | svastyayanakāmaḥ | 'bhavāśarvo
            mṛḍatam' (11.2) iti sūktena śarkarāmabhimantrya gṛhe kṣetre vā prakirati svastyayanakāmaḥ
            | 'yaste sarpo vṛścikaḥ' ityṛcā śarkarāmabhimantrya śayane vā śālāyāṃ vorvarāyāṃ vā
            gṛhe vā vane vā grāme vā pattane vā tatra parikirati | sarpādisvastyayanaṃ bhavati
            | śāntiḥ | nirbhayo bhavatītyarthaḥ ||</p>
         
         
         <p>  [tṛṇāni yugatardmanā sampātavanti dvāre pracṛtati || <span class="bold">KauśS_7,1{50}.18</span> ||]
            abhyātānāntaṃ kṛtvā 'ye'syāṃ stha prācyām' iti sūktena tṛṇamālāṃ sampātyābhimantrya
            dvāre badhnāti | abhyātānādyuttaratantram | svastyayanakāmaḥ | mahānavamyāṃ dīpotsave
            ca śiṣṭācāraḥ | abhyātānāntaṃ kṛtvā 'prācī dik' iti sūktena tṛṇamālāṃ yugacchidreṇa
            sampātyābhimantrya dvāre pracṛtati | tata abhyātānādyuttaratantram | mahānavamyāmidaṃ
            jayakarma | abhyātānāntaṃ kṛtvā 'yaste sarpaḥ' ityṛcā tṛṇamālāṃ yugacchidreṇa sampātyābhimantrya
            abhyātānāntaṃ kṛtvā 'namo devavadhebhyaḥ' (6.13) iti tṛcena sūktena tṛṇāni yugachidreṇa
            sampātya dvāre badhnāti | tata uttaratantram | pathi vā gṛhadvāre vā pattanadvāre
            vā pracṛtati | abhyātānādyuttaratantram | ahibhaye vṛścikabhaye maśakabhaye bhramarasaṅghe
            kṛmibhaye idaṃ karma ||</p>
         
         
         <p>  [ūbadhyaṃ sambhinatti || <span class="bold">KauśS_7,1{50}.19</span> ||]
            'ye'syām' 'prācī dik' iti sūktābhyāṃ gomayamabhimantrya gṛhe visṛjati | 'mā no devāḥ'
            iti sūktena gomayamabhimantrya dvāre visṛjati | 'yaste sarpaḥ' ityṛcā gomayamabhimantrya
            dvāre sambhinatti ||</p>
         
         
         <p>  [nikhanati || <span class="bold">KauśS_7,1{50}.20</span> ||]
            'ye'syām' 'prācī dik' iti sūktābhyāṃ gomayamabhimantrya dvāre nikhanati | 'mā no devāḥ'
            iti sūktena śuṣkagomayamabhimantrya gṛhe nikhanati | 'yaste sarpaḥ' ityṛcā gomayamabhimantrya
            gṛhe nikhanati ||</p>
         
         
         <p>  [ādadhāti || <span class="bold">KauśS_7,1{50}.21</span> ||]
            'ye'syām' 'prācī dik' iti sūktābhyāṃ śuṣkagomayamādadhātyagnau | 'mā no devāḥ' iti
            sūktena gomayamagnau juhoti | 'yaste sarpaḥ' ityṛcā gomayamagnau juhoti | gṛhe kṣetre
            grāme nagare vā svastyayanakāmaḥ ||</p>
         
         
         <p>  [apāmārgaprasūnān kudrīcīśaphān parācīnamūlān || <span class="bold">KauśS_7,1{50}.22</span> ||]
            'ye'syām' iti sūktenāpāmārgamañjarīmabhimantrya dvāre sambhinatti | 'ye'syāṃ stha'
            iti sūktenāpāmārgamañjarīmabhimantrya dvāre nikhanati | 'ye'syāṃ stha' iti sūktenāpāmārgamañjarīmabhimantryāgnau
            juhoti | 'prācī dik' iti sūktenāpāmārgamañjarīmabhimantrya gṛhe stṛṇāti | 'prācī dik'
            iti sūktenāpāmārgaprasūnamabhimantrya dvāre nikhanati | 'prācī dik' iti sūktenāpāmārgamañjarīṃ
            juhoti | 'mā no devāḥ' iti sūktenāpāmārgamabhimantrya gṛhe stṛṇāti | 'mā no devāḥ'
            iti sūktenāpāmārgamabhimantrya bhūmau nikhanati svastyayanakāmaḥ | 'mā no devāḥ' iti
            sūktenāpāmārgamañjarīmabhimantrya agnau juhoti | 'yaste sarpaḥ' iti apāmārgamañjarīmabhimantrya
            sambhinatti | 'yaste sarpaḥ' iti apāmārgamañjarīṃ nikhanati grāmamadhye svastyayanakāmaḥ
            | 'yaste sarpaḥ' ityṛcāpāmārgaṃ juhoti | 'ye'syāṃ stha' iti sūktena guḍūcīmabhimantrya
            nānā karoti | 'ye'syām' iti sūktena guḍūcīmabhimantrya nikhanati | 'ye'syām' iti sūktena
            guḍūcīpādānabhimantryāgnau juhoti | 'prācī dik' iti guḍūcīpādānabhimantrya gṛhe stṛṇāti
            | 'prācī dik' iti guḍūcīpādā ye adhomukhāstānabhimantrya nikhanati | 'prācī dik' iti
            guḍūcīmagnau juhoti | 'mā no devāḥ' iti guḍūcīmabhimantrya grāme stṛṇāti | svastyayanakāmaḥ
            | 'mā no devāḥ' iti guḍūcīmabhimantrya nikhanati | 'mā no devāḥ' iti guḍūcīmagnau
            juhoti | 'yaste sarpaḥ' ityṛcā guḍūcīmabhimantrya stṛṇāti | 'yaste sarpaḥ' ityṛcā
            guḍūcīmabhimantrya nikhanati | 'yaste sarpaḥ' ityṛcā guḍūcīmagnau juhoti | maśakakīṭakasarpavṛścikādisvastyayanāni
            bhavanti | samāptāni maśakādīnāṃ svastyayanāni || saptame prathamā kaṇḍikā || <span class="bold">KKp_50</span> ||</p>
         
         
         
         
         
         <p>  atha vyāghracauravṛkacarakasiṃhāraṇyakādīnāṃ bhaye svastyayanānyucyante-
            [uditaḥ (4.3) iti khādiraṃ śaṅkuṃ sampātavantamudgṛhṇan nikhanan gā anuvrajati ||
            <span class="bold">KauśS_7,2{51}.1</span> ||]
            abhyātānāntaṃ kṛtvā 'uditastrayo akraman' iti sūktena khadirakīlakaṃ sampātya tata
            uttaratantraṃ kṛtvā kīlakaṃ nikhanannutpāṭayan gṛhādaraṇyaṃ gāṃ pṛṣṭhato gacchati
            | vyāghrādisvastyayanakāmaḥ ||</p>
         
         
         <p>  [ninayanaṃ samuhya cāre sārūpavatsasyendrāya trirjuhoti || <span class="bold">KauśS_7,2{51}.2</span> ||]
            'uditaḥ' iti sūktenodakaghaṭamabhimantrya gopracāre ninayati | tataḥ pāṃśukūṭaṃ tatra
            kṛtvārddhaṃ dakṣiṇena hastena vikṣipati | indrāya pākayajñavidhānenājyabhāgāntaṃ kṛtvā
            'uditaḥ' iti sūktena saptarcena dvābhyāṃ dve āhutī tisṛbhirṛgbhistṛtīyā | pārvaṇādyuttaratantram
            ||</p>
         
         
         <p>  [diśyān balīn harati || <span class="bold">KauśS_7,2{51}.3</span> ||]
            sārūpavatsena dugdhe caruśrapaṇaṃ havirucchiṣṭena baliharaṇaṃ kuryāt ||</p>
         
         
         <p>  [pratidiśamupatiṣṭhate || <span class="bold">KauśS_7,2{51}.4</span> ||</p>
         
         
         <p>  madhye pañcamamanirdiṣṭam || <span class="bold">KauśS_7,2{51}.5</span> ||]
            'ye'syāṃ stha' iti sūktena pratyṛcamupatiṣṭhate | madhye pañca baliharaṇam | prācī
            | dakṣiṇā | pratīcī | udīcī | evaṃ madhyaṃ ca | prācī | dakṣiṇā | pratīcī | udīcī
            | evaṃ copasthānāni ||</p>
         
         
         <p>  [śeṣaṃ ninayati || <span class="bold">KauśS_7,2{51}.6</span> ||]
            anirdiṣṭaṃ śeṣaṃ havirbhūmau ninayatīti pañcamam ||</p>
         
         
         <p>  [brahma jajñānam (5.6) bhavāśarvau (4.28) ityāsannamaraṇye parvataṃ yajate || <span class="bold">KauśS_7,2{51}.7</span> ||]
            parvatadevatāyā araṇye pākayajñavidhānenājyabhāgāntaṃ kṛtvā 'brahma jajñānam' 'anāptā
            ye' (5.6.1-2) iti sūktena juhoti | 'himavate juṣṭaṃ nirvapāmi | himavate tvā juṣṭaṃ
            prokṣāmi | himavantaṃ gacchatu haviḥ svāhā' iti | nikaṭaparvataṃ yajate | pārvaṇādyuttaratantram
            ||</p>
         
         
         <p>  [anyasmin bhavaśarvapaśupatyugrarudramahādeveśānānāṃ pṛthagāhutīḥ || <span class="bold">KauśS_7,2{51}.8</span> ||]
            parvatadevatāyai pākayajñamājyabhāgāntaṃ kṛtvā 'bhavāśarvau mṛḍatam' ityarthasūktena
            caruṃ juhoti | pārvaṇādyuttaratantram | pākayajñatantraṃ kṛtvā 'bhavāya juṣṭaṃ nirvapāmi'
            ityādi | bhava | śarva | paśupati | ugra | rudra | mahādeva | īśāna | etāḥ sapta devatāḥ
            | devatānirvāpaṃ kṛtvaikasmin bhāṇḍake śrapaṇam | 'brahma jajñānam' iti sūktasya saptāvṛttiḥ
            | pārvaṇādyuttaratantram | bhavāśarvādibhyo devatābhyo nirvāpaṃ kṛtvā bṛhadbhāṇḍake
            śrapaṇam | ājyabhāgāntaṃ kṛtvā 'bharvāśarvau mṛḍatam' iti sūktasya saptāvṛttiḥ | pārvaṇādyuttaratantram
            | bhavam | śarvam | paśupatim | ugram | rudram | mahādevam | īśānaṃ yajate | ete sapta
            parvatadevatāḥ | vyāghracauravṛścikahastyāraṇyakamahiṣāraṇyakago-ityādibhaye svastyayanam
            ||</p>
         
         
         <p>  goṣṭhakarmocyate -
            [goṣṭhe ca dvitīyamaśnāti || <span class="bold">KauśS_7,2{51}.9</span> ||]
            gośāntiḥ | pākayajñatantraṃ kṛtvendradevatāyai 'brahma jajñānam' 'anāptā ye' (5.6.1-3)
            iti sūktena caruṃ juhoti | tata uttaratantram | tantraṃ kṛtvā bhavāśarvādibhyo nirvāpaṃ
            kṛtvaikasmin bhāṇḍe śrapaṇaṃ kṛtvā tato brahmajajñānena juhoti | sūktasya saptāvṛttiḥ
            | pārvaṇādyuttaratantram | parvatadevatāyai pākayajñavidhānamājyabhāgāntaṃ kṛtvā 'bhavāśarvau
            mṛḍatam' iti sūktena caruṃ juhoti | tata uttaratantram | tantraṃ kṛtvā bhava-śarva-paśupati-ugra-rudra-mahādeva-īśānāntaṃ
            nirvāpaṃ kṛtvaikasmin bhāṇḍake śrapaṇaṃ kṛtvā 'bhavāśarvau' iti sūktena juhoti | pratidevataṃ
            sūktāvṛttiḥ | tata uttaratantram | rudradevasya carorhavirucchiṣṭaṃ yajamāno'śnāti
            | yaddhi karmaṇi tatra sarvatra ||</p>
         
         
         <p>  [darbhānādhāya dhūpayati || <span class="bold">KauśS_7,2{51}.10</span> || bhūtyai vaḥ puṣṭyai vaḥ iti |]
            agnau darbhānādhāya yajamāno dhūmaṃ niyacchati | 'bhūtyai vaḥ puṣṭyai vaḥ' iti mantreṇa
            | dvitīyacarorhavirucchiṣṭabhakṣaṇaṃ dhūmapānaṃ ca | iti goṣṭhakarmāṇi samāptāni |
            iti gośāntiḥ | indrayāgo bhavādiyāgaścaikaṃ karma dvitantram ||</p>
         
         
         <p>  prathamaprasave gavāṃ śāntirucyate-
            [prathamajayormithunayormukhamanakti || <span class="bold">KauśS_7,2{51}.11</span> ||]
            'brahma jajñānam' sahasradhāreṇa ghṛtamabhimantrya vatsavātsikāmukhamanakti | evaṃ
            'bhavāśarvau mṛḍatam' ityarthasūktena ghṛtamabhimantrya vatsasya vatsikāyā vā mukhaṃ
            mrakṣati | svastyayanakāmaḥ | goṣṭhe prathamaprasava etatkarma ||</p>
         
         
         <p>  [tisro naladaśākhā vatsān pāyayati || <span class="bold">KauśS_7,2{51}.12</span> ||]
            'brahma jajñānam' iti sūktena tisro naladaśākhāḥ piṣṭvābhimantrya vatsikāṃ pāyayati
            | svastyayanakāmaḥ | 'bhāvāśarvau' ityarthasūktena tisro naladaśākhā udakena piṣṭvābhimantrya
            vatsikāṃ pāyayati | svastyayanakāmaḥ ||</p>
         
         
         <p>  [śākhayodakadhārayā gāḥ parikrāmati || <span class="bold">KauśS_7,2{51}.13</span> ||]
            gavāṃ prathamaprasave 'brahma jajñānam' iti mahatkāṇḍikena sūktena śākhāmudakamabhimantrya
            gobhyo bahirudakadhārāṃ ninayati | svastyayanakāmaḥ | nalado māsikā nalo vā | 'bhavāśarvau'
            ityarthasūktena śākhāmudakamabhimantrya tata udakadhārāṃ gorbahirninayati | śākhayā
            sahāvyavacchinnā dhārā | samāptā gobhyaḥ prathamaprasave śāntiḥ ||</p>
         
         
         <p>  atha pattanagrāmasya gṛhasya śāntirucyate-
            [aśmavarma me (5.10) iti ṣaḍaśmanaḥ sampātavataḥ sraktiṣu paryadhastānnikhanati ||
            <span class="bold">KauśS_7,2{51}.14</span> ||]
            abhyātānāntaṃ kṛtvā 'aśmavarma me' iti ṣaḍarcena sūktena saptamyṛcā sarvāsāṃ dvitīyā
            kartavyā | 'ye diśāmantardeśebhyaḥ' iti ṣaṭsu ṛkṣu dvitīyā | ṣaṭ sampātāḥ | ṣaḍaśmanaḥ
            sampātavato'bhimantrya tato gṛhakoṇeṣu nikhanati caturaḥ | ekaṃ gṛhamadhya ekaṃ gṛhopari
            nidadhāti | uttaratantram | gṛhagrāmanagarapattanānāṃ sarvatra svastyayanaṃ samāptam
            ||</p>
         
         
         <p>  athānnasvastyayanamucyate-
            [alasālā (6.16.4) ityālabheṣajam || <span class="bold">KauśS_7,2{51}.15</span> ||</p>
         
         
         <p>  trīṇi silāñjālāgrāṇyurvarāmadhye nikhanati || <span class="bold">KauśS_7,2{51}.16</span> ||]
            'alasālā' ityṛcā tisraḥ sasyavallīrabhimantrya kṣetramadhye nikhanati | annavyādhirakṣāsvastyayanaṃ
            samāptam ||</p>
         
         
         <p>  atha mūṣakapataṅgaśalabhahariṇaroruśalyādīni sasyavināśakāni teṣāṃ śāntirucyate
            -
            [hataṃ tardam (6.50) ityayasā sīsaṃ karṣannurvarāṃ parikrāmati || <span class="bold">KauśS_7,2{51}.17</span> ||]
            'hataṃ tardam' iti sūktena sīsaṃ lohamudgharṣan sūktaṃ japitvābhiprakrāmati | mūṣakādisthāne
            ||</p>
         
         
         <p>  [aśmano'vakirati || <span class="bold">KauśS_7,2{51}.18</span> ||]
            'hataṃ tardam' iti sūktena śarkarānabhimantrya yatra mūṣakādīni tatra parikirati ||</p>
         
         
         <p>  [tardamavaśirasaṃ vadanāt keśena samuhyorvarāmadhye nikhanati || <span class="bold">KauśS_7,2{51}.19</span> ||]
            mūṣakādimukhaṃ keśena bandhayitvā 'hataṃ tardam' iti sūktenābhimantrya kṣetramadhye
            nikhanati ||</p>
         
         
         <p>  [uktaṃ cāre || <span class="bold">KauśS_7,2{51}.20</span> ||]
            aśvinadevatāyai pākayajñamājyabhāgāntaṃ kṛtvā 'hataṃ tardam' iti sūktena sārūpavatsaṃ
            caruṃ juhoti | tata uttaratantram | 'aśvibhyāṃ juṣṭaṃ nirvapāmi | aśvibhyāṃ tvā juṣṭaṃ
            prokṣāmi | aśvinau gacchatu haviḥ svāhā' iti.</p>
         
         
         <p>  [balīn haratyāśāyā āśāpataye'śvibhyāṃ kṣetrapataye || <span class="bold">KauśS_7,2{51}.21</span> ||]
            haviḥśeṣeṇa baliharaṇaṃ karoti pratidiśam 'āśāyai baliṃ harāmi vaṣaṭ' | 'āśāpataye'
            | 'aśvibhyām' | 'kṣetrapataye' ||</p>
         
         
         <p>  [yadaitebhyaḥ kurvīta vāgyatastiṣṭhedāstamayāt || <span class="bold">KauśS_7,2{51}.22</span> ||]
            tasminnahani maunaṃ kuryādastamanaṃ yāvat | tasminnahani pākayajñavidhānaṃ kriyate
            | samāptaṃ mūṣakaśalabhapataṅgaṭiṭṭibhakīṭakakīṭikāhariṇaroruśalyakagodhāsedhākṛmyādibhaye
            svastyayanam || saptame dvitīyā kaṇḍikā || <span class="bold">KKp_51</span> ||</p>
         
         
         
         
         
         <p>  atha deśāntaragamanasya svastyayanamucyate-
            [ye panthānaḥ (6.55) iti parītyopadadhīta || <span class="bold">KauśS_7,3{52}.1</span> ||</p>
         
         
         <p>  prayacchati || <span class="bold">KauśS_7,3{52}.2</span> ||]
            'ye panthāno bahavo devayānāḥ' iti tṛcena sūktenājyaṃ juhoti | ājyatantre | 'ye panthānaḥ'
            iti samidha ādadhāti | puroḍāśādi yojyaṃ sarvatra | 'ye panthānaḥ' iti sūktena tṛcena
            manthamabhimantrya pathikāya prayacchati svastyayanakāmaḥ | 'ye panthānaḥ' iti tṛcena
            bhaktamabhimantrya prayacchati bhojanārtham | samāptā grāmadūrāgamanasya śāntiḥ |
            anena karmaṇā kalahādi doṣo na bhavati ||</p>
         
         
         <p>  puruṣabandhane mocanaśāntirucyate-
            [yasyāste (6.84) yatte devīṃ (6.63) viṣāṇā pāśān (6.121) ityunmocanapratirūpaṃ sampātavantaṃ
            karoti || <span class="bold">KauśS_7,3{52}.3</span> ||]
            abhyātānāntaṃ kṛtvā 'yasyāste' iti sūktena caturṛcena yena baddhaḥ tatsadṛśaṃ sampātavantaṃ
            kṛtvā sūktasadṛśaṃ dvitīyaṃ ca sampātavantaṃ karoti | tata uttaratantram | ājyatantraṃ
            kṛtvā 'yatte devī nirṛtiḥ' iti tṛcena sūktena bandhasadṛśaṃ nigaḍayugaladvayaṃ ca
            sampātavantaṃ karoti | nābhimantraṇam | tata uttaratantram | abhyātānāntaṃ kṛtvā 'viṣāṇā
            pāśān' iti caturṛcena nigaḍayugaladvayaṃ sampātyaikaṃ muktaṃ nigaḍaṃ carmamayaṃ vā
            lohamayaṃ vā yena baddhastanmayaṃ kṛtvā | abhyātānādyuttaratantram | samāptaṃ bandhamocanam
            ||</p>
         
         
         <p>  vācābandhasya mocanamucyate-
            [vācā baddhāya bhūmiparilekham || <span class="bold">KauśS_7,3{52}.4</span> ||]
            tantraṃ kṛtvā 'yasyāste' iti sūktena bhūmilekhāṃ sampātya | tata uttaratantram | samāptaṃ
            vācābandhanam | svastyayanakāmaḥ | baddho anena karmaṇā kṛtena mucyate bandhanāt ||</p>
         
         
         <p>  agnidāgharakṣārthamucyate-
            [āyane (6.106) iti śamanamantarā hradaṃ karoti || <span class="bold">KauśS_7,3{52}.5</span> ||]
            'āyane te parāyaṇe' iti sūktenodakamabhimantrya garte prakṣipati madhye dāghe | adāghe
            ca kṛtvā udakapūraṇaṃ karoti ||</p>
         
         
         <p>  [śāle ca || <span class="bold">KauśS_7,3{52}.6</span> ||]
            'āyane te' iti sūktena śālāmadhye dvayorudakamabhimantrya garte prakṣipati | agnirakṣā
            bhavati ||</p>
         
         
         <p>  [avakayā śālāṃ paritanoti || <span class="bold">KauśS_7,3{52}.7</span> ||]
            'āyane te' iti sūktena avakāmabhimantrya śālāmupari paritanoti dāgharakṣārthī | agnyupasarge
            etat karma ||</p>
         
         
         <p>  [śapyamānāya prayacchati || <span class="bold">KauśS_7,3{52}.8</span> ||]
            'āyane te' iti sūktena divyamabhimantrya śapyamānāya prayacchati | divye śudhyati
            | taptamāṣake divye ||</p>
         
         
         <p>  [nidagdhaṃ prakṣālayati || <span class="bold">KauśS_7,3{52}.9</span> ||]
            'āyane te' iti sūktenodakamabhimantrya aṅgaṃ dagdhaṃ prakṣālayati | aṅgamārogyaṃ bhavati
            | aṅge agnirakṣā | samāptāni agnidāharakṣāṇi ||</p>
         
         
         <p>  nāvāpeṭakapaṭikādisvastyayanārthodakataraṇarakṣārthamucyate-
            [mahīmū ṣu (7.6.2-4) iti taraṇānyālambhayati || <span class="bold">KauśS_7,3{52}.10</span> ||]
            'mahīmū ṣu' iti tṛcena sūktena nāvādyabhimantrya tataścaṭanti | upaviśanti | na kadācinmajjati
            kvacit ||</p>
         
         
         <p>  [dūrānnāvaṃ sampātavatīṃ naumaṇiṃ badhnāti || <span class="bold">KauśS_7,3{52}.11</span> ||]
            udakarakṣārthe dūradeśagamana abhyātānāntaṃ kṛtvā 'mahīmū ṣu' iti tṛcena nāvaṃ sampātya
            tataścaṭanti | uttaratantram | abhyātānāntaṃ kṛtvā 'mahīmū ṣu' iti tṛcena naumaṇiṃ
            sampātyābhimantrya badhnāti | tata uttaratantram | samāptaṃ dūradeśagamane etat karma
            | nāvikebhyo badhnāti | ye nāvaṃ caṭanti teṣāṃ bandhanam | samāptaṃ nāvārthaṃ svastyayanam
            ||</p>
         
         
         <p>  atha naṣṭe dravye lābhakarma ucyate-
            [prapathe (7.9) iti naṣṭaiṣiṇāṃ prakṣālitābhyaktapāṇipādānāṃ dakṣiṇān pāṇīn nimṛjyotthāpayati
            || <span class="bold">KauśS_7,3{52}.12</span> ||]
            naṣṭaiṣiṇāṃ prakṣālitābhyaktapāṇipādānāṃ 'prapathe pathām' iti caturṛcaṃ japitvā dakṣiṇaṃ
            pāṇimugmṛjyotthāpayati | naṣṭanirokṣaṇārthe ||</p>
         
         
         <p>  [evaṃ sampātavataḥ || <span class="bold">KauśS_7,3{52}.13</span> ||]
            abhyātānāntaṃ kṛtvā 'prapathe pathām' iti caturṛcena sūktena naṣṭaiṣiṇāṃ prakṣālitābhyaktapāṇipādānāṃ
            tataḥ pāṇī sampātya vimṛjyotthāpayati | tata uttaratantram ||</p>
         
         
         <p>  [nimṛjyaikaviṃśatiṃ śarkarāścatuṣpathe'vakṣipyāvakirati || <span class="bold">KauśS_7,3{52}.14</span> ||]
            'prapathe pathām' iti caturṛcena sūktena ekaviṃśatiśarkarānabhimantrya catuṣpathe
            prakṣipati | samāptaṃ naṣṭalābhakarma ||</p>
         
         
         <p>  [namaskṛtya (7.102.1) iti mantroktam || <span class="bold">KauśS_7,3{52}.15</span> ||]
            'namaskṛtya dyāvāpṛthivībhyām' ityekāṃ japitvā ūrdhvastiṣṭhannupatiṣṭhate ||</p>
         
         
         <p>  [aṃholiṅgānāmāpo bhojanahavīṃṣyabhimarśanopasthānamādityasya || <span class="bold">KauśS_7,3{52}.16</span> ||</p>
         
         
         <p>  svayaṃ haviṣāṃ bhojanam || <span class="bold">KauśS_7,3{52}.17</span> ||]
            aṃholiṅgaḥ - 'ya āśānām' (1.31.2) ityekā | 'agnermanve' (4.23-29) iti sapta sūktāni
            | 'yā oṣadhayaḥ' (6.96.1) ityekā | 'vaiśvānaro na āgamat' (6.35.2) ityekā | 'śumbhanī'
            (7.117.1) ityekā | 'yadarvācīnam' (10.5.22) ityekā | 'agniṃ brūmaḥ' (11.6) ityarthasūktam
            | saptapratīka aṃholiṅgagaṇaḥ | ekaikasya pratīkasya trayodaśahavirbhiḥ homaḥ pratyetavyaḥ
            vikalpena.
            'ya āśānām' ityekayodakamabhimantrya pāyayati | svastyayanakāmaḥ | 'ya āśānām' ityekayā
            bhojanamabhimantrya bhakṣayati | svastyayanakāmaḥ | 'ya āśānām' ityekayā havirjuhoti
            | tantravikalpaḥ | svastyayanakāmaḥ | pratidinaṃ kuryādityarthaḥ | havirupadadhītājyādi
            trayodaśa | 'agnermanve' iti saptabhiḥ sūktairudakamabhimantrya pāyayati | 'agnermanve'
            iti saptabhiḥ sūktaiḥ bhaktamabhimantrya bhakṣayati | 'agnermanve' iti saptabhiḥ sūktaiḥ
            havirjuhoti | tantravikalpaḥ | svastyayanakāmaḥ | 'yā oṣadhayaḥ' ityekayodakamabhimantrya
            pibati | 'yā oṣadhayaḥ' iti bhaktamabhimantrya bhakṣayati | 'yā oṣadhayaḥ' iti havirjuhoti
            | svastyayanakāmaḥ | āplavanāvasecanācamanādīni yathāsambhavaṃ kartavyāni | pratīkavikalpaḥ
            | bhojane oṣadhivad haviṣaḥ | ājyasamidhādi | svastyayanakāmaḥ | 'vaiśvānaro na āgamat'
            ityekayodakamabhimantrya pibati | svastyayanakāmaḥ | 'śumbhanī dyāvāpṛthivī' ityekayā
            bhaktamabhimantrya bhakṣayati | svastyayanakāmaḥ | 'śumbhanī dyāvāpṛthivī' ityekayājyādihavirjuhoti
            | tantraṃ vā | 'yadarvācīnam' ityṛcā pānabhojanahavirapi etat tritayaṃ karoti | 'agniṃ
            brūmaḥ' iti sūktenodakamabhimantrya pibati | svastyayanakāmaḥ | 'agniṃ brūmaḥ' iti
            sūktena bhaktamabhimantrya bhakṣayati | 'agniṃ brūmaḥ' iti sūktena havirājyasamidhādi
            juhoti | svastyayanakāmaḥ | pāpasaṃsarge vyādhisaṃsarge varṇasaṃsarge anyasmin pāpe
            svastyayanam | sarvasvastyayanaṃ samāptam.
            aṃholiṅgena vikalpena etena sūktena hṛdayamālabhya japaṃ kṛtvā upasthānamādityasya
            kuryāt tenaiva sūktena | svastyayanakāmaḥ | abhimarśanaṃ puruṣasya anyasya vā | hastyaśvavṛkṣagṛhastrīpuruṣādīnāṃ
            svastyayanaṃ kriyate | tasyābhimarśanamupasthānaṃ ca | svastyayanakāmaḥ | 'ya āśānām'
            ityekayā havirabhimantrya bhakṣayati | svastyayanakāmaḥ | bhakṣyaṃ haviḥ | pākatantre
            ājyatantre ca sarvatrābhimantraṇam | pākatantrasya vā havirucchiṣṭam | ājyatantrasya
            vā havirucchiṣṭammabhimantrya tato bhakṣaṇam | idaṃ karma svayaṃ karoti | 'agnermanve'
            iti saptabhiḥ sūktairhavirabhimantrya bhakṣayati | pākatantre | ājyatantre nābhimantraṇam
            | svastyayanakāmaḥ | 'yā oṣadhayaḥ' ityekayā havirabhimantrya bhakṣayati | 'vaiśvānaro
            na āgamat' ityekayā havirabhimantrya bhakṣayati | 'śumbhanī dyāvāpṛthivī' ityṛcā havirabhimantrya
            bhakṣayati | svastyayanakāmaḥ | 'agniṃ brūmaḥ' ityarthasūktena havirabhimantrya bhakṣayati
            | pākatantre vā | ājyatantre vā | aṃholiṅgena pratīkena havirhutvā tato'bhimantraṇaṃ
            karoti | tato bhakṣaṇaṃ kuryāt | iti svastyayanaṃ kriyate | svayamabhimantraṇaṃ karoti
            | 'svayaṃ haviṣāṃ bhojanam' (KauśS 52.17) iti vacanāt | śāntikapauṣṭikayoryaducchiṣṭaṃ
            tasyābhimantraṇam | śāntikapauṣṭike havirucchiṣṭe na bhakṣaṇaṃ vā | aṃholiṅgena havirucchiṣṭabhakṣaṇaṃ
            vā niyame kuryāt | yatra kvacicchāntiḥ kriyate tatra sarvatra svastyayanahomaṃ kuryāt
            | gṛhe nagare vane vā bahirvā pattane vā grāme pure vā sarvatra svastyayanaṃ kṛtvā
            sarveṣu kāmyeṣu svastyayanahomaḥ | samāptāni svastyayanāni ||</p>
         
         
         <p>[āyuṣyakarmāṇi]
            āyuṣyakarmaṇāṃ vidhiṃ vakṣyāmaḥ-
            [viśve devā (1.30) ityāyuṣyāṇi || <span class="bold">KauśS_7,3{52}.18</span> ||</p>
         
         
         <p>  sthālīpāke ghṛtapiṇḍān pratinīyāśnāti || <span class="bold">KauśS_7,3{52}.19</span> ||]
            abhyātānāntaṃ kṛtvā 'viśve devā' iti sūktena sthālīpākaṃ śrapayitvā tatsthālīpāke
            ghṛtapiṇḍatrayaṃ pratinīya sampātyābhimantrya ghṛtena saha sthālīpākamaśnāti | tririti
            | abhyātānādyuttaratantram ||</p>
         
         
         <p>  [asmin vasu (1.9) yadābadhnan (1.35) nava prāṇān (5.28) iti yugmakṛṣṇalamādiṣṭānāṃ
            sthālīpāka ādhāya badhnāti || <span class="bold">KauśS_7,3{52}.20</span> ||</p>
         
         
         <p>  āśayati || <span class="bold">KauśS_7,3{52}.21</span> ||]
            'asmin vasu' iti sūktena hiraṇyamaṇiṃ yugmakṛṣṇalaṃ sthālīpāke sthāpayitvā sampātyābhimantrya
            badhnāti | sthālīpākaṃ sampātyābhimantryāśnāti | ājyatantre | tata uttaratantram |
            abhyātānāntaṃ kṛtvā 'yadābadhnan' iti sūktena hiraṇyamaṇiṃ
            yugmakṛṣṇalaṃ sampātyābhimantrya badhnāti | sthālīpākaṃ sampātyābhimantryāśnāti |
            tata uttaratantram | ājyatantraṃ kṛtvā 'nava prāṇān' iti sūktena hiraṇyarajatalohayugmakṛṣṇalamaṇiṃ
            triguṇaṃ kṛtvā sampātyābhimantrya badhnāti | catuḥsūktāvṛttiḥ | badhnāti sthālīpāke
            sthāpayitvā sthālīpākaṃ cāśnāti | tata uttaratantram | kecit sthālīpāke sampātaṃ na
            kurvanti | āyuṣkāmaḥ ||</p>
         
         
         <p>  atha krameṇa 'yathā dyauḥ' (2.15) ityādi godānamadhye paṭhitam | prathamaṃ vyākhyāyate
            | 'yathā dyauśca' iti sūktena sthālīpākaṃ mahāvrīhimayaṃ śrapayitvā tataḥ śāntyudakena
            samprokṣya tato'bhimantryāśnāti | āyuṣkāmaḥ | 'manase cetase dhiyaḥ' (6.41) iti sūktena
            mahāvrīhīṇāṃ sthālīpākaṃ śrapayitvā śāntyudakena prokṣya tamabhimantrya prāśnāti |
            āyuṣkāmaḥ | 'prāṇāpānau' 'ojo'si' (2.16-17) iti sūktābhyām ājyaṃ juhoti tantre | āyuṣkāmaḥ
            | 'prāṇāpānau' 'ojo'si' iti sūktābhyāṃ samidha ādadhāti | tantravikalpaḥ | pālāśādayaḥ
            praśastāḥ | āyuṣkāmaḥ | 'prāṇāpānau' 'ojo'si' iti sūktābhyāṃ puroḍāśaṃ juhoti | tantra
            āyuṣkāmaḥ | 'prāṇāpānau', 'ojo'si' iti sūktābhyāṃ pāyasaṃ juhoti | tantre | 'prāṇāpānau',
            'ojo'si' iti sūktābhyāṃ paśuṃ juhoti paśutantreṇa | devatānāmagrahaṇam | 'prāṇāpānau',
            'ojo'si' iti sūktābhyāṃ vrīhīnāvapati | āyuṣkāmaḥ | 'prāṇāpānau', 'ojo'si' iti sūktābhyāṃ
            yavānāvapati | 'prāṇāpānau' 'ojo'si' iti sūktābhyāṃ tilānāvapati | āyuṣkāmaḥ | 'prāṇāpānau',
            'ojo'si' iti sūktābhyāṃ dhānā juhoti | sarvatra tantre vā | 'prāṇāpānau', 'ojo'si'
            iti sūktābhyāṃ karambhaṃ juhoti | tantre | 'prāṇāpānau', 'ojo'si' iti śaṣkulīrjuhoti
            | āyuṣkāmaḥ | 'yathā dyauḥ', 'manase cetase dhiyaḥ' ityādi akrameṇa vyākhyātam ||
            saptame tṛtīyā kaṇḍikā || <span class="bold">KKp_52</span> ||</p>
         
         
         
         
         
         <p>[godānakarma]
            atha godānam | saṃvatsare godānaṃ yathākuladharmeṇa vā kuryāt | atha godānavidhiṃ
            vakṣyāmaḥ-
            [āyurdā (2.13) iti godānaṃ kārayiṣyan sambhārān sambharati || <span class="bold">KauśS_7,4{53}.1</span> ||</p>
         
         
         <p>  amamrimojomānīṃ dūrvāmakarṇamaśmamaṇḍalamānaḍuhaśakṛtpiṇḍaṃ ṣaḍ darbhaprāntāni kaṃsamahate
            vasane śuddhamājyaṃ śāntā oṣadhīrnavamudakumbham || <span class="bold">KauśS_7,4{53}.2</span> ||</p>
         
         
         <p>  bāhyataḥ śāntavṛkṣasyedhmaṃ prāñcamupasamādhāya || <span class="bold">KauśS_7,4{53}.3</span> ||</p>
         
         
         <p>  parisamuhya paryukṣya paristīrya barhirudapātramupasādya paricaraṇenājyaṃ paricarya
            || <span class="bold">KauśS_7,4{53}.4</span> ||</p>
         
         
         <p>  nityān purastāddhomān hutvājyabhāgau ca || <span class="bold">KauśS_7,4{53}.5</span> ||</p>
         
         
         <p>  paścādagneḥ prāṅmukha upaviśyānvārabdhāya śāntyudakaṃ karoti || <span class="bold">KauśS_7,4{53}.6</span> ||]
            'āyurdā' iti sūktena uktasambhārān sambharati | ājyatantraṃ kṛtvā idhmahomānte 'yadagne
            tapasā' (7.61.1-2) iti dvābhyāmṛgbhyāmagniṃ parisamūhati | 'saṃ mā siñcantu' (7.33.1)
            ityṛcāgniṃ triḥ paryukṣati | godāne viśeṣaḥ | ājyabhāgāntaṃ kṛtvā tataḥ śāntyudakaṃ
            karoti ||</p>
         
         
         <p>  [tatraitat sūktamanuyojayati || <span class="bold">KauśS_7,4{53}.7</span> ||]
            'āyurdā' iti sūktaṃ śāntyudaka anuyojayet ||</p>
         
         
         <p>  [trirevāgniṃ samprokṣati triḥ paryukṣati || <span class="bold">KauśS_7,4{53}.8</span> ||]
            mātalyantena śāntyudakena trirevāgniṃ samprokṣati | triḥ paryukṣati ||</p>
         
         
         <p>  [triḥ kārayamāṇamācāmayati ca samprokṣati ca || <span class="bold">KauśS_7,4{53}.9</span> ||]
            māṇavakaṃ trirācāmayati ca samprokṣati ca mantreṇa | tato'bhyātānāni hutvā 'āyurdā'
            iti sūktenājyaṃ juhvan mūrdhi sampātānānayati ||</p>
         
         
         <p>  [śakṛtpiṇḍasya sthālarūpaṃ kṛtvā suhṛde brāhmaṇāya prayacchati || <span class="bold">KauśS_7,4{53}.10</span> ||</p>
         
         
         <p>  tatsuhṛddakṣiṇato'gnerudaṅmukha āsīno dhārayati || <span class="bold">KauśS_7,4{53}.11</span> ||</p>
         
         
         <p>  athāsmā anvārabdhāya karoti || <span class="bold">KauśS_7,4{53}.12</span> ||</p>
         
         
         <p>  āyurdā (2.13) ityanena sūktenājyaṃ juhvan mūrdhni sampātānānayati || <span class="bold">KauśS_7,4{53}.13</span> ||</p>
         
         
         <p>  dakṣiṇe pāṇāvaśmamaṇḍala udapātra uttarasampātān sthālarūpa ānayati || <span class="bold">KauśS_7,4{53}.14</span> ||]
            uttarasampātān dakṣiṇataḥ suhṛdo haste śakṛtpiṇḍa ānayati | tato dakṣiṇāhasta aśvamaṇḍala
            udapātre ca sampātānānayati | uttarasampātān sthālarūpa ānayati | catuḥ sūktāvṛttiḥ
            ||</p>
         
         
         <p>  [amamrimojomānīṃ codapātre'vadhāya || <span class="bold">KauśS_7,4{53}.15</span> ||]
            udapātre pūtudāruṃ guḍūcīṃ ca prakṣipya tata uṣṇodakaṃ kṛtvā tataḥ sampātaḥ | śakṛtpiṇḍe
            dūrvāṃ kṛtvā tataḥ sampātaḥ ||</p>
         
         
         <p>  [sthālarūpe durvāṃ śāntyudakamuṣṇodakaṃ caikadhābhisamāsicya || <span class="bold">KauśS_7,4{53}.16</span> ||</p>
         
         
         <p>  āyamagansavitā kṣureṇa (6.68) ityudapātramanumantrayate || <span class="bold">KauśS_7,4{53}.17</span> ||]
            śāntyudakamuṣṇodakaṃ caikadhābhisamāsicya 'āyamagan savitā kṣureṇa' iti tṛcenodapātramanumantrayate
            ||</p>
         
         
         <p>  [aditiḥ śmaśru (6.68.1) ityundati || <span class="bold">KauśS_7,4{53}.18</span> ||]
            'aditiḥ śmaśru' ityṛcā udapātrodakena śirasi keśān kledayet ||</p>
         
         
         <p>  [yatkṣureṇa (8.2.1) ityudakpatraṃ kṣuramadbhi ścotya triḥ pramārṣṭi || <span class="bold">KauśS_7,4{53}.19</span> ||]
            'yatkṣureṇa' ityṛcā kṣuraṃ mārjayati triḥ | sakṛnmantraḥ ||</p>
         
         
         <p>  [yenāvapat (6.68.3) iti dakṣiṇasya keśapakṣasya darbhapiñjūlyā keśānabhinidhāya
            pracchidya sthālarūpe karoti || <span class="bold">KauśS_7,4{53}.20</span> ||</p>
         
         
         <p>  evameva dvitīyaṃ karoti || <span class="bold">KauśS_7,4{53}.21</span> ||</p>
         
         
         <p>  evaṃ tṛtīyam || <span class="bold">KauśS_7,4{53}.22</span> ||]
            'yenāvapat' ityṛcā darbhapiñjūlīṃ gṛhītvā dakṣiṇapārśve keśachedanaṃ piñjūlyā saha
            karoti | tataḥ sthālarūpe keśān karoti | 'aditiḥ śmaśru' iti undanam | 'yenāvapat'
            iti darbhapiñjūlyā saha keśachedanam | punaḥ undanam | chedanam | saha piñjūlyā ekasmin
            pārśve trīṇi vapanāni karoti ||</p>
         
         
         <p>  [evamevottarasya keśapakṣasya karoti || <span class="bold">KauśS_7,4{53}.23</span> ||]
            uttare'pi trīṇi || saptame'dhyāye caturthī kaṇḍikā || <span class="bold">KKp_53</span> ||</p>
         
         
         
         
         
         <p>  atra brāhmaṇavācanam | vṛddhastrībhiḥ gītaṃ ca kārāpayet ||</p>
         
         
         <p>  [atha nāpitaṃ samādiśati akṣaṇvan vapa keśaśmaśru roma parivapa nakhāni ca kuru
            iti || <span class="bold">KauśS_7,5{54}.1</span> ||]
            atha nāpitāya praiṣaṃ dadāti | 'akṣaṇvan vapa keśaśmaśru roma parivapa nakhāni ca
            kuru' iti ||</p>
         
         
         <p>  [punaḥ prāṇaḥ (6.53.1) punarmaitvindriyam (6.67) iti trirnimṛjya || <span class="bold">KauśS_7,5{54}.2</span> ||</p>
         
         
         <p>  tvayi mahimānaṃ sādayāmi ityantato yojayet || <span class="bold">KauśS_7,5{54}.3</span> ||]
            ardhamuṇḍite 'punaḥ prāṇaḥ', 'punarmaitvindriyam' iti dvābhyāmṛgbhyāṃ trirnimṛjya
            kṣuraṃ 'somadevaśarmaṇi tvayi mahimānaṃ sādayāmi' iti kṣuraṃ mārjayitvā nāpitāya prayacchati
            | punarvapanārtham ||</p>
         
         
         <p>  [athainamuptakeśaśmaśruṃ kṛttanakhamāplāvayati || <span class="bold">KauśS_7,5{54}.4</span> ||</p>
         
         
         <p>  hiraṇyavarṇāḥ (1.33) ityetena sūktena gandhapravādābhiralaṅkṛtya || <span class="bold">KauśS_7,5{54}.5</span> ||]
            tato 'hiraṇyavarṇāḥ' iti sūktena śāntikalaśamabhimantrya tena kumāramāplāvayati |
            'yaste gandhaḥ' (12.1.23-25) iti tisṛbhiḥ ṛgbhiḥ puṣpaṃ kuṅkumaṃ candanādyabhimantrya
            kumāramalaṅkaroti hiraṇyālaṅkārān ||</p>
         
         
         <p>  [svāktaṃ me (7.30.1) ityānakti || <span class="bold">KauśS_7,5{54}.6</span> ||]
            'svāktaṃ me' ityṛcā añjana abhimantryākṣiṇī aṅkte ||</p>
         
         
         <p>  [athainamahatena vasanena paridhāpayati pari dhatta (2.13.2-3) iti dvābhyām || <span class="bold">KauśS_7,5{54}.7</span> ||]
            'pari dhatta' iti dvābhyāṃ vastramabhimantrya prayacchet ||</p>
         
         
         <p>  [ehyaśmānamā tiṣṭha (2.13.4) iti dakṣiṇena pādenāśmamaṇḍalamāsthāpya pradakṣiṇamagnimanupariṇīya
            || <span class="bold">KauśS_7,5{54}.8</span> ||]
            'ehyaśmānamā tiṣṭha' ityṛcā dakṣiṇena pādenāśmamaṇḍalamāsthāpya vedyupari pradakṣiṇamagnimanupariṇīya
            ||</p>
         
         
         <p>  [athāsya vāso nirmuṣṇāti yasya te vāsaḥ (2.13.5) ityetayā || <span class="bold">KauśS_7,5{54}.9</span> ||]
            'yasya te vāsaḥ' ityṛcoparitanaṃ vastraṃ gṛhṇāti kartā ||</p>
         
         
         <p>  [athainamapareṇāhatena vasanenācchādayati ayaṃ vaste garbhaṃ pṛthivyāḥ (13.1.16-20)
            iti pañcabhiḥ || <span class="bold">KauśS_7,5{54}.10</span> ||]
            'ayaṃ vaste garbhaṃ pṛthivyāḥ' iti pañcabhirṛgbhiḥ paridhānavastreṇopaparyācchādayati
            māṇavakam ||</p>
         
         
         <p>  [yathā dyauḥ (2.15) manase cetase dhiyaḥ (6.41) iti mahāvrīhīṇāṃ sthālīpākaṃ śrapayitvā
            śāntyudakenopasicyābhimantrya prāśayati || <span class="bold">KauśS_7,5{54}.11</span> ||</p>
         
         
         <p>  prāṇāpānau (2.16) ojo'si (2.17) ityupadadhīta || <span class="bold">KauśS_7,5{54}.12</span> ||]
            'yathā dyauśca' 'manase cetase dhiyaḥ' ityādi prathamato vyākhyānaṃ kṛtvā tato godānaṃ
            prārabdham | āyuṣyamantrā āyuṣyakarmamadhye paṭhitāḥ | 'prāṇāpānau' 'ojo'si' ityevamantaṃ
            vyākhyātaṃ prathamataḥ | iha na bhavanti paraprakaraṇapaṭhitatvāt | prakṛtamucyate
            ||</p>
         
         
         <p>  [tubhyameva jariman (2.28) iti kumāraṃ mātāpitarau triḥ samprayacchete || <span class="bold">KauśS_7,5{54}.13</span> ||]
            'tubhyameva jariman' iti sūktena putraṃ mātāpitarau triḥ samprayacchete | pitā mantraṃ
            japitvā mātuḥ samarpayati | punarmantraṃ japitvā mātā pituḥ samarpayati | evaṃ trirmantraprayogaḥ
            | piturmantraḥ ||</p>
         
         
         <p>  [ghṛtapiṇḍānāśayataḥ || <span class="bold">KauśS_7,5{54}.14</span> ||]
            trīn ghṛtapiṇḍān kṛtvā pratyekaṃ sampātyābhimantrya tataḥ kumāraṃ prāśayataḥ | mātāpitarau
            ||</p>
         
         
         <p>[cūḍākaraṇam]
            [cūḍākaraṇaṃ ca godānena vyākhyātam || <span class="bold">KauśS_7,5{54}.15</span> ||</p>
         
         
         <p>  paridhāpanāśmamaṇḍalavarjam || <span class="bold">KauśS_7,5{54}.16 </span>||</p>
         
         
         <p>  śive te stām (8.2.14-15) iti paridānāntāni || <span class="bold">KauśS_7,5{54}.17</span> ||</p>
         
         
         <p>  pārthivasya (2.29.1-2) mā pra gāma (13.1.59-60) iti catasraḥ sarvāṇyapiyanti ||
            <span class="bold">KauśS_7,5{54}.18</span> ||]
            'śive te stām' iti dve | 'pārthivasya' iti dve | 'mā pra gāma' iti dve | etābhirṛgbhiḥ
            vrīhiyavaśamīmabhimantrya kumārasya mūrdhni dadāti | 'śivau te stām' (8.2.18) iti
            dve | 'pārthivasya' iti dve | 'mā pra gāma' iti dve | etābhiḥ ṛgbhiḥ vrīhiyavaśamīmabhimantrya
            mūrdhni dadāti | 'ahne ca tvā' (8.2.20) ityekā | 'pārthivasya' iti dve | 'mā pra gāma'
            iti dve | 'ahorātrābhyāṃ paridadāmi' | vrīhyādi mūrdhni dadāti | 'śarade tvā' (8.2.22)
            ityekā | 'pārthivasya' dve | 'mā pra gāma' iti dve | 'ṛtubhyaṣṭvā paridadāmi' | vrīhyādi
            mūrdhni dadāti | abhyātānādyuttaratantram | godānaṃ samāptam ||</p>
         
         
         <p>  atha cūḍākaraṇamucyate-
            [amamrimojomānīṃ ca dūrvāṃ ca keśāṃśca śakṛtpiṇḍaṃ caikadhābhisamāhṛtya || <span class="bold">KauśS_7,5{54}.19 </span>||</p>
         
         
         <p>  śāntavṛkṣasyoparyādadhāti || <span class="bold">KauśS_7,5{54}.20</span> ||</p>
         
         
         <p>  adhikaraṇaṃ brahmaṇaḥ kaṃsavasanaṃ gaurdakṣiṇā || <span class="bold">KauśS_7,5{54}.21</span> ||</p>
         
         
         <p>  brāhmaṇān bhaktenopepsanti || <span class="bold">KauśS_7,5{54}.22</span> ||]
            dvisaṃvatsare vā godānavat cūḍākaraṇaṃ kāryaṃ pūrvatantraṃ kṛtvā | cūḍākaraṇaṃ ca
            godānena vyākhyātaṃ paridhāpanāśmamaṇḍalavarjam | śeṣaṃ godānavat kāryam | śāntyudake
            'tubhyameva' (2.28) iti sūktamanuyojayet | śeṣaṃ samānam | tata uttaratantram | iti
            cūḍākaraṇam.
            tathā ca yājñavalkyaḥ 'cūḍā kāryā yathākulam' (yāsmṛ 1.12) | punarupanayane godānavidhānena
            vapanaṃ kartavyam | savān dāsyato godānavat vapanam | agnihotraṃ kariṣyamāṇasya godānavidhānena
            vapanam | yathā brahmacaryaparimokṣe godānena vapanam | somayāge godānavidhānena vapanam
            | dīkṣaṇīyāprāk evaṃ bhavati | anyatra yatra vapanaṃ paṭhyate tatra sarvatra godānavidhānena
            vapanaṃ kuryāt iti dārilamatam | punarupanayanādiṣveteṣāṃ tadeva śāntyudakamuṣṇodakaṃ
            kṛtvodapātre viśeṣaḥ | śeṣaṃ godānavat bhavati || pañcamī kaṇḍikā || <span class="bold">KKp_54</span> ||</p>
         
         
         
         
         
         <p>[upanayanam]
            athopanayanamucyate-
            [upanayanam || <span class="bold">KauśS_7,6{55}.1</span> ||]
            garbhapañcame garbhāṣṭame varṣe kuryāditi paiṭhīnasiḥ | vasante brāhmaṇamupanayīteti
            ca mīmāṃsāyām | ājyatantre godānikamājyabhāgāntaṃ kṛtvā tataḥ śāntyudake 'ā yātu mitraḥ'
            (3.8) iti sūktamanuyojayet | tato'bhyātānāni | tataḥ 'ā yātu mitraḥ' iti | 'āyurdā'
            (2.13) iti kecit | sūktena mūrdhni sampātānānayati | dakṣiṇe pāṇau | aśmamaṇḍalavarjam
            | śāntyudakamuṣṇodakaṃ kṛtvā tasminnudapātre sampātānānayati | uttarasampātān sthālarūpa
            ānayati ||</p>
         
         
         <p>  [āyamagan (6.68.1) iti mantroktam || <span class="bold">KauśS_7,6{55}.2</span> ||]
            'āyamagan savitā kṣureṇa' iti pādenodapātramanumantrayate ||</p>
         
         
         <p>  [yatkṣureṇa (8.2.17) ityuktam || <span class="bold">KauśS_7,6{55}.3</span> ||]
            'yatkṣureṇa' ityṛcā kṣuraṃ mārjayati triḥ | 'uṣṇena vāya' iti pādenodapātramanumantrayate
            | 'ādityā rudrā vasavaḥ' iti pādena 'aditiḥ śmaśru' (6.68.2) ityṛcā undanaṃ karoti
            ||</p>
         
         
         <p>  [yenāvapat (6.68.3) iti sakṛdapiñjūli || <span class="bold">KauśS_7,6{55}.4</span> ||]
            'somasya rājño vapata pracetasaḥ' iti pādena 'yenāvapad' ityṛcā vapanaṃ karoti | sakṛt
            dakṣiṇe piñjūlīvarjam | evamuttare śiraḥpārśve vapanaṃ sakṛt piñjūlīvarjaṃ ca ||</p>
         
         
         <p>  [laukikaṃ ca samānamā paridhānāt || <span class="bold">KauśS_7,6{55}.5 </span>||</p>
         
         
         <p>  upetapūrvasya niyataṃ savān dāsyato'gnīnādhāsyamānaḥ paryavetavratadīkṣiṣyamāṇānām
            || <span class="bold">KauśS_7,6{55}.6</span> ||]
            laukikaṃ ca samānaṃ godānena vyākhyātamā paridhānāt | puṇyāhavācanam | vṛddhāstrīgītaṃ
            ca kārayet ||</p>
         
         
         <p>  [soṣṇodakaṃ śāntyudakaṃ pradakṣiṇamanupariṇīya purastādagneḥ pratyaṅmukhamavasthāpya
            || <span class="bold">KauśS_7,6{55}.7</span> ||]
            tataḥ pradakṣiṇamagnimanupariṇīya purastādagneḥ pratyaṅmukhamavasthāpya svayaṃ prāṅmukhaḥ
            ||</p>
         
         
         <p>  [āha brūhi || <span class="bold">KauśS_7,6{55}.8</span> ||</p>
         
         
         <p>  brahmacaryamāgāmupa mā nayasva iti || <span class="bold">KauśS_7,6{55}.9</span> ||]
            brahmacārī bravīti | 'āha brūhi brahmacaryamāgāmupa mā nayasva' iti ||</p>
         
         
         <p>  [ko nāmāsi kiṅgotraḥ iti asau iti yathā nāmagotre bhavatastathā prabrūhi || <span class="bold">KauśS_7,6{55}.10</span> ||]
            tata ācāryo bravīti - 'ko nāmāsi kiṅgotraḥ' iti | punarbrahmacārī bravīti - 'somadevadattaśarmanāmāham
            | amukasagotro'ham | yathāsaṅkhyapravaro'ham' ||</p>
         
         
         <p>  [ārṣeyaṃ mā kṛtvā bandhumantamupanaya || <span class="bold">KauśS_7,6{55}.11</span> ||]
            punaḥ brahmacārī vadati - 'ārṣeyaṃ mā kṛtvā bandhumantamupanaya' ||</p>
         
         
         <p>  [ārṣeyaṃ tvā kṛtvā bandhumantamupanayāmi iti || <span class="bold">KauśS_7,6{55}.12</span> ||]
            tataḥ punarācārya āha - 'ārṣeyaṃ tvā kṛtvā bandhumantamupanayāmi' iti ||</p>
         
         
         <p>  [OMbhūrbhuvaḥ svarjanadom ityañjalāvudakamāsiñcati || <span class="bold">KauśS_7,6{55}.13</span> ||]
            'OM bhūrbhuvaḥsvarjanadom' iti mantreṇodakāñjalimādityāya dadāti brahmacārī ||</p>
         
         
         <p>  [uttaro'sāni brahmacāribhyaḥ ityuttamaṃ pāṇimanvādadhāti || <span class="bold">KauśS_7,6{55}.14</span> ||]
            'uttaro'sāni' iti mantreṇa dakṣiṇapāṇiṃ gṛhṇātyācāryaḥ ||</p>
         
         
         <p>  [eṣa ma ādityaputrastanme gopāyasva ityādityena samīkṣate || <span class="bold">KauśS_7,6{55}.15</span> ||]
            'eṣa ma ādityaputraḥ' iti mantreṇādityaṃ nirīkṣate ||</p>
         
         
         <p>  [apakrāman pauruṣeyādvṛṇānaḥ (7.105.1) ityenaṃ bāhugṛhītaṃ prāñcamavasthāpya dakṣiṇena
            pāṇinā nābhideśe'bhisaṃstabhya japati || <span class="bold">KauśS_7,6{55}.16</span> ||</p>
         
         
         <p>  asmin vasu vasavo dhārayantu (1.9) viśve devā vasavaḥ (1.30) ā yātu mitra (3.8)
            amutrabhūyāt (7.53) antakāya mṛtyave (8.1) ā rabhasva (8.2) prāṇāya namaḥ (11.4) viṣāsahim
            (17.1-5) ityabhimantrayate || <span class="bold">KauśS_7,6{55}.17</span> ||]
            'apakrāman' ityṛcā paścādagneḥ pūrvābhimukhaṃ brahmacāriṇamupaveśya tato dakṣiṇena
            pāṇinā nābhideśaṃ saṃspṛśya tataḥ 'asmin vasu vasavo dhārayantu' iti gaṇaṃ japatyācāryaḥ
            ||</p>
         
         
         <p>  [athāpi paritvaramāṇaḥ ā yātu mitra (3.8) ityapi khalvetāvataivopanīto bhavati ||
            <span class="bold">KauśS_7,6{55}.18</span> ||]
            athavā 'ā yātu mitra' iti sūktaṃ japati ||</p>
         
         
         <p>  [pracchādya trīn prāṇāyāmān kṛtvāvacchādya vatsatarīmudapātre samavekṣayet || <span class="bold">KauśS_7,6{55}.19</span> ||]
            brahmacāriṇaṃ vastreṇa pracchādya tatastrīn prāṇāyāmān kṛtvā | tata avacchādya brahmacāriṇamudapātre
            vatsikāmukhamavekṣayet ||</p>
         
         
         <p>  [samindra naḥ (7.97.2) saṃ varcasā (6.53.3) iti dvābhyāmṛtsṛjanti gām || <span class="bold">KauśS_7,6{55}.20</span> ||]
            'samindra naḥ' 'saṃ varcasā' iti dvābhyāmṛgbhyāṃ gāmutsṛjati || saptame ṣaṣṭhī kaṇḍikā
            || <span class="bold">KKp_55</span> ||</p>
         
         
         
         
         
         <p>  [śraddhāyā duhitā (6.133.4-5) iti dvābhyāṃ bhādramauñjīṃ mekhalāṃ badhnāti || <span class="bold">KauśS_7,7{56}.1</span> ||]
            'śraddhāyā duhitā' iti dvābhyāṃ mauñjīṃ mekhalāṃ tripravarāṃ catuḥpravarāṃ vābhimantrya
            brahmacāriṇaḥ kaṭipradeśe badhnāti ||</p>
         
         
         <p>  [mitrāvaruṇayostvā hastābhyāṃ prasūtaḥ praśiṣā prayacchāmi iti pālāśaṃ daṇḍaṃ prayacchati
            || <span class="bold">KauśS_7,7{56}.2</span> ||</p>
         
         
         <p>  mitrāvaruṇayostvā hastābhyāṃ prasūtaḥ praśiṣā pratigṛhṇāmi | suśravaḥ suśravasaṃ
            mā kurvavakro'vithuro'haṃ bhūyāsam iti pratigṛhṇāti || <span class="bold">KauśS_7,7{56}.3</span> ||</p>
         
         
         <p>  śyeno'si (6.48) iti ca || <span class="bold">KauśS_7,7{56}.4</span> ||]
            tato 'mitrāvaruṇayostvā hastābhyām' iti mantreṇa 'śyeno'si' iti ca sūktena pālāśadaṇḍamabhimantrya
            brahmacāriṇe prayacchati | 'mitrāvaruṇayostvā' iti 'śyeno'si' iti ca paṭhitvā brahmacārī
            daṇḍaṃ gṛhṇāti | 'punarmaitvindriyam' (7.67.1) ityṛcā yajñopavītamabhimantrya paridhatte
            manvādivihitam | 'ahaṃ rudrebhiḥ' iti sūktaṃ pratyṛcaṃ brahmacāriṇaṃ vācayati | atha
            vratagrahaṇaṃ karoti | 'brahmacārivrataṃ dvādaśavārṣikaṃ ṣaḍvārṣikaṃ vā trivārṣikaṃ
            vā yathāśāstravihitaṃ yathāsmaryamāṇadharmakam' ityādyuktamāṅgirasakalpe vrataśrāvaṇam
            | agnaye gurave ca brahmacārī vrataṃ nivedayet ||</p>
         
         
         <p>  [athainaṃ vratādānīyāḥ samidha ādhāpayati || <span class="bold">KauśS_7,7{56}.5</span> ||</p>
         
         
         <p>  agne vratapate vrataṃ cariṣyāmi tacchakeyaṃ tatsamāpeyaṃ tanme rādhyatāṃ tanme samṛdhyatāṃ
            tanme mā vyanaśattena rādhyāsaṃ tatte prabravīmi tadupākaromi agnaye vratapataye svāhā
            || <span class="bold">KauśS_7,7{56}.6</span> ||</p>
         
         
         <p>  vāyo vratapate | sūrya vratapate | candra vratapate | āpo vratapatnyo | devā vratapatayo
            | vedā vratapatayo | vratānāṃ vratapatayo vratamacāriṣaṃ tadaśakaṃ tatsamāptaṃ tanme
            rāddhaṃ tanme samṛddhaṃ tanme mā vyanaśattena rāddho'smi tadvaḥ prabravīmi tadupākaromi
            vratebhyo vratapatibhyaḥ svāhā iti || <span class="bold">KauśS_7,7{56}.7</span> ||]
            'agne vratapate' iti pratyṛcaṃ brahmacārī aṣṭau samidha ādadhāti | pāṭhayitvā aṣṭau
            mantrān ||</p>
         
         
         <p>  [athainaṃ baddhamekhalamāhitasamitkaṃ sāvitrīṃ vācayati || <span class="bold">KauśS_7,7{56}.8</span> ||</p>
         
         
         <p>  pacchaḥ prathamam || <span class="bold">KauśS_7,7{56}.9</span> ||</p>
         
         
         <p>  tato'rdharcaśaḥ || <span class="bold">KauśS_7,7{56}.10</span> ||</p>
         
         
         <p>  tataḥ saṃhitām || <span class="bold">KauśS_7,7{56}.11</span> ||]
            tataḥ sāvitrīṃ vācayati pādaṃ pādaṃ prathamam | tato'rdhacaśaḥ | tataḥ sakalām ||</p>
         
         
         <p>  [athainaṃ saṃśāsti agneścāsi brahmacārinmama cāpo'śāna karma kurūrdhvastiṣṭhanmā
            divā svāpsīḥ samidha ādhehi || <span class="bold">KauśS_7,7{56}.12</span> ||]
            atha ācārya ācāraṃ kathayati | 'agneścāsi brahmacārin mama' | agnau evaṃ kuryāt |
            'nityaṃ bhojane apo'śāna | karma kuru ūrdhvastiṣṭhan | mā divā svāpsīḥ | samidha ādhehi
            | mā kūpaṃ nirīkṣayeḥ | mā vṛkṣārohaṇaṃ kuryāḥ | mā yajñaṃ kuru' ityevamādi ācārān
            kathayati ||</p>
         
         
         <p>  [athainaṃ bhūtebhyaḥ paridadāti agnaye tvā paridadāmi brahmaṇe tvā paridadāmyudṅkyāya
            tvā śūlvāṇāya paridadāmi śatruñjayāya tvā kṣātrāṇāya paridadāmi mārtyuñjayāya tvā
            mārtyavāya paridadāmyaghorāya tvā paridadāmi takṣakāya tvā vaiśāleyāya paridadāmi
            hāhāhūhūbhyāṃ tvā gandharvābhyāṃ paridadāmi yogakṣemābhyāṃ tvā paridadāmi bhayāya
            ca tvābhayāya ca paridadāmi viśvebhyastvā devebhyaḥ paridadāmi sarvebhyastvā devebhyaḥ
            paridadāmi viśvebhyastvā bhūtebhyaḥ paridadāmi sarvebhyastvā bhūtebhyaḥ paridadāmi
            saprajāpatikebhyaḥ || <span class="bold">KauśS_7,7{56}.13</span> ||]
            'athainaṃ bhūtebhyaḥ' ityādibhirvrīhiyavaśamīmabhimantrya mūrdhni dadyāt ||</p>
         
         
         <p>  [svasti caratādiha iti mayi ramantāṃ brahmacāriṇaḥ ityanugṛhṇīyāt || <span class="bold">KauśS_7,7{56}.14</span> ||</p>
         
         
         <p>  nānupraṇudet || <span class="bold">KauśS_7,7{56}.15</span> ||]
            'mayi ramantāṃ brahmacāriṇaḥ' ityetena mantreṇa brahmacāriṇamanugṛhṇīyāt ||</p>
         
         
         <p>  [praṇītīrabhyāvartasva (7.105.1) ityabhyātmamāvartayati || <span class="bold">KauśS_7,7{56}.16</span> ||]
            'praṇītīrabhyāvartasva' ityardharcena brahmacāriṇamātmasammukhaṃ karoti ||</p>
         
         
         <p>  [yathāpaḥ pravatā yanti māsā aharjaram | evā mā brahmacāriṇo dhātarāyantu sarvadā
            svāhā ityācāryaḥ samidhamādadhāti || <span class="bold">KauśS_7,7{56}.17</span> ||]
            ācāryaḥ samidhamādadhāti | 'yathāpaḥ pravatā' ityṛcā | tato'bhyātānāni hutvā 'vātājjāta'
            (4.10) iti sūktena śaṅkhamaṇiṃ sampātyābhimantrya badhnāti | abhyātānādyuttaratantram
            | upanayanaṃ samāptam || saptame'dhyāye saptamī kaṇḍikā || <span class="bold">KKp_56</span> ||</p>
         
         
         
         
         
         <p>  [śrāddhāyā duhitā (6.133.4-5) iti dvābhyāṃ bhādramauñjīṃ mekhalāṃ brāhmaṇāya badhnāti
            || <span class="bold">KauśS_7,8{57}.1</span> ||</p>
         
         
         <p>  maurvī kṣatriyāya dhanurjyāṃ vā || <span class="bold">KauśS_7,8{57}.2 </span>||</p>
         
         
         <p>  kṣaumikīṃ vaiśyāya || <span class="bold">KauśS_7,8{57}.3</span> ||</p>
         
         
         <p>  mitrāvaruṇayostvā hastābhyāṃ prasūtaḥ praśiṣā prayacchāmi iti pālāśaṃ daṇḍaṃ brāhmaṇāya
            prayacchati || <span class="bold">KauśS_7,8{57}.4</span> ||</p>
         
         
         <p>  āśvatthaṃ kṣatriyāya || <span class="bold">KauśS_7,8{57}.5</span> ||</p>
         
         
         <p>  nyagrodhāvarohaṃ vaiśyāya || <span class="bold">KauśS_7,8{57}.6</span> ||</p>
         
         
         <p>  yadyasya daṇḍo bhajyeta ya ṛte cidabhiśriṣa (14.2.47) ityetayālabhyābhimantrayate
            || <span class="bold">KauśS_7,8{57}.7</span> ||</p>
         
         
         <p>  sarvatra śīrṇe bhinne naṣṭe'nyaṃ kṛtvā punarmaitvindriyam (7.67.1) ityādadhīta ||
            <span class="bold">KauśS_7,8{57}.8</span> ||</p>
         
         
         <p>  atha vāsāṃsi || <span class="bold">KauśS_7,8{57}.9</span> ||</p>
         
         
         <p>  aiṇeyahāriṇāni brāhmaṇasya || <span class="bold">KauśS_7,8{57}.10</span> ||</p>
         
         
         <p>  rauravapārṣatāni kṣatriyasya || <span class="bold">KauśS_7,8{57}.11</span> ||</p>
         
         
         <p>  ājāvikāni vaiśyasya || <span class="bold">KauśS_7,8{57}.12</span> ||</p>
         
         
         <p>  sarveṣāṃ kṣaumaśāṇakambalavastram || <span class="bold">KauśS_7,8{57}.13</span> ||</p>
         
         
         <p>  kāṣāyāṇi || <span class="bold">KauśS_7,8{57}.14</span> ||</p>
         
         
         <p>  vastraṃ cāpyakāṣāyam || <span class="bold">KauśS_7,8{57}.15</span> ||]
            daṇḍe bhagne 'punarmaitvindriyam' ityṛcā'nyaṃ daṇḍamabhimantrya brahmacāriṇe dadāti
            | daṇḍe bhagne prāyaścittam ||</p>
         
         
         <p>  [bhavati bhikṣāṃ dehi iti brāhmaṇaścaret || <span class="bold">KauśS_7,8{57}.16</span> ||</p>
         
         
         <p>  bhikṣāṃ bhavatī dadātu iti kṣatriyaḥ || <span class="bold">KauśS_7,8{57}.17</span> ||</p>
         
         
         <p>  dehi bhikṣāṃ bhavati iti vaiśyaḥ || <span class="bold">KauśS_7,8{57}.18 </span>||</p>
         
         
         <p>  sapta kulāni brāhmaṇaścaret trīṇi kṣatriyo dve vaiśyaḥ || <span class="bold">KauśS_7,8{57}.19</span> ||</p>
         
         
         <p>  sarvaṃ grāmaṃ cared bhaikṣaṃ stenapatitavarjam || <span class="bold">KauśS_7,8{57}.20</span> ||]
            'OM bhavati bhikṣāṃ dehi' iti brāhmaṇaścaredityādi sūtram ||</p>
         
         
         <p>  [mayyagre (7.82.2-6) iti pañcapraśnena juhoti || <span class="bold">KauśS_7,8{57}.21</span> ||]
            'mayyagre' iti pañcabhiḥ pañca samidha ādadhāti | upanayanāgnau naṣṭa idaṃ prāyaścittam
            | anena vidhinā brahmacārī punarādhānaṃ karoti | iti brahmacāryagniparigrahaḥ | dvādaśarātraṃ
            sāvitrīvratam | sāvitrīvratasya na grahaṇaṃ nodīkṣaṇaṃ bhavati | dvādaśarātramarasāśī
            bhavati | trayodaśe'hani vedavrataṃ dadāti | vratagrahaṇam | vratādānīyāḥ bhavanti
            ||</p>
         
         
         <p>  sāyamprātaragnikāryamucyate-
            [saṃ mā siñcantu (7.33.1) iti triḥ paryukṣati || <span class="bold">KauśS_7,8{57}.22</span> ||]
            'avyasaśca' (19.68.1) ityṛcaṃ japitvā 'saṃ mā siñcantu' iti triḥ paryukṣaṇam ||</p>
         
         
         <p>  [yadagre tapasā tapo'gne tapastapyāmahe (7.61.1-2) iti dvābhyāṃ parisamūhayati ||
            <span class="bold">KauśS_7,8{57}.23</span> ||]
            'yadagre tapasā' iti dvābhyāmagniṃ prajvālayati ||</p>
         
         
         <p>  [idamāpaḥ pravahata (7.98.3) iti pāṇī prakṣālayate || <span class="bold">KauśS_7,8{57}.24</span> ||]
            'idamāpaḥ pravahata' ityṛcā hastau prakṣālayati ||</p>
         
         
         <p>  [saṃ mā siñcantu (7.33.1) iti triḥ paryukṣati || <span class="bold">KauśS_7,8{57}.25</span> ||]
            punaḥ 'saṃ mā siñcantu' iti triḥ paryukṣati ||</p>
         
         
         <p>  [agne samidhamāhārṣam (19.64.1-4) ityādadhāti catasraḥ || <span class="bold">KauśS_7,8{57}.26</span> ||]
            'agne samidhamāhārṣam' iti catasṛbhirṛgbhiḥ catasraḥ samidha ādadhāti ||</p>
         
         
         <p>  [edho'si (7.89.4) ityūṣmabhakṣaṃ bhakṣayatyā nidhanāt || <span class="bold">KauśS_7,8{57}.27</span> ||]
            'edho'si' ityūṣmabhakṣaṃ bhakṣayati ||</p>
         
         
         <p>  [tvaṃ no medhe (6.108.1-5) ityupatiṣṭhate || <span class="bold">KauśS_7,8{57}.28</span> ||]
            'tvaṃ no medhe' iti pañcabhiṛgbhiragnimupatiṣṭhate ||</p>
         
         
         <p>  [yadannam (6.71.1-3) iti tisṛbhirbhaikṣasya juhoti || <span class="bold">KauśS_7,8{57}.29</span> ||]
            'yadannam' iti tisṛbhirbhaikṣaṃ juhoti | sarvatra haviḥprokṣaṇaṃ, utpavanaṃ ca | 'tryāyuṣam'
            iti bhūtinā rakṣāṃ karoti | lalāṭe skandhe hṛdaye ca | tataḥ 'satyaṃ tvartena' iti
            paryukṣaṇam | 'yasmāt kośāt' (19.7.2) iti japati ||</p>
         
         
         <p>  [aharahaḥ samidha āhṛtyaivaṃ sāyamprātarabhyādadhyāt || <span class="bold">KauśS_7,8{57}.30</span> ||]
            sāyamprātaraharahaḥ kuryāt | brahmacāryagnikāryaṃ samāptam ||</p>
         
         
         <p>  atha vratādeśā uttamapaṭale vyākhyātāḥ-
            sāṃvatsaraṃ vedavrataṃ kalpānāṃ tu tadardhakam.
            mṛgāre ṣaḍrātraṃ syāt trirātraṃ syādviṣāsahiḥ.
            yāmyānāmapi mantrāṇāṃ ṣaṣṭhaṃ dvādaśarātrikam.
            athavā kauśikavratavidhānaṃ kuryāt.
            atha kauśikoktavratavidhānamucyate | sthaṇḍile'gnisthāpanam | vapanam | daṇḍa-mekhalā-yajñopavītaṃ
            ca dattvā tato vrataśrāvaṇam | vratādānīyā aṣṭau samidhaḥ | tato 'yasmāt kośāt' iti
            | sarveṣu vrateṣu vratādānaṃ samāptam ||</p>
         
         
         <p>  atha vratavisarjanamucyate-
            ājyatantraṃ kṛtvā 'idāvatsarāya iti vratavisarjanamājyaṃ juhuyāt | samidho'bhyādadhyāt'
            (KauśS | 42.15-16) vrataśrāvaṇaṃ vratavisarjanaṃ ca | aṣṭau samidhaḥ | tato'bhyātānādyuttaratantram
            | iti sarvavratavisarjanaṃ samāptam | kauśikoktaṃ sarvatra bhavati | nityanaimittikakāmyeṣu
            etena vidhānena vratagrahaṇaṃ vratavisarjanaṃ ca kuryāt | kṛcchracāndrāyaṇādiṣu vratagrahaṇaṃ
            vratavisarjanaṃ ca bhavati | sarvatra laukike ca vrate vaidike ca sarvatra | iti vratādeśaḥ
            ||</p>
         
         
         <p>  [medhājanana āyuṣyairjuhuyāt || <span class="bold">KauśS_7,8{57}.31</span> ||</p>
         
         
         <p>  yathākāmaṃ dvādaśarātramarasāśī bhavati || <span class="bold">KauśS_7,8{57}.32</span> ||]
            atha brahmacāryupanayanānantaraṃ medhājananamantraiḥ āyuṣyamantraiścājyaṃ juhuyāt
            | 'ye triṣaptā' (1.1) 'ahaṃ rudrebhiḥ' (4.30) 'tvaṃ no medhe' (6.108) 'dyauśca me'
            (7.1.53) ityājyaṃ juhuyāt medhākāmaḥ | medhā sampadyate | brahmacārī idaṃ karma kuryāt
            | tantravikalpaḥ | brahmacāriṇaḥ tantre anadhikāraḥ | akṛtavedādhyayanatvāt | anyo
            vā brahmacārī vā sarvasya karmaṇo'dhikāraḥ | medhājananena āyuṣyeṇa ājyaṃ juhuyāt
            | tantravikalpaḥ | brahmacārī upanayanadivase medhākāmaḥ | 'viśve devā' 'asmin vasu'
            'yadābadhnan' 'nava prāṇān' ityājyaṃ juhuyāt | brahmacārī upanayanānantaram | āyuṣkāmaḥ
            | tantravikalpaḥ || saptame'dhyāye aṣṭamī kaṇḍikā || <span class="bold">KKp_57</span> ||</p>
         
         
         
         
         
         <p>  [bhadrāya karṇaḥ krośatu bhadrāyākṣi vi vepatām | parā duḥṣvapnyaṃ suva yadbhadraṃ
            tanna ā suva || akṣivepaṃ duḥṣvapnyamārtiṃ puruṣareṣiṇīm | tadasmadaśvinā yuvamapriye
            prati muñcatam || yatpārśvāduraso me aṅgādaṅgādavavepate | aśvinā puṣkarasrajā tasmānnaḥ
            pātamaṃhasaḥ iti karṇaṃ krośantamanumantrayate || <span class="bold">KauśS_7,9{58}.1</span> ||]
            'bhadrāya karṇaḥ krośatu' iti sūktena karṇaṃ krośantamanumantrayate ||</p>
         
         
         <p>  [akṣi vā sphurat || <span class="bold">KauśS_7,9{58}.2</span> ||]
            akṣi sphurantamanumantrayate | duḥsvapnadarśane svasti | aniṣṭadarśane ca | adbhutadarśane
            ca japati | svayaṃ japaḥ | kartā vā anvārabdhe japati ||</p>
         
         
         <p>[āyuṣyāṇi]
            [vi devā jarasā (3.31) uta devāḥ (4.13) āvataste (5.30) upa priyam (7.32) antakāya
            mṛtyave, ā rabhasva (8.1-2) prāṇāya namaḥ (11.4) viṣāsahim (17.1.1-5) ityabhimantrayate
            || <span class="bold">KauśS_7,9{58}.3</span> ||]
            'vi devā jarasā' iti sūktena puruṣaśarīramabhimantrayate | āyuṣkāmaḥ | kartre dakṣiṇā
            dhenuḥ brahmaṇaśca dhenuḥ sarvatra | 'uta devāḥ' iti sūktena śarīramabhimantrayate
            | āyuṣkāmaḥ | 'āvataste' iti sūktena puruṣasyāṅgamanumantrayate | āyuṣkāmaḥ | 'upa
            priyam' ityṛcāṅgamabhimantrayate | 'antakāya', 'ā rabhasva' iti sūktābhyāṃ śarīramabhimantrayate
            | āyuṣkāmaḥ | 'prāṇāya namaḥ' ityarthasūktena śarīramabhimantrayate | 'viṣāsahim'
            ityabhimantrayate | āyuṣkāmaḥ | āyuṣkāmasyābhimantraṇam ||</p>
         
         
         <p>  brāhmaṇoktamucyate-
            [brāhmaṇoktamṛṣihastaśca || <span class="bold">KauśS_7,9{58}.4</span> ||]
            sapta brāhmaṇān miṣṭānnabhojanaṃ kārāpayitvā | ekaḥ prāṅmukhaḥ | eko dakṣiṇāmukhaḥ
            | ekaḥ pratyaṅmukhaḥ | catvāro udaṅmukhāḥ | sarve 'uta devāḥ' iti sūktenābhimṛśanti
            puruṣaśarīram | samāptaṃ brāhmaṇoktamāyuṣkāmasya.
            ṛṣihasta ucyate | 'antakāya mṛtyave' iti sūktena nābherūrdhvamadhastādabhimantrayate
            | dviḥ sūktāvṛttiḥ | 'ā rabhasva' iti hṛdayamabhimantrayate | 'āvataste', 'prāṇāya
            namaḥ' iti sūktābhyāṃ dakṣiṇaṃ karṇamabhimantrayate | samāptam ṛṣihastaḥ ||</p>
         
         
         <p>  [karmaṇe vāṃ veṣāya vāṃ sukṛtāya vām iti pāṇī prakṣālya || <span class="bold">KauśS_7,9{58}.5</span> ||]
            āyuṣkāmasya 'karmaṇe vām' iti hastau prakṣālya 'vi devā' ityāyuṣārthinamabhimantrayate
            | 'karmaṇe vām' iti hastau prakṣālya 'uta devāḥ' ityabhimantrayate | 'karmaṇe vām'
            iti hastau prakṣālya 'āvataste' ityabhimantrayate | 'karmaṇe vām' iti hastau prakṣālya
            śarīraṃ 'upa priyam' ityabhimantrayate | 'karmaṇe vām' iti pāṇī prakṣālya 'antakāya',
            'ā rabhasva' iti sūktābhyāmabhimantrayate | 'karmaṇe vām' iti hastau prakṣālya 'prāṇāya
            namaḥ' ityabhimantrayate | 'karmaṇe vām' iti pāṇī prakṣālya 'viṣāsahim' ityabhimantrayate
            | āyuṣkāmaḥ | kuṅkumacandanasarvauṣadhyādi śarīraṃ samālabhyātmānamabhimantrayate
            ||</p>
         
         
         <p>  [nirdurarmaṇya (16.2) iti sandhāvya || <span class="bold">KauśS_7,9{58}.6</span> ||]
            'nirdurarmaṇya' iti sūktena āyuḥkāmaḥ ||</p>
         
         
         <p>  [śuddhā na āpa (12.1.30) iti niṣṭhīvya jīvābhirācamya || <span class="bold">KauśS_7,9{58}.7</span> ||]
            'śuddhā na āpaḥ' ityṛcā śleṣmaṃ tyaktvātmānamanumantrayate | āyuṣkāmaḥ | 'jīvā stha'
            (19.69.1-4) iti sūktena ācamyānumantrayate | 'vi devā' iti gaṇaḥ punarvikalpena |
            āyuṣkāmaḥ ||</p>
         
         
         <p>  [ehi jīvam (4.9) ityāñjanamaṇiṃ badhnāti || <span class="bold">KauśS_7,9{58}.8</span> ||]
            abhyātānāntaṃ kṛtvā 'ehi jīvam' iti sūktenāñjanamaṇiṃ sampātyābhimantrya badhnāti
            | uttaratantram | āyuṣkāmaḥ | 'ehi jīvam' iti sūktenāñjanatucchakamabhimantrya pāyayati
            | āyuṣkāmaḥ | yuddhe rakṣārtham | nainaṃ prāpnoti śapatho na kṛtyā nābhiśocanam ||</p>
         
         
         <p>  [vātājjāta (4.10) iti kṛśanam || <span class="bold">KauśS_7,9{58}.9</span> ||]
            abhyātānāntaṃ kṛtvā 'vātājjāta' iti sūktena śaṅkhamaṇiṃ sampātyābhimantrya badhnāti
            | tata uttaratantram | āyuṣkāmaḥ rakṣārthī | upanayane nityaṃ bandhanam ||</p>
         
         
         <p>  [nava prāṇān (5.28) iti mantroktam || <span class="bold">KauśS_7,9{58}.10</span> ||]
            abhyātānāntaṃ kṛtvā 'nava prāṇān' iti sūktena suvarṇarajatalohatrīṇi śakalānyekatra
            kṛtvā navaśālākaṃ maṇiṃ trivṛtaṃ kṛtvā sampātyābhimantrya badhnāti | abhyātānādyuttaratantram
            ||</p>
         
         
         <p>  [ghṛtādulluptam (5.28.14) ā tvā cṛtatu (5.28.12) ṛtubhiṣṭvā (5.28.13) muñcāmi tvā
            (3.11) uta devāḥ (4.13) āvataste (5.30) upa priyam (7.32) antakāya mṛtyave, ā rabhasva
            (8.1-2) prāṇāya namaḥ (11.4) viṣāsahim (17.1.1-5) ityabhimantrayate || <span class="bold">KauśS_7,9{58}.11</span> ||]
            trayodaśyādayastisro dadhimadhumadhyāduddhṛtya trivṛtamaṇiṃ 'ghṛtādulluptam' ityṛcā,
            'ā tvā cṛtatu' ityṛcā, 'ṛtubhiṣṭvā' ityṛcā badhnāti | anyatra sarvatra puṇyāhānte
            bandhanam | āyuṣkāmo rakṣākāmaśca | 'muñcāmi tvā' iti sūktenābhimantrayate āyuṣkāmaḥ
            | rājayakṣmaṇi jvare cānyasarvavyādhau ca | 'uta devāḥ' iti sūktenābhimṛśati dvābhyāṃ
            hastābhyām | āyuṣkāmaḥ | sarvavyādhibhaiṣajyaṃ rakṣākāmaḥ | iti nirodhe ca | 'āvataste'
            iti śarīramabhimantrayate | āyuṣkāma ārogyakāmaḥ | sarvavyādhibhaiṣajyam | hṛdroge
            ca | aṅgabhaṅge ca jvare ca | rakṣākāmaḥ | 'upa priyam' ityṛcā bālaśarīramabhimantrayate
            | āyuṣkāmaḥ | yuvānaṃ bālaṃ ca | 'antakāya' 'ā rabhasva' iti sūktābhyāṃ śarīramabhimantrayate
            | āyuṣkāmaḥ | mṛtyūbhaye ca | 'prāṇāya namaḥ' iti sūktena puruṣamabhimantrayate |
            āyuṣkāmaḥ | kṣubhitvā kāsitvā khāsitvā pītvā suptvā bhuktvā japati | 'viṣāsahim' ityabhimantrayate
            | āyuṣkāmaḥ | sumatikāmaḥ sakāmajātirāsāratvakāmaḥ ||</p>
         
         
         <p>  [nirdurarmaṇya (16.2) iti sarvasurabhicūrṇairaraṇye'pratīhāraṃ pralimpati || <span class="bold">KauśS_7,9{58}.12</span> ||]
            'nirdurarmaṇya' iti sūktena sarvauṣadhimabhimantrya puruṣaṃ pralimpati puruṣasyāraṇye
            | āyuṣkāmaḥ | śrotraṃ vāk manaḥ cakṣurdantaḥ nāsikā anyacca sarvaṃ vikalendriyaṃ dṛḍhaṃ
            bhavati | viṣakaṃ bhavati | yo vikalendriyastasyedaṃ karma | anulomaṃ pralimpati |
            samāptamāyuṣyam | punaragre bhaviṣyati ||</p>
         
         
         <p>[nāmakaraṇam]
            atha nāmakaraṇam || <span class="bold">KauśS_7,9{58}.13</span> ||</p>
         
         
         <p>ekādaśe'hani nāma dvādaśe'hani nāma śatarātrau vā puṇye nakṣatre vā yathākuladharmeṇa
            vā | nāmakaraṇasyaite kālāḥ smṛtivihitāḥ ||</p>
         
         
         <p>  [ārabhasvemām (8.2) ityavicchinnāmudakadhārāmālambhayati || <span class="bold">KauśS_7,9{58}.14</span> ||]
            ājyatantramabhyātānāntaṃ kṛtvā 'ā rabhasvemām' ityarthasūktena kumārasya dakṣiṇe hasta
            udakadhārāmavicchinnāṃ ninayati ||</p>
         
         
         <p>  [pūtudāruṃ badhnāti || <span class="bold">KauśS_7,9{58}.15</span> ||</p>
         
         
         <p>  pāyayati || <span class="bold">KauśS_7,9{58}.16</span> ||]
            tata 'ā rabhasva' iti sūktena devadārumaṇiṃ sampātyābhimantrya puṇyāhānte badhnāti
            | maṇiṃ ghṛṣya pāyayati badhnāti ca | tataḥ pitā nāma karoti | atha ācāryo vā dakṣiṇe
            karṇe śrāvayati kṛttikādaivataṃ someśvaradattaśarmā nāma athavā agnidaivataṃ somadevadattaśarmā
            nāma nakṣatrakalpoktaṃ nāma dvyakṣaraṃ caturakṣaramityādi ||</p>
         
         
         <p>  [yatte vāsaḥ (8.2.16) ityahatenottarasicā pracchādayati || <span class="bold">KauśS_7,9{58}.17</span> ||]
            'yatte vāsaḥ' ityṛcā'hatenottarasicā pracchādayati | 'śive te stām' (8.2.14) ityādi
            paridānāni siṃhāvalokananyāyena godānamadhye uktāni | abhyātānādyuttaratantram | tataḥ
            śrāddham | nāmakaraṇaṃ samāptam ||</p>
         
         
         <p>[niṣkramaṇam]
            atha nirṇayanakarma ucyate-
            [śive te stām (8.2.14-15) iti kumāraṃ prathamaṃ nirṇayati || <span class="bold">KauśS_7,9{58}.18</span> ||]
            caturthe māsi niṣkramaṇam | 'śive te stām' iti dvābhyāṃ kumāraṃ puṇyāhānte niṣkrāmayati
            tataḥ pūrvoktāni paridānāni dadāti | tataḥ śrāddham | samāptaṃ nirṇayanakarma | śiṣṭā
            avaśyaṃ kurvanti ||</p>
         
         
         <p>[annaprāśanam]
            athānnaprāśanam-
            [śivau te stām (8.2.18) iti vrīhiyavau prāśayati || <span class="bold">KauśS_7,9{58}.19</span> ||]
            ṣaṣṭhe māsi prāśanaṃ kuryāditi paiṭhīnasiḥ | sarvasyāṃ smṛtau pañcame kumāryā iti
            | prathamaṃ 'bhūme mātaḥ' (12.1.63) ityṛcā
            bhūmyāmupaveśya tataḥ 'udvayaṃ tamasaspari' (7.53.7) ityādityaṃ darśayitvā tato'nnaprāśanaṃ
            kuryāt puṇyāhānte | tataḥ 'śivau te stāṃ vrīhiyavau' iti dvābhyāmṛgbhyāṃ vrīhiyavau
            piṣṭvābhimantrya kumāraṃ prāśayati | ājyatantre annāni ca sarvāṇi | tataḥ sruvaṃ pustakaṃ
            dadāti | 'śive te stām' (8.2.14-15) iti dvābhyāṃ 'pārthivasya' (2.29.1-2) iti dve
            'mā pra gāma' (13.1.59-60) iti dve etābhiḥ ṛgbhirvrīhyādi mūrdhni dadāti | 'dyāvāpṛthivībhyāṃ
            tvā paridadāmi' | 'śivau te stām' ityādi | 'vrīhiyavābhyāṃ tvā paridadāmi' ||</p>
         
         
         <p>  [ahne ca tvā (8.2.20) ityahorātrābhyāṃ paridadāti || <span class="bold">KauśS_7,9{58}.20</span> ||</p>
         
         
         <p>  śarade tvā (8.2.22) ityṛtubhyaḥ || <span class="bold">KauśS_7,9{58}.21</span> ||]
            'ahne ca tvā' iti 'ahorātrābhyāṃ paridadāmi' | 'śarade tvā' ityādi 'ṛtubhyastvā paridadāmi'
            | godānavat paridānāni dadāti | nāmakaraṇe niṣkramaṇe annaprāśane ca godānikāni paridānāni
            bhavati | tata uttaratantram | ityannaprāśanaṃ samāptam ||</p>
         
         
         <p>  ūno vātirikto vā yaḥ svaśākhodito vidhiḥ.
            tenaiva sarvaṃ sampūrṇaṃ syānna kuryāt pāratantrikam ||</p>
         
         
         <p>paścāt śrāddhaṃ sarveṣu saṃskāreṣu kuryāt iti dārilabhāṣyakārasyābhiprāyeṇa vyākhyāta
            iti | śrāddhaṃ kṛtvā paścāt karmeti rudrabhadrau | ete bhāṣyakārāḥ kauśikasya | tathā
            ca manuḥ - 'akṛtvā mātaraḥ śrāddhaṃ na kuryāt karma vaidikam' | vaidikeṣu karmasu
            nityanaimittikakāmyeṣu śrāddhaṃ kṛtvā tataḥ karma kuryāt | sarvatra śrāddhaṃ kṛtvā
            śāntikapauṣṭikābhicārakādbhutāni atharvavedavihitāni kartavyāni | puṃsavanādisaṃskārāḥ
            svaśākhāvihitāḥ kartavyā na kuryāt pāratantrikāḥ | punaḥ-
            svaśākhāṃ tu parityajya paraśākhāmupāsate.
            sa śūdravad bahiḥ kāryo havyakavyeṣu garhitaḥ ||</p>
         
         
         <p>[āyuṣyāṇi]
            punarāyuṣyakarma ucyate-
            [udasya ketavaḥ (13.2) mūrdhāhaṃ (16.3) viṣāsahim (17.1.1-5) ityudyantamupatiṣṭhate
            || <span class="bold">KauśS_7,9{58}.22 </span>||</p>
         
         
         <p>  madhyandine'staṃ yantaṃ sakṛt paryāyābhyām || <span class="bold">KauśS_7,9{58}.23</span> ||]
            'udasya ketanaḥ' ityanuvākenādityamupatiṣṭhate | āyuṣkāmaḥ | 'mūrdhāhaṃ', 'nābhiraham'
            (16.3-4) iti sūktābhyāmādityamupatiṣṭhate | trikālamāyuṣkāmaḥ | 'viṣāsahim' ityanuvākena
            etasmin kāle ādityamupatiṣṭhate āyuṣkāmaḥ ||</p>
         
         
         <p>  [aṃholiṅgānāmāpo bhojanahavīṃṣyuktāni || <span class="bold">KauśS_7,9{58}.24</span> ||]
            aṃholiṅgānāmāpo bhojanahavīṃṣi kuryāt | 'āśānām' (1.31) iti sūktenodakamabhimantrya
            pibati | āyuṣkāmaḥ | 'āśānām' iti sūktena bhojanamabhimantrayate | āyuṣkāmo nityaṃ
            kuryāt | 'āśānām' iti sūktenājyaṃ juhoti ājyatantre | 'āśānām' iti sūktena samidha
            ādadhāti | āyuṣkāmaḥ | puroḍāśādyapyevaṃ yojanīyam | 'agnermanve' (4.23-29) iti saptabhiḥ
            sūktairudakamabhimantrya pibati | āyuṣkāmaḥ | 'agnermanve' iti saptabhi sūktaiḥ saktumabhimantrya
            bhuṅkte | āyuṣkāmaḥ | 'agnermanve' iti saptabhi sūktairhavirupadadhīta | yathāsambhavaṃ
            tantram | vikalpo vā | āyuṣkāmaḥ | 'yā oṣadhayaḥ' (6.96) iti bhaktamupadhānāni yojanīyāni
            | 'vaiśvānaro na āgamat' (6.35.2) ityṛcā udakaṃ bhaktamupadhānaṃ kuryāt | 'śumbhanī'
            (7.112) iti dvābhyāmṛgbhyāṃ tritayaṃ kuryāt | 'yadarvācīnam' (10.5.22) ityṛcā udakamabhimantrya
            pibati | āyuṣkāmaḥ | 'yadarvācīnam' ityṛcā bhaktamabhimantrya bhakṣayati | 'yadarvācīnam'
            ityṛcā upadhānaṃ kuryāt | sarvatra dakṣiṇādānam | svayaṅkartṛke anyasmai dakṣiṇāṃ
            dadāti śubhaṃ vā bahavo'pi kurvanti | eko'pi karoti | paśvādīnāmāyuṣyaṃ karma bhavati
            | puruṣastrīṇāmapi vṛddhabālataruṇānāṃ sarveṣāṃ mānuṣapaśumṛgapakṣiṇa aśvādīnāmāyuṣyaṃ
            karma bhavati | sarvatra dakṣiṇā dhenuḥ | tantre vā'tantre vā | āyuṣkāmaḥ ||</p>
         
         
         <p>  [uttamāsu yanmātalī rathakrītam (11.6.23) iti sarvāsāṃ dvitīyā || <span class="bold">KauśS_7,9{58}.25</span> ||]
            'agniṃ brūmaḥ' (11.6) iti sūktasya 'yanmātalī rathakrītam' iti sarvāsāṃ dvitīyā |
            vyatiṣaṅgeṇa yanmātalī kartavyā | 'agniṃ brūmaḥ' ityasya sūktasya pratyṛcaṃ mātalī
            kāryā | ante ca | abhyātānānte haviṣāmupadadhīta | tata uttaratantram | samāptāni
            āyuṣyāṇi | na dakṣiṇāhīnaṃ kurvīta | yadā svayaṃ karoti tadā'nyasmai dakṣiṇāṃ dadyāt
            || saptame'dhyāye navamī kaṇḍikā || <span class="bold">KKp_58</span> ||</p>
         
         
         
         
         
         <p>[kāmyāni karmāṇi]
            atha kāmyānāṃ karmaṇāṃ vidhiṃ vakṣyāmaḥ | sambhāralakṣaṇe maṇḍapavidhānamuktam | gṛhe
            vā kuryāt | nityāni karmāṇi gṛhe
            kuryāt | avabhṛthaṃ na vā kuryāt | sarvatra kauśike karmaṇāṃ vikalpaḥ | sarvatrāvabhṛthaṃ
            karmasamāptau | pañcānāṃ kalpānāṃ kauśikoktaṃ tantraṃ kuryādityarthaḥ | atha vidhānamucyate-
            [viśve devā (1.30) iti viśvānāyuṣkāmo yajate || <span class="bold">KauśS_7,10{59}.1</span> ||]
            vaiśvadevaṃ carum | pākayajñatantramājyabhāgāntaṃ kṛtvā 'viśve devā' iti caruṃ juhoti
            | pārvaṇādyuttaratantram | āyuṣkāmaḥ | 'viśvebhyo devebhyo juṣṭaṃ nirvapāmi' | 'viśvebhyo
            devebhyastvā juṣṭaṃ prokṣāmi' | 'viśvān devān gacchatu haviḥ svāhā' iti viśeṣaḥ |
            śatavarṣaparimitamāyurbhavati | nityaṃ kuryāt ||</p>
         
         
         <p>  [upatiṣṭhate || <span class="bold">KauśS_7,10{59}.2</span> ||]
            athavā 'viśve devā' iti sūktenopatiṣṭhate viśvān devān ||</p>
         
         
         <p>  [idaṃ janāsa (1.32) iti dyāvāpṛthivyau puṣṭikāmaḥ || <span class="bold">KauśS_7,10{59}.3</span> ||]
            pākayajñatantramājyabhāgāntaṃ kṛtvā 'idaṃ janāsa' itisūkte na dyāvāpṛthivīyaṃ caruṃ
            juhoti | pārvaṇādyuttaratantram | 'dyāvāpṛthivībhyāṃ juṣṭaṃ nirvapāmi' | 'dyāvāpṛthivībhyāṃ
            tvā juṣṭaṃ prokṣāmi' | 'dyāvāpṛthivī gacchatu haviḥ svāhā' iti | puṣṭikāmaḥ dravyavṛddhikāmaḥ
            ||</p>
         
         
         <p>  [sampatkāmaḥ || <span class="bold">KauśS_7,10{59}.4</span> ||]
            manobhilaṣitakāmaḥ ityarthaḥ | nityaṃ kuryāt | 'idaṃ janāsa' iti sūktena upatiṣṭhate
            dyāvāpṛthivyau | sakṛnmantraḥ | puṣṭikāmaḥ | sampatkāmaḥ | sampacchabda udayaśabda
            ucyate | putrakāmaḥ dhanakāmaḥ paśukāmaḥ dhānyakāmaḥ hiraṇyakāmaḥ ratnakāmaḥ hastikāmaḥ
            aśvakāmaḥ puṣṭikāmaḥ phalakāmaḥ āyuṣyakāmaḥ vaśīkaraṇakāmaḥ cakṣurādīnīndriyāṇi vikale
            sati dṛṣṭikāmaḥ patnīkāmaḥ gṛhakāmaḥ saubhāgyakāmaḥ parasya daurbhāgyakāmaḥ | anyo'pyanuktakāmaḥ
            sampatkāmamadhye jñātavyaḥ | sarvakāma ityarthaḥ | kāmāvṛttau karmāvṛttiḥ | karmāvṛttau
            sūktāvṛttiḥ ||</p>
         
         
         <p>  [indra juṣasva (2.5) itīndraṃ balakāmaḥ || <span class="bold">KauśS_7,10{59}.5</span> ||]
            pākatantre 'indra juṣasva' iti sūktena aindraṃ caruṃ juhoti | pāvaṇādyuttaratantram
            | 'devasya tvā' ityādi 'indrāya juṣṭaṃ nirvapāmi' | 'indrāya tvā juṣṭaṃ prokṣāmi'
            | 'saṃ barhiḥ' ityādi 'indraṃ gacchatu haviḥ svāhā' iti barhipraharaṇe | cāturaṅgahastiaśvapuruṣādibalakāmo
            rājā nityaṃ kuryāt | 'indra juṣasva' iti sūktena indramupatiṣṭhate | nityaṃ rājā balakāmaḥ
            ||</p>
         
         
         <p>  [indramaham (3.15) iti paṇyakāmaḥ || <span class="bold">KauśS_7,10{59}.6</span> ||]
            tantramājyabhāgāntaṃ kṛtvā 'indramaham' iti sūktena aindraṃ caruṃ juhoti | tata uttaratantram
            | vaṇijādiartharatnadhānyaputralābho'sti sarvaṃ vaṇijyotiparimuccairbhavati tataḥ
            kuryāt | 'indramahaṃ vaṇijam' iti sūktenendramupatiṣṭhate | vāṇijyakāmaḥ | aśvādipaṇyakāmaḥ
            ||</p>
         
         
         <p>  [udenamuttaraṃ naya (6.5) yo'smān (6.6) indraḥ sutrāmā (7.91) iti grāmakāmaḥ ||
            <span class="bold">KauśS_7,10{59}.7</span> ||]
            'udenamuttaraṃ naya', 'yo'smān brahmaṇaspate' iti sūktābhyāṃ pākatantre aindraṃ caruṃ
            juhoti | uttaratantram | grāmakāmaḥ | grāmapattanamaṇḍalapurakāmaḥ | grāmaśabda upalakṣaṇārthaḥ
            | 'udenamuttaraṃ naya' 'yo'smān' iti sūktābhyāmupatiṣṭhate | grāmakāmaḥ | pākatantre
            'indraḥ sutrāmā' ityṛcā carum aindraṃ juhoti | grāmakāmaḥ | 'indraḥ sutrāmā' ityṛcā
            aindramupatiṣṭhate | grāmakāmaḥ ||</p>
         
         
         <p>  [grāmasāmpadānāmapyayaḥ || <span class="bold">KauśS_7,10{59}.8</span> ||]
            'udenamuttaraṃ naya' iti sūktābhyām udumbarasamidha ādadhāti | tantravikalpaḥ | grāmakāmaḥ
            | 'udenamuttaraṃ naya' iti sūktābhyāṃ pālāśasamidha ādadhāti | grāmakāmaḥ | 'udenamuttaraṃ
            naya' 'yo asmān brahmaṇaspate' iti sūktābhyāṃ karkandhūsamidha ādadhāti | 'udenamuttaraṃ
            naya' 'yo asmān brahmaṇaspate' iti sūktābhyāṃ sabhānāmupastaraṇāni juhoti | grāmakāmaḥ
            | evaṃ 'indraḥ sutrāmā' iti yojyam | grāmakāmaḥ | nāsti nirṛtikarma | adhikāre tadbhavati
            | iha na bhavati ||</p>
         
         
         <p>  [yaśasaṃ mendraḥ (6.58) iti yaśaskāmaḥ || <span class="bold">KauśS_7,10{59}.9</span> ||]
            indradaivataṃ carumājyabhāgāntaṃ kṛtvā 'yaśasaṃ mendraḥ' iti sūktena indrāya caruṃ
            juhoti | athavā 'yaśasaṃ mendraḥ' iti tṛcena sūktenendramupatiṣṭhate | yaśaskāmaḥ
            | pratiprakāśatādityavat yaśasvī bhavatītyarthaḥ ||</p>
         
         
         <p>  [mahyamāpaḥ (6.61) iti vyacaskāmaḥ || <span class="bold">KauśS_7,10{59}.10</span> ||]
            'mahyamāpaḥ' iti tṛcenendraṃ yajate | tāvatkūpataḍāgavāpīpuṣkariṇī udakakāmārthī setubandhādiudakakāmārthī
            vyacaskāmaḥ | 'mahyamāpaḥ' iti sūktenopatiṣṭhate | vāpīkūpataḍāgādikāmaḥ ||</p>
         
         
         <p>  [āgacchata (6.82) iti jāyākāmaḥ || <span class="bold">KauśS_7,10{59}.11</span> ||]
            'āgacchata' iti tṛcenendraṃ yajate pākatantreṇa jāyākāmaḥ | kumārīkarma ityarthaḥ
            | 'āgacchata' iti tṛcenendramupatiṣṭhate | patnīkāmaḥ | nityaṃ kuryāt ||</p>
         
         
         <p>  [vṛṣendrasya (6.86) iti vṛṣakāmaḥ || <span class="bold">KauśS_7,10{59}.12</span> ||]
            'vṛṣendrasya' iti tṛcenendraṃ yajate pākatantreṇa | rājā vṛṣakāmaḥ | eko'syāṃ pṛthivyāṃ
            rājā bhavati eko'dhipatyakāma ityarthaḥ | pradhānakāmaḥ | 'vṛṣendrasya' iti tṛcenendramupatiṣṭhate
            | pradhānakāmaḥ | manuṣyāṇāṃ madhye pradhāno bhavati | śreṣṭha ityarthaḥ | śreṣṭhatvaṃ
            svajātipakṣe | brāhmaṇānāṃ madhye brāhmaṇaḥ kṣatriyāṇāṃ madhye kṣatriya ityarthaḥ
            ||</p>
         
         
         <p>  [ā tvāhārṣam (6.87) dhruvā dyauḥ (6.88) iti dhrauvyakāmaḥ || <span class="bold">KauśS_7,10{59}.13</span> ||]
            'ā tvāhārṣam' 'dhruvā dyauḥ' iti sūktābhyāmindraṃ yajate pākayajñavidhānena | rājā
            dhrauvyakāmaḥ | nikhilaṃ rājyaṃ bhavatītyarthaḥ | 'ā tvāhārṣam' 'dhruvā dyauḥ' iti
            sūktābhyāmindramupatiṣṭhate | dhrauvyakāmaḥ | niścalakāmaḥ | sthiratvamityarthaḥ ||</p>
         
         
         <p>  [tyamū ṣu (7.85) trātāram (7.86) ā mandraiḥ (7.117) iti svastyayanakāmaḥ || <span class="bold">KauśS_7,10{59}.14</span> ||]
            'tyamū ṣu' 'trātāram' ityṛgbhyāmindraṃ yajate pākatantreṇa | svastyayanakāmaḥ | svastītyavināśanāma
            | dvipadacatuṣpadānāmavināśamityarthaḥ | 'tyamū ṣu' 'trātāram' ityṛgbhyāmindramupatiṣṭhate
            | svastyayanakāmaḥ | nityaṃ kuryāt | 'ā mandraiḥ' iti dvābhyāmṛgbhyāmindraṃ yajate
            pākatantreṇa svastyayanakāmaḥ | śāntikāma ityarthaḥ | gṛhe grāme vā sarvatra śāntiṃ
            kuryāt | niṣkāmo vā sakāmo vā | 'ā mandraiḥ' iti dvābhyāmindramupatiṣṭhate | svastyayanakāmaḥ
            | gośvājahastipuruṣādisvastyayanaṃ bhavati | nityaṃ kuryāt vā ||</p>
         
         
         <p>  [samāstvāgne (2.6) abhyarcata (7.82) ityagniṃ sampatkāmaḥ || <span class="bold">KauśS_7,10{59}.15</span> ||]
            'samāstvā' iti sūktena agniṃ yajate pākatantreṇa | sampatkāmaḥ | apūrvalābhaḥ | manasā
            cintitakāmaḥ sampadityucyate | 'samāstvāgne' iti sūktenāgnimupatiṣṭhate | sarvakāmaḥ
            | 'abhyarcata' iti sūktena ṣaḍarcenāgniṃ yajate | sarvakāmaḥ | 'abhyarcata' iti sūktena
            ṣaḍarcenāgnimupatiṣṭhate | sampatkāmaḥ ||</p>
         
         
         <p>  [pṛthivyām (4.39) iti mantroktam || <span class="bold">KauśS_7,10{59}.16</span> ||]
            'pṛthivyāmagnaye' iti daśabhirṛgbhiḥ | pṛthivīm | agnim | antarikṣam | vāyum | dyauḥ
            | ādityaḥ | diśaḥ | candramāḥ | punaḥ agnim | etā aṣṭau devatāḥ | aṣṭau caravaḥ |
            pratyṛcaṃ homaḥ | nirvapaṇādi yojyaṃ sannatikarma | pākatantram | sampatkāmaḥ | āyuṣkāmaḥ
            | dhanakāmaḥ | 'pṛthivyāmagnaye' iti daśarcena pṛthivyādidevatā upatiṣṭhate | sarvakāmaḥ
            ||</p>
         
         
         <p>  [tadidāsa (5.2) dhītī vā (7.1) itīndrāgnī || <span class="bold">KauśS_7,10{59}.17</span> ||]
            'tadidāsa' iti sūktenandrāgnī yajate vā upatiṣṭhate vā | sarvakāmaḥ | 'dhītī vā ye'
            iti dvābhyāmindrāgnī yajate vā upatiṣṭhate vā | sarvakāmaḥ ||</p>
         
         
         <p>  [yasyedamā rajaḥ (6.33) atharvāṇam (7.2) aditirdyauḥ (7.6) diteḥ putrāṇām (7.7)
            bṛhaspate savitaḥ (7.16)
            ityabhyuditaṃ brahmacāriṇaṃ bodhayati || <span class="bold">KauśS_7,10{59}.18</span> ||]
            'yasyedamā rajaḥ' iti sūktena tṛcenendraṃ yajata upatiṣṭhate vā | sarvakāmaḥ | 'atharvāṇaṃ
            pitaram' ityaṣṭabhiratharvāṇaṃ yajate vā upatiṣṭhate vā | sarvakāmaḥ | 'aditirdyauḥ'
            iti catasṛbhiraditiṃ yajata upatiṣṭhate vā | sarvakāmaḥ | 'diteḥ putrāṇām' ityṛcā
            devān yajata upatiṣṭhate vā | sarvakāmaḥ | 'bṛhaspate savitaḥ' ityekayā bṛhaspatiṃ
            yajate vā upatiṣṭhate vā | sarvakāmaḥ | 'bṛhaspate savitaḥ' ityekayā suptaṃ brahmacāriṇamutthāpayati
            āditye udite sati | prāyaścittametat ||</p>
         
         
         <p>  [dhātā dadhātu (7.17) prajāpatirjanayati (7.19) anvadya naḥ (7.20) yanna indraḥ
            (7.24) yayorojasā (7.25) viṣṇornu kam (7.26) agnāviṣṇū (7.29) somārudrā (7.42) sinīvāli
            (7.46) bṛhaspatirnaḥ (7.51) yatte devā akṛṇvan (7.79) pūrṇā paścāt (7.80) prajāpate
            (7.80.3) abhyarcata (7.82) ko asyā naḥ (7.103) iti prajāpatim || <span class="bold">KauśS_7,10{59}.19</span> ||]
            'dhātā dadhātu' iti caturṛcena dhātāraṃ yajata upatiṣṭhate vā | sarvakāmaḥ | nityaṃ
            kuryāt | 'prajāpatirjanayati' ityṛcā prajāpatiṃ yajata upatiṣṭhate vā | sarvakāmaḥ
            | 'anvadya no'numatiḥ' iti ṣaḍarcenānumatiṃ yajata upatiṣṭhate vā | sarvakāmaḥ | nityam
            | varṣeṇa kāmaḥ sampadyate | pāpaśarīrasya daśavarṣeṇa | 'yanna indro akhanat' ityekayā
            indrādyā nava devatā mantroktā ekacaruṇā yajate | indram | agnim | viśvān devān |
            marutaḥ | arkam | savitāram | satyadharmāṇam | prajāpatim | anumatim | etā devatāḥ
            | sarvaphalakāmaḥ | upatiṣṭhate vā | sarvakāmaḥ | 'yayorojasā' iti dvābhyāmṛgbhyāṃ
            viṣṇuṃ yajata upatiṣṭhate vā | sarvakāmaḥ | 'viṣṇornu kam' ityaṣṭarcena viṣṇuṃ yajata
            upatiṣṭhate vā | sarvakāmaḥ | 'agnāviṣṇū mahi' iti dvābhyāmṛgbhyāṃ agnāviṣṇū yajata
            upatiṣṭhate vā | sarvakāmaḥ | 'somārudrā vi vṛhatam' iti dvābhyāmṛgbhyāṃ somārudrau
            yajata upatiṣṭhate vā | sarvakāmaḥ | 'sinīvāli pṛthu ṣṭuke' iti navabhirṛgbhiḥ sinīvālī
            kuhū rākā devapatnī iti catasro devatāḥ yajata upatiṣṭhate vā | ekaścaruḥ | sarvakāmaḥ
            | sarvatra paryāyeṇa sarvakāmāvāptirbhavati | 'bṛhaspatirnaḥ' ityṛcā bṛhaspatiṃ yajata
            upatiṣṭhate vā | sarvakāmaḥ | 'yatte devā akṛṇvan' iti catasṛbhiramāvāsyāṃ yajata
            upatiṣṭhate vā | sarvakāmaḥ | 'pūrṇā paścāt' iti tisṛbhiḥ paurṇamāsīṃ yajata upatiṣṭhate
            vā | sarvakāmaḥ | 'prajāpate na tvat' ityṛcā prajāpatiṃ yajata upatiṣṭhate vā | sarvakāmaḥ
            | 'abhyarcata' iti ṣaḍbhirṛgbhiragniṃ yajata upatiṣṭhate vā | sarvakāmaḥ | 'ko asyā
            naḥ' iti dvābhyāmṛgbhyāṃ prajāpatiṃ yajata upatiṣṭhate vā | sarvakāmaḥ ||</p>
         
         
         <p>  [agna indraśca (7.110) iti mantroktān sarvakāmaḥ || <span class="bold">KauśS_7,10{59}.20</span> ||]
            'agna indraśca' iti catasṛbhirṛgbhiḥ agnimindraṃ yajata upatiṣṭhate vā | sarvakāmaḥ
            | na krameṇa kāmotpattiḥ | prajāpatikāmaḥ | mantrāvṛttiḥ | tathā yogamityadhikaraṇe
            na kramaḥ kāmyānāṃ karmaṇām | aṅgavat kratūnāmityadhikaraṇe ||</p>
         
         
         <p>  [ya īśe (2.34) ye bhakṣayantaḥ (2.35) itīndrāgnī lokakāmaḥ || <span class="bold">KauśS_7,10{59}.21</span> ||]
            'ya īśe', 'ye bhakṣayantaḥ' iti dvābhyāṃ sūktābhyāmindrāgnī yajata upatiṣṭhate vā
            | sarvalokādhipatyakāmaḥ ||</p>
         
         
         <p>  [annaṃ dadāti prathamam || <span class="bold">KauśS_7,10{59}.22</span> ||]
            'ya īśe', 'ye bhakṣayantaḥ' iti dvābhyāṃ sūktābhyāṃ bhaktādyannamabhimantrya bhikṣukebhyo
            dadāti | sarvalokādhipatyakāmaḥ ||</p>
         
         
         <p>  [paśūpākaraṇamuttamam || <span class="bold">KauśS_7,10{59}.23</span> ||]
            'ya īśe paśupatiḥ' iti sūktena paśūpākaraṇaṃ karoti ||</p>
         
         
         <p>  [savapurastāddhomā yujyante || <span class="bold">KauśS_7,10{59}.24</span> ||]
            'ye bhakṣayantaḥ' iti sūktena savapurastāddhomā yujyante ||</p>
         
         
         <p>  [doṣo gāya (6.1) ityatharvāṇaṃ samāvṛtyāśnāti || <span class="bold">KauśS_7,10{59}.25</span> ||]
            'doṣo gāya' iti tṛcena sūktena atharvāṇaṃ yajata upatiṣṭhate vā | sarvalokādhipatyakāmaḥ
            | parimokṣaḥ | godānikaṃ tantram | paridhāpanāntaṃ kṛtvā tato'bhyātānāni 'idāvatsarāya'
            iti | tato'bhyātānāni | tataḥ 'ṛcaṃ sāma' iti | tato'bhyātānāni hutvā 'doṣo gāya'
            iti sūktena bhaktaṃ sampātyābhimantrāśnāti | abhyātānādyuttaratantram | vrataṃ samāpya
            vratavisarjanaṃ karoti ||</p>
         
         
         <p>  [abhayaṃ dyāvāpṛthivī (6.40) śyeno'si (6.48) iti pratidiśaṃ saptarṣīnabhayakāmaḥ
            || <span class="bold">KauśS_7,10{59}.26</span> ||]
            'abhayaṃ dyāvāpṛthivī' iti tṛcena sūktena pratidiśaṃ saptarṣīn yajata upatiṣṭhate
            vā | pratidiśamabhayakāmaḥ | yasya grāmasya nagarasya vā'bhayamicchati tasya pratidiśam
            | 'śyeno'si' tṛcena pratidiśaṃ saptarṣīn yajata upatiṣṭhate vā | abhayakāmaḥ | digabhimukhāni
            tantrāṇi kṛtvā pratidiśaṃ vā grāmasya | ekasmin sthāne vā sthitaḥ | abhayakāmaḥ ||</p>
         
         
         <p>  [uttareṇa dīkṣitasya vā brahmacāriṇo vā daṇḍapradānam || <span class="bold">KauśS_7,10{59}.27</span> ||]
            'śyeno'si' tṛcena sūktena brahmacāriṇe daṇḍapradānaṃ karoti | 'śyeno'si' iti jyotiṣṭome
            dīkṣitāya daṇḍapradānaṃ karoti brahmā ||</p>
         
         
         <p>  [dyauśca me (6.53) iti dyāvāpṛthivyau viriṣyati || <span class="bold">KauśS_7,10{59}.28</span> ||]
            'dyauśca ma idaṃ pṛthivī ca' iti tṛcena dyāvāpṛthivī yajata upatiṣṭhate vā | viriṣyati
            yadi vināśopasthitaḥ tata idaṃ karma kuryāt | yadi vināśe vā vartamāne vināśabhaye
            vā tadā idaṃ karma kuryāt | na kālavilambena | dravyanāśe putranāśe prajānāśe paśunāśe
            aśvanāśe hastināśe vṛṣabhanāśe gṛhanāśe samutpanne kuryāt | athavā śāntike doṣāḥ sarve
            vilayaṃ yānti iti brahmavido vadanti | 'dyāvāpṛthivībhyāṃ juṣṭaṃ nirvapāmi | dyāvāpṛthivībhyāṃ
            tvā juṣṭaṃ prokṣāmi | dyāvāpṛthivī gacchatu haviḥ svāhā' iti | śeṣaṃ samānam ||</p>
         
         
         <p>  [yo agnau (7.87) iti rudrān svastyayanakāmaḥ svastyayanakāmaḥ || <span class="bold">KauśS_7,10{59}.29</span> ||]
            'yo agnau' ityṛcā rudrān yajata upatiṣṭhate vā | svastyayanakāmaḥ | sarvatra yāgaḥ
            darśapaurṇamāsavidhānena | śāntikapauṣṭikābhicāreṣu noṣṇīṣaṃ kārayet | sarvakarmasu
            | maṇḍapasyottare pārśve śāntikalaśaṃ sthāpayet sarvakarmasu | ekarātrādyupavāsaṃ
            kuryādādau puraścaraṇaṃ kārayitvā | ṛtvijāṃ sarvakarmasu sādhāraṇam | paurṇamāsyamāvāsye
            puṇye nakṣatre prayogaḥ sarvakarmasu ||</p>
         
         
         <p>  āyurvṛddhirdvaye prokta āyuṣyakarmasaṅgrahaḥ.
            nānāphalasamāyuktaḥ kāmyayāgaśca saptame ||</p>
         
         
         <p>  saptame'dhyāye daśamī kaṇḍikā || <span class="bold">KKp_59</span> ||</p>
         
         
         <p>iti kauśikapaddhatau saptamo'dhyāyaḥ samāptaḥ ||</p>
         
         
         
         
         
         <p>athāṣṭamo'dhyāyaḥ
            [savāḥ]</p>
         
         
         <p>  atha savayajñānāṃ vidhānaṃ vyākhyāsyāmaḥ-
            [sambhṛteṣu sāvikeṣu sambhāreṣu brāhmaṇamṛtvijaṃ vṛṇīta || ṛṣimārṣeyaṃ sudhātudakṣiṇamanaimittikam
            || eṣa ha vā ṛṣirārṣeyaḥ sudhātudakṣiṇo yasya tryavarārdhyāḥ pūrvapuruṣā vidyācaraṇavṛttaśīlasampannāḥ
            || udagayana ityeke || <span class="bold">KauśS_8,8{67}.1-4</span> ||]
            sambhṛteṣu sāvikeṣu sambhāreṣu | devayajanamuktam | udagayane | ṛṣīnārṣeyaguṇayuktān
            ṛtvijo vṛṇīte | eṣa ṛtvikkalpa ukto madhuparke ||</p>
         
         
         <p>  [athāta odanasavānāmupācārakalpaṃ vyākhyāsyāmaḥ || savān dattvāgnīnādadhīta || sārvavaidika
            ityeke || sarve vedā dvikalpāḥ || māsaparārdhyā dīkṣā dvādaśarātro vā || trirātra
            ityeke || haviṣyabhakṣā syurbrahmacāriṇaḥ || adhaḥ śayīran || kartṛdātārāvā samāpanāt
            kāmaṃ na bhuñjīran santatāścet syuḥ || ahani samāptamityeke || yātrārthaṃ dātārau
            vā dātā keśaśmaśruromanakhāni vāpayīta || keśavarjaṃ patnī || snātāvahatavasanau surabhiṇau
            vratavantau karmaṇyāvupavasataḥ || <span class="bold">KauśS_8,8{67}.5-17</span> ||]
            ekādaśyāṃ varaṇaṃ kṛtvā godānikena vidhānena keśaśmaśraromanakhāni vāpayitvā || keśavarjaṃ
            patnī nakhāni kartayet | snātāvahatavāsasau surabhiṇau bhūtvā dātā | upanayanavad
            daṇḍamekhalā | yajñopavītī | trirātraṃ dīkṣāgrahaṇaṃ saha patnyā | agnaye brahmaṇe
            gurave vrataśrāvaṇaṃ kṛtvā tato vratādānīyā aṣṭau samidha ādadhāti | tataḥ kartā abhyātānādyuttaratantram
            karoti | haviṣyabhakṣaṇādi kartā kārayitā patnī ca karoti ||</p>
         
         
         <p>  [śvo bhūte yajñopavītī śāntyudakaṃ kṛtvā yajñavāstu ca samprokṣya brahmaudanikamagniṃ
            mathitvā || yaddevā devaheḍanam (6.114) yadvidvāṃso yadavidvāṃsaḥ (6.115) apamityamapratīttam
            (6.117) ityetaistribhiḥ sūktairanvārabdhe dātari pūrṇahomaṃ juhuyāt || <span class="bold">KauśS_8,8{67}.18-19</span> ||]
            [atha devayajanam || tadyat samaṃ samūlamavidagdhaṃ pratiṣṭhitaṃ prāgudakpravaṇamākṛtiloṣṭavalmīkenāstīrya
            darbhaiśca lomabhiḥ paśūnām || <span class="bold">KauśS_8,1{60}.17-18</span> ||]
            atha caturdaśyāṃ prātaryajñopavītī śāntyudakaṃ kṛtvā devayajanaṃ samprokṣya ākṛtiloṣṭavalmīkenāstīrya
            devayajanaṃ darbhaiśca go-aśva-aja-avilomāni prastīrya | pālāśamayyaraṇidvayenāgniṃ
            manthayet yajamānaḥ ||</p>
         
         
         <p>  [agne jāyasva (11.1.1) iti manthantāvanumantrayate || patnī mantraṃ sannamayati
            || yajamānaṃ ca || <span class="bold">KauśS_8,1{60}.19-21</span> ||]
            'agne jāyasva' ityṛcā manthantāvanumantrayate | 'agne jāyasvāraṇikā nāthiteyaṃ brahmaudanaṃ
            pacati putrakāmā | agne jāyasva keśavadattaśarmā nāthito'yaṃ brahmaudanaṃ pacati putrakāmaḥ'
            | evaṃ patnīnāmayajamānanāmagrahaṇaṃ kṛtvā prathame'rdharce ||</p>
         
         
         <p>  [kṛṇuta dhūmam (11.1.2) iti dhūmam || <span class="bold">KauśS_8,1{60}.22</span> ||]
            tataḥ 'kṛṇuta dhūmam' ityṛcā dhūmamanumantrayate ||</p>
         
         
         <p>  [agne'janiṣṭhā (11.1.3) iti jātam || <span class="bold">KauśS_8,1{60}.23</span> ||]
            'agne'janiṣṭhā' iti tribhiḥ pādairjātam | 'asyai rayim' iti pādena patnīmanumantrayate
            ||</p>
         
         
         <p>  [samiddho agne (11.1.4) iti samidhyamānam || <span class="bold">KauśS_8,1{60}.24</span> ||]
            'samiddho agne samidhā' iti tribhiḥ pādaiḥ samidhyamānamanumantrayate | 'uttamaṃ nākam'
            iti pādaṃ dātāraṃ vācayati | evaṃ brahmaudanikamagniṃ mathitvā sthaṇḍile'gniṃ kṛtvā
            abhyātānāntaṃ kṛtvā 'yaddevā devaheḍanam' (6.114), 'yadvidvāṃsaḥ' (6.115), 'apamityamapratīttam'
            (6.117) ityetaistribhiḥ sūktairanvārabdhe dātari pūrṇahomaṃ juhuyāt | pūrṇahomasya
            vidhānaṃ śāntikalpa uktam ||</p>
         
         
         <p>  [agnīnādhāsyamānaḥ savān vā dāsyan saṃvatsaraṃ brahmaudanikamagniṃ dīpayati || ahorātrau
            vā || yāthākāmī vā || saṃvatsaraṃ tu praśastam || savāgnisenāgnī tādarthikau nirmathyau
            vā bhavataḥ || aupāsanau cobhau hi vijñāyete || tasmin devaheḍanenājyaṃ juhuyāt ||
            samidho'bhyādadhyāt || śakalān vā || tasmin yathākāmaṃ savān dadātyekaṃ dvau sarvān
            vā || api vaikaikamātmāśiṣo dātāraṃ vācayati || parāśiṣo'numantraṇamanirdiṣṭāśiṣaśca
            || dātārau karmāṇi kurutaḥ || tau yathāliṅgamanumantrayate || ubhayaliṅgairubhau puṃliṅgairdātāraṃ
            strīliṅgaiḥ patnīm || udahṛtsampraiṣavarjam || <span class="bold">KauśS_8,1{60}.1-16</span> ||]
            tataḥ 'yaddevā devaheḍanam' (6.114-124) ityanuvākenājyaṃ juhuyāt | samidho'bhyādadhyāt
            | śakalān vādadhyāt | evaṃ brahmaudanikamagniṃ mathitvā sthaṇḍile'gniṃ kṛtvābhyātānāntaṃ
            kṛtvā dīpayati ahorātraṃ vā yāthākāmī vā | saṃvatsaraṃ tu praśastam ||</p>
         
         
         <p>  [parehi nāri (11.1.13) ityudahṛtaṃ sampreṣyatyanuguptāmalaṅkṛtām || <span class="bold">KauśS_8,1{60}.25</span> ||]
            athāmāvāsyāyāṃ prātaḥ udakāharaṇaṃ karoti | brāhmaṇīmalaṅkṛtvā tāṃ sādhuvādinīmudakaghaṭaṃ
            haste gṛhītāṃ 'parehi nāri' ityṛcodakagatāṃ preṣayati ||</p>
         
         
         <p>  [emā aguḥ (11.1.14) ityāyatīmanumantrayate || <span class="bold">KauśS_8,1{60}.26</span> ||]
            'emā aguḥ' iti pādenodakapūrṇāṃ nārīmanumantrayate ||</p>
         
         
         <p>  [uttiṣṭha nāri (11.1.14) iti patnīṃ sampreṣyati || <span class="bold">KauśS_8,1{60}.27</span> ||]
            'uttiṣṭha nāri' ityādi 'ā tvāgan yajñaḥ' ityantena dātrīṃ preṣayati ||</p>
         
         
         <p>  [prati kumbhaṃ gṛbhāya (11.1.14) iti pratigṛhṇāti || <span class="bold">KauśS_8,1{60}.28</span> ||]
            'prati kumbhaṃ gṛbhāya' iti pādārdhena jalakumbhaṃ gṛhadvāre pratigrāhayati dātrī
            ||</p>
         
         
         <p>  [ūrjo bhāgaḥ (11.1.15) iti nidadhāti || <span class="bold">KauśS_8,1{60}.29</span> ||]
            'ūrjo bhāgaḥ' iti pādena bhūmau nidadhāti uttarataḥ.
            avyasaśca (19.69.11), barhirlavanam, vedyuttaravedyagnipratiṣṭhāpanam, anvādhānam,
            vratagrahaṇam, pavitrakaraṇam, pavitreṇedhmaprokṣaṇam, idhmopasamādhānam, barhiḥprokṣaṇam,
            brahmāsanam, brahmavaraṇam, brahmasthāpanam, staraṇam, stīrṇaprokṣaṇam, ātmāsanam,
            udapātrasaṃskāraḥ | tato'hataṃ vāso dakṣiṇataḥ upasādayate | tatsahiraṇyam | tatra
            dve udapātre nihite bhavato vedimadhye agnerdakṣiṇataḥ | ahatavāsāḥ sahiraṇyāṃ vastraghaṭikāṃ
            kṛtvā stṛṇāti tadupari dakṣiṇārtham | dakṣiṇato dakṣiṇataḥ udapātradvayaṃ sthāpayati
            ||</p>
         
         
         <p>  [pūrvāhṇe bāhyataḥ śāntavṛkṣasyedhmaṃ prāñcamupasamādhāya || parisamuhya paryukṣya
            paristīrya barhirudapātramupasādya paricaraṇenājyaṃ paricarya || nityān purastāddhomān
            hutvājyabhāgau ca || <span class="bold">KauśS_8,8{67}.20-22</span> ||]
            
            <p>
               tataḥ prakṛtamudapātraṃ jāṅmāyanaṃ vedyāṃ bahirbrahmāgrataḥ dakṣiṇamanyadantaramanyadantaraṃ
               yato'dhicariṣyan bhavati |<br />
               bāhyaṃ jāṅmāyanaṃ kṛtvā paricaraṇenājyaṃ paricarya nityān purastāddhomān hutvājyabhāgau
               ca hutvā ||
               </p>
         </p>
         
         
         <p>  [paścādagneḥ palpūlitavihitamaukṣaṃ vānaḍuhaṃ vā rohitaṃ carma prāggrīvamuttaraloma
            paristīrya || pavitre kurute || darbhāvapracchinnaprāntau prakṣālyānulomamanumārṣṭi
            || <span class="bold">KauśS_8,8{67}.23-25</span> ||</p>
         
         
         <p>  iyaṃ mahī (11.1.8) iti carmāstṛṇāti prāggrīvamuttaraloma || pumān puṃsaḥ (12.3.1)
            iti carmārohayati || patnī hvayamānam || tṛtīyasyāmapatyamanvāhvayati || ṛṣipraśiṣṭā
            (11.1.15) ityudapātraṃ carmaṇi nidadhāti || <span class="bold">KauśS_8,1{60}.30-34</span> ||]
            tataḥ paścādagneḥ palpūlitavihitamaukṣaṃ vānaḍuhaṃ vā rohitaṃ carma prastṛṇantaṃ 'iyaṃ
            mahī' ityṛcā yajamānaṃ vācayati | 'ṛṣipraśiṣṭā' iti pādena patnī udakaghaṭaṃ carmaṇi
            nidhāpayati ||</p>
         
         
         <p>  [tadā āpasputrāsaḥ (12.3.4) iti sāpatyāvanunipadyete || <span class="bold">KauśS_8,1{60}.35</span> || prācīmprācīm (12.3.7-10) iti mantroktam || catasṛbhirudapātramanupariyanti ||
            pratidiśaṃ dhruveyaṃ virāṭ (12.3.11) ityupatiṣṭhante || piteva putrān (12.3.12) ityavarohya
            bhūmiṃ tenodakārthān kurvanti || <span class="bold">KauśS_8,2{61}.1-4</span> ||]
            punaḥ tūṣṇīṃ bhūmau sthāpayati | sarvāṇi karmāṇi tenodakena kuryāt ||</p>
         
         
         <p>  [pavitraiḥ samprokṣante || <span class="bold">KauśS_8,2{61}.5</span> ||]
            'punantu mā' (6.19) 'vāyoḥ pūtaḥ' (6.51) 'vaiśvānaro raśmibhiḥ' (6.62) iti pavitragaṇaḥ
            | etena dātā patnī apatyāni ca pavitreṇa samprokṣayet ||</p>
         
         
         <p>  atha nirvāpakaraṇam-
            [darbhāgrābhyāṃ carmahaviḥ samprokṣati || <span class="bold">KauśS_8,2{61}.6</span> ||]
            dātā muṣṭiprasṛtāñjalidvayaparimite triguṇān vrīhīṃścarmaṇi kṛtvā darbhapavitrābhyāṃ
            tūṣṇīṃ carmahaviḥ samprokṣati | tataḥ carmaṇi trīṇi vibhāgāni karoti ||</p>
         
         
         <p>  [ādiṣṭānāṃ sānajānatyai prayacchati || <span class="bold">KauśS_8,2{61}.7</span> ||]
            tato devapitṛmanuṣyatrayaṃ patnī anajānatyai prayattaiḥ prayacchati | kartā praiṣaṃ
            dadāti ||</p>
         
         
         <p>  [tān tredhā bhāgaḥ (11.1.5) iti vrīhirāśiṣu nidadhāti || teṣāṃ yaḥ pitṝṇāṃ taṃ śrāddhaṃ
            karoti || yo manuṣyāṇāṃ taṃ brāhmaṇān bhojayati || yo devānāṃ tam agne sahasvān (11.1.6)
            iti dakṣiṇaṃ jānvācyāparājitābhimukhaḥ prahvo vā muṣṭiprasṛtāñjalibhiḥ kumbhyāṃ nirvapati
            || <span class="bold">KauśS_8,2{61}.8-11</span> ||]
            vrīhīn vibhāgeṣu kartā 'tredhā bhāgo nihitaḥ' iti tribhiḥ pādairvibhāgān devapitṛmanuṣyasambandhānanumantrayate
            | 'yo devānām' iti pādena patnīmanumantrayate | yaḥ pitṛbhāgastenāvabhṛthānte vṛddhiśrāddhaṃ
            karoti | yo manuṣyāṇāṃ bhāgastaṃ brāhmaṇān bhojayati | dvābhyāṃ tantrāgnau śrapaṇam
            | 'yo devānām' ityetena vakṣyamāṇaṃ karma kuryāt ||</p>
         
         
         <p>  [dakṣiṇaṃ jānvācyāparājitābhimukhaḥ prahvo vā muṣṭinā prasṛtināñjalinā yasyāṃ śrapayiṣyan
            syāt tayā caturtham || śarāveṇa catuḥśarāvaṃ devasya tvā savituḥ prasava ṛṣibhyastvārṣeyebhyastvaikarṣaye
            tvā juṣṭaṃ nirvapāmi || <span class="bold">KauśS_8,8{67}.26-27</span> ||]
            tato nirvapati 'devasya tvā savituḥ prasave'śvinorbāhubhyāṃ pūṣṇo hastābhyāmṛṣibhyastvārṣeyebhyastvaikaṛṣaye
            tvā juṣṭaṃ nirvapāmi' ||</p>
         
         
         <p>  [vasavastvā gāyatreṇa chandasā nirvapantu | ūrjamakṣitamakṣīyamāṇamupajīvyāsam iti
            dātāraṃ vācayati || rudrāstvā traiṣṭubhena chandasā | ādityāstvā jāgatena chandasā
            | viśve tvā devā ānuṣṭubhena chandasā nirvapantu | ūrjamakṣitamakṣīyamāṇamupajīvyāsam
            iti dātāraṃ vācayati || niruptaṃ sūktenābhimṛśati || <span class="bold">KauśS_8,9{68}.1-3</span> ||]
            'vasavastvā gāyatreṇa chandasā nirvapantu' | 'agne sahasvān' (11.1.6) ityṛcā dātāramanumantrya
            'ūrjamakṣitamakṣīyamāṇamupajīvyāsam' iti dātāraṃ vācayati ||</p>
         
         
         <p>  [kumbhyā vā catuḥ || tān sapta medhān (12.3.16) iti sāpatyāvabhimṛśataḥ || gṛhṇāmi
            hastam (12.3.17) iti mantroktam || <span class="bold">KauśS_8,2{61}.12-14</span> ||]
            evaṃ caturṇāmekaikaṃ prati nirvāpamanuyojayet | niruptānanyasyāṃ kumbhyāṃ kṛtvā tasyāṃ
            śrapaṇakumbhyāvaśeṣāccaturthaṃ nirvapati | evaṃ pratimantraṃ catvāro nirvāpā bhavanti
            | athavā śrapaṇakumbhyāvaśeṣāccaturthaṃ nirvapati | anaḍuhi kṛtvā niruptaṃ haviḥ savasūktenābhimṛśati
            kartā ||</p>
         
         
         <p>  [trayo varāḥ (11.1.10) iti trīn varān vṛṇīṣva iti || <span class="bold">KauśS_8,2{61}.15</span> ||]
            'trīn varān vṛṇīṣva' iti dātṛpraiṣaṃ dattvā evaṃ patnyai dadāti | tau vṛṇantau 'trayo
            varāḥ' ityardharcena pratipratyanumantrayate ||</p>
         
         
         <p>  [anena karmaṇā dhruvān iti prathamaṃ vṛṇīte || <span class="bold">KauśS_8,2{61}.16</span> ||]
            dātā savakarmaṇāṃ samṛddhīḥ prathamaṃ vṛṇīte ||</p>
         
         
         <p>  [yāvaparau tāveva patnī || <span class="bold">KauśS_8,2{61}.17</span> ||]
            yāvaparau varau manyeta tau vṛṇīte | evaṃ tāveva patnī ||</p>
         
         
         <p>  [etau grāvāṇau (11.1.9) ayaṃ grāvā (12.3.14) ityulūkhalamusalaṃ śūrpaṃ prakṣālitaṃ
            carmaṇyādhāya || <span class="bold">KauśS_8,2{61}.18</span> ||]
            kartā 'arātīyoḥ' (10.3.1) iti takṣati | 'yadyat kṛṣṇaḥ' (12.3.13) ityṛcolūkhalamusale
            prakṣālayati | 'yattvā śikvaḥ' (10.6.3) ityṛcā śūrpamadhaḥ gomayena lepayati | tāni
            'etau grāvāṇau' iti pādena dātā carmaṇi nidadhāti ||</p>
         
         
         <p>  [gṛhāṇa grāvāṇau (11.1.10) ityubhayaṃ gṛhṇāti || <span class="bold">KauśS_8,2{61}.19</span> ||]
            'gṛhāṇa grāvāṇau' ityardharcenolūkhalamusalaṃ grāhayati ||</p>
         
         
         <p>  [sākaṃ sajātaiḥ (11.1.7) iti vrīhīnulūkhala āvapati || vanaspatiḥ (12.3.15) iti
            musalamucchrayati || <span class="bold">KauśS_8,2{61}.20-21</span> ||]
            'sākaṃ sajātaiḥ' ityardharcena patnī vrīhīnulūkhala āvapati | 'ūrdhvo nākasya' ityardharcena
            musalamucchrayantīmanumantrayate ||</p>
         
         
         <p>  [nirbhindhyaṃśūn (11.1.9) grāhi pāpmānam (12.3.18) ityavahanti || <span class="bold">KauśS_8,2{61}.22</span> ||]
            'nirbhindhyaṃśūn' iti pādadvayenāvaghnatīmanumantrayate ||</p>
         
         
         <p>  [iyaṃ te dhītiḥ (11.1.11) varṣavṛddham (12.3.19) iti śūrpaṃ gṛhṇāti || <span class="bold">KauśS_8,2{61}.23</span> ||]
            'iyaṃ te dhītiḥ' ityardharcena śūrpaṃ gṛhṇāti ||</p>
         
         
         <p>  [ūrdhvaṃ prajām (11.1.9) viśvavyacāḥ (12.3.19) ityudūhantīm || <span class="bold">KauśS_8,2{61}.24</span> ||]
            'ūrdhvaṃ prajām' iti pādena ulūkhalādudūhantīm ||</p>
         
         
         <p>  [parā punīhi (11.1.11) tuṣaṃ palāvān (12.3.19) iti niṣpunatīm || <span class="bold">KauśS_8,2{61}.25</span> ||]
            'parā punīhi' iti pādena, niṣpunantīm ||</p>
         
         
         <p>  [pṛthag rūpāṇi (12.3.21) ityavakṣiṇatīm || <span class="bold">KauśS_8,2{61}.26</span> ||]
            'asyai rayim' (11.1.11) iti pādena avakṣiṇatīm ||</p>
         
         
         <p>  [trayo lokāḥ (12.3.20) ityavakṣīṇānabhimṛśataḥ || punarāyantu śūrpam (12.3.20) ityudvapati
            || upaśvase (11.1.12)
            ityapavevekti || <span class="bold">KauśS_8,2{61}.27-29</span> ||]
            'upaśvase' iti pādena udvapatīm | 'upaśvase' ityardharcenāpavivaktīmanumantrayate
            | 'śriyā samānān' ityardharcaṃ dātāraṃ vācayati ||</p>
         
         
         <p>  [pṛthivīṃ tvā pṛthivyām (12.3.22) iti kumbhīmālimpati || <span class="bold">KauśS_8,2{61}.30</span> ||]
            'ayaṃ yajñaḥ' (11.1.15) ityardharcena kumbhīṃ mṛdālimpatīmanumantrayate ||</p>
         
         
         <p>  [agne caruḥ (11.1.16) ityadhiśrayati || <span class="bold">KauśS_8,2{61}.31</span> ||]
            'agne caruḥ' ityṛcā adhiśrayantam ||</p>
         
         
         <p>  [agniḥ pacan (12.3.24) iti paryādadhāti || <span class="bold">KauśS_8,2{61}.32</span> ||]
            'sahasrapṛṣṭhaḥ' (11.1.20) ityṛcā agnau kāṣṭhāni paryādadhantaṃ vācayati ||</p>
         
         
         <p>  [ṛṣipraśiṣṭā (11.1.15) ityudakamapakarṣati || <span class="bold">KauśS_8,2{61}.33</span> ||]
            'ṛṣipraśiṣṭā' iti pādena udakumbhāt patnīmudakamapakarṣatīmanumantrayate ||</p>
         
         
         <p>  [śuddhāḥ pūtāḥ (11.1.17) pūtāḥ pavitraiḥ (12.3.25) iti pavitre antardhāya || udakamāsiñcati
            || <span class="bold">KauśS_8,2{61}.34-35</span> ||</p>
         
         
         <p>  svargabrahmaudanau tantram || sannipāte brahmaudanamitamudakamāsecayodvibhāgam ||
            yāvantastaṇḍulāḥ syurnāvasiñcenna pratiṣiñcet || yadyavasiñcet mayi varco atho yaśaḥ
            (6.69.3) iti brahmā yajamānaṃ vācayati || atha pratiṣiñcet || ā pyāyasva, saṃ te payāṃsi
            iti dvābhyāṃ pratiṣiñcet || ā pyāyasva sametu te viśvataḥ soma vṛṣṇyam | bhavā vājasya
            saṅgathe || saṃ te payāṃsi samu yantu vājāḥ saṃ vṛṣṇyānyabhimātiṣāhaḥ | āpyāyamāno
            amṛtāya soma divi śravāṃsyuttamāni dhiṣva iti || <span class="bold">KauśS_8,9{68}.4-10</span> ||]
            'śuddhāḥ pūtāḥ' iti tribhiḥ pādaiḥ kumbhyāṃ pavitre antardhāyodakamāsiñcantaṃ vācyam
            | 'paktaudanasya' iti pādena dātāramanumantrayate | mitamudakamāsecayedvibhāgam |
            yāvantastaṇḍulāḥ syurnāvasiñcenna pratiṣiñcet | yadyavasiñcet 'mayi varco atho yaśaḥ'
            iti brahmā yajamānaṃ vācayet | atha pratiṣiñcet 'ā pyāyasva' 'saṃ te payāṃsi' iti
            dvābhyāṃ pratiṣiñcet ||</p>
         
         
         <p>  [brahmaṇā śuddhāḥ (11.1.18) saṅkhyātā stokāḥ (12.3.28) ityāpastāsu niktvā taṇḍulānāvapati
            || <span class="bold">KauśS_8,2{61}.36</span> ||]
            'brahmaṇā śuddhāḥ' ityṛcā āpastāsu niktvā dātā taṇḍulān kumbhyāṃ nivapati ||</p>
         
         
         <p>  [uruḥ prathasva (11.1.19) udyodhanti (12.3.29) iti śrapayati || <span class="bold">KauśS_8,2{61}.37</span> ||]
            'uruḥ prathasva' ityardharcena śrapayantaṃ yajamānamanumantrayate | 'pitāmahāḥ pitaraḥ'
            ityardharcena dātāraṃ vācayati ||</p>
         
         
         <p>  [pra yaccha parśum (12.3.31) iti darbhāhārāya dātraṃ prayacchati || <span class="bold">KauśS_8,2{61}.38</span> ||]
            darbhāhārāya dātraṃ prayacchati ||</p>
         
         
         <p>  [oṣadhīrdāntu parvan (12.3.31) ityupari parvaṇāṃ lunāti || navaṃ barhiḥ (12.3.32)
            iti barhi stṛṇāti || <span class="bold">KauśS_8,2{61}.39-40</span> ||]
            upari parvaṇāṃ lūtvā tūṣṇīmāhṛtyottarato'gnerupasādayati | tadādāvāstṛtasyopari paścādagneḥ
            tūṣṇīṃ stṛṇāti kartā ||</p>
         
         
         <p>  [udehi vedim (11.1.21) dhartā dhriyasva (12.3.35) ityudvāsayati || <span class="bold">KauśS_8,2{61}.41</span> ||]
            'udehi vedim' ityṛcā patnyā kumbhīmudvāsyamānāmanumantrayate | 'prajayā vardhayainām'
            iti mantreṇa patnīmanumantrayate | 'nudasva rakṣaḥ' iti kumbhīm | 'prataraṃ dhehyenām'
            iti patnīm | 'śriyā samānān' ityardharcena dātāraṃ vācayati ||</p>
         
         
         <p>  abhyāvartasva (11.1.22) iti kumbhīṃ pradakṣiṇamāvartayati ||</p>
         
         
         <p>  [vanaspate stīrṇam (12.3.33) iti barhiṣi pātrīṃ nidadhāti || <span class="bold">KauśS_8,2{61}.42-43</span> ||]
            'ṛtena taṣṭhā' (11.1.23) ityardharcena nave barhiṣi pātrīṃ nidadhatīmanumantrayate
            ||</p>
         
         
         <p>  [aṃsadhrīm (11.1.23) ityupadadhāti || <span class="bold">KauśS_8,2{61}.44</span> ||]
            'aṃsadhrīṃ śuddhām' ityardharcena upadadhāti kumbhīm ||</p>
         
         
         <p>  [upa stṛṇīhi (12.3.37) ityājyenopastṛṇāti || upāstarīḥ (12.3.38) ityupastīrṇāmanumantrayate
            || <span class="bold">KauśS_8,2{61}.45-46</span> ||]
            dātāra tūṣṇīṃ pātrīmājyenopastṛṇāti ||</p>
         
         
         <p>  [aditerhastām (11.1.24), sarvān samāgāḥ (12.3.36) iti mantroktam || <span class="bold">KauśS_8,3{62}.1</span> ||]
            kartā 'aditerhastām' ityṛcā patnyā darvīṃ grāhayati ||</p>
         
         
         <p>  [tata udakamādāya pātryāmānayati || darvyā kumbhyāma || darvikṛte tatraiva pratyānayati
            || <span class="bold">KauśS_8,3{62}.2-4</span> ||]
            dātā tūṣṇīṃ sruveṇa sakṛdantarād udapātrādudakamādāya pātryāmānayati | punaḥ darvyām
            | odanakumbhyāṃ ca ||</p>
         
         
         <p>  [darvyottamamapādāya tatsuhṛddakṣiṇato'gnerudaṅmukha āsīno dhārayati || athoddharati
            || <span class="bold">KauśS_8,3{62}.5-6</span> ||]
            suhṛdāyavanena amuṣyodanasya uttamamādāya dakṣiṇato'gnerudaṅmukha āsīno dhārayati
            | tasmin darvīkṛte śeṣamantarodapātra eva pātryāṃ kṛtsnamodanamuddharati ||</p>
         
         
         <p>  [uddhṛte yadapādāya dhārayati taduttarārdha ādadhāti || anuttarādharatāyā odanasya
            yaduttaraṃ taduttaramodana evaudanaḥ || ṣaṣṭhyāṃ śaratsu (12.3.34) iti paścādagnerupasādayati
            || nidhiṃ nidhipāḥ (12.3.42) iti trīṇi kāṇḍāni karoti || yadyajjāyā (12.3.39) iti
            mantroktam || sā patyāvanvārabhate || anvārabdheṣvata ūrdhvaṃ karoti || agnī rakṣaḥ
            (12.3.43) iti paryagni karoti || <span class="bold">KauśS_8,3{62}.7-14</span> ||]
            [babhreradhvaryo (11.1.31), idaṃ prāpam (12.3.45) ityuparyāpānaṃ karoti || <span class="bold">KauśS_8,3{62}.15</span> ||]
            'babhreradhvaryo mukham' ityardharcena dātrā preṣitaḥ | 'aditerhastām' ityṛcānumantrayate
            | 'babhreradhvaryo mukham' ityardharcena dātrā preṣitaḥ odanasyopari gartaṃ karoti
            ||</p>
         
         
         <p>  [babhrerbrahman iti brūyādanadhvaryum || <span class="bold">KauśS_8,3{62}.16</span> ||</p>
         
         
         <p>  ghṛtena gātrā (11.1.31), ā siñca sarpiḥ (12.3.45) iti sarpiṣā viṣyandayati || <span class="bold">KauśS_8,3{62}.17</span> ||]
            'ghṛtena gātrā' iti pādena preṣitaḥ | tenodanaṃ viṣyandayati | 'kṛṇve panthām' (11.1.28)
            iti pādaṃ dātāraṃ vācayati | 'babhre rakṣaḥ' (11.1.32) ityṛcodanamanumantrayate ||</p>
         
         
         <p>  [vasoryā dhārāḥ (12.3.41), ādityebhyo aṅgirobhyaḥ (12.3.44) iti rasairupasiñcati
            || priyaṃ priyāṇām (12.3.49) ityuttarato'gnerdhenvādīnyanumantrayate || tām atyāsarat
            prathamā iti yathoktaṃ dohayitvopasiñcati || atyāsarat prathamā dhokṣyamāṇā sarvān
            yajñān bibhratī vaiśvadevī | upa vatsaṃ sṛjata vāśyate gaurvyasṛṣṭa sumanā hiṅkṛṇoti
            | badhāna vatsamabhidhehi bhuñjatī nijya godhugupa sīda dugdhi | irāmasmā odanaṃ pinvamānā
            kīlālaṃ ghṛtaṃ madamannabhāgam | sā dhāvatu yamarājñaḥ savatsā sudughāṃ pathā prathameha
            dattā | atūrṇadattā prathamedamāgan vatsena gāṃ saṃ sṛja viśvarūpām iti || <span class="bold">KauśS_8,3{62}.18-21</span> ||]
            'atyāsaratprathamā dhokṣyamāṇā' ityardharcena abhisarantīṃ gāmanumantrayate | 'upa
            vatsaṃ sṛjata' iti pādena vatsaṃ saṃsarjayati | 'vāśyate gauḥ' iti vāśyāmānāmanumantrayate
            | 'vyasṛṣṭa sumanā hiṅkṛṇoti' iti hiṅkurvatīmanumantrayate | 'badhāna vatsamabhi dhehi'
            iti vatsaṃ bandhayati | 'bhuñjatī nijya' iti niyojayati | 'godhugupa sīda' iti brāhmaṇaṃ
            dohāyopasādayati | 'dugdhi' ityādi padasahitenārdharcena dohayati | 'sā dhāvatu' ityardharcena
            vimucyamānāṃ gāmanumantrayate | 'atūrṇadattā' ityardharcena punaḥ vatsena saṃsarjayati
            | evaṃ dohayitvā dugdhenodanamavasicya ||</p>
         
         
         <p>  [idaṃ me jyotiḥ (11.1.28) samagnayaḥ (12.3.50) iti hiraṇyamadhidadāti || <span class="bold">KauśS_8,3{62}.22</span> ||]
            'idaṃ me jyotiḥ' iti pādaṃ dātāraṃ vācayati | hiraṇyamabhinidadhāti ||</p>
         
         
         <p>  [eṣā tvacām (12.3.51) ityamotaṃ vāso'grataḥ sahiraṇyaṃ nidadhāti || <span class="bold">KauśS_8,3{62}.23</span> ||]
            dātā sūktena sarvaṃ sampātavantaṃ karoti | 'śrāmyataḥ' (11.1.30) itiprabhṛtibhirvā
            dātṛpatnyapatyāni anvārambhaṃ karoti ||</p>
         
         
         <p>  [tatra cedupādhimātrāyāṃ nakhena na lavaṇasya kuryāt tenaivāsya tadvṛthānnaṃ sampadyate
            || ahataṃ vāso dakṣiṇata upaśete || tatsahiraṇyam || tatra dve udapātre nihite bhavataḥ
            || dakṣiṇamanyadantaramanyat || antaraṃ yato'dhicariṣyan bhavati || bāhyaṃ jāṅmāyanam
            || tata udakamādāya pātryāmānayati || darvyā kumbhyām || darvikṛte tatraiva pratyānayati
            || darvyottamamapādāya tatsuhṛd dakṣiṇato'gnerudaṅmukha āsīno dhārayati || athoddharati
            || uddhṛte yadapādāya dhārayati taduttarārdha ādhāya rasairupasicya pratigrahītre
            dātopavahati || <span class="bold">KauśS_8,9{68}.11-23</span> ||]
            rasairupasicya pratigrahītre dātopavahati | kartā samīpe sarvaṃ karoti | anvārabdheṣu
            dātṛpatnyapatyeṣu ata ūrdhvaṃ karoti ||</p>
         
         
         <p>  [tasminnanvārabdhaṃ dātāraṃ vācayati || <span class="bold">KauśS_8,9{68}.24</span> ||]
            tasminnanvārabdhaṃ dātāraṃ kartā sūktaṃ vācayati ||</p>
         
         
         <p>  [tantraṃ sūktaṃ pacchaḥ snānena yau te pakṣau yadatiṣṭhaḥ || yau te pakṣāvajarau
            patatriṇau yābhyāṃ rakṣāṃsyapahaṃsyodana | tābhyāṃ pathyāsma sukṛtasya lokaṃ yatra
            ṛṣayaḥ prathamajāḥ purāṇāḥ | yadatiṣṭho divaspṛṣṭhe vyomannadhyodana | anvāyan satyadharmāṇo
            brāhmaṇā rādhasā saha || kramadhvamagninā nākaṃ, pṛṣṭhāt pṛthivyā ahamantarikṣamāruhaṃ,
            svaryanto nāpekṣante (4.14.2-4) uruḥ prathasva mahatā mahimnā (11.1.19) idaṃ me jyotiḥ
            (11.1.28) satyāya ca (12.3.46-48) iti tisraḥ, samagnayaḥ (12.3.50) iti sārdhametayā
            || <span class="bold">KauśS_8,9{68}.25-27</span> ||]
            [yadakṣeṣu (12.3.52) iti samānavasanau bhavataḥ || dvitīyaṃ tatpāpacailaṃ bhavati
            tanmanuṣyādhamāya dadyādityeke || <span class="bold">KauśS_8,4{63}.1-2</span> ||]
            tantraṃ sūktaṃ pacchaḥ snānena sarvaṃ vācayati | tataḥ pūrvatantramucyate - 'yau te
            pakṣau' ityekā, 'yadatiṣṭhau divaḥ' ityekā, 'kramadhvamagninā' ityekā, 'pṛṣṭātpṛthivyāḥ'
            ityekā, 'svaryanto nāpekṣante' ityekā, 'uruḥ prathasva' ityekā, 'idaṃ me jyotiḥ' ityekā
            etatsarvaṃ tantram | tataḥ savasūktaṃ vācayati | tataḥ pradhānaṃ 'agne jāyasva' (11.1)
            sūktaṃ vācayati | athottaratantramucyate | 'satyāya ca' iti tisraḥ 'samagnayaḥ' ityṛcā
            'eṣā tvacām' ityardharcaḥ | ityuttaratantram.
            atha pāṇitantramucyate-dātā 'karmaṇe vām' iti pāṇī prakṣālya jīvābhirācamya 'ahe daidhiṣavya'
            ityādi 'vimṛgvarīm' (12.1.29) ityetayā codaṅmukha upaviśya antarādudapātrāt sruveṇa
            karturhastena juhoti ||</p>
         
         
         <p>  [ye bhakṣayantaḥ (2.35) iti purastāddhomāḥ || agne tvaṃ no antama uta trātā śivo
            bhavā varūthyaḥ | taṃ tvā śociṣṭha dīdivaḥ sumnāya nūnamīmahe sakhibhyaḥ || gayasphāno
            amīvahā vasuvit puṣṭivardhanaḥ | sumitraḥ sumano bhava ityājyabhāgau || <span class="bold">KauśS_8,9{68}.30-31</span> ||]
            'ye bhakṣayantaḥ' iti sūktena purastāddhomān hutvā 'agne tvaṃ no antamaḥ' 'gayasphāno
            amīvahā' iti dve ājyabhāgau ca ||</p>
         
         
         <p>  [pāṇāvudakamānīyetyuktam || pratimantraṇāntam || <span class="bold">KauśS_8,9{68}.32-33</span> || pāṇāvudakamānīya || athāmuṣyaudanasyāvadānānāṃ ca madhyāt pūrvārdhācca dviravadāyopariṣṭādudakenābhighārya
            juhoti somena pūto jaṭhare sīda brahmaṇām (11.1.25) ārṣeyeṣu ni dadha odana tvā (11.1.33-35)
            iti || <span class="bold">KauśS_8,6{65}.11-12</span> ||]
            svapāṇāvudakamānīyāthāmuṣyaudanasyāvadānānāṃ ca madhyāt pūrvārdhācca dviravadāyopariṣṭādudakenābhighārya
            juhoti | hastamadhye 'somena pūtaḥ' ityardharcena | 'ārṣeyeṣu ni dadha odana tvā'
            iti tribhirṛgbhirekāmāhutiṃ hastamadhye juhoti ||</p>
         
         
         <p>  [atha prāśnāti || agneṣṭvāsyena prāśnāmi bṛhaspatermukhena | indrasya tvā jaṭhare
            sādayāmi varuṇasyodare | tadyathā
            hutamiṣṭaṃ prāśnīyād devātmā tvā prāśnāmyātmāsyātmannātmānaṃ me mā hiṃsīḥ iti prāśitamanumantrayate
            || yo'gnirnṛmaṇā nāma brāhmaṇeṣu praviṣṭaḥ | tasmin ma eṣa suhuto'stvodanaḥ sa mā
            mā hiṃsīt parame vyoman || so asmabhyamastu parame vyoman iti dātāraṃ vācayati ||
            vīkṣaṇāntaṃ śataudanāyāḥ prātarjapena vyākhyātam || <span class="bold">KauśS_8,6{65}.13-16</span> ||]
            tataḥ kartā 'agneṣṭvāsyena' iti dvābhyāṃ prāśnāti | 'yo'gnirnṛmaṇā' iti prāśitamanumantrayate
            | 'so asmabhyamastu parame vyoman' iti pādaṃ dātāraṃ vācayati ||</p>
         
         
         <p>  [vāṅma āsan (19.60.1-2) iti mantroktānyabhimantrayate || <span class="bold">KauśS_8,7{66}.1</span> ||]
            'vāṅma āsan' iti mantroktānyabhimṛśata indriyāṇi ||</p>
         
         
         <p>  [bṛhatā manaḥ (5.10.8) dyauśca me (6.53) punarmaitvindriyam (7.67) iti pratimantrayate
            || <span class="bold">KauśS_8,7{66}.2</span> ||]
            'bṛhatā manaḥ' ityṛcā, 'dyauśca me' iti tṛcaṃ sūktaṃ, 'punarmaitvindriyam' ityṛcā
            etābhiḥ pratimantraṇaṃ kuryāt ||</p>
         
         
         <p>  [śṛtaṃ tvā havyam (11.1.25) iti catura ārṣeyān bhṛgvaṅgirovida upasādayati || <span class="bold">KauśS_8,4{63}.3</span> ||]
            atha atharvavedabrāhmaṇānām āhvānakālaḥ | dātā 'soma rājan' (11.1.26) ityṛcā catura
            ārṣeyān bhṛgvaṅgirovida āhūya 'śṛtaṃ tvā havyam' ityardharcena tāneva āsanenopaveśayati
            ||</p>
         
         
         <p>  [śuddhāḥ pūtāḥ (11.1.27) iti mantroktam || pavavaṃ kṣetrāt (11.1.28) varṣaṃ vanuṣva
            (12.3.53) ityapakarṣati || <span class="bold">KauśS_8,4{63}.4-5</span> ||]
            'śuddhāḥ pūtā yoṣito yajñiyā imā brahmaṇā hasteṣu' ityṛcā teṣāṃ hastaprakṣālanaṃ dattvā
            'pakvaṃ kṣetrāt' pādatrayeṇa odanapātraṃ brāhmaṇasamīpe karoti ||</p>
         
         
         <p>  [pratimantrite vyavadāyāśnanti || <span class="bold">KauśS_8,7{66}.3</span> ||</p>
         
         
         <p>  pratimantrite vyavadāyāśnanti || <span class="bold">KauśS_8,9{68}.34</span> ||]
            te tasyāṃ pātryāṃ svayamevaudanaṃ gṛhītvā prāśnanti | dātā 'puṇyāhaṃ dīrghamāyurastu'
            ityevamādi vācanam ||</p>
         
         
         <p>  [eke sahiraṇyāṃ dhenuṃ dakṣiṇām || godakṣiṇāṃ vā kaurupathiḥ || sampātavato'bhimantryābhinigadya
            dadyād dātā vācyamānaḥ || <span class="bold">KauśS_8,4{63}.26-28</span> ||</p>
         
         
         <p>  ata ūrdhvaṃ vācite hute saṃsthite amūṃ te dadāmi iti nāmagrāhamupaspṛśet || sadakṣiṇaṃ
            kāmastat (19.52) ityuktam || <span class="bold">KauśS_8,9{68}.28-29</span> ||]
            'sahiraṇyāṃ dhenuṃ dakṣiṇāṃ brahmaudanaṃ tubhyamahaṃ sampradade' iti sarveṣu saveṣu
            savanāmagrahaṇaṃ kṛtvā dakṣiṇāṃ dadāti | kartā 'ka idam' (3.29.7) 'kāmastadagre' (19.52),
            'yadannam' (6.71), 'punarmaitvindriyam' (7.67) iti sarvaṃ sadakṣiṇaṃ pratigṛhṇāti
            ||</p>
         
         
         <p>  [eta bhāgaṃ (6.122) etaṃ sadhasthāḥ (6.123) ulūkhale (10.9.26) iti saṃsthitahomāḥ
            || <span class="bold">KauśS_8,4{63}.29</span> ||]
            dātā karturhaste 'etaṃ bhāgam' 'etaṃ sadhasthāḥ' iti dvābhyāṃ sūktābhyāṃ, 'ulūkhale
            musale' ityṛcā etābhiḥ saṃsthitahomān juhoti ||</p>
         
         
         <p>  [āvapate || anumantraṇaṃ ca || <span class="bold">KauśS_8,4{63}.30-31</span> ||]
            kartā 'ulūkhale' ityṛcā vrīhīn juhoti ||</p>
         
         
         <p>  [agnau tuṣān (11.1.29) iti tuṣānāvapati || <span class="bold">KauśS_8,4{63}.6</span> ||]
            'agnau tuṣān' iti pādena dātā tuṣānagnau ca juhoti ||</p>
         
         
         <p>  [paraḥ kambūkān (11.1.29) iti savyena pādena phalīkaraṇānapohati || tanvaṃ svargaḥ
            (12.3.54) ityanyānāvapati || <span class="bold">KauśS_8,4{63}.7-8</span> ||]
            'paraḥ kambūkān' iti tribhiḥ pādairdātā savyena pādena phalīkaraṇānudūhati tūṣṇīm
            ||</p>
         
         
         <p>  [agne prehi (4.14.5) samācinuṣva (11.1.36) ityājyaṃ juhuyāt || <span class="bold">KauśS_8,4{63}.9</span> ||]
            dātā 'agne prehi' ityṛcā 'samācinuṣva' ityṛcā dve etābhirājyaṃ juhuyāt ||</p>
         
         
         <p>  [idāvatsarāya iti vratavisarjanamājyaṃ juhuyāt || samidho'bhyādadhyāt || tatra ślokau
            -
            yajuṣā mathite agnau yajuṣopasamāhite.
            savān dattvā savāgnestu kathamutsarjanaṃ bhavet ||</p>
         
         
         <p>  vācayitvā savān sarvān pratigṛhya yathāvidhi.
            hutvā sannatibhistatrotsargaṃ kauśiko'bravīt ||</p>
         
         
         <p>  prāñco'parājitāṃ vā diśamavabhṛthāya vrajanti || apāṃ sūktairāplutya pradakṣiṇamāvṛtyāpa
            upaspṛśyānavekṣamāṇāḥ pratyudāvrajanti || brāhmaṇān bhaktenopepsanti || yathoktā dakṣiṇā
            yathoktā dakṣiṇā || <span class="bold">KauśS_8,9{68}.35-41</span> ||]
            atha dātā vrataṃ nivedya sāvitravrataṃ trirātraṃ yathāśāstravihitamityādi vrataśrāvaṇam
            | 'idāvatsarāya' iti vratavisarjanamājyaṃ juhuyāt | samidho'bhyādadhyāt vratasamāpanīśca
            | kartā sannatibhirājyaṃ juhuyāt | pārvaṇādyuttaratantram | tantraṃ kṛtvā savāgnimutsṛjati
            | prāñco'parājitāṃ vā diśamavabhṛthāya vrajanti | 'ambayo yanti' (1.4) 'āpo hi ṣṭhāḥ'
            (1.5) 'śaṃ no devīḥ' (1.6) 'hiraṇyavarṇāḥ' (1.33) 'yadadaḥ' (3.13) 'kṛṣṇaṃ niyānaṃ'
            (6.22) 'sasruṣīḥ' (6.23) 'himavataḥ pra sravanti' (6.24) 'vāyoḥ pūtaḥ' (6.51) 'vaiśvānaro
            raśmibhiḥ' (6.62) ityapāṃ sūktairāplutya snātvā pradakṣiṇamāvṛtyācamanaṃ kṛtvā'napekṣamāṇāḥ
            pratyudāvrajanti | brāhmaṇān bhaktenopepsanti | vṛddhiśrāddhaṃ kuryāditi ||</p>
         
         
         <p>  [eṣa savānāṃ saṃskāraḥ || arthaluptāni nivartante || yathāsavaṃ mantraṃ sannamayati
            || liṅgaṃ parihitasyānantaraṃ karma karmānupūrveṇa liṅgaṃ parīkṣeta || liṅgena vā
            || karmotpattyānupūrvaṃ praśastam || atathotpatteryathāliṅgam || samuccayastulyārthānāṃ
            vikalpo vā || athaitayorvibhāgaḥ || sūktena pūrvaṃ sampātavantaṃ karoti || śrāmyataḥ
            (11.1.30) itiprabhṛtirvā sūktenābhimantryābhinigadya dadyād dātā vācyamānaḥ || anuvākenottaraṃ
            sampātavantaṃ karoti || prācyai tvā diśe (12.3.55) itiprabhṛtibhirvānuvākenābhimantryābhinigadya
            dadyād dātā vācyamānaḥ || yathāsavamanyān pṛthagveti prakṛtiḥ || sarve yathotpattyācāryāṇāṃ
            pañcaudanavarjam || prayuktānāṃ punaraprayogam || <span class="bold">KauśS_8,4{63}.10-25</span> ||]
            iti brahmaudanaprakṛtisarvasavavidhānaṃ samāptam.</p>
         
         
         <p>  yaḥ ekaṃ savayajñaṃ karoti tasyaikakratuphalaṃ bhavati | yo bahūni savayajñāni karoti
            tasya bahukratuphalaṃ bhavati | atharvavedavihitā yāgā ete | āvasathyādhāne savayajñān
            kṛtvā tato'gnyādhānaṃ kuryāt | brahmaudanaṃ vā kṛtvādhānaṃ kuryāt | ādhāne nityaṃ
            savadānaṃ kuryāt | athavā phalakāmo'pi savayajñaṃ kuryāt | trividhāḥ savayajñā nityanaimittikakāmyā
            bhavanti | mantre trividhā vijñāyante | samāpto brahmaudanaḥ | savayajñāḥ kāmyā bhavanti
            | naimittikā bhavanti | trividhā bhavanti | brahmaudanatantreṇa vā kuryāt | sarveṣāṃ
            sarve savāḥ | svargaudanatantreṇa vā kuryāt | sarveṣāṃ savānāṃ brahmaudanatantraṃ
            svargaudanatantraṃ vā bhavati | athavā sarve pṛthaktantrāḥ | ekamantro nāsti | sa
            tūṣṇīṃ kartavyaḥ | dvāviṃśatiḥ savāḥ | pañcaudana-śataudana-ajaudaneṣu viśeṣaḥ ||</p>
         
         
         <p>  [āśānām (1.31) iti catuḥśarāvam || yad rājānaḥ (3.29) ityavekṣati || <span class="bold">KauśS_8,5{64}.1-2</span> ||]
            savatantra ājyabhāgānte paśvālambhaḥ | 'yad rājānaḥ' iti ṣaḍbhiravimīkṣate ||</p>
         
         
         <p>  [padasnātasya pṛthakpādeṣvapūpān nidadhāti || <span class="bold">KauśS_8,5{64}.3</span> ||]
            aveḥ pādaprakṣālanaṃ karoti tūṣṇīm | caturṣu pādeṣu pṛthagapūpān nidadhāti ||</p>
         
         
         <p>  [nābhyāṃ pañcamam || <span class="bold">KauśS_8,5{64}.4</span> ||]
            pañcamamapūpaṃ nābhyāṃ vasanena bandhanaṃ karoti ||</p>
         
         
         <p>  [unnahyan vasanena sahiraṇyaṃ sampātavantam || <span class="bold">KauśS_8,5{64}.5</span> ||]
            tataḥ 'yad rājānaḥ' iti sūktena sahiraṇyamaviṃ sampātavantaṃ karoti ||</p>
         
         
         <p>  [ā nayaitam (9.5.1) ityaparājitādajamānīyamānamanumantrayate || <span class="bold">KauśS_8,5{64}.6</span> ||]
            'ā nayaitam' ityṛcā avimānīyamānamanumantrayate ||</p>
         
         
         <p>  [indrāya bhāgam (9.5.2) ityagniṃ pariṇīyamānam || <span class="bold">KauśS_8,5{64}.7</span> ||]
            'indrāya bhāgam' ityardharcenāgniṃ pariṇīyamānamanumantrayate ||</p>
         
         
         <p>  [ye no dviṣanti (9.5.2) iti sañjñapyamānam || <span class="bold">KauśS_8,5{64}.8</span> ||]
            'ye no dviṣanti' ityardharcena sañjñapyamānamanumantrayate ||</p>
         
         
         <p>  [pra padaḥ (9.5.3) iti padaḥ prakṣālayantam || <span class="bold">KauśS_8,5{64}.9</span> ||]
            tataḥ 'pra padaḥ' ityṛcā pādaprakṣālanaṃ karoti ||</p>
         
         
         <p>  [anu cchya śyāmena (9.5.4) iti yathāparu viśasantam || <span class="bold">KauśS_8,5{64}.10</span> ||]
            'anu cchya śyāmena' ityardharcena viśasantamanumantrayate ||</p>
         
         
         <p>  [ṛcā kumbhīm (9.5.5) ityadhiśrayantam || <span class="bold">KauśS_8,5{64}.11</span> ||]
            'ṛcā kumbhīm' iti pādena kumbhīmadhiśrayaṇaṃ karoti ||</p>
         
         
         <p>  [ā siñca (9.5.5) ityāsiñcantam || <span class="bold">KauśS_8,5{64}.12</span> ||]
            'ā siñcodakam' ityanena kumbhyāmudakaṃ siñcati ||</p>
         
         
         <p>  [ava dhehi (9.5.5) ityavadadhatam || <span class="bold">KauśS_8,5{64}.13</span> ||]
            'ava dhehyenam' ityanena māṃsānyavadadhatam ||</p>
         
         
         <p>  [paryādhatta (9.5.5) iti paryādadhatam || <span class="bold">KauśS_8,5{64}.14</span> ||]
            'paryādhatta' iti pādena paryādhattaṃ karoti ||</p>
         
         
         <p>  [śṛto gacchatu (9.5.5) ityudvāsayantam || <span class="bold">KauśS_8,5{64}.15</span> ||]
            'śṛto gacchatu' iti pādenodvāsanaṃ karoti ||</p>
         
         
         <p>  [utkrāmātaḥ (9.5.6) iti paścādagnerdarbheṣūddharantam || <span class="bold">KauśS_8,5{64}.16</span> ||]
            'utkrāmātaḥ' ityṛcā paścādagnerdarbheṣūddharantaṃ karoti ||</p>
         
         
         <p>  [uddhṛtaṃ ajamanajmi (4.14.6) ityājyenānakti || <span class="bold">KauśS_8,5{64}.17</span> ||]
            tadupari 'ajamanajmi' ityṛcājyenānakti | evaṃ viśeṣaḥ | tataḥ 'iyaṃ mahī' (11.1.8)
            iti carmāstṛṇātītyādi odanasavavihitaṃ bhāgādi karma karoti | yathaikavāraṃ sahaodanamāṃsānāmudvāsanaṃ
            bhavati tathā kāryam | ājyabhāgānte paśvālambhaḥ ||</p>
         
         
         <p>  [pañcaudanam (4.14.7) iti mantroktam || odanān pṛthakpādeṣu nidadhāti || madhye
            pañcamam || dakṣiṇaṃ paścārdhaṃ yūṣenopasicya || śṛtamajam (4.14.9) ityanubaddhaśiraḥpādaṃ
            tvetasya carma || ajo hi (4.14) iti sūktena sampātavantaṃ yathoktam || uttaro'motaṃ
            tasyāgrataḥ sahiraṇyaṃ nidadhāti || pañca rukmā (9.5.25) iti mantroktam || dhenvādīnyuttarataḥ
            sopadhānamāstaraṇaṃ vāso hiraṇyaṃ ca || ā nayaitam (9.5) iti sūktena sampātavantam
            || āñjanāntaṃ śataudanāyāḥ pañcaudanena vyākhyātam || <span class="bold">KauśS_8,5{64}.18-28</span> ||]
            śeṣaṃ sūtrapaṭhitamavagantavyam | kartavyaṃ ca | savayajñānāṃ parigaṇanaṃ kriyate
            | 'agne jāyasva' (11.1) ityarthasūktena brahmaudanaṃ dadāti | 'pumān puṃsaḥ' (12.3)
            ityanuvākena svargaudanaṃ dadāti | 'āśānām' (1.31) iti catuḥśarāvam | 'yadrājānaḥ'
            (3.29) iti pañcarcenāvisavam | 'ajo hyagnerajaniṣṭha' (4.14) iti sūktenājaudanaṃ savam
            | 'ā nayaitam' (9.5) ityarthasūktena pañcaudanaṃ savam ||</p>
         
         
         <p>  [aghāyatām (10.9) ityatra mukhamapinahyamānamanumantrayate || sapatneṣu vajram (10.9.1)
            grāvā tvaiṣaḥ (10.9.2) iti nipatantam || vediṣṭe (10.9.2) iti mantroktamāstṛṇāti ||
            viṃśatyodanāsu śrayaṇīṣu śatamavadānāni vadhrīsannaddhāni pṛthagodaneṣūparyādadhati
            || madhyamāyāḥ prathame randhriṇyāmikṣāṃ daśame'bhitaḥ saptasaptāpūpān pariśrayati
            || pañcadaśe puroḍāśau || agne hiraṇyam || apo devīḥ (10.9.27) ityagrata udakumbhān
            || bālāste (10.9.3) iti sūktena sampātavatīm || pradakṣiṇamagnimanupariṇīyopaveśanaprakṣālanācamananuktam
            || <span class="bold">KauśS_8,6{65}.1-10</span> ||</p>
         
         
         <p>  śataudanāyāṃ dvādaśaṃ śataṃ dakṣiṇāḥ | adhikaṃ dadataḥ kāmapraṃ sampadyate || <span class="bold">KauśS_8,7{66}.4-5</span> ||]
            'aghāyatām' ityarthasūktena śataudanaṃ savam ||</p>
         
         
         <p>  [brahmāsya (4.34) ityodane hradān pratidiśaṃ karoti || uparyāpānam || tadabhitaścatasro
            diśyāḥ kulyāḥ || tā rasaiḥ pūrayati || pṛthivyāṃ surayādbhirāṇḍīkādivanti mantroktāni
            pratidiśaṃ nidhāya || <span class="bold">KauśS_8,7{66}.6-10</span> ||]
            'brahmāsya śīrṣam' iti sūktena brahmāsyaudanaṃ savam ||</p>
         
         
         <p>  [yamodanam (4.35) ityatimṛtyum || <span class="bold">KauśS_8,7{66}.11</span> ||]
            'yamodanam' iti sūktenātimṛtyuṃ savam ||</p>
         
         
         <p>  [anaḍvān (4.11) ityanaḍvāham || <span class="bold">KauśS_8,7{66}.12</span> ||]
            'anaḍvān dādhāra' iti sūktena anaḍvāhaṃ savam ||</p>
         
         
         <p>  [sūryasya raśmīn (4.38.5) iti karkīṃ sānūbandhyāṃ dadāti || <span class="bold">KauśS_8,7{66}.13</span> ||]
            'sūryasya raśmīn' iti tisṛbhirṛgbhiḥ karkīṃ savam ||</p>
         
         
         <p>  [āyaṃ gauḥ pṛśniḥ (6.31) ayaṃ sahasram (7.22) iti pṛśniṃ gām || <span class="bold">KauśS_8,7{66}.14</span> ||]
            'āyaṃ gauḥ pṛśniḥ' iti tisṛbhirṛgbhiḥ pṛśniṃ savam | 'ayaṃ sahasram' iti dvābhyāṃ
            pṛśniṃ gāṃ savam ||</p>
         
         
         <p>  [devā imaṃ madhunā saṃyutaṃ yavam (6.30.1) iti paunaḥśilaṃ madhumanthaṃ sahiraṇyaṃ
            sampātavantam || <span class="bold">KauśS_8,7{66}.15</span> ||]
            'devā imam' ityṛcā paunaḥśilaṃ savam ||</p>
         
         
         <p>  [punantu mā devajanāḥ (6.19) iti pavitraṃ kṛśaram || <span class="bold">KauśS_8,7{66}.16</span> ||]
            'punantu mā' iti sūktena pavitraṃ savam ||</p>
         
         
         <p>  [kaḥ pṛśnim (7.104) ityurvarām || <span class="bold">KauśS_8,7{66}.17</span> ||]
            'kaḥ pṛśnim' ityṛcā urvarāṃ savam ||</p>
         
         
         <p>  [sāhasraḥ (9.4) ityṛṣabham || <span class="bold">KauśS_8,7{66}.18</span> ||]
            'sāhasrastveṣaḥ' ityarthasūktena ṛṣabhaṃ savam ||</p>
         
         
         <p>  [prajāpatiśca (9.7) ityanaḍvāham || <span class="bold">KauśS_8,7{66}.19</span> ||]
            'prajāpatiśca' iti sūktenānaḍvāhaṃ savam ||</p>
         
         
         <p>  [namaste jāyamānāyai (10.10) dadāmi (12.4) iti vaśāmudapātreṇa sampātavatā samprokṣyābhimantryābhinigadya
            dadyād dātā vācyamānaḥ || bhūmiṣṭvā (3.29.8) ityenāṃ pratigṛhṇāti || <span class="bold">KauśS_8,7{66}.20-21</span> ||]
            'namaste jāyamānāyai' ityarthasūktena vaśāṃ savam | 'dadāmi' ityanuvākena vaśāṃ savam
            ||</p>
         
         
         <p>  [upamitām (9.3) iti yacchālayā saha dāsyan bhavati tadantarbhavatyapihitam || mantroktaṃ
            tu praśastam || iṭasya te vi cṛtāmi (9.3.18) iti dvāramavasārayati || pratīcīṃ tvā
            pratīcīnaḥ (9.3.22) ityudapātramagnimādāya prapadyante || tadantareva sūktena sampātavat
            karoti || udapātreṇa sampātavatā śālāṃ samprokṣyābhimantryābhinigadya dadyād dātā
            vācyamānaḥ || antarā dyāṃ ca pṛthivīṃ ca (9.3.15) ityenāṃ pratigṛhṇāti || upamitām
            (9.3.1) iti mantroktāni pracṛtati || mā naḥ pāśam (9.3.24) ityabhimantrya dhārayati
            || nāsyāsthīni (9.5.23) iti yathoktam || sarvamenaṃ samādāya (9.5.23) ityadbhiḥ pūrṇe
            garte pravidhya saṃvapati || śataudanāṃ ca || <span class="bold">KauśS_8,7{66}.22-23</span> ||]
            'upamitām' ityarthasūktena śālāṃ savam | 'tasyaudanasya' (11.3) ityarthasūktena bṛhaspatiṃ
            savam | abhicārakāmasya | dvāviṃśatisavayajñāḥ saṃhitāyāṃ paṭhyante | svargaudanatantreṇa
            sarve kartavyāḥ | brahmaudanatantreṇa vā | 'svargabrahmaudanau tantram' (KauśS 68.4)
            iti vacanāt | śeṣaṃ samānam || ajaudanapacaudanaśataudanānāṃ viśeṣaṃ paṭhitam ||</p>
         
         
         <p>  adhyātmavimukho homādevātharvāṅgirasapārage.
            savāṣṭame'dhyāye uktā nānāphalapradāḥ smṛtāḥ ||</p>
         
         
         <p>iti kauśikapaddhatau aṣṭamo'dhyāyaḥ ||</p>
         
         
         
         
         
         <p>atha navamo'dhyāyaḥ</p>
         
         
         <p>  atha kravyācchamanena sahāvasathyādhānaṃ vyākhyāsyāmaḥ -
            [pitryamagniṃ śamayiṣyañjyeṣṭhasya cāvibhaktina ekāgnimādhāsyan || <span class="bold">KauśS_9,1{69}.1</span> ||]
            sāditye araṇipradānaṃ karoti | dakṣiṇataḥ patnī adharāraṇiṃ gṛhṇāti | uttarato yajamāna
            uttarāraṇim | araṇilakṣaṇe araṇiḥ uktā tatra manthane yo vidhiśca | 'yo aśvatthaḥ'
            (taibrā 1.2.1) iti dvābhyāṃ yajamānaṃ vācayati.
            arcayitvā dahedrūpaṃ candanena samālabhet.
            ubhayorvāgyamanaṃ tāvat pūrṇāhutivisarjanam ||</p>
         
         
         <p>  [amāvāsyāyāṃ pūrvasminnupaśāle gāṃ dvihāyanīṃ rohiṇīmekarūpāṃ bandhayati || <span class="bold">KauśS_9,1{69}.2</span> ||]
            amāvāsyāyāṃ pūrvasminnupaśāle gāṃ dvivarṣāṃ bandhayati ||</p>
         
         
         <p>  [niśi śāmūlaparihito jyeṣṭho'nvālabhate || <span class="bold">KauśS_9,1{69}.3</span> ||]
            kambalaparihito yajamāno gāmanvālabhate ||</p>
         
         
         <p>  patnyahatavasanā jyeṣṭham || <span class="bold">KauśS_9,1{69}.4</span> ||</p>
         
         
         <p>  patnīmanvañca itare || <span class="bold">KauśS_9,1{69}.5</span> ||</p>
         
         
         <p>trirmantrajapam ||</p>
         
         
         <p>  [athainānabhivyāhārayati adhrigo śamīdhvam | suśami śamīdhvam | śamīdhvamadhrigā
            3 u iti triḥ || <span class="bold">KauśS_9,1{69}.6</span> ||]
            'adhrigo śamīdhvam' iti kartā mantraṃ bravītyuṣasi | kartā śāntyudakaṃ ca karoti |
            śāntigaṇe 'yanmātalī' (11.6.23) yāvat ||</p>
         
         
         <p>  [ayamagniḥ satpatiḥ (7.62) naḍamā roha (12.2) ityanuvākaṃ mahāśāntiṃ ca śāntyudaka
            āvapate || <span class="bold">KauśS_9,1{69}.7</span> ||]
            'ayamagniḥ satpatiḥ' ityṛcā 'naḍamā roha' ityanuvākaḥ vāstoṣpatyo mātṛnāmā cātanaḥ
            śāntigaṇaśca | etāni śāntyudaka āvapati | tataḥ paścād yanmātalīṃ kṛtvā śāntyudakaṃ
            samāpayet | tataḥ kartā ācāmayati samprokṣati ca | patnīṃ ca ||</p>
         
         
         <p>  [agne akravyād (12.2.42) iti bhraṣṭrāddīpaṃ dhārayati || <span class="bold">KauśS_9,1{69}.8</span> ||]
            'agne akravyād' ityṛcā ekāvasānā bhrāṣṭrāt ambarīṣānmahānasād vāgnimānīyāvasathyāśālāyā
            madhye | yavā yatra sthāpitaṃ tatsthānaṃ bhrāṣṭramityucyate | tasmādagniṃ visṛjya
            bhūmeḥ dīpaṃ dhārayati ||</p>
         
         
         <p>  [bhūmeścopadagdhaṃ samutkhāya || <span class="bold">KauśS_9,1{69}.9</span> ||]
            tena dīpena bhūmiṃ dagdhāṃ samutkhāya ||</p>
         
         
         <p>  ākṛtiloṣṭavalmīkenāstīrya || <span class="bold">KauśS_9,1{69}.10</span> ||</p>
         
         
         <p>  [śakṛtpiṇḍenābhilipya || <span class="bold">KauśS_9,1{69}.11</span> ||]
            sikatābhiḥ prakīryābhyukṣya || <span class="bold">KauśS_9,1{69}.12</span> ||</p>
         
         
         <p>  lakṣaṇaṃ kṛtvā || <span class="bold">KauśS_9,1{69}.13</span> ||</p>
         
         
         <p>  punarabhyukṣya || <span class="bold">KauśS_9,1{69}.14</span> ||</p>
         
         
         <p>tasyāṃ vrīhīyavāvopyetyādi sarvaṃ bhavati ||</p>
         
         
         <p>  [paścāllakṣaṇasyābhimanthanaṃ nidhāya || <span class="bold">KauśS_9,1{69}.15</span> ||]
            tataḥ paścāllakṣaṇasyābhimanthanaṃ nidhāya manthanasthāne ||</p>
         
         
         <p>  manthanasthānamucyate -
            [go'śvājāvīnāṃ puṃsāṃ lomabhirāstīrya vrīhiyavaiśca śakṛtpiṇḍamabhivimṛjya prāñcau
            darbhau nidadhāti || <span class="bold">KauśS_9,1{69}.16</span> ||]
            vṛṣabharomāṇyaśvaromāṇyajaromāṇi meṣaromāṇi puruṣaromāṇi agnipatanasthāna āstīrya
            vrīhiyavaiśca śuṣkagomayāni ca | prāñcau darbhau nidadhāti ||</p>
         
         
         <p>  [vṛṣaṇau sthaḥ ityabhiprāṇyāraṇyau || <span class="bold">KauśS_9,1{69}.17</span> ||</p>
         
         
         <p>  tayoruparyadharāraṇim || <span class="bold">KauśS_9,1{69}.18</span> ||</p>
         
         
         <p>  dakṣiṇatomūlām || <span class="bold">KauśS_9,1{69}.19</span> ||</p>
         
         
         <p>  paścātprajananām urvaśyasi iti || <span class="bold">KauśS_9,1{69}.20</span> ||</p>
         
         
         <p>  āyurasi iti mūlata uttarāraṇimupasandhāya || <span class="bold">KauśS_9,1{69}.21</span> ||]
            'vṛṣaṇau sthaḥ' ityanena mantreṇa tatropari araṇī dattvā tasyopari ucchvāsaṃ dadāti
            | araṇilakṣaṇa uktaṃ manthanavidhānam | 'urvaśyasi' iti | 'āyurasi' ityanena mantreṇa
            uttarāraṇimūlamadharāraṇinā saha saṃyojyam | patnī paścānmukhī manthaṃ dhārayati |
            pūrvābhimukho yajamāno manthati ||</p>
         
         
         <p>  [pṛtanājitam (7.63) ityāhūya || <span class="bold">KauśS_9,1{69}.22</span> ||]
            'pṛtanājitam' ityṛcāgnimāhvayati ||</p>
         
         
         <p>  [abhidakṣiṇaṃ jyeṣṭhastrirabhimanthati oṃ bhūrgāyatraṃ chando'nuprajāyasva traiṣṭubhaṃ
            jāgatamānuṣṭubhamo bhūrbhuvaḥ svarjanadom iti || <span class="bold">KauśS_9,1{69}.23</span> ||</p>
         
         
         <p>  ata ūrdhvaṃ yathākāmam || <span class="bold">KauśS_9,1{69}.24</span> ||]
            tato yajamānaḥ pradakṣiṇaṃ trirabhimanthati | 'oṃ bhūrgāyatraṃ chando'nuprajāyasva'
            ityādyadhikṛto mantraḥ | trirmantrāvṛttiḥ | manthanamantrāḥ || navame'dhyāye prathamā
            kaṇḍikā || <span class="bold">KKp_69</span> ||</p>
         
         
         
         
         
         <p>  [manthāmi tvā jātavedaḥ sujātaṃ jātavedasam | sa no jīveṣvā bhaja dīrghamāyuśca
            dhehi naḥ || jāto'janiṣṭhā yaśasā sahāgne prajāṃ paśūṃstejo rayimasmāsu dhehi | ānandino
            modamānāḥ suvīrā anāmayāḥ sarvamāyurgamema || uddīpyasva jātavedo'va sediṃ tuṣṇāṃ
            kṣudhaṃ jahi | apāsmattama uchatvapa hrītamukho jahyapa durhārddiśo jahi || ihaivaidhi
            dhanasaniriha tvā samidhīmahi | ihaidhi puṣṭivardhana iha tvā samidhīmahi iti || <span class="bold">KauśS_9,2{70}.1</span> ||</p>
         
         
         <p>  prathamayā manthati || <span class="bold">KauśS_9,2{70}.2</span> ||</p>
         
         
         <p>  dvitīyayā jātamanumantrayate || <span class="bold">KauśS_9,2{70}.3</span> ||</p>
         
         
         <p>  tṛtīyayoddīpayati || <span class="bold">KauśS_9,2{70}.4</span> ||</p>
         
         
         <p>  caturthyopasamādadhāti || <span class="bold">KauśS_9,2{70}.5</span> ||</p>
         
         
         <p>  yattvā kruddhāḥ (12.2.5) iti ca oṃ bhūrbhuvaḥ svarjanadom iti aṅgirasāṃ tvā devānāmādityānāṃ
            vratenā dadhe | dyaurmahūnāsi bhūmirbhūmnā tasyāste devyaditirupasthe'nnādāyānnapatyāyā
            dadhat iti || <span class="bold">KauśS_9,2{70}.6</span> ||]
            'manthāmi tvā jātavedaḥ' ityṛcā manthati | 'jāto'janiṣṭhāḥ' ityṛcā jātamanumantrayate
            | 'uddīpyasva' ityṛcā jvalantamanumantrayate | 'ihaivaidhi dhanasaniḥ' ityṛcā 'yattvā
            kruddhāḥ' ityṛcā ca dvābhyāmagnau kāṣṭhānyādadhāti ||</p>
         
         
         <p>  [lakṣaṇe pratiṣṭhāpyopotthāya || <span class="bold">KauśS_9,2{70}.7</span> ||</p>
         
         
         <p>  athopatiṣṭhate || <span class="bold">KauśS_9,2{70}.8</span> ||</p>
         
         
         <p>  agne gṛhapate sugṛhapatirahaṃ tvayāgne gṛhapatinā bhūyāsam | sugṛhapatistvaṃ mayāgne
            gṛhapatinā bhūyāḥ | asthūri ṇau gārhapatyāni dīdihi śataṃ samāḥ iti || <span class="bold">KauśS_9,2{70}.9</span> ||]
            'OM bhūrbhuvaḥ svaḥ' ityādimantreṇa lakṣaṇe pratiṣṭhāpya tata upatiṣṭhate | 'satyaṃ
            bṛhat' (12.1.1-9) iti navabhiḥ 'śāntivā' (12.1.59) iti daśamyā 'udāyuṣā' (3.31.10-11)
            iti dvābhyām 'agne gṛhapate' ityṛcā vaitānāgnimupatiṣṭhate ||</p>
         
         
         <p>  [vyākaromi (12.2.32) iti gārhapatyakravyādau samīkṣate || <span class="bold">KauśS_9,2{70}.10</span> ||]
            tataḥ kravyādaṃ manthanāt pṛthakkṛtya 'vyākaromi' ityṛcā gārhapatyakravyādau ca samīkṣate
            ||</p>
         
         
         <p>  [śāntamājyaṃ gārhapatyāyopanidadhāti || <span class="bold">KauśS_9,2{70}.11</span> ||]
            śāntamājyaṃ gārhapatyasamīpe nidadhāti ||</p>
         
         
         <p>  [māṣamanthaṃ kravyādam || <span class="bold">KauśS_9,2{70}.12</span> ||]
            māṣamanthaṃ kravyātsamīpe nidadhāti ||</p>
         
         
         <p>  [upa tvā namasā (3.15.7) iti puronuvākyā || <span class="bold">KauśS_9,2{70}.13</span> ||]
            tata ājyasaṃskāraṃ kṛtvā srucaṃ ca sammṛjya pratapya sravaṃ sruci grahaṇaṃ kṛtvā ūrdhvasthitaḥ
            samiduttarāṃ 'upa tvā namasā' ityṛcānte oṃkāraṃ kṛtvā puronuvākyāṃ vadet ||</p>
         
         
         <p>  viśvāhā te (3.15.8) iti pūrṇāhutiṃ juhoti || <span class="bold">KauśS_9,2{70}.14</span> ||</p>
         
         
         <p>asmin kāle puṇyāhavācanaṃ sāyaṃhomadānam | daśa gāḥ kartre dadyāt | hiraṇyadānaṃ sadasyebhyo
            dadāti | brāhmaṇabhojanamutsargaḥ śatādi yathāśakti vā ||</p>
         
         
         <p>  [yo no agniḥ (12.2.33) iti saha kartrā hṛdayānyabhimṛśante || <span class="bold">KauśS_9,2{70}.15</span> ||]
            'yo no agniḥ' ityṛcā saha kartrā sarve hṛdayānyabhimṛśanti || dvitīyā kaṇḍikā || <span class="bold">KKp_70</span> ||</p>
         
         
         
         
         
         <p>  [aṃśo rājā vibhajatīmāvagnī vidhārayan | kravyādaṃ nirṇudāmasi havyavāḍiha tiṣṭhatu
            iti vibhāgaṃ japati || <span class="bold">KauśS_9,3{71}.1</span> ||]
            'aṃśo rājā vibhajati' ityṛcā mantreṇa kravyādaṃ vibhajati ||</p>
         
         
         <p>  [sugārhapatyaḥ (12.2.45) iti dakṣiṇena gārhapatye samidhamādadhāti || <span class="bold">KauśS_9,3{71}.2</span> ||]
            'sugārhapatyaḥ' ityardharcadvayena gārhapatye śāntasamidha ādadhāti ||</p>
         
         
         <p>  [yaḥ kravyāttamaśīśamam iti savyena naḍamayīṃ kravyādi || <span class="bold">KauśS_9,3{71}.3</span> ||]
            'yaḥ kravyāttamaśīśamam' iti yajuṣā vāmena hastena naḍamayīṃ samidhamādadhāti | naḍo
            nalaḥ ||</p>
         
         
         <p>  [apāvṛtya (12.2.34-39) iti mantroktaṃ bāhyato nidhāya || <span class="bold">KauśS_9,3{71}.4</span> ||]
            'apāvṛtya' iti ṣaḍbhirṛgbhiḥ kravyādaṃ gṛhītvā ekāgniṃ pradakṣiṇaṃ kṛtvā dakṣiṇasyāṃ
            diśi niṣkramya tato gṛhadvāre bhūmau nidadhāti kravyādam ||</p>
         
         
         <p>  [naḍamā roha (12.2.1) samindhate (12.2.11-12) iṣīkāṃ jaratīm (12.2.54) pratyañcamarkam
            (12.2.55) ityupasamādadhāti || <span class="bold">KauśS_9,3{71}.5</span> ||]
            tato 'naḍamā roha' ityṛcā, 'samindhate' iti dve, 'iṣīkāṃ jaratīm' ityekā, 'pratyañcamarkam'
            ityekā | etābhiḥ purāṇī iṣīkā śaravīriṇatilpiñjikānalāścaitāni kāṣṭhānyādadhāti sakṛdvāmena
            hastena ||</p>
         
         
         <p>  [yadyagniḥ (12.2.4) yo agniḥ (12.2.7) aviḥ kṛṣṇā (12.2.53) mā no ruroḥ śucadvidaḥ
            śivo no astu bharato rarāṇaḥ | ativyādhī vyādho agrabhīṣṭa kravyādo agnīñchamayāmi
            sarvān iti śaktyā māṣapiṣṭāni juhoti || <span class="bold">KauśS_9,3{71}.6</span> ||]
            'yadyagniḥ' ityekā, 'yo agniḥ kravyād' ityekā, 'aviḥ kṛṣṇā' ityekā, 'mā no ruroḥ'
            ityekā etābhiḥ śuktyā māṣapiṣṭaṃ juhoti ||</p>
         
         
         <p>  [sīsaṃ darvyāmavadhāyodgrathya manthaṃ juhvañchamayet || <span class="bold">KauśS_9,3{71}.7</span> ||]
            tasmin sīsaṃ darvidaṇḍe baddhvā tato māṣamanthaṃ darvyā juhoti ||</p>
         
         
         <p>  [naḍamā roha (12.2.1-4) iti catasraḥ agne akravyād (12.2.42) imaṃ kravyād (12.2.43)
            yo no aśveṣu (12.2.15) anyebhyastvā (12.2.16-18) hiraṇyapāṇim (3.2.1.8-10) iti śamayati
            || <span class="bold">KauśS_9,3{71}.8</span> ||]
            'naḍamā roha' iti catasraḥ, 'agne kravyād' ityekā, 'imaṃ kravyādā viveśa' ityekā,
            'yo no aśveṣu vīreṣu' ityekā, 'anyebhyastvā puruṣebhyaḥ' iti tisraḥ etairmantrairmāṣamanthaṃ
            juhoti sakṛt kravyādi | 'hiraṇyapāṇim' iti tisṛbhiḥ saktumanthaṃ juhoti | yathā śamayati
            tathā hotavyam ||</p>
         
         
         <p>  [dakṣiṇato jaratkoṣṭhe śītaṃ bhasmābhiviharati || <span class="bold">KauśS_9,3{71}.9</span> ||</p>
         
         
         <p>  śāntyudakena suśāntaṃ kṛtvāvadagdhaṃ samutkhāya || <span class="bold">KauśS_9,3{71}.10</span> ||</p>
         
         
         <p>  paraṃ mṛtyo (12.2.21) ityutthāpayati || <span class="bold">KauśS_9,3{71}.11</span> ||]
            tataḥ jīrṇapiṭake kravyādaṃ bhasma kṛtvā tataḥ śāntyudakena tadbhūmisthānaṃ suśāntaṃ
            kṛtvā dagdhaṃ khātvā piṭake prakṣipya tataḥ 'paraṃ mṛtyo' ityṛcā piṭakaṃ yajamānaśirasi
            dadāti ||</p>
         
         
         <p>  [kravyādam (12.2.8-10) iti tisṛbhirhrīyamāṇamanumantrayate || <span class="bold">KauśS_9,3{71}.12</span> ||]
            'kravyādamagnim' iti tisṛbhirhrīyamāṇamanumantrayate ||</p>
         
         
         <p>  [dīpādyābhinigadanāt pratiharaṇena vyākhyātam || <span class="bold">KauśS_9,3{71}.13</span> ||]
            vāmena hastena dīpaṃ dhārayati | dakṣiṇena hastena alābu udakapūrṇaṃ dhārayati | śirasi
            kravyādapiṭakamagne sthitvā vāgyatāḥ sarve paścād gacchanti ||</p>
         
         
         <p>  [aviḥ kṛṣṇā (12.2.53) iti nidadhāti || <span class="bold">KauśS_9,3{71}.14</span> ||]
            araṇye ūṣarādideśe 'aviḥ kṛṣṇā' ityṛcā kravyādapiṭakaṃ nidadhāti | tataḥ alābūdakena
            dīpamavasicya 'yathā sūrya' (10.1.32) ityṛcā pradakṣiṇamāvṛtya tata āvrajanti sarve
            ||</p>
         
         
         <p>  [uttamavarjaṃ jyeṣṭhasyāñjalau sīsāni || <span class="bold">KauśS_9,3{71}.15</span> ||]
            sīsaṃ nadīphenaṃ lohamṛttikā etāni trīṇi dravyāṇi yajamānasyāñjalau dattvā ||</p>
         
         
         <p>  [asmin vayam (12.2.13-14) yadripram (12.2.40) sīse mṛḍḍhvam (12.2.19-20) ityabhyavanejayati
            || <span class="bold">KauśS_9,3{71}.16</span> ||]
            'asmin vayaṃ saṅkusuke' iti dve, 'yadripraṃ śamalam' ityekā, 'sīse mṛḍḍhvam' iti dve
            ityetairmantrairudakasahitena sīsena hastaprakṣālanaṃ karoti ||</p>
         
         
         <p>  [kṛṣṇorṇayā pāṇipādān nimṛjya || <span class="bold">KauśS_9,3{71}.17 </span>||</p>
         
         
         <p>  ime jīvāḥ (12.2.22) udīcīnaiḥ (12.2.29) iti mantroktam || <span class="bold">KauśS_9,3{71}.18</span> ||</p>
         
         
         <p>  triḥ sapta (12.2.29) iti kūdyā padāni yopayitvā nadībhyaḥ || <span class="bold">KauśS_9,3{71}.19</span> ||]
            kṛṣṇorṇayā pāṇipādān mārjayitvā nijyeṣṭhāḥ 'ime jīvā vi mṛtaiḥ' ityṛcā prāṅmukhā āgacchanti
            | 'udīcīnaiḥ' ityardharcena tata udaṅmukhā āgacchanti | abhimantrayate | 'triḥ sapta
            kṛtvaḥ' ityardharcena kūdyā padāni lopayitvā ā nadībhyaḥ ||</p>
         
         
         <p>  [mṛtyoḥ padam (12.2.30) iti dvitīyayā nāvaḥ || <span class="bold">KauśS_9,3{71}.20</span> ||]
            'mṛtyoḥ padam' ityardharcena dvitīyayā kūdyā padāni lopayati ā nāvaḥ ||</p>
         
         
         <p>  [paraṃ mṛtyo (12.2.21) iti prāgdakṣiṇaṃ kūdīṃ pravidhya || <span class="bold">KauśS_9,3{71}.21</span> ||]
            'paraṃ mṛtyo' ityekayā prāgdakṣiṇasyāṃ diśi kūdīṃ prakṣipati ||</p>
         
         
         <p>  [sapta nadīrūpāṇi kārayitvodakena pūrayitvā || <span class="bold">KauśS_9,3{71}.22</span> ||]
            gṛhasamīpe gatvā sapta nadīrūpāṇi kārayitvodakena pūrayitvā sapta nāvaḥ kārayati |
            tāsu prakṣipya sahiraṇyāḥ sayavāḥ sarve bhavanti ||</p>
         
         
         <p>  [ā rohata saviturnāvametām (12.2.48) sutrāmāṇam (7.6.3) mahīmū ṣu (7.6.2) iti sahiraṇyāṃ
            sayavāṃ nāvamārohayati || <span class="bold">KauśS_9,3{71}.23</span> ||]
            tataḥ sarve nāvamārohanti | etairmantraiḥ kartānumantrayate | sakṛnmantraḥ | 'ā rohata
            savituḥ' ityardharcena 'sutrāmāṇaṃ' 'mahīmū ṣu' ityekaikā | sakṛnmantraḥ | sapta nāvānte
            sarve uttaranti ||</p>
         
         
         <p>  [aśmanvatī rīyate, uttiṣṭhatā prataratā sakhāyaḥ (12.2.26-27) ityudīcastārayati
            || <span class="bold">KauśS_9,3{71}.24</span> ||]
            'aśmanvatī rīyate' ityekā 'uttiṣṭhatā pra taratā sakhāyaḥ' ityekā etābhyāmudaṅmukhottaratāmanumantrayate
            | kecit tasmin nāvāṃ sahiraṇyaṃ yavān prakṣipya tata uttaranti | navame'dhyāye tṛtīyā
            kaṇḍikā || <span class="bold">KKp_71</span> ||</p>
         
         
         
         
         
         <p>  [uttarato garta udakprasravaṇe'śmānaṃ nidadhātyantaśchinnam || <span class="bold">KauśS_9,4{72}.1</span> ||]
            uttarato garta udakprasravaṇe kartavyaḥ | tasminnakarṇamaśmānamudakamadhya nidadhāti
            ||</p>
         
         
         <p>  [tiro mṛtyum (12.2.23) ityaśmānamatikrāmati || <span class="bold">KauśS_9,4{72}.2</span> ||]
            'tiro mṛtyum' iti pādenāśmānaṃ svapadbhyāmatikrāmati kartā ||</p>
         
         
         <p>  [tā adharādudīcīḥ (19.2.41) ityanumantrayate || <span class="bold">KauśS_9,4{72}.3</span> ||]
            'tā adharādudīcīḥ' ityṛcānumantrayate ||</p>
         
         
         <p>  [nissālām (2.14) iti śālāniveśanaṃ samprokṣya || <span class="bold">KauśS_9,4{72}.4</span> ||]
            'niḥsālām' iti sūktenāgniśālāgṛhaṃ śāntyudakena samprokṣya ||</p>
         
         
         <p>  [ūrjaṃ bibhrat (7.60) iti prapādayati || <span class="bold">KauśS_9,4{72}.5</span> ||]
            'ūrjaṃ bibhrat' iti pratipādayati | sarvatra sūktaprayogaḥ | etayoḥ sarvatra vidhikarma
            | sarve śālāṃ praviśanti | kecid gṛhadvāre mahāśāntiṃ caturgaṇīmuccairabhinigadanti
            | kecinna kurvanti | tatra vikalpaḥ ||</p>
         
         
         <p>  [vaiśvadevīm (12.2.28) iti vatsatarīmālambhayati || <span class="bold">KauśS_9,4{72}.6</span> ||]
            'vaiśvadevīm' ityṛcā vatsikāmālambhayati ||</p>
         
         
         <p>  [imamindram (12.2.47) iti vṛṣam || <span class="bold">KauśS_9,4{72}.7</span> ||]
            'imamindram' ityarddharcatrayeṇa vṛṣabhamabhimantrayate | anaḍvāhaṃ vā ||</p>
         
         
         <p>  [anaḍvāham (12.2.48) ahorātre (12.2.49-52) iti talpamālambhayati || <span class="bold">KauśS_9,4{72}.8</span> ||]
            'ahorātre anveṣi' iti catasṛbhiḥ śayanamālambhayati ||</p>
         
         
         <p>  [ā rohatāyuḥ (12.2.24-25) ityārohati || <span class="bold">KauśS_9,4{72}.9</span> ||]
            'ā rohatāyurjarasam' iti dvābhyāmṛgbhyāṃ śayane sarve ārohanti ||</p>
         
         
         <p>  [āsīnāḥ (12.2.30) ityāsīnāmanumantrayate || <span class="bold">KauśS_9,4{72}.10</span> ||]
            'āsīnā mṛtyum' ityarddharcena śayana upaviśyānumantrayate ||</p>
         
         
         <p>  [piñjūlīrāñjanaṃ sarpiṣi paryasya imā nārīḥ (12.2.31) iti strībhyaḥ prayacchati
            || <span class="bold">KauśS_9,4{72}.11</span> ||]
            'imā nārīravidhavāḥ' ityṛcā darbhapiñjūlīḥ ghṛtenābhyajya tato'bhimantrya strībhyaḥ
            prayacchati | ekaikāṃ sarvābhyaḥ kulastrībhyaḥ | trīṇi darbhapavitrāṇyekatra baddhvā
            piñjūlītyucyate | kecid ekaṃ darbhagranthiṃ taṃ piñjūlītyucyate ||</p>
         
         
         <p>  [ime jīvā avidhavāḥ sujāmayaḥ iti pumbhya ekaikasmai tisrastisrastā adhyadhyudadhānaṃ
            paricṛtya prayacchati || <span class="bold">KauśS_9,4{72}.12</span> ||]
            'ime jīvā avidhavāḥ sujāmayaḥ' ityanenāñjanena sarpiṣā saha udakaṃ kṛtvā piñjūlīrudakaghaṭopari
            bhrāmayitvā yajamānādipuruṣebhyaḥ prayacchati | ekaikasmai puruṣāya tisrastisraḥ ||</p>
         
         
         <p>  [paraṃ mṛtyo (12.2.21) vyākaromi (12.2.32) ā rohata (12.2.24-25) antardhiḥ (12.2.44)
            pratyañcamarkam (12.2.55) ye agnayaḥ (3.21) namo devavadhebhyaḥ (6.13) agne'bhyāvartin,
            agne jātavedaḥ, saha rayyā, punarūrjā iti || <span class="bold">KauśS_9,4{72}.13</span> ||</p>
         
         
         <p>  agne'bhyāvartinnabhi na ā vavṛtsva | āyuṣā varcasā sanyā medhayā prajayā dhanena
            ||</p>
         
         
         <p>  agne jātavedaḥ śataṃ te sahasraṃ ta upāvṛtaḥ | adhā puṣṭasyeśānaḥ punarno rayimā
            kṛdhi ||</p>
         
         
         <p>  saha rayyā ni vartasvāgne pinvasva dhārayā | viśvapsnanyā viśvataspari ||</p>
         
         
         <p>  punarūrjā vavṛtsva punaragna iṣāyuṣā | punarnaḥ pāhyaṃhasaḥ || <span class="bold">KauśS_9,4{72}.14</span> ||]
            tataḥ abhyātānāntaṃ kṛtvā 'paraṃ mṛtyo' ityekā, 'vyākaromi' ityekā, 'ā rohatāyuḥ'
            iti dve, 'antarddhirdevānām' ityekā, 'pratyañcamarkam' ityekā, 'ye agnayaḥ' iti saptarcaṃ,
            'namo devavadhebhyaḥ' iti tṛcaṃ sūktaṃ, 'agne'bhyāvartin' iti catasra etairmantrairājyaṃ
            juhoti ||</p>
         
         
         <p>  [śarkarān svayamātṛṇṇāñchaṇarajjubhyāṃ vibadhya dhārayati || <span class="bold">KauśS_9,4{72}.15</span> ||]
            śarkarān svayañchidritān śaṇarajjubhyāṃ baddhvāgnerupari nidadhāti ||</p>
         
         
         <p>  [samayā khena juhoti || <span class="bold">KauśS_9,4{72}.16</span> ||]
            anyaḥ śarkarāchidreṇa ebhirmantrairājyaṃ juhoti ||</p>
         
         
         <p>  [imaṃ jīvebhyaḥ (12.2.23) iti dvāre nidadhāti || <span class="bold">KauśS_9,4{72}.17</span> ||]
            'imaṃ jīvebhyaḥ paridhim' iti tribhiḥ pādaiḥ śarkarān gṛhadvāre nikhanati | 'imaṃ
            jīvebhyaḥ' ityṛcā ekāmāhutiṃ juhoti ||</p>
         
         
         <p>  [juhotyetayarcā āyurdāvā dhanadāvā baladāvā paśudāvā puṣṭidāvā prajāpataye svāhā
            iti || <span class="bold">KauśS_9,4{72}.18</span> ||</p>
         
         
         <p>  ṣaṭsampātaṃ mātā putrānāśayate || <span class="bold">KauśS_9,4{72}.19</span> ||]
            'āyurdāvā' ityādimantreṇa ekāmāhutimājyena juhoti | 'āyurdāvā' ityādi ṣaṭkṛtvaḥ bhaktaṃ
            sampātyābhimantrya tato mātā putrān duhitṝścāśayati ||</p>
         
         
         <p>  [ucchiṣṭaṃ jāyām || <span class="bold">KauśS_9,4{72}.20</span> ||</p>
         
         
         <p>  saṃvatsaramagniṃ nodvāyānna harennāhareyuḥ || <span class="bold">KauśS_9,4{72}.21</span> ||</p>
         
         
         <p>  dvādaśarātra ityeke || <span class="bold">KauśS_9,4{72}.22</span> ||]
            yajamāno'śitvā ucchiṣṭaṃ jāyāyai dadyāt | tato'bhyātānādyuttaratantram | ityāvasathyādhānaṃ
            samāptam ||</p>
         
         
         <p>  [daśa dakṣiṇā || <span class="bold">KauśS_9,4{72}.23</span> ||]
            ādhāne daśa gā dakṣiṇā dadyāt ||</p>
         
         
         <p>  paścādagnervāgyataḥ saṃviśati || <span class="bold">KauśS_9,4{72}.24</span> ||</p>
         
         
         <p>  [aparedyuragniṃ cendrāgnī ca yajeta || <span class="bold">KauśS_9,4{72}.25</span> ||]
            tataḥ dvitīye'hani pratipadi pākayajñavidhānenāgnimindrāgnī ca yajati ||</p>
         
         
         <p>  sthālīpākābhyām ||</p>
         
         
         <p>'udenamuttaraṃ naya' (6.5) iti tṛcena sūktena 'prajāpate na tvad' (7.80.3) ityṛcā
            vā āgneyaṃ caruṃ juhoti | 'indrāgnī rocanā' (KauśS | 5.2) iti caturṛcena aindrāgnaṃ
            caruṃ juhoti | pārvaṇādyuttaratantram | ityamāvāsyādhāne viśeṣaḥ ||</p>
         
         
         <p>  [agniṃ cāgnīṣomau ca paurṇamāsyām || <span class="bold">KauśS_9,4{72}.26</span> ||]
            atha paurṇamāsyādhānam | pākayajñavidhānataḥ | agniṃ cāgnīṣomau ca paurṇamāsyāṃ yajeta
            | 'udenamuttaraṃ naya' (6.5) iti sūktena 'prajāpate na tvad' (7.80.3) ityṛcā vāgneyaṃ
            caruṃ juhoti | 'asmai kṣatramagnīṣomau' (6.54.2) ityṛcā 'agnīṣomā savedasā' (KauśS
            5.1) iti tṛcena agnīṣomīyaṃ caruṃ juhoti | tataḥ pārvaṇādyuttaratantram.
            jīvatpitṛko vā mṛtapitṛko vā kravyācchamanasahitamevādhānaṃ bhavati | na kevalādhānam
            | jīvabhrātṛko vā mṛtabhrātṛko vā kravyācchamanasahitamevādhānaṃ bhavati | yadā punarādhānaṃ
            karoti tadā kevalādhānameva bhavati ||</p>
         
         
         <p>  [prātardvādaśarātre'gniṃ paśunā yajeta || <span class="bold">KauśS_9,4{72}.29</span> ||]
            athādhānād dvādaśarātrāvatīte trayodaśe'hani āgneyaṃ paśumālabheta | vaśāvidhānena
            | 'udenamuttaraṃ naya' (6.5) iti tṛcena sūktena śāntyudakamanuyojayet | avadānahome
            sthālīpākahome ca triṣu sthāneṣvapi sūktaṃ bhavati | śeṣaṃ samānam ||</p>
         
         
         <p>  [sthālīpākena vobhayorviriṣyati || saṃvatsaratamyāṃ śāntyudakaṃ kṛtvā || ghṛtāhutirno
            bhavāgne akravyāhutirghṛtāhutiṃ tvā vayamakravyāhutimupaniṣadema jātavedaḥ iti catura
            udapātre sampātānānīya || tānullupya || purastādagneḥ pratyaṅṅāsīno juhoti hute ramasva
            hutabhāga edhi mṛḍāsmabhyaṃ mota hiṃsīḥ paśūnnaḥ iti || yadyudvāyād bhasmanāraṇiṃ
            saṃspṛśya tūṣṇīṃ mathitvoddīpya || pūrṇahomaṃ hutvā || sannatibhirājyaṃ juhuyād vyāhṛtibhirvā
            || saṃsṛṣṭe caivaṃ juhuyāt || agnāvanugate jāyamāne || ānaḍuhena śakṛtpiṇḍenāgnyāyatanāni
            parilipya || homyamupasādya || prāṇāpānābhyāṃ svāhā samānavyānābhyāṃ svāhodānarūpābhyāṃ
            svāhā ityātmanyeva juhuyāt || <span class="bold">KauśS_9,4{72}.30-42</span> ||]
            athavāgneyasthālīpākamājyabhāgāntaṃ kṛtvā 'udenamuttaraṃ naya' (6.5) iti tisṛbhiḥ
            'prajāpate na tvad' (7.80.3) ityṛcā sthālīpākaṃ juhoti | pārvaṇādyuttaratantram |
            trayodaśe'hani karma samāptam ||</p>
         
         
         <p>  atha sāyaṃhomavidhānamucyate-
            [sāyamprātarvrīhīnāvaped yavān vā agnaye svāhā prajāpataye svāhā iti || sāyaṃ sūryāya
            svāhā prajāpataye svāhā iti || <span class="bold">KauśS_9,4{72}.27-28</span> ||</p>
         
         
         <p>  atha prātarutthāyāgniṃ nirmathya yathāsthānaṃ praṇīya yathāpuramagnihotraṃ juhuyāt
            || sāyamāśaprātarāśau yajñāvṛtvijau || <span class="bold">KauśS_9,4{72}.43-44</span> ||] || <span class="bold">KKp_72</span> ||</p>
         
         
         
         
         
         <p>  [purodayādastamayācca pāvakaṃ prabodhayed gṛhiṇī śuddhahastā.
            samatīte sandhivarṇe'tha hāvayet susamiddhe pāvaka āhutīṣahiḥ || <span class="bold">KauśS_9,5{73}.1</span> ||</p>
         
         
         <p>  agnaye ca prajāpataye ca rātrāvādityaśca divā prajāpatiśca.
            udakaṃ ca samidhaśca homehome puro varam || <span class="bold">KauśS_9,5{73}.2</span> ||</p>
         
         
         <p>  homyaiḥ samidbhiḥ payasā sthālīpākena sarpiṣā.
            sāyamprātarhoma eteṣāmekenāpi sidhyati || <span class="bold">KauśS_9,5{73}.3</span> ||</p>
         
         
         <p>  abhyuddhṛto huto'gniḥ pramādādupaśāmyati.
            mathite vyāhṛtīrjuhuyāt pūrṇahomau yathaṛtvijau || <span class="bold">KauśS_9,5{73}.4</span> ||]
            'avyasaśca' (19.69.1) 'viṣṇormanasā' (KauśS 1.37) iti havirutpavanam | 'ṛtaṃ tvā satyena'
            (KauśS 3.4) iti triḥ paryukṣaṇam | tatastisraḥ samidha ādadhāti | 'agnaye svāhā' 'prajāpataye
            svāhā' iti vrīhīn juhoti | punastisraḥ samidha ādadhāti | 'satyaṃ tvartena' iti paryukṣaṇaṃ
            ca ||</p>
         
         
         <p>  [vanaspatibhyo vānaspatyebhya oṣadhibhyo vīrudbhyaḥ sarvebhyo devebhyo devajanebhyaḥ
            puṇyajanebhyaḥ iti prācīnaṃ tadudakaṃ ninīyate || <span class="bold">KauśS_9,5{73}.5</span> ||]
            udakaṃ pātre kṛtvā 'vanaspatibhyo vānaspatyebhyaḥ' iti mantreṇa tadudakaṃ prācīnaṃ
            ninayati ||</p>
         
         
         <p>  [svadhā prapitāmahebhyaḥ svadhā pitāmahebhyaḥ svadhā pitṛbhyaḥ iti dakṣiṇataḥ ||
            <span class="bold">KauśS_9,5{73}.6</span> ||]
            apasavyaṃ kṛtvā 'svadhā prapitāmahebhyaḥ' iti mantreṇa dakṣiṇato ninayati ||</p>
         
         
         <p>  [tārkṣyāyāriṣṭanemaye'mṛtaṃ mahyam iti paścāt || <span class="bold">KauśS_9,5{73}.7</span> ||]
            'tārkṣyāyāriṣṭanemaye'mṛtaṃ mahyam' iti paścānninayati ||</p>
         
         
         <p>  [somāya saptarṣibhyaḥ ityuttarataḥ || <span class="bold">KauśS_9,5{73}.8</span> ||]
            'somāya saptaṛṣibhyaḥ' iti mantreṇa uttarataḥ ninayati | 'yasmāt kośāt' (19.72) iti
            | samāptaṃ sāyaṃhomavidhānam | atha prātarhome 'sūryāya svāhā' iti viśeṣaḥ | śeṣaṃ
            pūrvavat | prātarhomavidhānaṃ samāptam ||</p>
         
         
         <p>  [parimṛṣṭe parilipte ca parvaṇi vrātapataṃ hāvayedannamagnau.
            bhūyo dattvā svayamalpaṃ ca bhuktvāparāhṇe vratamupaiti yājñikam || <span class="bold">KauśS_9,5{73}.9</span> ||</p>
         
         
         <p>  anaśanaṃ brahmacaryaṃ ca bhūmau śuciragnimupaśete sugandhiḥ || <span class="bold">KauśS_9,5{73}.10</span> ||</p>
         
         
         <p>  agnīṣomābhyāṃ darśana indrāgnibhyāmadarśane.
            āgneyaṃ tu pūrvaṃ nityamanvāhāryaṃ prajāpateḥ || <span class="bold">KauśS_9,5{73}.11</span> ||</p>
         
         
         <p>  arghāhutistu sauviṣṭakṛtī sarveṣāṃ haviṣāṃ smṛtā.
            ānumatī vā bhavati sthālīpākeṣvatharvaṇām || <span class="bold">KauśS_9,5{73}.12</span> ||</p>
         
         
         <p>  ubhau ca sandhijau yau vaiśvadevau yathaṛtvijau.
            varjayitvā sabarhiṣaḥ sājyā yajñāḥ sadakṣiṇāḥ || <span class="bold">KauśS_9,5{73}.13</span> ||</p>
         
         
         <p>  yathāśakti yathābalaṃ || hutādo'nye ahutādo'nye.
            vaiśvadevaṃ havirubhaye sañcaranti || <span class="bold">KauśS_9,5{73}.14</span> ||</p>
         
         
         <p>  te samyañca iha mādayantāmiṣamūrjaṃ yajamānā yamichata.
            viśve devā idaṃ havirādityāsaḥ saparyata.
            asmin yajñe mā vyathiṣyamṛtāya haviṣkṛtam || <span class="bold">KauśS_9,5{73}.15</span> ||</p>
         
         
         <p>  vaiśvadevasya haviṣaḥ sāyamprātarjuhoti.
            sāyamāśaprātarāśau yajñāvetau smṛtāvubhau || <span class="bold">KauśS_9,5{73}.16</span> ||</p>
         
         
         <p>  apratibhuktau śucikāryau ca nityaṃ vaiśvadevau jānatā yajñaśreṣṭhau.
            nāśrotriyo nānavaniktapāṇirnāmantravijjuhuyānnāvipaścit || <span class="bold">KauśS_9,5{73}.17</span> ||</p>
         
         
         <p>  bībhatsavaḥ śucikāmā hi devā nāśraddadhānasya havirjuṣante.
            brāhmaṇena brahmavidā tu hāvayenna strīhutaṃ śūdrahutaṃ ca devagam || <span class="bold">KauśS_9,5{73}.18</span> ||</p>
         
         
         <p>  yastu vidyādājyabhāgau yajñānmantraparikramān.
            devatājñānamāvṛta āśiṣaśca karma striyā apratiṣiddhamāhuḥ || <span class="bold">KauśS_9,5{73}.19</span> ||]
            atha madhyāhne sāyaṃ ca vaiśvadevavidhānamucyate | 'avyasaśca' (19.69.1) iti japitvā
            prokṣaṇaṃ dviḥ kṛtvā siddhasya pākasyotpavanaṃ 'ṛtaṃ tvā satyena' iti paryukṣaṇam
            | samidādhānam | 'hutādo'nye' 'viśve devā idaṃ haviḥ' iti dvābhyāṃ havirjuhoti | punaḥ
            samidādhānaṃ paryukṣaṇaṃ ca || <span class="bold">KKp_73</span> ||</p>
         
         
         
         
         
         <p>  tataḥ baliharaṇaṃ kuryāt-
            [tayorbaliharaṇam || <span class="bold">KauśS_9,6{74}.1</span> ||</p>
         
         
         <p>  agnaya indrāgnibhyāṃ vāstoṣpataye prajāpataye'numataye iti hutvā || <span class="bold">KauśS_9,6{74}.2</span> ||]
            'agnaye svāhā, indrāgnibhyāṃ svāhā, vāstoṣpataye svāhā, prajāpataye svāhā, anumataye
            svāhā' ityagnau hutvā ||</p>
         
         
         <p>  [niṣkramya bahiḥ prācīnaṃ brahmaṇe vaiśravaṇāya viśvebhyo devebhyaḥ sarvebhyo devebhyo
            viśvebhyo bhūtebhyaḥ sarvebhyo bhūtebhyaḥ iti bahuśo baliṃ haret || <span class="bold">KauśS_9,6{74}.3</span> ||]
            niḥṣkramya bahiḥ prācīnamudakena maṇḍalaṃ prokṣya tato baliharaṇaṃ karoti | brahmaṇe
            baliṃ harāmi vaṣaṭ | vaiśravaṇāya baliṃ harāmi vaṣaṭ | viśvebhyo devebhyo baliṃ harāmi
            vaṣaṭ | sarvebhyo devebhyo baliṃ harāmi vaṣaṭ | viśvebhyo bhūtebhyo baliṃ harāmi vaṣaṭ
            | sarvebhyo bhūtebhyo baliṃ harāmi vaṣaṭ | bahuśo baliṃ haret ||</p>
         
         
         <p>  [dviḥ prokṣan pradakṣiṇamāvṛtyāntarupātītya dvāre || <span class="bold">KauśS_9,6{74}.4</span> ||]
            dviḥ prokṣan pradakṣiṇamāvṛtyāntarupātītya tata agnigṛhe praviśya madhye dadāti ||</p>
         
         
         <p>  [dvāryayoḥ mṛtyave dharmādharmābhyām || <span class="bold">KauśS_9,6{74}.5</span> ||]
            tato dvārapārśvayoḥ dadāti | mṛtyave baliṃ harāmi vaṣaṭ | dharmāya baliṃ harāmi vaṣaṭ
            | adharmāya baliṃ harāmi vaṣaṭ ||</p>
         
         
         <p>  [udadhāne dhanvantaraye samudrāyauṣadhivanaspatibhyo dyāvāpṛthivībhyām iti || <span class="bold">KauśS_9,6{74}.6</span> ||]
            udakakalaśe dadāti | dhanvantaraye baliṃ harāmi vaṣaṭ | samudrāya baliṃ harāmi vaṣaṭ
            | oṣadhivanaspatibhyo baliṃ harāmi vaṣaṭ | dyāvāpṛthivībhyāṃ baliṃ harāmi vaṣaṭ ||</p>
         
         
         <p>  [sthūṇāvaṃśayoḥ digbhyo'ntardeśebhyaḥ iti || <span class="bold">KauśS_9,6{74}.7</span> ||]
            sthūṇāvaṃśe dvayaṃ dadāti | caturṣu koṇeṣvagre balicatuṣṭayaṃ dadāti | digbhyo'ntardeśebhyo
            baliṃ harāmi vaṣaṭ ||</p>
         
         
         <p>  [sraktiṣu vāsukaye citrasenāya citrarathāya takṣopatakṣābhyām iti || <span class="bold">KauśS_9,6{74}.8</span> ||]
            pūrvādicaturdikṣu balicatuṣṭayaṃ dadāti | vāsukaye baliṃ harāmi vaṣaṭ | citrasenāya
            baliṃ harāmi vaṣaṭ | citrarathāya baliṃ harāmi vaṣaṭ | takṣakopatakṣābhyāṃ baliṃ harāmi
            vaṣaṭ ||</p>
         
         
         <p>  [samantamagneḥ āśāyai śraddhāyai meghāyai śriyai hriyai vidyāyai iti || <span class="bold">KauśS_9,6{74}.9</span> ||]
            agnisamīpe pūrvāsu dikṣu dadāti | āśāyai baliṃ harāmi vaṣaṭ | śraddhāyai baliṃ harāmi
            vaṣaṭ | medhāyai baliṃ harāmi vaṣaṭ | śriyai baliṃ harāmi vaṣaṭ | hriyai baliṃ harāmi
            vaṣaṭ | vidyāyai baliṃ harāmi vaṣaṭ ||</p>
         
         
         <p>  [prācīnamagneḥ gṛhyābhyo devajāmibhyaḥ iti || <span class="bold">KauśS_9,6{74}.10</span> ||]
            agneḥ prācīnaṃ 'gṛhyābhyo devajāmibhyo baliṃ harāmi vaṣaṭ' | apasavyaṃ 'svadhā prapitāmahebhyaḥ
            svadhā pitāmahebhyaḥ svadhā pitṛbhyaḥ sapatnīkebhyaḥ svadhā' ityanena mantreṇa pātrasthaṃ
            sarvaṃ bhaktaṃ dakṣiṇato ninayati | tataḥ 'yasmāt kośāt'
            (19.72) iti | iti vaiśvadevaṃ samāptam | dvau kālau vaiśvadevasya | sāyaṅkāle madhyāhnakāle
            vaiśvadevaṃ kuryāt ||</p>
         
         
         <p>  [bhūyo'bhyuddhṛtya brāhmaṇān bhojayet || <span class="bold">KauśS_9,6{74}.11</span> ||]
            tato hantakāraṃ manuṣyebhyo gavādikebhyaśca vāyasebhyo'nnaṃ dadyāt | brāhmaṇān bhojayet
            | eko dvau vā bahavaḥ | yathāśakti annaṃ bhikṣukebhyo dadāti ||</p>
         
         
         <p>  [tadapi śloko vadati
            mābrāhmaṇāgrataḥkṛtamaśnīyādviṣavadannamannakāmyā.
            devānāṃ devo brāhmaṇo bhāvo nāmaiṣa devateti || <span class="bold">KauśS_9,6{74}.12</span> ||]
            tatra ślokaḥ - mā brāhmaṇāgrataḥkṛtamaśnīyādviṣavadannamannakāmyā | devānāṃ devo brāhmaṇo
            bhāvo nāmaiṣa devateti ||</p>
         
         
         <p>  kevalādhāna araṇipradānādi māṣāśitavarjyaṃ pūrṇāhutyantaṃ kṛtvā tatraitat ṣaṭsampātaṃ
            bhaktamaśanaṃ śāntirbhavati | yasya punarādhānaṃ tasya kevalādhāna adhikāraḥ | kravyācchamanasahitaṃ
            vādhānaṃ bhavati | na kevalaṃ punarādhāne'pi kravyācchamanavikalpena | athavācamanaṃ
            kṛtvā godānikaṃ vapanam | tataḥ pūrṇāhutyantaṃ kṛtvā ṣaṭsampātānāṃ bhavati | śeṣaṃ
            samānam | punarādhānaṃ samāptam ||</p>
         
         
         <p>  athāgrayaṇamucyate-
            [āgrayaṇe śāntyudakaṃ kṛtvā yathartu taṇḍulānupasādya || <span class="bold">KauśS_9,6{74}.13</span> ||]
            śaradvasantayorāgrayaṇaṃ bhavati | 'avyasaśca' (19.68) | barhirlavanam, vedyuttaravedyagnipraṇayanaṃ,
            agnipratiṣṭhāpanaṃ, vratagrahaṇaṃ, pavitrakaraṇaṃ, pavitreṇedhmopasamādhānaṃ, barhiḥprokṣaṇaṃ,
            staraṇam | nirvāpakāle ete devatā nirvaptavyāḥ | pañca caravo bhavanti | agnaye juṣṭaṃ
            nirvapāmi | indrāgnibhyāṃ dyāvāpṛthivībhyāṃ viśvebhyo devebhyo vrīhibhirvā eteṣāṃ
            nirvāpakāryaṃ ca | catvāraścaravaḥ | 'somāya' iti pañcamaṃ caruṃ śyāmākena kurvan
            | vasante yavaiḥ pañcamaṃ kuryāt | tataḥ abhyātānāntaṃ kṛtvā śāntyudakaṃ karoti uktena
            vidhānena | āgrayaṇe śārade vrīhīn śyāmākāścāśaradi vā | śāliśyāmākābhāve tatsthāne
            yavānupasādya | pañca caravaḥ sampadyante ||</p>
         
         
         <p>  [apsu sthālīpākaṃ śrapayitvā payasi vā || <span class="bold">KauśS_9,6{74}.14</span> ||]
            tenodakena carūṇāṃ śrapaṇaṃ kuryāt | athavā payasi caruśrapaṇaṃ kuryāt | 'śuddhāḥ
            pūtāḥ' (11.1.17) 'brahmaṇā śuddhāḥ' (11.1.18) iti dvābhyām | āpasthāne payaḥ kuryāt
            | śeṣaṃ samānam | tāvat samānaṃ yāvadājyabhāgau hutvā | tataḥ pañcānāṃ carūṇāṃ homaḥ
            ||</p>
         
         
         <p>  [sajūrṛtubhiḥ sajūrvidhābhiḥ sajūragnaye svāhā | sajūrindrāgnibhyāṃ sajūrdyāvāpṛthivībhyāṃ
            sajūrviśvebhyo devebhyaḥ sajūrṛtubhiḥ sajūrvidhābhiḥ sajūḥ somāya svāhā ityekahavirvā
            syānnānāhavīṃṣi vā || <span class="bold">KauśS_9,6{74}.15</span> ||]
            'sajūrṛtubhiḥ' iti pratyṛcam | catvāraścaravaḥ ||</p>
         
         
         <p>  [saumyaṃ tanvacchyāmākaṃ śaradi || <span class="bold">KauśS_9,6{74}.16</span> ||]
            pañcamaṃ caruṃ saumyaṃ śyāmākaṃ pañcamayā ṛcā juhoti | pārvaṇādisviṣṭakṛdantaṃ kṛtvā
            tataḥ caruprāśanaṃ karoti yajamānaḥ | kartā prāśitraharaṇe dviravadānaṃ carūṇām |
            sarveṣāṃ pratihaviṣāṃ samuddhṛtya prāśitraharaṇe kṛtvā yajamānāya prayacchati ||</p>
         
         
         <p>  [atha yajamānaḥ prāśitraṃ gṛhṇīte || <span class="bold">KauśS_9,6{74}.17</span> ||</p>
         
         
         <p>  prajāpateṣṭvā grahaṃ gṛhṇāmi | mahyaṃ bhūtyai mahyaṃ puṣṭhyai mahyaṃ śriye mahyaṃ
            hriyai mahyaṃ yaśase mahyamāyuṣe mahyamannāya mahyamannādyāya mahyaṃ sahasrapoṣāya
            mahyamaparimitapauṣāya iti || <span class="bold">KauśS_9,6{74}.18</span> ||]
            atha yajamānaḥ prāśitraṃ gṛhṇīte 'prajāpateṣṭvā grahaṃ gṛhṇāmi' iti mantreṇa ||</p>
         
         
         <p>  [atha prāśnāti bhadrānnaḥ śreyaḥ samanaiṣṭa devāstvayāvasena samaśīmahi tvā | sa
            naḥ pito madhumā;m ā viveśa śivastokāya tanvo na ehi iti || <span class="bold">KauśS_9,6{74}.19</span> ||]
            'bhadrānnaḥ śreyaḥ' iti mantreṇa prāśitraṃ prāśnāti | tataḥ smṛtivihitaṃ bhakṣaṇam
            | dvirācamanaṃ kṛtvā tataḥ karma kuryāt ||</p>
         
         
         <p>  [prāśitamanumantrayate amo'si prāṇa tadṛtaṃ bravīmyamāsi sarvāṅasi praviṣṭaḥ | sa
            me jarāṃ rogamapanudya śarīrādanāmayaidhi mā riṣāma indo iti || <span class="bold">KauśS_9,6{74}.20</span> ||]
            tataḥ hṛdayamanvālabhya japati 'amo'si prāṇa' iti mantreṇa | 'svāheṣṭebhyaḥ' ityādi
            uttaratantram ||</p>
         
         
         <p>  vatsaḥ prathamajo grīṣme vāsaḥ śaradi dakṣiṇā || <span class="bold">KauśS_9,6{74}.21</span> ||</p>
         
         
         <p>  [śaktyā vā dakṣiṇāṃ dadyāt || <span class="bold">KauśS_9,6{74}.22</span> ||</p>
         
         
         <p>  nātiśaktirvidhīyate nātiśaktirvidhīyata iti || <span class="bold">KauśS_9,6{74}.23</span> ||]
            yathāśaktyā dakṣiṇāṃ dadyāt | āgrayaṇaṃ samāptam | sarvanityanaimittikakāmyeṣu yathāśakti
            dakṣiṇādānam | 'nātiśaktirvidhīyate' iti vacanāt ||</p>
         
         
         <p>  pitṛbhrātrāgnisadanaṃ navame ko ti kena tvā.
            avaśiṣṭāni kāryārthamagnyādheyaṃ ca kīrtitam ||</p>
         
         
         <p>adhyāyasyānte sarve rudrasya ślokāḥ || <span class="bold">KKp_74</span> ||</p>
         
         
         <p>iti kauśikapaddhatau navamo'dhyāyaḥ samāptaḥ ||</p>
         
         
         
         
         
         <p>atha daśamo'dhyāyaḥ</p>
         
         
         <p>  atha vivāha ucyate-
            [atha vivāhaḥ || <span class="bold">KauśS_10,1{75}.1</span> ||</p>
         
         
         <p>  ūrdhvaṃ kārtikyā ā vaiśākhyāḥ || <span class="bold">KauśS_10,1{75}.2</span> ||</p>
         
         
         <p>  yāthākāmī vā || <span class="bold">KauśS_10,1{75}.3</span> ||</p>
         
         
         <p>  citrāpakṣaṃ tu varjayet || <span class="bold">KauśS_10,1{75}.4</span> ||</p>
         
         
         <p>  maghāsu hanyante gāvaḥ phalgunīṣu vyuhyate (14.1.13) iti vijñāyate maṅgalaṃ ca ||
            <span class="bold">KauśS_10,1{75}.5 </span>||</p>
         
         
         <p>  satyenottabhitā (14.1.1-16) pūrvāparam (14.1.23-24) ityupadadhīta || <span class="bold">KauśS_10,1{75}.6</span> ||]
            abhyātānāntaṃ kṛtvā 'satyenottabhitā' iti ṣoḍaśabhirṛgbhiḥ 'pūrvāparam' iti dvābhyāmājyaṃ
            juhoti ||</p>
         
         
         <p>  [pativedanaṃ ca || <span class="bold">KauśS_10,1{75}.7</span> ||]
            'ā no agne' (2.36) iti sūktenāgamakṛśaraṃ tilamiśraṃ sampātyābhimantrya kumārīmāśayati
            ||</p>
         
         
         <p>  [yuvaṃ bhagam (14.1.31) iti sambhalaṃ sānucaraṃ prahiṇoti || <span class="bold">KauśS_10,1{75}.8</span> ||]
            'yuvaṃ bhagam' ityardharcena puruṣaṃ śarāvasampuṭahastagṛhītaṃ sānucaraṃ varaṃ prati
            preṣayati ||</p>
         
         
         <p>  [brahmaṇaspate (14.1.31) iti brahmāṇam || <span class="bold">KauśS_10,1{75}.9</span> ||</p>
         
         
         <p>  tadvivṛhācchaṅkamāno niśi kumārīkulādvalīkānyādīpya || <span class="bold">KauśS_10,1{75}.10</span> ||</p>
         
         
         <p>  devā agne (14.2.32-36) iti pañcabhiḥ sakṛtpūlyānyāvāpayati || <span class="bold">KauśS_10,1{75}.11</span> ||]
            'brahmaṇaspate' ityardharcena brāhmaṇaṃ preṣayati ||</p>
         
         
         <p>  [anṛkṣarā (14.1.34) iti kumārīpālaṃ prahiṇoti || <span class="bold">KauśS_10,1{75}.12</span> ||]
            'anṛkṣarā' ityṛcā kumārīrakṣārthaṃ pālaṃ preṣayati ||</p>
         
         
         <p>  [udāhārasya pratihiteṣuragrato jaghanato brahmā || <span class="bold">KauśS_10,1{75}.13</span> ||]
            udakaharaṇārthamagrato dhanurdharaḥ | madhya udakahāraḥ | pṛṣṭhato brahmā ||</p>
         
         
         <p>  [yo anidhmaḥ (14.1.37) ityapsu logaṃ pravidhyati || <span class="bold">KauśS_10,1{75}.14</span> ||]
            'yo anidhmaḥ' ityṛcāpsu loṣṭaṃ prakṣipati ||</p>
         
         
         <p>  [idamaham (14.1.38) ityapohya || <span class="bold">KauśS_10,1{75}.15 </span>||</p>
         
         
         <p>  yo bhadraḥ (14.1.38) ityanvīpamudacya || <span class="bold">KauśS_10,1{75}.16</span> ||]
            'idamaham' ityardharcenāvagāhya 'yo bhadraḥ' ityardharcenodakaghaṭaṃ pūrayati ||</p>
         
         
         <p>  [āsyai brāhmaṇāḥ (14.1.39) iti prayachati || <span class="bold">KauśS_10,1{75}.17</span> ||]
            'āsyai brāhmaṇāḥ' ityardharcena ghaṭamudakahārāya prayacchati | tata āgacchanti ||</p>
         
         
         <p>  [āvrajatāmagrato brahmā jaghanato'dhijyadhanvā || <span class="bold">KauśS_10,1{75}.18</span> ||]
            brahmāgrataḥ | tata udakahāraḥ | pṛṣṭhato dhanurdharaḥ ||</p>
         
         
         <p>  [bāhyataḥ plakṣodumbarasyottarato'gneḥ śākhāyāmāsajati || <span class="bold">KauśS_10,1{75}.19</span> ||]
            uttarato'gneḥ bāhyataḥ plakṣaśākhāyāmupari nidadhāti ||</p>
         
         
         <p>  tenodakārthān kurvanti || <span class="bold">KauśS_10,1{75}.20</span> ||</p>
         
         
         <p>  [tataścānvāsecanamanyena || <span class="bold">KauśS_10,1{75}.21</span> ||]
            punaḥ anvāsecanamanyenodakena ||</p>
         
         
         <p>  [antarupātītya aryamaṇam (14.1.17) iti juhoti || <span class="bold">KauśS_10,1{75}.22</span> ||]
            antarupātītya 'aryamaṇam' ityṛcājyaṃ juhoti ||</p>
         
         
         <p>  [pra tvā muñcāmi (14.1.19) iti veṣṭaṃ vicṛtati || <span class="bold">KauśS_10,1{75}.23</span> ||]
            'pra tvā muñcāmi' ityṛcā kumārīkeśān vicṛtati ||</p>
         
         
         <p>  [uśatīḥ (14.2.52) ityetayā trirādhāpayati || <span class="bold">KauśS_10,1{75}.24</span> ||]
            'uśatīḥ' ityṛcā triḥ samidha ādadhāti kumārī ||</p>
         
         
         <p>  [saptabhiruṣṇāḥ sampātavatīḥ karoti || <span class="bold">KauśS_10,1{75}.25</span> ||]
            'uśatīḥ' (14.2.52-58) iti saptabhirṛgbhiruṣṇodakaṃ sampātya ||</p>
         
         
         <p>  [yadāsandyām (14.2.65) iti pūrvayoruttarasyāṃ sraktyāṃ tiṣṭhantīmāplāvayati || <span class="bold">KauśS_10,1{75}.26</span> ||]
            'yadāsandyām' ityṛcā īśānakoṇe kumārīṃ snāpayati ||</p>
         
         
         <p>  [yacca varcaḥ (14.1.35) yathā sindhuḥ (14.1.43) ityutkrāntāmanyenāvasiñcati || <span class="bold">KauśS_10,1{75}.27</span> ||]
            'yacca varcaḥ', 'yathā sindhuḥ' iti dvābhyām anyena śītodakenotkramamāṇāṃ kumārīmavasiñcati
            || daśame'dhyāye prathamā kaṇḍikā || <span class="bold">KKp_75</span> ||</p>
         
         
         
         
         
         <p>  [yad duṣkṛtam (14.2.66-67) iti vāsasāṅgāni pramṛjya kumārīpālāya prayachati || <span class="bold">KauśS_10,2{76}.1</span> ||]
            'yadduṣkṛtam' iti dvābhyāmṛgbhyāṃ vāsasāṅgāni pramṛjya kumārīpālāya prayacchati ||</p>
         
         
         <p>  [tumbaradaṇḍena pratipādya nirvrajet || <span class="bold">KauśS_10,2{76}.2</span> ||</p>
         
         
         <p>  tadvana āsajati || <span class="bold">KauśS_10,2{76}.3</span> ||]
            tad vāsaḥ tumbaradaṇḍena gṛhītvā gopāṭe prakṣipati ||</p>
         
         
         <p>  [yā akṛntan (14.1.45) tvaṣṭā vāsaḥ (14.1.53) ityahatenāchādayati || <span class="bold">KauśS_10,2{76}.4</span> ||]
            'yā akṛntan', 'tvaṣṭā vāsaḥ' iti dvābhyāmahatavastreṇācchādayati || yajñopavītavad
            vādhūyaṃ vastraṃ badhnāti ||</p>
         
         
         <p>  [kṛtrimaḥ (14.2.68) iti śatadataiṣīkeṇa kaṅkatena sakṛt pralikhya || <span class="bold">KauśS_10,2{76}.5</span> ||]
            'kṛtrimaḥ' ityṛcā śatadanteṣīkena kaṅkatena keśān pratilikhya sakṛt ||</p>
         
         
         <p>  [kṛtayāmam ityavasṛjati || <span class="bold">KauśS_10,2{76}.6</span> ||]
            'kṛtayāmam' ityanena mantreṇa kaṅkatamavasṛjati ||</p>
         
         
         <p>  [āśāsānā (14.1.42) saṃ tvā nahyāmi (14.2.70) ityubhayataḥpāśena yoktrena sannahyati
            || <span class="bold">KauśS_10,2{76}.7</span> ||]
            'āśāsānā', 'saṃ tvā nahyāmi' iti dvābhyām ubhayataḥpāśaṃ yoktraṃ kaṭipradeśe badhnāti
            ||</p>
         
         
         <p>  [iyaṃ vīrud (1.34) iti madughamaṇiṃ lākṣāraktena sūtreṇa vigrathyānāmikāyāṃ badhnāti
            || <span class="bold">KauśS_10,2{76}.8</span> ||]
            'iyaṃ vīrud' iti sūktena jyeṣṭhīmadhumaṇiṃ sampātyābhimantrya raktasūtreṇānāmikāyāṃ
            badhnāti ||</p>
         
         
         <p>  [antato ha maṇirbhavati bāhyo granthiḥ || <span class="bold">KauśS_10,2{76}.9</span> ||]
            vara āgate sati brāhmaṇān svasti vācayitvā varāya madhuparkaṃ dattvā kautukāni kārayet
            | kaṅkaṇabandhanayavamadhūkamālādarpaṇagrahaṇādi kautukaṃ ca sarvaṃ tūṣṇīṃ lokācārāt
            ||</p>
         
         
         <p>  [bhagastvetaḥ (14.1.20) iti hastegṛhya nirṇayati || <span class="bold">KauśS_10,2{76}.10</span> ||]
            upādhyāyaḥ kautukagṛhe praviśya kumārīṃ haste gṛhītvā nirṇayati 'bhagastvetaḥ' ityṛcā
            ||</p>
         
         
         <p>  [śākhāyāṃ yugamādhāya dakṣiṇato'nyo dhārayati || <span class="bold">KauśS_10,2{76}.11</span> ||]
            anyo dakṣiṇataḥ śākhāyāṃ yugamādhāyāgrato dhārayati ||</p>
         
         
         <p>  [dakṣiṇasyāṃ yugadhuryuttarasmin yugatardmani darbheṇa vigrathya śaṃ te (14.1.40-41)
            iti lalāṭe hiraṇyaṃ saṃstabhya japati || <span class="bold">KauśS_10,2{76}.12</span> ||</p>
         
         
         <p>  tardma samayāvasiñcati || <span class="bold">KauśS_10,2{76}.13</span> ||]
            lalāṭapradeśe 'śaṃ te hiraṇyam' iti dvābhyāṃ yugacchidre hiraṇyaṃ darbheṇa baddhvā
            tata udakaṃ chidreṇāvasiñcati tūṣṇīm ||</p>
         
         
         <p>  [upagṛhyottarato'gneḥ aṅgādaṅgāt (14.2.69) iti ninayati || <span class="bold">KauśS_10,2{76}.14</span> ||]
            yugacchidrodakaṃ gṛhītvā 'aṅgādaṅgāt' ityṛcottarato'gnerninayati ||</p>
         
         
         <p>  [syonam (14.1.47) iti śakṛtpiṇḍe'śmānaṃ nidadhāti || <span class="bold">KauśS_10,2{76}.15</span> ||]
            'syonaṃ dhruvam' ityardharcena śakṛtpiṇḍe'śmānaṃ nidadhāti ||</p>
         
         
         <p>  [tamā tiṣṭha (14.1.47) ityāsthāpya || <span class="bold">KauśS_10,2{76}.16</span> ||]
            'tamā tiṣṭha' ityardharcenāśmanopari kumārīṃ sthāpayati ||</p>
         
         
         <p>  [iyaṃ nārī (14.2.63) iti dhruvāṃ tiṣṭhantīṃ pūlyānyāvāpayati || <span class="bold">KauśS_10,2{76}.17</span> ||]
            'iyaṃ nārī' ityṛcā tiṣṭhantī kumārī trīn lājāñjalīn juhoti ||</p>
         
         
         <p>  [triravichindatīṃ caturthī kāmāya || <span class="bold">KauśS_10,2{76}.18</span> ||]
            triravicchindatīṃ kāmāya caturthīm | tataḥ pitā dānakāle nāmagotraṃ kurute | amukaprapautrāya
            amukapautrāya amukaputrāya amukaprapautrīṃ amukapautrīṃ amukaputrīṃ amukīṃ sahiraṇyāṃ
            savasrālaṅkārāṃ tubhyaṃ sampradade ||</p>
         
         
         <p>  [yenāgniḥ (14.1.48-52) iti pāṇiṃ grāhayati || <span class="bold">KauśS_10,2{76}.19</span> ||]
            tataḥ 'yenāgniḥ' pañcabhiḥ varaḥ pāṇigrahaṇaṃ karoti | varaḥ mantraṃ japati | 'ā no
            agne' (2.36) 'satyenottabhitā' (14.1) ityanuvākaṃ 'vi hi sotorasṛkṣata' (20.126) iti
            vṛṣākapiṃ brāhmaṇāḥ sūktaṃ paṭhanti | 'sahṛdayam' (3.30) iti kecit ||</p>
         
         
         <p>  [aryamṇaḥ (14.1.39) ityagniṃ triḥ pariṇayati || <span class="bold">KauśS_10,2{76}.20</span> ||]
            'aryamṇaḥ' ityardharcenāgniṃ triḥ pariṇayati | caturthī lokācārāt | sakṛnmantraḥ ||</p>
         
         
         <p>  [sapta maryādāḥ (5.1.6) ityuttarato'gneḥ sapta lekhā likhati prācyaḥ || <span class="bold">KauśS_10,2{76}.21</span> ||]
            tataḥ 'sapta maryādāḥ' ityṛcottarato'gneḥ sapta lekhā likhati prācyaḥ ||</p>
         
         
         <p>  [tāsu padānyutkrāmayati || <span class="bold">KauśS_10,2{76}.22</span> ||</p>
         
         
         <p>  iṣe tvā sumaṅgali prajāvati susīme iti prathamam || <span class="bold">KauśS_10,2{76}.23</span> ||</p>
         
         
         <p>  ūrje tvā rāyaspoṣāya tvā saubhāgyāya tvā sāmrājyāya tvā sampade tvā jīvātave tvā
            sumaṅgali prajāvati susīme iti saptamaṃ sakhā saptapadī bhava iti || <span class="bold">KauśS_10,2{76}.24</span> ||]
            'iṣe tvā sumaṅgali' iti saptabhirmantraiḥ tāsu lekhāsūpari kumārī padāni dadāti ||</p>
         
         
         <p>  [ā roha talpam (14.2.31) bhagastatakṣa (14.1.60) iti talpa upaveśayati || <span class="bold">KauśS_10,2{76}.25</span> ||]
            'ā roha talpam', 'bhagastatakṣa' iti dvābhyāmṛgbhyāṃ talpa upaveśayati ||</p>
         
         
         <p>  upaviṣṭāyāḥ suhṛt pādau prakṣālayati || <span class="bold">KauśS_10,2{76}.26</span> ||</p>
         
         
         <p>  [prakṣālyamānāvanumantrayate imau pādau subhagau suśevau saubhāgyāya kṛṇutāṃ no
            aghāya | prakṣālyamānau subhagau supatnyāḥ prajāṃ paśūn dīrghamāyuśca dhattām iti
            || <span class="bold">KauśS_10,2{76}.27</span> ||]
            prakṣālyamānāvanumantrayate 'imau pādau' ityṛcā ||</p>
         
         
         <p>  [ahaṃ vi ṣyāmi, pra tvā muñcāmi (14.1.57-58) iti yoktraṃ vicṛtati || <span class="bold">KauśS_10,2{76}.28</span> ||]
            'ahaṃ vi ṣyāmi', 'pra tvā muñcāmi' iti dvābhyāṃ kumārī kaṭiveṣṭitaṃ yoktraṃ vicṛtati
            ||</p>
         
         
         <p>  [aparasmin bhṛtyāḥ saṃrabhante || <span class="bold">KauśS_10,2{76}.29 </span>||</p>
         
         
         <p>  ye jayanti te balīyāṃsa eva manyate || <span class="bold">KauśS_10,2{76}.30</span> ||</p>
         
         
         <p>  bṛhaspatinā (14.2.53-58) iti sarvasurabhicūrṇānyṛcarcā kāmpīlapalāśena mūrdhnyāvapati
            || <span class="bold">KauśS_10,2{76}.31</span> ||]
            tataḥ 'bṛhaspatinā' iti ṣaḍbhirṛgbhiḥ sarvauṣadhiṃ pratyṛcaṃ kāmpīlapalāśena mūrdhniṃ
            āvapati ||</p>
         
         
         <p>  [udyachadhvam, bhagastatakṣa, (14.1.59-60) abhrātṛghnīṃ (14.1.62) ityekaikayotthāpayati
            || <span class="bold">KauśS_10,2{76}.32</span> ||]
            'udyacchadhvaṃ', 'bhagastatakṣa', 'abhrātṛghnīṃ' ityekaikayā ṛcā utthāpayati kumārīm
            ||</p>
         
         
         <p>  [prati tiṣṭha (14.2.15) iti pratiṣṭhāpayati || <span class="bold">KauśS_10,2{76}.33</span> ||]
            'prati tiṣṭha' ityṛcā pratiṣṭhāpayati | abhyātānādyuttaratantram | iti vivāhaḥ samāptaḥ
            || daśame dvitīyā kaṇḍikā || <span class="bold">KKp_76</span> ||</p>
         
         
         
         
         
         <p>  athodvāha ucyate-
            [sukiṃśukam (14.1.61) rukmaprastaraṇam (14.2.30) iti yānamārohayati || <span class="bold">KauśS_10,3{77}.1</span> ||]
            abhyātānāntaṃ kṛtvā 'sukiṃśukam' 'rukmaprastaraṇam' iti dvābhyāmṛgbhyāṃ yānamaśvādi
            sampātyābhimantrya tata uttaratantram | tato varavadhū ārohayati ||</p>
         
         
         <p>  [emaṃ panthām (14.2.8) brahmāparam (14.1.64) ityagrato brahmā prapadyate || <span class="bold">KauśS_10,3{77}.2</span> ||]
            'emaṃ panthām', 'brahmāparam' iti dve ṛcau japitvā pathi gacchatoḥ varavadhvoḥ agre
            kartā vrajati ||</p>
         
         
         <p>  [mā vidan (14.2.11) anṛkṣarā (14.1.34) adhvānam ityuktam || <span class="bold">KauśS_10,3{77}.3</span> ||]
            'mā vidan' 'anṛkṣarāḥ' iti dvābhyāmadhvānaṃ dakṣiṇena prakrāmati kartā ||</p>
         
         
         <p>  [yedaṃ pūrvā (14.2.74) iti tenānyasyāmūḍhāyāṃ vādhūyasya daśāṃ catuṣpathe dakṣiṇairabhitiṣṭhati
            || <span class="bold">KauśS_10,3{77}.4</span> ||]
            yenaiva yānena sā ūḍhā tenaiva yadā anyā ūḍhā bhavati tadā idaṃ prāyaścittaṃ bhavati
            | 'yedaṃ pūrvā' ityṛcā kartā vādhūyasya daśākhaṇḍaṃ gṛhītvā catuṣpathe dattvā dakṣiṇena
            pādena tiṣṭhati ||</p>
         
         
         <p>  sa cedubhayoḥ śubhakāmo bhavati sūryāyai devebhyaḥ (14.2.46) ityetāmṛcaṃ japati
            || <span class="bold">KauśS_10,3{77}.5</span> ||</p>
         
         
         <p>  samṛchata svapatho'navayantaḥ susīmakāmāvubhe virājāvubhe suprajasau ityatikramayato'ntarā
            brahmāṇam || <span class="bold">KauśS_10,3{77}.6</span> ||</p>
         
         
         <p>  [ya ṛte cidabhiśriṣaḥ (14.2.47) iti yānaṃ samprokṣya viniṣkārayati || <span class="bold">KauśS_10,3{77}.7</span> ||]
            tata 'ya ṛte cidabhiśriṣaḥ' ityṛcā yānaṃ yānaṃ samprokṣya viniṣkārayati ||</p>
         
         
         <p>  [sā mandasānā (14.2.6) iti tīrthe logaṃ pravidhyati || <span class="bold">KauśS_10,3{77}.8</span> ||]
            'sā mandasānā' ityṛcā nadyāṃ loṣṭaṃ prakṣipya tata uttaranti ||</p>
         
         
         <p>  [idaṃ su me (14.2.9) iti mahāvṛkṣeṣu japati || <span class="bold">KauśS_10,3{77}.9</span> ||]
            'idaṃ su me' ityṛcā mahāvṛkṣeṣu japati ||</p>
         
         
         <p>  [sumaṅgalīḥ (14.2.28) iti vadhvīkṣīḥ prati japati || <span class="bold">KauśS_10,3{77}.10</span> ||]
            sumaṅgalīḥ iti vadhvīkṣīḥ prati japati ||</p>
         
         
         <p>  [yā oṣadhayaḥ (14.2.7) iti mantrokteṣu || <span class="bold">KauśS_10,3{77}.11</span> ||]
            dvaibhede 'yā oṣadhayaḥ' ityṛcaṃ japati | vrīhiyavādikṣetraṃ dṛṣṭvā vane vṛkṣādi nadyādikaṃ
            ca ||</p>
         
         
         <p>  [ye pitaraḥ (14.2.73) iti śmaśāneṣu || <span class="bold">KauśS_10,3{77}.12</span> ||]
            'ye pitaraḥ' ityṛcaṃ śmaśāneṣu japati ||</p>
         
         
         <p>  [pra budhyasva (14.2.75) iti suptāṃ prabodhayet || <span class="bold">KauśS_10,3{77}.13</span> ||]
            'pra budhyasva' ityṛcā suptāṃ prabodhayet | yadi pathi svapiti ||</p>
         
         
         <p>  [saṃ kāśayāmi (14.2.12) iti gṛhasaṅkāśe japati || <span class="bold">KauśS_10,3{77}.14</span> ||]
            'saṃ kāśayāmi' iti svapitṛgṛhasaṅkāśe samīpe japati ||</p>
         
         
         <p>  [udva ūrmiḥ (14.2.16) iti yānaṃ samprokṣya vimocayati || <span class="bold">KauśS_10,3{77}.15</span> ||]
            'udva ūrmiḥ' ityṛcā yānaṃ samprokṣya vimocayati ||</p>
         
         
         <p>  [uttiṣṭhetaḥ (14.2.19) iti patnī śālāṃ samprokṣati || <span class="bold">KauśS_10,3{77}.16</span> ||]
            'uttiṣṭhetaḥ kimicchantī' ityṛcā patnī śālāṃ samprokṣati ||</p>
         
         
         <p>  [syonam (14.1.47) iti dakṣiṇato valīkānāṃ śakṛtpiṇḍe'śmānaṃ nidadhāti || <span class="bold">KauśS_10,3{77}.17</span> ||]
            'syonam' ityardharcena dakṣiṇataḥ gṛhapārśve valīkānāṃ śakṛtpiṇḍe'śmānaṃ nidadhāti
            ||</p>
         
         
         <p>  [tasyopari madhyamapalāśe sarpiṣi catvāri dūrvāgrāṇi || <span class="bold">KauśS_10,3{77}.18</span> ||]
            tasyopari madhyamapalāśe ghṛte catvāri dūrvāgrāṇi muñcati ||</p>
         
         
         <p>  [tamā tiṣṭha (14.1.47) ityāsthāpya || <span class="bold">KauśS_10,3{77}.19</span> ||]
            tasyopari vadhūmāsthāpayati 'tamā tiṣṭha' ityardharcena ||</p>
         
         
         <p>  [sumaṅgalī prataraṇī (14.2.26) iha priyam (14.1.21) mā hiṃsiṣṭam, brahmāparam (14.1.63-64)
            iti pratyṛcaṃ prapādayati || <span class="bold">KauśS_10,3{77}.20</span> ||]
            'sumaṅgalī prataraṇī' ityṛcā, 'iha priyam' ityṛcā, 'mā hiṃsiṣṭaṃ kumāryam' ityṛcā,
            'brahmāparam' ityṛcā etābhiścatasṛbhiḥ vadhūvarau gṛhaṃ praveśayati ||</p>
         
         
         <p>  [suhṛt pūrṇakaṃsena pratipādayati || <span class="bold">KauśS_10,3{77}.21</span> ||]
            pṛṣṭhataḥ suhṛt pūrṇakalaśaṃ phala-akṣatasahitaṃ haste kṛtvā vadhūṃ praveśayati ||</p>
         
         
         <p>  [aghoracakṣuḥ (14.2.17-18) ityagniṃ triḥ pariṇayati || <span class="bold">KauśS_10,3{77}.22</span> ||]
            'aghoracakṣuḥ' iti dvābhyāmṛgbhyāmagniṃ prajvālya tato hastagrahaṇaṃ kṛtvā varaḥ pariṇayati
            | pitṛgṛhe | trirmantrāvṛttiḥ | tūṣṇīṃ caturtham ||</p>
         
         
         <p>  [yadā gārhapatyam (14.2.20) sūryāyai devebhyaḥ (14.2.46) iti mantroktebhyo namaskurvatīmanumantrayate
            || <span class="bold">KauśS_10,3{77}.23</span> ||]
            tato gṛhadevatānamaskārān kurvatīṃ vadhūmanumantrayate 'yadā gārhapatyam', 'sūryāyai
            devebhyaḥ' iti dvābhyāmṛgbhyām || daśame tṛtīyā kaṇḍikā || <span class="bold">KKp_77</span> ||</p>
         
         
         
         
         
         <p>  [śarma varma (14.2.21) iti rohitacarmāharantam || <span class="bold">KauśS_10,4{78}.1</span> ||]
            'śarma varma' ityṛcā rohitacarmānumantrayate ||</p>
         
         
         <p>  [carma copastṛṇīthana (14.2.22) ityupastṛṇantam || <span class="bold">KauśS_10,4{78}.2</span> ||]
            'carma copastṛṇīthana' iti pādenopastṛṇantam ||</p>
         
         
         <p>  [yaṃ balbajam (14.2.22) iti balbajaṃ nyasyantam || <span class="bold">KauśS_10,4{78}.3</span> ||]
            'yaṃ balbajam' iti pādena carmopari balbajaṃ stṛṇāti ||</p>
         
         
         <p>  [upa stṛṇīhi (14.2.23) ityupastṛṇantam || <span class="bold">KauśS_10,4{78}.4</span> ||]
            'upa stṛṇīhi balbajam' ityardharcenānumantrayate balbajaṃ stṛṇantam ||</p>
         
         
         <p>  [tadā rohatu (14.2.22) ityārohayati || <span class="bold">KauśS_10,4{78}.5</span> ||]
            'tadā rohatu' ityardharcena balbajastṛte carmaṇi vadhūmārohayati ||</p>
         
         
         <p>  [tatropaviśya (14.2.23) ityupaveśayati || <span class="bold">KauśS_10,4{78}.6</span> ||]
            'tatropaviśya' ityardharcena tatra carmaṇyupaveśayati ||</p>
         
         
         <p>  dakṣiṇottaramupasthaṃ kurute || <span class="bold">KauśS_10,4{78}.7 </span>||</p>
         
         
         <p>  [sujyaiṣṭhyaḥ (14.2.24) iti kalyāṇanāmānaṃ brāhmaṇāyanamupastha upaveśayati || <span class="bold">KauśS_10,4{78}.8</span> ||]
            'sujyaiṣṭhyaḥ' iti pādena brāhmaṇāyanaṃ kumāraṃ vadhvā upastha upaveśayati ||</p>
         
         
         <p>  [vi tiṣṭhantām (14.2.25) iti pramadanaṃ pramāyotthāpayati || <span class="bold">KauśS_10,4{78}.9</span> ||]
            'vi tiṣṭhantām' ityṛcā kumārāya phalaṃ modakādi dattvā tata utthāpayati ||</p>
         
         
         <p>  [tena bhūtena (6.78) tubhyamagre (14.2.1-5) śumbhanī (14.2.45) agnirjanavinmahyaṃ
            jāyāmimāmadāt somo vasuvinmahyaṃ jāyāmimāmadāt pūṣā jātivinmahyaṃ jāyāmimāmadādindraḥ
            sahīyānmahyaṃ jāyāmimāmadādagnaye janavide svāhā somāya vasuvide svāhā pūṣṇe jātivide
            svāhendrāya sahīyase svāhā iti āgachataḥ (6.82) savitā prasavānām (5.24) iti || <span class="bold">KauśS_10,4{78}.10</span> ||</p>
         
         
         <p>  mūrdhnoḥ sampātānānayati || <span class="bold">KauśS_10,4{78}.11</span> ||]
            tato'bhyātānāntaṃ kṛtvā 'tena bhūtena' iti sūktaṃ, 'tubhyamagre' iti pañca, 'śumbhanī'
            ityekā, 'agnirjanavinmahyam' ityekāvasānaṃ pūrvaṃ kalpajaṃ sūktaṃ, 'āgacchataḥ' iti
            tṛcaṃ sūktaṃ, 'savitā prasavānām' iti sūktaṃ etaiḥ sūktairājyaṃ juhvat varavadhvoḥ
            krameṇa mūrdhnoḥ sampātānānayati ||</p>
         
         
         <p>  [udapātra uttarān || <span class="bold">KauśS_10,4{78}.12</span> ||]
            udapātra uttarasampātānānayati ||</p>
         
         
         <p>  [śumbhanyāñjalyorninayati || <span class="bold">KauśS_10,4{78}.13</span> ||]
            tata udapātraṃ varavadhvorañjalyorninayati 'śumbhanī' ityṛcā ||</p>
         
         
         <p>  [tena bhūtena (6.78) iti samaśanam || <span class="bold">KauśS_10,4{78}.14</span> ||</p>
         
         
         <p>  rasānāśayati sthālīpākaṃ ca || <span class="bold">KauśS_10,4{78}.15</span> ||]
            'tena bhūtena haviṣā' iti sūktena rasaṃ sampātyābhimantrya tataḥ sthālīpākaṃ sampātyābhimantrya
            tenaiva sūktena tato rasaṃ sthālīpākaṃ ca jāyāpatī upasarpati | ekasmin bhājane sahopaviśya
            miṣṭamannaṃ sahāśanaṃ kuryāt ||</p>
         
         
         <p>  [yavānāmājyamiśrāṇāṃ pūrṇāñjaliṃ juhoti || <span class="bold">KauśS_10,4{78}.16</span> ||]
            'tena bhūtena' iti sūktena yavānāmājyamiśrāṇāṃ pūrvāñjaliṃ juhoti | tato'bhyātānādyuttaratantram
            | 'śarma varma' ityādividhiḥ pitṛgṛhe vivāhāgnau kartavyaḥ | caturthikākarma vidhiṣu
            pitṛgṛhe kāryam | ityudvāhaḥ samāptaḥ || caturthī kaṇḍikā || <span class="bold">KKp_78</span> ||</p>
         
         
         
         
         
         <p>  atha caturthikākarma ucyate-
            [sapta maryādāḥ (5.1.6) iti tisṛṇāṃ prātarāvapate || <span class="bold">KauśS_10,5{79}.1</span> ||]
            'sapta maryādāḥ' ityṛcā varaḥ vrīhīn juhoti vivāhāgnau | tantravikalpaḥ hastahomatvāt
            | yavān veti tilān veti ||</p>
         
         
         <p>  [akṣyau nau (7.36.1) iti samāñjāte || <span class="bold">KauśS_10,5{79}.2</span> ||]
            'akṣyau nau' ityṛcā parasparaṃ varavadhvau akṣiṇī aṅkte | sarvatra mantraṃ kartā brūyāt
            ||</p>
         
         
         <p>  [mahīmū ṣu (7.6.2) iti talpamālambhayati || <span class="bold">KauśS_10,5{79}.3</span> ||]
            'mahīmū ṣu' ityṛcā talpaṃ khaṭvāmālambhayati ||</p>
         
         
         <p>  [ā roha talpam (14.2.31) ityārohayati || <span class="bold">KauśS_10,5{79}.4</span> ||]
            'ā roha talpam' ityṛcā varavadhū tasmin śayana upaveśayati ||</p>
         
         
         <p>  [tatropaviśya (14.2.23) ityupaveśayati || <span class="bold">KauśS_10,5{79}.5</span> ||]
            'tatropaviśya' ityardharcena upaveśayati ||</p>
         
         
         <p>  [devā agre (14.2.32) iti saṃveśayati || <span class="bold">KauśS_10,5{79}.6</span> ||]
            'devā agre' ityṛcā varavadhū saṃveśayati tasmin talpe ||</p>
         
         
         <p>  [abhi tvā (7.37) ityabhichādayati || <span class="bold">KauśS_10,5{79}.7</span> ||]
            'abhi tvā manujātena' ityṛcā varavadhū vastreṇācchādayati ||</p>
         
         
         <p>  [saṃ pitarau (14.2.37-40) iti samāveśayati || <span class="bold">KauśS_10,5{79}.8</span> ||]
            'saṃ pitarau' iti catasṛbhirṛgbhiḥ abhimukhau karoti ||</p>
         
         
         <p>  [ihemau (14.2.64) iti triḥ sannudati || <span class="bold">KauśS_10,5{79}.9</span> ||]
            'ihemau' ityṛcā varaḥ vadhūkaṇṭhagrahaṇaṃ karoti triḥ ||</p>
         
         
         <p>  [madughamaṇimaukṣe'panīya iyaṃ vīrud (1.34) amo'ham (14.2.71-72) iti saṃspṛśataḥ
            || <span class="bold">KauśS_10,5{79}.10</span> ||]
            'iyaṃ vīrud' iti sūktam, 'amo'hamasmi' iti dve ṛcau etairṛgbhirabhimantrya madughamaṇimaukṣe
            prakṣipya parasparaṃ varavadhvau samālambhataḥ | āha paiṭhīnasiḥ ślokam-
            āvapet surabhirgandhān kṣīre sarpiṣyathodake.
            etadāyatanamityāhuraukṣaṃ tu madhunā saha ||</p>
         
         
         <p>  [brahma jajñānam (4.1.1; 5.6.1) ityaṅguṣṭhena vyacaskaroti || <span class="bold">KauśS_10,5{79}.11</span> ||]
            'brahma jajñānam' ityṛcā varaḥ aṅguṣṭhena prajananadeśaṃ tudati ||</p>
         
         
         <p>  [syonādyoneḥ (14.2.43) ityutthāpayati || <span class="bold">KauśS_10,5{79}.12</span> ||]
            'syonādyoneḥ' ityṛcā khaṭvāyā utthāpayati ||</p>
         
         
         <p>  [paridhāpanīyābhyāmahatenāchādayati || <span class="bold">KauśS_10,5{79}.13</span> ||]
            śaucaṃ kārayitvā 'yā akṛntan' (14.1.45) 'tvaṣṭāḥ vāsaḥ' (14.1.53) iti dvābhyāmahatavastramabhimantrya
            paridhāpayati varaḥ vadhūm ||</p>
         
         
         <p>  [bṛhaspatiḥ (14.1.55-56) iti śaṣpeṇābhighārya vrīhiyavābhyāmabhinidhāya darbhapiñjūlyā
            sīmantaṃ vicṛtati || <span class="bold">KauśS_10,5{79}.14</span> ||]
            'bṛhaspatiḥ prathamaḥ sūryāyāḥ' iti dvābhyāṃ vadhūsīmante śaṣpaṃ nidadhāti | tūṣṇīṃ
            vrīhiyavau sīmante nidadhāti | ājyena saha darbhapiñjūlyā sīmantaṃ vicṛtati ||</p>
         
         
         <p>  [śaṇaśakalena pariveṣṭya tisro rātrīḥ prati suptāste || <span class="bold">KauśS_10,5{79}.15</span> ||]
            śaṇaśakalena vadhūkeśān veṣṭya tisro rātrīḥ prati suptaḥ ||</p>
         
         
         <p>  [anuvākābhyāmanvārabdhābhyāmupadadhīta || <span class="bold">KauśS_10,5{79}.16</span> ||]
            tataḥ tantraṃ kṛtvā 'satyenottabhitā' (14.1, 2) iti sarveṇa kāṇḍenājyaṃ juhoti | tantre
            | ājyaṃ vā samidho vā puroḍāśaṃ vā | vrīhiyavatilādi juhoti | sarvatra tantravikalpaḥ
            | tantre sarvatra hastahome anvālambhanam | 'anuvākābhyāmanvārabdhābhyāmupadadhīta'
            iti prāyaścittametat | yadi caturthikākarmamadhye rajasvalā vadhūḥ bhavati tadedaṃ
            prāyaścittam | nityamapi bhavati | caturthikāṃ nityaṃ kuryāt ||</p>
         
         
         <p>  [ihedasātha (14.1.32) ityetayā śulkamapākṛtya || <span class="bold">KauśS_10,5{79}.17</span> ||]
            'ihedasātha' ityetayā śulkadravyaṃ pṛthak karoti ||</p>
         
         
         <p>  [dvābhyāṃ nivartayati iha mama rādhyatāmatra tava iti || <span class="bold">KauśS_10,5{79}.18</span> ||]
            'ihedasātha' (14.1.32-33) iti dvābhyāṃ nivartayati | 'idaṃ dravyaṃ tava idaṃ mama
            rādhyatām' ||</p>
         
         
         <p>  [yathā vā manyante || <span class="bold">KauśS_10,5{79}.19</span> ||</p>
         
         
         <p>  parā dehi (14.1.25-30) iti vādhūyaṃ dadatamanumantrayate || <span class="bold">KauśS_10,5{79}.20</span> ||]
            'parā dehi' iti ṣaḍbhirṛgbhirvādhūyaṃ dadatamanumantrayate ||</p>
         
         
         <p>  [devairdattam (14.2.41-42) iti pratigṛhṇāti || <span class="bold">KauśS_10,5{79}.21</span> ||]
            'devairdattam' iti dvābhyāṃ vādhūyaṃ kartā pratigṛhṇāti ||</p>
         
         
         <p>  [apāsmattamaḥ (14.2.48) iti sthāṇāvāsajati || <span class="bold">KauśS_10,5{79}.22</span> ||]
            'apāsmattamaḥ' ityṛcā sthūṇa āsajati ||</p>
         
         
         <p>  [yāvatīḥ kṛtyāḥ (14.2.49) iti vrajet || <span class="bold">KauśS_10,5{79}.23</span> ||]
            tadvastraṃ gṛhītvā 'yāvatīḥ kṛtyāḥ' ityṛcā vastraṃ visarjayati ||</p>
         
         
         <p>  [yā me priyatamā (14.2.50) iti vṛkṣaṃ pratichādayati || <span class="bold">KauśS_10,5{79}.24</span> ||]
            'yā me priyatamā' ityṛcā vṛkṣaṃ praticchādayati kartā ||</p>
         
         
         <p>  [śumbhanyālputya || <span class="bold">KauśS_10,5{79}.25</span> ||]
            'śumbhanī' (14.2.45) ityṛcā snānaṃ sarve kurvanti ||</p>
         
         
         <p>  [ye antāḥ (14.2.51) ityāchādayati || <span class="bold">KauśS_10,5{79}.26</span> ||]
            tato 'ye antāḥ' ityṛcā vādhūyenācchādayati ||</p>
         
         
         <p>  [navaṃ vasānaḥ (14.2.44) ityāvrajati || <span class="bold">KauśS_10,5{79}.27</span> ||</p>
         
         
         <p>  pūrvāparaṃ yatra nādhigachet brahmāparam (14.1.64) iti kuryāt || <span class="bold">KauśS_10,5{79}.28</span> ||</p>
         
         
         <p>  gaurdakṣiṇā pratīvāhaḥ || <span class="bold">KauśS_10,5{79}.29</span> ||]
            'navaṃ vasānaḥ' ityṛcaṃ japitvā kartā | sarve gṛhamāgacchanti | vedimadhye kartā upaviśati
            | abhyātānādyuttaratantram | iti caturthikākarma | vivāhe udvāhe sati ekā gaurdakṣiṇā
            | yadi mantrapramāṇaṃ na jānāti tadā 'brahmāparam' ityṛcā sarvaṃ kartavyam ||</p>
         
         
         <p>  [jīvaṃ rudanti (14.1.46) yadīme keśinaḥ (14.2.59-62) iti juhoti || <span class="bold">KauśS_10,5{79}.30</span> ||</p>
         
         
         <p>  eṣa sauryo vivāhaḥ || <span class="bold">KauśS_10,5{79}.31</span> ||</p>
         
         
         <p>  brahmāparam (14.1.64) iti brāhmyaḥ || <span class="bold">KauśS_10,5{79}.32</span> ||]
            kumāryāṃ nīyamānāyāṃ pitṛgṛhādyadi rodanaṃ bhavati tadedaṃ prāyaścittam | abhyātānāntaṃ
            kṛtvā 'jīvaṃ rudanti' ityekayā, 'yadīme keśinaḥ' iti catasṛbhiretābhirājyaṃ juhoti
            | abhyātānādyuttaratantram | rudanaprāyaścittam ||</p>
         
         
         <p>  [āvṛtaḥ prājāpatyāḥ prājāpatyāḥ || <span class="bold">KauśS_10,5{79}.33</span> ||]
            āvṛtāḥ prājāpatya iti | śūdrasya vivāhe sarvaṃ tūṣṇīṃ kāryamājyādi | vivāha udvāhāni
            samāptāni ||</p>
         
         
         <p>  agnyādheyaṃ ca yātrārthaṃ dharmaputrārthameva ca.
            bhāryā saṃskāramudvāhaṃ daśame prāha no guruḥ ||</p>
         
         
         <p>  pañcamī kaṇḍikā || <span class="bold">KKp_79</span> ||</p>
         
         
         <p>iti kauśikapaddhatau daśamo'dhyāyaḥ ||</p>
         
         
         
         
         
         <p>atha ekādaśo'dhyāyaḥ
            [pitṛmedhaḥ]</p>
         
         
         <p>  [atha pitṛmedhaṃ vyākhyāsyāmaḥ || <span class="bold">KauśS_11,1{80}.1</span> ||]
            atha anteṣṭipitṛmedhaṃ vyākhyāsyāmaḥ ||</p>
         
         
         <p>  [dahananidhānadeśe parivṛkṣāṇi nidhānakāla iti brāhmaṇoktam || <span class="bold">KauśS_11,1{80}.2</span> ||]
            'vṛkṣavarjite deśe dahananidhānaṃ kartavyam' iti brāhmaṇenoktam | āhitāgnerekāgneścāyaṃ
            saṃskāraḥ ||</p>
         
         
         <p>  [durbalībhavantaṃ śālātṛṇeṣu darbhānāstīrya syonāsmai bhava (18.2.19-21) ityavarohayati
            || <span class="bold">KauśS_11,1{80}.3</span> ||</p>
         
         
         <p>  mantroktāvanumantrayate || <span class="bold">KauśS_11,1{80}.4</span> ||]
            durbalībhavantaṃ mumūrṣantamagnihotraśālāyāmāvasathyaśālāyāṃ vā śālātṛṇānyāstīrya
            teṣūpari darbhān stṛṇāti | 'syonāsmai bhava' iti tisṛbhirṛgbhiḥ taṃ puruṣaṃ darbheṣu
            svāpayati | idaṃ karma maraṇakāle ||</p>
         
         
         <p>  atha yadi kākapipīlikāsarpavyāghraśṛṅgiśvāpadādiṣu daṃṣṭrādaṃśadoṣānmriyeta tadedaṃ
            prāyaścittamucyate-
            [yatte kṛṣṇaḥ (18.3.55) ityavadīpayati || <span class="bold">KauśS_11,1{80}.5</span> ||]
            'yatte kṛṣṇaḥ śakunaḥ' ityṛcā tasya daṣṭavraṇamagninā dahati ||</p>
         
         
         <p>  atha sambhārā ucyante-
            [āhitāgnau prete sambhārān sambharati || <span class="bold">KauśS_11,1{80}.6</span> ||</p>
         
         
         <p>  ājyaṃ ca pṛṣadājyaṃ cājaṃ ca gāṃ ca || <span class="bold">KauśS_11,1{80}.7</span> ||</p>
         
         
         <p>  vasanaṃ pañcamam || <span class="bold">KauśS_11,1{80}.8</span> ||</p>
         
         
         <p>  hiraṇyaṃ pṛṣṭham || <span class="bold">KauśS_11,1{80}.9</span> ||]
            ājyaṃ ca pṛṣadājyaṃ ca | ajaṃ ca gāṃ ca | vasanaṃ ca | hiraṇyaśakalāni sapta ||</p>
         
         
         <p>  [śarīraṃ nānvālabhate || <span class="bold">KauśS_11,1{80}.10</span> ||</p>
         
         
         <p>  anyaṃ ceṣṭantamanumantrayate || <span class="bold">KauśS_11,1{80}.11</span> ||]
            gotriṇaḥ śarīrasparśaṃ kurvanti | sarvatra kartā brūyāt dūrasthaḥ | āhitāgnerekāgneśca
            mṛte sati gṛhe karma ucyate | kecid vanaṃ nītvā vakṣyamāṇaṃ karma kurvanti ||</p>
         
         
         <p>  [śāntyudakaṃ karotyasakalaṃ cātanānāṃ cānvāvapate || <span class="bold">KauśS_11,1{80}.12</span> ||]
            atha śāntyudakaṃ karoti kartā | na sakalam | pratīkatrayeṇa oṣadhitrayeṇa ca | cātanapratīkatrayaṃ
            śāntyudaka anuyojayet ||</p>
         
         
         <p>  [śāntyudakodakena keśaśmaśruromanakhāni saṃhārayanti || <span class="bold">KauśS_11,1{80}.13</span> ||]
            anena śāntyudakena udakamiśritena keśaśmaśruromanakhāni saṃhārayati ||</p>
         
         
         <p>  [āplāvayanti || <span class="bold">KauśS_11,1{80}.14</span> ||]
            āplavanaṃ ca kārayati | sarvaṃ pretasya kuryurgotriṇaḥ na kartā ||</p>
         
         
         <p>  [anulimpanti || <span class="bold">KauśS_11,1{80}.15</span> ||]
            candanādyanulimpanti ||</p>
         
         
         <p>  srajo'bhiharanti || <span class="bold">KauśS_11,1{80}.16</span> ||</p>
         
         
         <p>  [evaṃ snātamalaṅkṛtamahatenāvāgdaśena vasanena prachādayati etatte devaḥ (18.4.31)
            etattvā vāsaḥ prathamaṃ nvāgan (18.2.57) iti || <span class="bold">KauśS_11,1{80}.17</span> ||]
            evaṃ snātamalaṅkṛtamahatenāvāgdaśena vasanena pādau pracchādayati | 'etat te devaḥ'
            ityṛcā, 'etat tvā vāsaḥ' ityṛcā etābhyāṃ dvābhyāṃ vāsamabhimantrayate | yat lokāḥ
            smaranti tat sarvaṃ kuryāt ||</p>
         
         
         <p>  [apemam (18.2.27) ityagniṣu juhoti || <span class="bold">KauśS_11,1{80}.18</span> ||]
            athāgnivihāraṃ kuryāt | tataḥ 'apemam' ityṛcā triṣvagniṣvājyaṃ juhoti ekāgnau ca ||</p>
         
         
         <p>  ukhāḥ kurvanti || <span class="bold">KauśS_11,1{80}.19</span> ||</p>
         
         
         <p>  [tāḥ śakṛdābhyantaraṃ limpanti śuṣkeṇa vā pūrayanti || <span class="bold">KauśS_11,1{80}.20</span> ||</p>
         
         
         <p>  tāḥ pṛthagagnibhiḥ santāpayantyā śakṛdādīpanāt || <span class="bold">KauśS_11,1{80}.21</span> ||]
            tāḥ śakṛdā''bhyantaraṃ limpanti | śuṣkeṇa pūrayitvā''havanīye gārhapatye dakṣiṇāgnau
            ca pṛthagagnibhiḥ santāpayatyā śakṛdādīpanāt ||</p>
         
         
         <p>  [teṣāṃ haraṇānupūrvamāhavanīyaṃ prathamaṃ tato dakṣiṇāgniṃ tato gārhapatyam || <span class="bold">KauśS_11,1{80}.22</span> ||]
            tāḥ ukhā evaṃ nīyante pretena saha rathena puruṣairvā agnisahitāḥ | agne āhavanīyaṃ
            kṛtvā tato dakṣiṇāgniṃ tato gārhapatyamevaṃ haraṇānupūrvyā nīyante | etat sarvaṃ gṛhe
            karma ||</p>
         
         
         <p>  atha deśāntaramṛte āhitāgnerekāgneśca karmocyate-
            [atha videśe pretasya ā rohata janitrīṃ jātavedasaḥ (18.4.1) iti pṛthagaraṇīṣvagnīn
            samāropayanti || <span class="bold">KauśS_11,1{80}.23</span> ||]
            'ā rohata janitrīṃ jātavedasaḥ' ityṛcā'raṇidvayaṃ pratāpayati triṣvagniṣu | trirmantrāvṛttiḥ
            | pratāpena agnisamāropaṇam | yojanaśate'pi samāropaṇe nāpanīyante | pretasamīpe pātrāṇi
            ca | manthanaṃ kṛtvā anteṣṭikarma kuryāt ||</p>
         
         
         <p>  teṣu yathoktaṃ karoti || <span class="bold">KauśS_11,1{80}.24</span> ||</p>
         
         
         <p>vakṣyamāṇaṃ karma | atha deśāntaramṛte śarīranāśe vā laukikāgnidagdhe vā asthīni kṛṣṇājine
            kṛtvā pātracayanādi karma kuryāt | asthināśe palāśavṛntatrīṇi śatāni ṣaṣṭi cāṅkurāṇāṃ
            kṛṣṇājine kṛtvā anteṣṭikarma kuryāt | āhitāgnerekāgneśca idaṃ karma | samāropaṇam
            | athavā mṛtaśarīramagnisamīpa ānīyate tatra saṃskāraḥ | athavā agnayaḥ pretasamīpa
            ānīyante | tatra vidhirucyate | yasmin pakṣe samāropaṇaṃ kriyate sa pakṣa ucyate |
            ubhayorapi pakṣayoḥ samāropaṇaṃ vā | agnihotrahavanaṃ kuryāt ||</p>
         
         
         <p>  agnihotrahavanavidhānamucyate-
            [api vānyavatsāyā vā sandhinīkṣīreṇaikaśalākena vā manthenāgnihotraṃ juhotyā dahanāt
            || <span class="bold">KauśS_11,1{80}.25</span> ||]
            api vānyavatsāyāḥ sandhinīkṣīreṇa vā agnihotraṃ juhoti ā dahanāt | uktaṃ homavidhānamāhitāgnerekāgneśca
            | ekaśalākena vā manthenāgnihotraṃ juhvati ||</p>
         
         
         <p>  darśapūrṇamāsayorvidhānamucyate-
            [darśapūrṇamāsayoḥ kṛṣṇakataṇḍulānāṃ tasyā ājyena nāntaṃ na bahiḥ || <span class="bold">KauśS_11,1{80}.26</span> ||]
            atha tūṣṇīṃ nirvapati | kṛṣṇataṇḍulānām | tasyā ājyena nāntarna bahiḥ | madhye juhuyāt
            agneḥ ||</p>
         
         
         <p>  palālāni barhiḥ || <span class="bold">KauśS_11,1{80}.27</span> ||</p>
         
         
         <p>  [tilpiñjyā idhmāḥ || <span class="bold">KauśS_11,1{80}.28</span> ||]
            tilpiñjyānām idhmagrahaṇam ||</p>
         
         
         <p>  [grahānājyabhāgau purastāddhomasaṃsthitahomānuddhṛtya || <span class="bold">KauśS_11,1{80}.29</span> ||</p>
         
         
         <p>  prāṇāpānāvaruddhyai nidhanābhirjuhuyāt || <span class="bold">KauśS_11,1{80}.30</span> ||]
            agnihotrahomaṃ kuryāt | ājyabhāgayoḥ purastāddhomasaṃsthitahomeṣu svāhākāraṃ kuryāt
            sarvatra | svadhākāraṃ kuryādanyatra | brāhmaṇā vā prāṇāpānāvavarudhya nidhanābhiḥ
            svāhāhomaḥ | svāhākāravaṣaṭkāravarjaṃ anteṣṭipitṛmedhe sarvatrāpi vinā kartavyam |
            deśāntaramṛtasya darbhājyāgnihotraṃ vā samāropaṇaṃ samāptam ||</p>
         
         
         <p>  atha prakṛtamucyate-
            [athobhayoḥ uttiṣṭha (18.3.8) ityutthāpayati || <span class="bold">KauśS_11,1{80}.31</span> ||]
            ukhāpradīpanānantaraṃ pretotthāpanakarma ucyate | athobhayoḥ ekaṃ vihitaṃ karma ucyate
            | utthāpanam | 'uttiṣṭha prehi' ityekā, 'prehi prehi' (18.1.54) ityekā, 'pra cyavasva'
            (18.3.9) ityekā, 'udavantī' (18.2.48-49) iti dve, 'ita eta udāruhan' (18.1.61-2.3)
            iti catasraḥ, 'agnīṣomā pathikṛtā' (18.2.53-55) iti tisraḥ, 'idaṃ pūrvam' (18.4.44)
            ityekā etāḥ trayodaśa utthāpanīsañjñāḥ | utthāpanībhirṛgbhiḥ pretamutthāpya śakaṭe
            karoti śayane vā ||</p>
         
         
         <p>  [pra cyavasva (18.3.9) iti triḥ saṃhāpayatiṃ yāvatkṛtvaścotthāpayati || <span class="bold">KauśS_11,1{80}.32</span> ||]
            'pra cyavasva' ityṛcā pretasya gātrāṇītaścetaśca karoti ||</p>
         
         
         <p>  [evameva kūdīṃ jaghane nibadhya || <span class="bold">KauśS_11,1{80}.33</span> ||]
            paścātkaṭipradeśe rajjvāṃ baddhvā nibadhya gacchati ||</p>
         
         
         <p>  [imau yunajmi (18.2.56) iti gāvau yunakti puruṣau vā || <span class="bold">KauśS_11,1{80}.34</span> ||]
            'imau yunajmi' ityṛcā vṛṣabhau abhimantrya śakaṭe yunakti anyaḥ śayane puruṣān vā
            anayarcā ||</p>
         
         
         <p>  [uttiṣṭha (18.3.8) prehi (18.1.54) pra cyavasva (18.3.9) udanvatī (18.2.48) ita
            ete (18.1.61) agnīṣomā (18.2.53) idaṃ pūrvam (18.4.44) iti hariṇībhirhareyuḥ ati drava
            (18.2.11-18) ityaṣṭabhiḥ || <span class="bold">KauśS_11,1{80}.35</span> ||]
            atha hariṇī ucyate | 'ati drava' ityaṣṭau ṛco hariṇītyucyate | dahanadeśe nīyamānaṃ
            hariṇībhirabhimantrayet pretaṃ dūrasthaḥ kartā ||</p>
         
         
         <p>  [idaṃ te (18.3.7) ityagnimagrataḥ || <span class="bold">KauśS_11,1{80}.36</span> ||]
            'idaṃ ta ekam' ityṛcā agnayaḥ pretasyāgre kṛtvābhimantrayate | ekāgniṃ ca śakaṭe baddhvā
            | pātrāṇyagrataḥ kṛtvā ||</p>
         
         
         <p>  [prajānatyaghnye (18.3.4) iti jaghanyaṃ gāmedhamagniṃ pariṇīya || <span class="bold">KauśS_11,1{80}.37</span> ||]
            'prajānatyaghnye jīva' ityṛcā gāṃ laukikāgniṃ sārasvatahomārthaṃ pariṇīya edhamagniṃ
            pariṇīya dahanadeśe gatvā ||</p>
         
         
         <p>  [syonāsmai bhava (18.2.19) ityuttarato'gneḥ śarīraṃ nidadhāti || <span class="bold">KauśS_11,1{80}.38</span> ||]
            'syonāsmai bhava' ityṛcā uttarato'gneḥ pretasya śarīraṃ nidadhāti adhaḥ | pāṇiṃ cāgnisamīpe
            nidadhāti | dahanasthāna idaṃ karma karoti ||</p>
         
         
         <p>  adhvaryava iṣṭiṃ nirvapanti || <span class="bold">KauśS_11,1{80}.39</span> ||</p>
         
         
         <p>  [tasyāṃ yathādevataṃ purastāddhomasaṃsthitahomānuddhṛtya || <span class="bold">KauśS_11,1{80}.40</span> ||</p>
         
         
         <p>  prāṇāpānāvaruddhyai nidhanābhirjuhuyāt || <span class="bold">KauśS_11,1{80}.41</span> ||]
            yadi anteṣṭiḥ kṛtā bhavati tataḥ prayogasamāptiḥ asmin sthāne.</p>
         
         
         <p>  tatra bhūmau saṃskāra ucyate -
            [athobhayoḥ apeta (18.1.55) dadāmi (18.2.37) iti śāntyudakaṃ kṛtvā samprokṣaṇībhyāṃ
            kāmpīlaśākhayā dahanaṃ samprokṣya || <span class="bold">KauśS_11,1{80}.42</span> ||]
            'apeta vīta', 'dadāmyasmai' iti dvābhyāṃ kāmpīlaśākhayā dahanasthānaṃ samprokṣya ||</p>
         
         
         <p>  [udīratām (18.1.44) ityuddhṛtyābhyukṣya lakṣaṇaṃ kṛtvā punarabhyukṣya prāgdakṣiṇamedhaścinvanti
            || <span class="bold">KauśS_11,1{80}.43</span> ||]
            'udīratām' ityṛcā uddhṛtyābhyukṣya lakṣaṇaṃ kṛtvā punarabhyukṣya dahanasthānam | pūrvadakṣiṇakoṇābhimukhāni
            kāṣṭhāni cinvanti ||</p>
         
         
         <p>  [iyaṃ nārī (18.3.1) iti patnīmupasaṃveśayati || <span class="bold">KauśS_11,1{80}.44</span> ||]
            anyaḥ 'iyaṃ nārī' ityṛcā patnīṃ pretena saha saṃveśayati sahagamanārtham | tathā ca
            purāṇe
            patinā saha maraṇe lokānantyamavāpnuyāt.
            ṣaṣṭivarṣasahasrāṇi svargaloke mahīyate ||</p>
         
         
         <p>  [udīrṣva (18.3.2) ityutthāpayati || <span class="bold">KauśS_11,1{80}.45</span> ||]
            atha yadi uttiṣṭhati tadā 'udīrṣva' ityṛcābhimantryotthāpayati ||</p>
         
         
         <p>  [yaddhiraṇyaṃ bibharti taddakṣiṇe pāṇāvādāyājyenābhighārya jyeṣṭhena putreṇādāpayati
            idaṃ hiraṇyam (18.4.56) iti || <span class="bold">KauśS_11,1{80}.46</span> ||]
            'idaṃ hiraṇyam' ityardharcena yaddhiraṇyaṃ bibharti tad dakṣiṇe pāṇāvādāyājyenābhighāryābhimantrya
            jyeṣṭhena putreṇā''dāpayati ||</p>
         
         
         <p>  [svargaṃ yataḥ (18.4.56) iti dakṣiṇaṃ hastaṃ nirmārjayati || <span class="bold">KauśS_11,1{80}.47</span> ||]
            'svargaṃ yataḥ' ityardharcena pretahastaṃ mārjayati putraḥ ||</p>
         
         
         <p>  [daṇḍaṃ hastāt (18.2.59) iti mantroktaṃ brāhmaṇasyādāpayati || <span class="bold">KauśS_11,1{80}.48</span> ||]
            'daṇḍaṃ hastāt' ityṛcā veṇuyaṣṭiṃ pretahastād gṛhṇāti putraḥ | mantraṃ kartā sarvatra
            ||</p>
         
         
         <p>  [dhanurhastāt (18.2.60) iti kṣatriyasya || <span class="bold">KauśS_11,1{80}.49</span> ||]
            'dhanurhastāt' ityṛcā kṣatriyahastāddhanurgṛhṇāti ||</p>
         
         
         <p>  [aṣṭrām iti vaiśyasya || <span class="bold">KauśS_11,1{80}.50</span> ||]
            'āṣṭraṃ hastāt' iti mantravikāraṃ kṛtvā saha viśā varcasā balena pretāddaṇḍaṃ gṛhṇāti
            vaiśyaputraḥ ||</p>
         
         
         <p>  [idaṃ pitṛbhyaḥ (18.1.46) iti darbhānedhān stṛṇāti || <span class="bold">KauśS_11,1{80}.51</span> ||]
            'idaṃ pitṛbhyaḥ' ityardharcena citopari darbhān stṛṇāti ||</p>
         
         
         <p>  [tatrainamuttānamādadhīta ījānaścittamārukṣadagniṃ (18.4.14-15) iti || <span class="bold">KauśS_11,1{80}.52</span> ||]
            tatra citau pretamuttānamādadhāti | 'ījānaścittamārukṣadagnim' iti dvābhyāmṛgbhyāṃ
            dūrasthaḥ kartā'numantrayate ||</p>
         
         
         <p>  [prācyāṃ tvā diśi (18.3.30) iti pratidiśam || <span class="bold">KauśS_11,1{80}.53</span> ||]
            pūrvadakṣiṇataḥ pretaśiraḥ kuryāt | 'prācyāṃ tvā diśi' ityetābhirṛgbhiḥ pretamabhimantrayate
            sthānasthitam ||</p>
         
         
         <p>  [netyuparibabhravaḥ || <span class="bold">KauśS_11,1{80}.54</span> ||]
            kecit pratidiśaṃ śiraḥ kurvanti | tannetyuparibabhrava ācāryaḥ ||</p>
         
         
         <p>  [anumantrayate || <span class="bold">KauśS_11,1{80}.55</span> ||]
            anumantraṇaṃ kuryādityarthaḥ ||</p>
         
         
         <p>  athāsya saptasu prāṇeṣu sapta hiraṇyaśakalānyavāsyati amṛtamasyamṛtatvāyāmṛtasmin
            dhehi iti || <span class="bold">KauśS_11,1{80}.56</span> ||</p>
         
         
         <p>mantreṇa saptavārān mantrāvṛttiḥ | ekāgnerapi yathāsambhavaṃ yojayitavyam || ekādaśe'dhyāye
            prathamā kaṇḍikā || <span class="bold">KKp_80</span> ||</p>
         
         
         
         
         
         <p>  [athāhitāgnerdarbheṣu kṛṣṇājinamantarlomāstīrya || <span class="bold">KauśS_11,2{81}.1</span> ||]
            āhitāgneradhikāraḥ | cakṣuṣī śrotre nāsike mukhaṃ ca sapta prāṇāḥ | āhitāgnerdarbheṣu
            kṛṣṇājinamantarlomāstīrya ||</p>
         
         
         <p>  [tatrainamuttānamādhāya || <span class="bold">KauśS_11,2{81}.2</span> ||]
            tatra pretamuttānamādhāya ||</p>
         
         
         <p>  athāsya yajñapātrāṇi pṛṣadājyena pūrayitvānurūpaṃ nidadhāti || <span class="bold">KauśS_11,2{81}.3</span> ||</p>
         
         
         <p>caturgṛhītvā nidadhati pretāṅgeṣu ||</p>
         
         
         <p>  pātracayanamucyate -
            dakṣiṇe haste juhūm || <span class="bold">KauśS_11,2{81}.4</span> ||</p>
         
         
         <p>  savya upabhṛtam || <span class="bold">KauśS_11,2{81}.5</span> ||</p>
         
         
         <p>  [kaṇṭhe dhruvāṃ mukhe'gnihotrahavaṇīṃ nāsikayoḥ sruvam || <span class="bold">KauśS_11,2{81}.6</span> ||]
            kaṇṭhe dhruvāṃ mukhe'gnihotrahavaṇīm | nāsikayoḥ agnihotrasruvaṃ pṛṣadājyena pūrayitvā
            nidhāya ||</p>
         
         
         <p>  [tānyanumantrayate juhūrdādhāra dyāṃ, dhruva ā roha (18.4.5-6) iti || <span class="bold">KauśS_11,2{81}.7</span> ||]
            'juhūrdādhāra dyām' ityekā, 'dhruva ā roha' ityekā | etābhyāṃ pātrāṇyanumantrayate
            | sakṛnmantraḥ ||</p>
         
         
         <p>  lalāṭe prāśitraharaṇam || <span class="bold">KauśS_11,2{81}.8</span> ||</p>
         
         
         <p>dve tūṣṇīm ||</p>
         
         
         <p>  [imamagne camasam (18.3.53-54) iti śirasīḍācamasam || <span class="bold">KauśS_11,2{81}.9</span> ||]
            iḍāpātrīṃ śirasi nidhāya 'imamagne camasam' iti dvābhyāmanumantrayate ||</p>
         
         
         <p>  [devā yajñam (18.4.2-4) ityurasi puroḍāśam || <span class="bold">KauśS_11,2{81}.10</span> ||]
            'devā yajñam' iti tisṛbhirhṛdaye puroḍāśamanumantrayate yadi puroḍāśo bhavati ||</p>
         
         
         <p>  dakṣiṇe pārśve sphyaṃ savya upaveṣam || <span class="bold">KauśS_11,2{81}.11</span> ||</p>
         
         
         <p>  [udare pātrīm || <span class="bold">KauśS_11,2{81}.12</span> ||]
            udare piṣṭapātrī ||</p>
         
         
         <p>  [aṣṭhīvatorulūkhalamusalam || <span class="bold">KauśS_11,2{81}.13</span> ||]
            aṣṭhīvato jānuḥ prasiddhastatrolūkhalaṃ musalaṃ ca ||</p>
         
         
         <p>  [śroṇyoḥ śakaṭam || <span class="bold">KauśS_11,2{81}.14</span> ||]
            śroṇipradeśe śakaṭam ||</p>
         
         
         <p>  [antareṇorū anyāni yajñapātrāṇi || <span class="bold">KauśS_11,2{81}.15</span> ||]
            antareṇorū anyāni yajñapātrāṇi jaṅghyormadhye anyāni praṇītācamasa-hotṛcamasa-brahmacamasa-yajamānacamasa-antardhānakaṭa-
            pūrṇapātra-ṣaḍavattādīni pṛṣadājyena pūrayitvā nidadhyāt tūṣṇīm ||</p>
         
         
         <p>  pādayoḥ śūrpam || <span class="bold">KauśS_11,2{81}.16</span> ||</p>
         
         
         <p>  [apo mṛnmayānyupaharanti || <span class="bold">KauśS_11,2{81}.17</span> ||]
            mṛnmayāni apsumadhye nidadhyāt ||</p>
         
         
         <p>  [ayasmayāni nidadhati || <span class="bold">KauśS_11,2{81}.18</span> ||]
            lohamayāni bhūmau nikhanati tūṣṇīm ||</p>
         
         
         <p>  [amā putrā ca dṛṣat || <span class="bold">KauśS_11,2{81}.19</span> ||]
            aśmamayāni svadhitidātraparśvādi dṛṣadupalakaṃ bhūmau nidadhyāt | ekāgnerāhitāgneradhikāraḥ
            ||</p>
         
         
         <p>  [athobhayoḥ apaśyaṃ yuvatiṃ, prajānatyaghnye (18.3.3-4) iti jaghanyāṃ gāṃ prasavyaṃ
            pariṇīyamānāmanumantrayate || <span class="bold">KauśS_11,2{81}.20</span> ||]
            'apaśyaṃ yuvatim' iti dvābhyāmṛgbhyāṃ citau pārśvataḥ apasavyaṃ gāṃ pariṇīyamānāmanumantrayate
            ||</p>
         
         
         <p>  [tāṃ nairṛtena jaghanatāghnanta upaveśayanti || <span class="bold">KauśS_11,2{81}.21</span> ||]
            gāṃ nirṛtideśe jaghanapradeśe lakuṭena ghātayitvā mārayanti | yathā hanyamānā gauḥ
            upaviśati tathā kartavyam | śūdrījātasya putrasya etat karma | nānyo mārayati ||</p>
         
         
         <p>  [tasyāḥ pṛṣṭhato vṛkkāvuddhārya pāṇyorasyādadhati ati drava śvānau (18.2.11-13)
            iti || <span class="bold">KauśS_11,2{81}.22</span> ||</p>
         
         
         <p>  dakṣiṇe dakṣiṇaṃ savye savyam || <span class="bold">KauśS_11,2{81}.23</span> ||]
            goṣṭhadeśād vṛkkāvuddhārya pretahastayordadāti dakṣiṇe dakṣiṇaṃ savye savyam | 'ati
            drava' iti tisṛbhiranumantrayate kartā dūrasthaḥ ||</p>
         
         
         <p>  [hṛdaye hṛdayam || <span class="bold">KauśS_11,2{81}.24</span> ||]
            gohṛdayaṃ pretahṛdaye dadāti ||</p>
         
         
         <p>  [agnervarma (18.2.58) iti vapayā saptachidrayā mukhaṃ prachādayanti || <span class="bold">KauśS_11,2{81}.25</span> ||]
            'agnervarma' ityṛcā vapayā saptachidrayā pretamukhaṃ chādayati ||</p>
         
         
         <p>  yathāgātraṃ gātrāṇi || <span class="bold">KauśS_11,2{81}.26</span> ||</p>
         
         
         <p>  dakṣiṇairdakṣiṇāni savyaiḥ savyāni || <span class="bold">KauśS_11,2{81}.27</span> ||</p>
         
         
         <p>  [anubaddhaśiraḥpādena gośālāṃ carmaṇāvachādya || <span class="bold">KauśS_11,2{81}.28</span> ||]
            anubaddhaśiraḥpādena carmaṇā pretamavacchādya ||</p>
         
         
         <p>  [ajo bhāgaḥ (18.2.8-9), uttvā vahantu (18.2.22) iti dakṣiṇato'jaṃ badhnāti || <span class="bold">KauśS_11,2{81}.29</span> ||]
            tataḥ 'ajo bhāgaḥ' iti dve 'uttvā vahantu' ityekā etābhistisṛbhirdakṣiṇapārśve citau
            ajaṃ paśuṃ badhnāti | yathā dahyate tathā badhnāti | tatrocyate | tathā ca māhakiḥ
            ajo hanyate dahyate ||</p>
         
         
         <p>  [asmādvai tvamajāyathā ayaṃ tvadadhi jāyatāmasau svāhā ityurasi gṛhye juhoti ||
            <span class="bold">KauśS_11,2{81}.30</span> ||]
            ekāgniṃ pretahṛdaye kṛtvā 'asmādvai tvamajāyathā ayaṃ tvadadhi jāyatāmasau svāhā'
            ityanena mantreṇājyaṃ juhoti kartā'spṛṣṭaḥ san athavā gotriṇaḥ ||</p>
         
         
         <p>  [tathāgniṣu juhoti agnaye svāhā kāmāya svāhā lokāya svāhā iti || <span class="bold">KauśS_11,2{81}.31</span> ||]
            athāhavanīyādiṣu juhoti 'agnaye svāhā kāmāya svāhā lokāya svāhā' iti | 'agnaye svāhā'
            iti tribhiḥ svāhākārairājyaṃ juhoti | iti tisrastisra āhutīḥ ||</p>
         
         
         <p>  dakṣiṇāgnāvityeke || <span class="bold">KauśS_11,2{81}.32</span> ||</p>
         
         
         <p>  khaṇḍakalpaṃ manyante | pretaṃ vedimadhye yathādikṣu agnayaḥ ||</p>
         
         
         <p>  [mainamagne vi dahaḥ (18.2.4-7) śaṃ tapa (18.2.36) ā rabhasva (18.3.71-73) prajānantaḥ
            (2.34.5) iti kaniṣṭha ādīpayati || <span class="bold">KauśS_11,2{81}.33</span> ||]
            atha putro'gniṃ dadāti | pretasya piṇḍadānaṃ kṛtvā apradakṣiṇamudakadhārāṃ bhrāmayitvā
            karakaiḥ prete triḥ śabdaṃ kṛtvā bhūmau prakṣipati tato'gniṃ dadāti | etairmantrai
            svayaṃ paṭhitvā na kartā | 'mainamagne' iti catasraḥ, 'śaṃ tapa mātitapa' ityṛcā 'ā
            rabhasva jātavedaḥ' iti tribhiḥ 'prajānantaḥ prati gṛhṇantu' ityekā, etābhirṛgbhiḥ
            kaniṣṭhaputro gotriṇo vā anyo vā ādīpayati | tato devaheḍanenānuvākena sruveṇājyaṃ
            juhoti ||</p>
         
         
         <p>  [ādīpte sruveṇa yāmān homāñjuhoti pareyivāsaṃ pravato mahīḥ (18.1.49) iti || <span class="bold">KauśS_11,2{81}.34</span> ||</p>
         
         
         <p>  yamo no gātuṃ prathamo viveda (18.1.50) iti dve prathame || <span class="bold">KauśS_11,2{81}.35</span> ||</p>
         
         
         <p>  aṅgiraso naḥ pitaro navagvāḥ (18.1.58-61) iti saṃhitāḥ sapta || <span class="bold">KauśS_11,2{81}.36</span> ||</p>
         
         
         <p>  yo mamāra prathamo martyānām (18.3.13) ye naḥ pituḥ pitaro ye pitāmahāḥ (18.2.49)
            ityekādaśa || <span class="bold">KauśS_11,2{81}.37</span> ||]
            prajvalite citau kartā ādīpte sati sruveṇa khādireṇa yāmyān homān juhoti | ekībhūteṣvagniṣu
            | ekāgnerapi | 'pareyivāṃsam', 'yamo no gātum' iti dve iti prathamaḥ pakṣaḥ | 'aṅgiraso
            naḥ pitaro navagvāḥ' iti saṃhatāḥ sapta iti dvitīyaḥ pakṣaḥ | 'pareyivāṃsam' iti dve
            'aṅgiraso naḥ pitaraḥ' iti sapta 'ye naḥ pituḥ pitaro ye pitāmahāḥ' iti dve etāḥ samastā
            ekādaśa tṛtīyaḥ pakṣaḥ | etaiḥ samuccitairājyaṃ juhoti | ekena pakṣeṇa | atha sapta
            nava ekādaśādi brāhmaṇāḥ pūrvābhimukhopaviṣṭāḥ 'o cit sakhāyam' (18.1-4) iti kāṇḍaṃ
            sakalaṃ japanti | vivāhe sūryavat ||</p>
         
         
         <p>  [atha sārasvatāḥ || <span class="bold">KauśS_11,2{81}.38</span> ||</p>
         
         
         <p>  sarasvatīṃ devayanto havante, sarasvatīṃ pitaro havante, sarasvati yā sarathaṃ yayātha
            (18.1.41-43) sarasvati vrateṣu te, idaṃ te havyaṃ ghṛtavat sarasvati (7.68.1-2) indro
            mā marutvān (18.3.25) iti || <span class="bold">KauśS_11,2{81}.39</span> ||</p>
         
         
         <p>  dakṣiṇato'nyasminnanuṣṭhātā juhoti || <span class="bold">KauśS_11,2{81}.40</span> ||]
            atha sārasvatān homān kartā karoti | 'sarasvatīṃ devayanto havante' ityekā, 'sarasvatīṃ
            pitaro havante' ityekā, 'sarasvati yā saratham' ityekā, 'sarasvati vrateṣu te' ityekā,
            'idaṃ te havyam' ityekā, 'indro mā marutvān' iti pañcabhiḥ etairājyaṃ juhoti citau
            | ete sārasvatāḥ | dakṣiṇataḥ kaniṣṭhaputro yāmasārasvatān homān karoti | atha kartā
            | sarve homāḥ pitryupavītinā kartavyāḥ | karma vā sārasvataṃ yajñopavītinā kartavyam
            ||</p>
         
         
         <p>  [sarvairupatiṣṭhanti trīṇi prabhṛtibhirvā || <span class="bold">KauśS_11,2{81}.41</span> ||]
            atha sarve bāndhavāḥ 'o citsakhāyam' (18.1-4) iti kāṇḍenopatiṣṭhante | athavā 'sahasraṇīthāḥ
            kavayaḥ' (18.2.18) itiprabhṛtaya upatiṣṭhante | 'trīṇi padāni' (18.3.40) ityādi upatiṣṭhante
            dahyamāne gotriṇaḥ ||</p>
         
         
         <p>  [api vānuṣṭhānībhiḥ || <span class="bold">KauśS_11,2{81}.42</span> ||</p>
         
         
         <p>  etā anuṣṭhānyaḥ || <span class="bold">KauśS_11,2{81}.43</span> ||</p>
         
         
         <p>  mainamagne vi dahaḥ (18.2.4) itiprabhṛti ava sṛja (18.2.10) iti varjayitvā sahasraṇīthāḥ
            (18.2.18) ityātaḥ || <span class="bold">KauśS_11,2{81}.44</span> ||]
            athavā 'mainamagne vi daha' ityādi 'ava sṛja' ityekāṃ varjayitvā 'sahasraṇīthāḥ' ityantam
            | etā anuṣṭhānyaḥ | etairupatiṣṭhante ||</p>
         
         
         <p>  [ā rohata janitrīṃ jātavedasaḥ (18.4.1-15) iti pañcadaśabhirāhitāgnim || <span class="bold">KauśS_11,2{81}.45</span> ||]
            'ā rohata janitrīṃ jātavedasaḥ' iti pañcadaśabhirṛgbhirāhitāgniṃ citau upatiṣṭhante
            | athavā etat karma āhitāgnerekāgnau | atha ubhayoḥ karma ucyate ||</p>
         
         
         <p>  [mitrāvaruṇā pari māmadhātām (18.3.12) iti pāṇī prakṣālayate || <span class="bold">KauśS_11,2{81}.46</span> ||]
            'mitrāvaruṇā pari māmadhātām' ityṛcā sarve pāṇī prakṣālayante ||</p>
         
         
         <p>  [varcasā mām (18.3.10) ityācāmati || <span class="bold">KauśS_11,2{81}.47</span> ||]
            'varcasā mām' ityṛcā sarve ācāmayanti ||</p>
         
         
         <p>  [vivasvānnaḥ (18.3.61-62) ityuttarato'nyasminnanuṣṭhātā juhoti || <span class="bold">KauśS_11,2{81}.48</span> ||]
            tataḥ kartā 'vivasvānaḥ' iti dvābhyāmuttarataḥ anyasminnanuṣṭhātā juhoti | samāptaṃ
            dahanakarma || dvitīyā kaṇḍikā || <span class="bold">KKp_81</span> ||</p>
         
         
         
         
         
         <p>  atha prathame divase putragotriṇāṃ śāntirucyate -
            [yavīyaḥprathamāni karmāṇi prāṅmukhānāṃ yajñopavītināṃ dakṣiṇāvṛtām || <span class="bold">KauśS_11,3{82}.1</span> ||]
            udakāñjaliṃ pretāya dattvā snānaṃ ca kṛtvā tataḥ karma kuryāt | gotriṇo vā laghuputro
            vā | prāṅmukhānāṃ yajñopavītināṃ sarveṣāṃ bhavanti ||</p>
         
         
         <p>  [athaiṣāṃ saptasapta śarkarāḥ pāṇiṣvāvapate || <span class="bold">KauśS_11,3{82}.2</span> ||]
            saptasapta śarkarāḥ pāṇiṣvāvapate ||</p>
         
         
         <p>  [tāsāmekaikāṃ savyenāvācīnahastenāvakiranto'navekṣamāṇā vrajanti || <span class="bold">KauśS_11,3{82}.3</span> ||]
            striyo vā puruṣasya ca kaniṣṭhādi tāsāmekaikāṃ savyena vā dakṣiṇena vā'vācīnahastenāvakiranti
            | tataḥ anavekṣamāṇā vrajanti ||</p>
         
         
         <p>  [apāghenānumantrayate || <span class="bold">KauśS_11,3{82}.4</span> ||</p>
         
         
         <p>  sarve'grato brahmaṇo vrajanti || <span class="bold">KauśS_11,3{82}.5</span> ||</p>
         
         
         <p>  mā pra gāma (13.1.59) iti japanta udakānte vyaghāpāghe japanti || <span class="bold">KauśS_11,3{82}.6</span> ||</p>
         
         
         <p>  paścādavasiñcati || <span class="bold">KauśS_11,3{82}.7</span> ||</p>
         
         
         <p>  uduttamam (18.4.69) iti jyeṣṭhaḥ || <span class="bold">KauśS_11,3{82}.8</span> ||]
            'apa naḥ śośucadagham' (4.33) iti sūktenānumantrayate kartā | sarve bāndhavā agre
            vrajantaḥ 'mā pra gāma' ityṛcaṃ japantaḥ | kartā paścād bāndhavānām | caturthe'hani
            śucitvam | kartā dūrastho mantraṃ brūyāt | udakānte vyaghāpāghe japanti | gacchatāmudakasamīpe
            'vi devāḥ' (3.31) 'apa naḥ śośucat' iti sūktadvayaṃ brahmā japati | sūktadvayaṃ vyaghāpāghābhyām
            | 'uduttamam' iti brāhmaṇāḥ sarve svayamavasiñcati snānaṃ kurvanti ||</p>
         
         
         <p>  [payasvatīḥ (18.3.56) iti brahmoktāḥ piñjūlīrāvapati || <span class="bold">KauśS_11,3{82}.9</span> ||]
            'payasvatīroṣadhayaḥ' ityṛcā brāhmaṇāḥ sarve snānaṃ kurvanti | tataḥ ekaviṃśā darbhapiñjūlīḥ
            nadyāṃ hrade vāvapati brahmā ||</p>
         
         
         <p>  [śāntyudakenācamyābhyukṣya aśvāvatīm (18.2.31) iti nadīṃ tārayate || <span class="bold">KauśS_11,3{82}.10</span> ||]
            tatra śāntyudakaṃ karoti | sarveṣāmācamanaṃ dadāti | abhyukṣya 'aśvāvatīm' ityṛcā
            nadīṃ tarato'numantrayate ||</p>
         
         
         <p>  [nakṣatraṃ dṛṣṭvopatiṣṭhate nakṣatrāṇāṃ mā saṅkāśaśca pratīkāśaścāvatām iti || <span class="bold">KauśS_11,3{82}.11</span> ||]
            bahiḥ sthitvā nakṣatraṃ dṛṣṭvopatiṣṭhate 'nakṣatrāṇāṃ mā saṅkāśaśca' iti mantreṇa
            ||</p>
         
         
         <p>  [śāmyākīḥ samidha ādhāyāgrato brahmā japati || <span class="bold">KauśS_11,3{82}.12</span> ||</p>
         
         
         <p>  yasya trayā gatamanuprayanti devā manuṣyāḥ paśavaśca sarve | taṃ no devaṃ mano adhi
            bravītu sunītirno nayatu dviṣate mā radhāma iti śāntyudakenācamyābhyukṣya || <span class="bold">KauśS_11,3{82}.13</span> ||]
            śāmyākīḥ samidha ādāya tataḥ sarve āgacchanti | tato'gre brahmā bhūtvā 'yasya trayā
            gatam' iti mantraṃ japati | tataḥ śāntyudakenācamanaṃ kurvanti gṛhasamīpe sarve ||</p>
         
         
         <p>  [nissālām (2.14) iti śālāniveśanaṃ samprokṣya || <span class="bold">KauśS_11,3{82}.14</span> ||</p>
         
         
         <p>  ūrjaṃ bibhrat (7.60.1-6) iti prapādayati || <span class="bold">KauśS_11,3{82}.15</span> ||]
            'niḥsālām' iti śālāṃ samprokṣya kartā 'ūrjaṃ bibhrat' iti ṣaḍarcena bāndhavān gṛhe
            praveśayati ||</p>
         
         
         <p>  [nadīmālambhayati gāmagnimaśmānaṃ ca || <span class="bold">KauśS_11,3{82}.16</span> ||]
            tāḥ piñjūlīḥ ālambhayati | gām | agniḥ laukikaḥ | ekāgnervā | aśmānaṃ ca | etānyālambhayate
            ||</p>
         
         
         <p>  [yavo'si yavayāsmadūdveṣo yavayārātim iti yavān || <span class="bold">KauśS_11,3{82}.17</span> ||]
            'yavo'si yavaya' iti mantreṇa yavānālambhante sarve ||</p>
         
         
         <p>  [khalvakāsya iti khalvān khalakulāṃśca || <span class="bold">KauśS_11,3{82}.18</span> ||]
            'khalvakāsya' iti mantreṇa khalvakān kulatthāṃścālabhante ||</p>
         
         
         <p>  [vyaghāpāghābhyāṃ śāmyākīrādhāpayati || <span class="bold">KauśS_11,3{82}.19</span> ||]
            'vi devāḥ' (3.31) 'apa naḥ śośucadagham' (4.33) iti sūktābhyāṃ śāmyākīḥ samidha ādadhāti
            kartā laukike vā ekāgnau vā | gotriṇāṃ caturahamaśucitvam ||</p>
         
         
         <p>  [tāsāṃ dhūmaṃ bhakṣayanti || <span class="bold">KauśS_11,3{82}.20</span> ||]
            tāsāṃ dhūmaṃ bhakṣayanti bāndhavāḥ | yadi putrasyāgnistadā ekāgnau athavā laukike
            | prathame'hani etat karma | samāptametatkarma ||</p>
         
         
         <p>  atha dvitīye'hani karmocyate-
            [yadyat kravyād gṛhyedyadi kravyādā nānte'paredyuḥ | divo nabhaḥ śukraṃ payo duhānā
            iṣamūrjaṃ pinvamānāḥ || apāṃ yonimapādhvaṃ svadhā yāścakṛṣe jīvaṃstāste santu madhuśrutaḥ
            ityagnau sthālīpākaṃ nipṛṇāti || <span class="bold">KauśS_11,3{82}.21</span> ||]
            'divo namaḥ' ityṛcāgniṃ prajvālya sthālīpākaṃ sakṛt sarvahutaṃ karoti dahanasannidhau
            | na tantram | dahane vā sakṛt sarvahutaṃ karoti sthālīpākam ||</p>
         
         
         <p>  [ādahane cāpivānyavatsāṃ dohayitvā tasyāḥ pṛṣṭhe juhoti vaiśvānare haviridaṃ juhomi
            (18.4.35) iti || <span class="bold">KauśS_11,3{82}.22</span> ||]
            athavā anyavatsāṃ gāṃ dohayitvā tasyāḥ pṛṣṭhe juhoti 'vaiśvānare haviḥ' ityekayā ||</p>
         
         
         <p>  tasyāḥ payasi || <span class="bold">KauśS_11,3{82}.23</span> ||</p>
         
         
         <p>  sthālīpāka ityeke || <span class="bold">KauśS_11,3{82}.24</span> ||</p>
         
         
         <p>śrapayitvetyeke ācāryā manyante | samāptaṃ dvitīye'hani karma | tṛtīye nāsti karma
            ||</p>
         
         
         <p>  caturthe'hani karmocyate-
            [ye agnayaḥ (3.21) iti pālāśyā darvyā manthamupamathya kāmpīlībhyāmupamanthanībhyāṃ
            tṛtīyasyāmasthīnyabhijuhoti || <span class="bold">KauśS_11,3{82}.25</span> ||]
            'ye agnayaḥ' iti daśarcena sūktena pālāśyā darvyā manthaṃ saktumanthamupamathya kāmpīlībhyāmupamanthanībhyāṃ
            pratyṛcam asthīnyupari homaṃ kuryāt ||</p>
         
         
         <p>  [upa dyām (18.3.5-6) śaṃ te nīhāraḥ (18.3.60) iti mantroktānyavadāya || <span class="bold">KauśS_11,3{82}.26</span> ||</p>
         
         
         <p>  kṣīrotsiktena brāhmaṇasyāvasiñcati madhūtsiktena kṣatriyasyodakena vaiśyasya ||
            <span class="bold">KauśS_11,3{82}.27</span> ||]
            'upa dyāmuṣa vetasam' iti dve, 'śaṃ te nīhāraḥ' ityekā etābhirṛgbhirmantroktānāmoṣadhīnāmudakaṃ
            kṣīraṃ caikatra kṛtvābhimantrya brāhmaṇasyāsthīni niṣiñcati | mantroktā oṣadhaya ucyante
            | vetasaśca | karṇaśca | nadīphenaśca | avakā cāgaruherukā ca | bṛhaddūrvā ca | ākāśaphenaśca
            | maṇḍūkaparṇī ca | śuktikā ca | etā mantroktā oṣadhayaḥ | madhūdakena kṣatriyasya
            tenaiva mantreṇa mantroktāśca | udakenauṣadhisahitena tenaiva mantreṇa vaiśyasya ||</p>
         
         
         <p>  [ava sṛja (18.2.10) ityanumantrayate || <span class="bold">KauśS_11,3{82}.28</span> ||]
            ekāgneścāhitāgneśca dahanam 'ava sṛja' ityṛcānumantrayate ||</p>
         
         
         <p>  [mā te manaḥ (18.2.24) yatte aṅgam (18.2.26) iti sañcinoti pacchaḥ || <span class="bold">KauśS_11,3{82}.29</span> ||]
            atha piṇḍapradānaṃ sañcayanaśrāddhamekoddiṣṭaṃ ca kṛtvā tataḥ sañcayanaṃ karoti |
            'mā te manaḥ' ityṛcā 'yatte aṅgam' ityṛcā etābhyāmasthīnyabhimantrya kalaśe nidadhāti
            | pālāśapatreṇa vā gṛhītvā pacchaḥ pādataḥ ||</p>
         
         
         <p>  prathamaṃ śīrṣakapālāni || <span class="bold">KauśS_11,3{82}.30</span> ||</p>
         
         
         <p>  [paścāt kalaśe samopya sarvasurabhicūrṇairavakīryotthāpanībhirutthāpya hariṇībhirhareyuḥ
            || <span class="bold">KauśS_11,3{82}.31</span> ||]
            paścāt kalaśe nidadhāti | paścāt sarvauṣadhicūrṇāni ca kalaśe nidadhāti utthāpanībhiḥ
            kalaśamutthāpya hariṇībhirhareyuḥ | 'uttiṣṭha' (18.3.8), 'prehi' (18.1.54), 'pracyavasva'
            (18.3.9), 'udanvatī' (18.2.48-49), 'ita ete' (18.1.61), 'agnīṣomā' (18.2.53), 'idaṃ
            pūrvam' (18.4.44) ityutthāpanīḥ | 'ati drava' (18.2.11-18) ityaṣṭābhirhariṇībhiḥ ||</p>
         
         
         <p>  [mā tvā vṛkṣaḥ (18.2.25) iti vṛkṣamūle nidadhāti || <span class="bold">KauśS_11,3{82}.32</span> ||]
            'mā tvā vṛkṣaḥ' ityṛcāsthikalaśaṃ mūle nikhanati ||</p>
         
         
         <p>  [syonāsmai bhava (18.2.19) iti bhūmau trirātramarasāśinaḥ karmāṇi kurvate || <span class="bold">KauśS_11,3{82}.33</span> ||]
            athavā 'syonāsmai bhava' ityṛcābhimantrya yadi bhūmau nikhanati tadānayā | samāptaṃ
            sañcayanaṃ caturthe'hani | kecit 'yavīyaḥprathamāni karmāṇi' (KauśS 82.1) ityādi caturthe
            divase kurvanti | sarvatra ubhayoḥ karma | tathā ca māhakiḥ - 'āvasathyāgnihotṛkayoḥ
            samānaṃ sarvaṃ karma bhavati' | caturthe'hani kecid 'yavīyaḥprathamāni karmāṇi' (KauśS
            82.1) ityādi atra kurvanti | ubhayoḥ | tathā ca yājñavalkyaḥ | 'dvāre upaviśya nimbapatrāṇi'
            ityādi śucirbhūtvā tataḥ karmādhikāraḥ | kecid yathāpaṭhitaṃ sūtraṃ tathā sarvameva
            kurvanti | tataḥ prabhṛti gotriṇāṃ māṅgalyaṃ kurvanti | yathākuladharmeṇa vā | āvasathyāgniśeṣaṃ
            gṛhe dhārayitvā araṇirvā nidhāyāmāvāsyāyāṃ kravyācchamanaṃ kuryāt putro yadyāhitāgnirbhavati
            | atha gotriṇaḥ trirātramarasāśinaḥ karmāṇi nityanaimittikakāmyāni kurvanti ||</p>
         
         
         <p>  [daśarātra ityeke || <span class="bold">KauśS_11,3{82}.34</span> ||</p>
         
         
         <p>  yathākuladharmaṃ vā || <span class="bold">KauśS_11,3{82}.35</span> ||]
            daśarātra ityeke | yathākuladharmeṇa vā ||</p>
         
         
         <p>  [ūrdhvaṃ tṛtīyasyā vaivasvataṃ sthālīpākaṃ śrapayitvā vivasvānnaḥ (18.3.61-62) iti
            juhoti || <span class="bold">KauśS_11,3{82}.36</span> ||]
            caturthe'hani asthisañcayanaṃ kṛtvā gṛhe āgatya tataḥ kartā vaivasvatadevatākaṃ sthālīpākaṃ
            śrapayitvājyabhāgāntaṃ kṛtvā 'vivasvānnaḥ' iti dvābhyāṃ pratyṛcaṃ dve āhutī juhoti
            ||</p>
         
         
         <p>  [yuktābhyāṃ tṛtīyām || <span class="bold">KauśS_11,3{82}.37</span> ||]
            yuktābhyāṃ tṛtīyāmāhutim ||</p>
         
         
         <p>  [ānumatīṃ cutarthīm || <span class="bold">KauśS_11,3{82}.38</span> ||]
            anumataye svāheti caturthīm ||</p>
         
         
         <p>  [śeṣaṃ śāntyudakenopasicyābhimantrya prāśayati || <span class="bold">KauśS_11,3{82}.39</span> ||]
            śāntyudakaṃ kṛtvā hutaśeṣaṃ sthālīpākaṃ śāntyudakenopasicya 'vivasvānnaḥ' iti dvābhyāmabhimantrya
            prāśayati | samānodakā gotriṇaḥ daśapuruṣāt saptapuruṣādvā yathā te samānodakāḥ ||</p>
         
         
         <p>  [ā pra cyavethām (18.4.49) iti gāvāvupayacchati || <span class="bold">KauśS_11,3{82}.40</span> ||]
            atha dakṣiṇāṃ dadāti | 'ā pra cyavethām' ityṛcā pretavahanavṛṣabhau abhimantrya gṛhṇāti
            kartā | daśa gāvo dakṣiṇā | aparimitā vā dvāviṃśatyā vā yathāśakti ||</p>
         
         
         <p>  [eyamagan (18.4.50) iti daśagavāvarārdhyā dakṣiṇā || <span class="bold">KauśS_11,3{82}.41</span> ||]
            'eyamagan' ityṛcā dakṣiṇā abhimantrya gṛhṇāti | caturthe'hani idaṃ karma | ekādaśe
            vā | samāptaṃ caturahakarma ||</p>
         
         
         <p>  atha karturyamavratamucyate-
            [dvādaśarātraṃ kartā yamavrataṃ caret || <span class="bold">KauśS_11,3{82}.42</span> ||]
            yamavrataṃ kartā caret dvādaśarātram ||</p>
         
         
         <p>  ekacailastricailo vā || <span class="bold">KauśS_11,3{82}.43</span> ||</p>
         
         
         <p>  haviṣyabhakṣaḥ || <span class="bold">KauśS_11,3{82}.44</span> ||</p>
         
         
         <p>  [sāyamprātarupaspṛśet || <span class="bold">KauśS_11,3{82}.45</span> ||]
            sāyamprātaḥ snānaṃ kuryāt ||</p>
         
         
         <p>  [brahmacārī vratyadhaḥ śayīta || <span class="bold">KauśS_11,3{82}.46 </span>||</p>
         
         
         <p>  svastyayanāni prayuñjīta || <span class="bold">KauśS_11,3{82}.47</span> ||]
            sāyamprātaryajñopavītī bhūtvā karma kuryāt | svastyayanānyucyante | 'vivasvānnaḥ'
            (18.3.61-62) iti dve, 'indra kratuṃ naḥ' (18.3.67) ityekā, 'prāsmat pāśān' (18.4.70)
            ityekā, 'tyamū ṣu' (7.85) 'trātāram' (7.86) 'ā mandraiḥ' (7.117) iti, 'yo agnau' (7.87)
            ityṛcā, 'prāṇāya namaḥ' (11.4.1) ityṛcā, 'prāṇa mā mat' (11.4.26) ityekā, 'namaste
            ghoṣiṇībhyaḥ' (11.2.31) ityekā, 'svasti no astvabhayaṃ naḥ' (19.8.7) ityardharcaṃ,
            'pṛthivī śāntiḥ' (19.9.14) etāni svastyayanāni japet | yamakāṇḍapaṭhane anteṣṭipitṛmedhakaraṇe
            etasmin prakaraṇe sarvatrāyaṃ svastyayanāni | samāptaṃ sañcayanam | anteṣṭikarma |
            pātracayanaṃ ca | yamavrataṃ ca || ekādaśe tṛtīyā kaṇḍikā || <span class="bold">KKp_82</span> ||</p>
         
         
         
         
         
         <p>  atha pitṛmedha ucyate | 'pitṛmedhaḥ saṃvatsare kuryāt' iti śrutiḥ | athavā 'saṃvatsarāmadhye
            kuryāt' iti | māghakālādikālā vakṣyante-
            [pitṝn nidhāsyan sambhārān sambharati || <span class="bold">KauśS_11,4{83}.1</span> ||]
            pitryupavītī anteṣṭipitṛkarma kuryāt ||</p>
         
         
         <p>  [ekādaśa carūñcakrakṛtān kārayati || <span class="bold">KauśS_11,4{83}.2 </span>||</p>
         
         
         <p>  śatātṛṇṇasahasrātṛṇṇau ca pāśīmūṣaṃ sikatāḥ śaṅkhaṃ śālūkaṃ sarvasurabhiśamīcūrṇakṛtaṃ
            śāntavṛkṣasya nāvaṃ tripādakam || <span class="bold">KauśS_11,4{83}.3</span> ||]
            mṛṇmayaṃ śatacchidraṃ sahasracchidraṃ ca dvitīyaṃ mṛṇmaye dve kuryāt | sukhakiram
            | sikatāḥ | śaṅkhaḥ prasiddhaḥ | śālūkāni prasiddhāni | surabhisarvauṣadhicūrṇam |
            śamīpatracūrṇaṃ ca | śāntavṛkṣasya nāvam | tripādaṃ śivayam ||</p>
         
         
         <p>  [dve niḥśīyamāne nīlalohite sūtre savyarajjuṃ śāntavṛkṣasya caturaḥ śaṅkūṃścaturaḥ
            paridhīn vāraṇaṃ śāmīlamaudumbaraṃ pālāśaṃ vṛkṣasya śāntauṣadhīḥ || <span class="bold">KauśS_11,4{83}.4</span> ||]
            niḥśīyamāne jīrṇavāsasī dve | nīlalohitasūtre prasiddhe | prasavyaṃ rajjum | śāntavṛkṣasya
            caturaḥ śaṅkūn | caturaḥ paridhīn | vāraṇaṃ śāmīlamaudumbaraṃ pālāśam eteṣāṃ vṛkṣāṇāṃ
            śaṅkvaḥ paridhayaśca | śāntavṛkṣādvā | dve śāntapuṭikā | ete sambhārā āhartavyāḥ |
            iti pitṛnidhānasambhārāḥ ||</p>
         
         
         <p>  atha pitṛnidhānakāla ucyate-
            [māghe nidadhyāt mā'ghaṃ bhūt iti || <span class="bold">KauśS_11,4{83}.5</span> ||]
            pāpaṃ kule mā bhavat | māghamāse amāvāsyāyāṃ nidadhyāt ||</p>
         
         
         <p>  [śaradi nidadhyāt śāmyatvagham iti || <span class="bold">KauśS_11,4{83}.6</span> ||</p>
         
         
         <p>  nidāghe nidadhyāt nidahyatāmagham iti || <span class="bold">KauśS_11,4{83}.7</span> ||</p>
         
         
         <p>  amāvāsyāyāṃ nidaghyādamā hi pitaro bhavanti || <span class="bold">KauśS_11,4{83}.8</span> ||]
            athavā śaradi nidāghe uṣṇakāle nidadhyāt | iti kālā uktā nidhānasya ||</p>
         
         
         <p>  [athāvasānam || <span class="bold">KauśS_11,4{83}.9</span> ||]
            asthigṛhyamucyate | tat sthānamucyate ||</p>
         
         
         <p>  [tadyat samaṃ samūlamavidagdhaṃ pratiṣṭhitaṃ prāgudakpravaṇam || <span class="bold">KauśS_11,4{83}.10</span> ||</p>
         
         
         <p>  yatrākaṇṭakā vṛkṣāścauṣadhayaśca || <span class="bold">KauśS_11,4{83}.11</span> ||]
            yatra śāntavṛkṣā oṣadhayaśca tatra kuryāt | avasānasthānamevaṃvidhaṃ kuryāt | ityavasānasthānam
            ||</p>
         
         
         <p>  [unnataṃ svargakāmasya || <span class="bold">KauśS_11,4{83}.12</span> ||]
            unnataṃ svargakāmasya cayanaṃ kuryāt ||</p>
         
         
         <p>  atha caturdaśyāmidaṃ karma vakṣyate-
            [śvo'māvāsyeti gāṃ kārayate || <span class="bold">KauśS_11,4{83}.13</span> ||]
            śvo'māvāsye prabhāte karma kuryāt | caturdaśyāṃ gāṃ mārayati | na kartā ||</p>
         
         
         <p>  [tasyāḥ savyaṃ cāpaghanaṃ prapākaṃ ca nidhāya || <span class="bold">KauśS_11,4{83}.14</span> ||</p>
         
         
         <p>  bhikṣāṃ kārayati || <span class="bold">KauśS_11,4{83}.15</span> ||]
            tasyāḥ savyasakthijaghanaraktapittaudaramāṃsāni varjayitvā śeṣāṇi māṃsāni sthāpayitvā
            vaśāvidhānena | śakaḥ (?) agre viniyogo bhaviṣyati | samāṃsaḥ piṇḍapitṛyajñaḥ ||</p>
         
         
         <p>  [grāme yāmasārasvatān homān hutvā || <span class="bold">KauśS_11,4{83}.16</span> ||]
            grāmamadhye maṇḍapaṃ kṛtvā tatraikāgneryāmasārasvatān homān hutvā araṇībhyāmagniṃ
            mathitvā | kecid gomāraṇakarma varjayanti | tantraṃ vā ||</p>
         
         
         <p>  [samprokṣaṇībhyāṃ kāmpīlaśākhayā niveśanamanucarya || <span class="bold">KauśS_11,4{83}.17</span> ||]
            samprokṣaṇībhyāṃ kāmpīlaśākhayā niveśanasthānaṃ śodhayitvā 'apeta vīta' (18.1.55)
            'dadāmyasmai' (18.2.37) iti dvābhyāṃ śāntyudakaṃ kṛtvā niveśanaṃ samprokṣati ||</p>
         
         
         <p>  [prāgdakṣiṇaṃ śākhāṃ pravidhya sīreṇa karṣayitvā śākhābhiḥ parivārya || <span class="bold">KauśS_11,4{83}.18</span> ||]
            prāgdakṣiṇaṃ śākhāṃ pravidhya | tataḥ sīreṇa karṣayitvā śākhābhiḥ parivārya veṣṭayitvā
            | avasānasthānakarma ||</p>
         
         
         <p>  athāsthikarmocyate-
            [punardehi (18.3.70) iti vṛkṣamūlādādatte || <span class="bold">KauśS_11,4{83}.19</span> ||]
            'punardehi vanaspate' ityṛcā vṛkṣamūlādādatte ||</p>
         
         
         <p>  [yatte kṛṣṇaḥ (18.3.55) iti bhūmervasane samopya sarvasurabhicūrṇairavakīryotthāpanībhirutthāpya
            hariṇībhirhareyuḥ || <span class="bold">KauśS_11,4{83}.20</span> ||]
            yadi bhūmau 'yatte kṛṣṇaḥ' ityṛcā bhūmerādatte | asthīni vasane samopya bandhanaṃ
            kṛtvā sarvasurabhicūrṇairavakīrya tato granthiṃ kṛtvā tata utthāpanībhirutthāpya hariṇībhirhareyuḥ
            | tato vakṣyamāṇaṃ karma kuryāt ||</p>
         
         
         <p>  athāsthināśe prāyaścittakarmocyate-
            [avidanto deśāt pāṃsūn || <span class="bold">KauśS_11,4{83}.21</span> ||]
            asthināśe taddeśāt pāṃsuṃ gṛhītvā vasane samopya tata utthāpanībhirutthāpya hariṇībhirhareyuḥ
            | 'uttiṣṭha prehi' (18.3.8), 'pra cyavasva' (18.3.9), 'udanvatī' (18.2.48), 'ita ete'
            (18.1.61), 'agnīṣomā' (18.2.53), 'idaṃ pūrvam' (18.4.44) ityutthāpanīḥ | 'ati drava'
            (18.2.11-18) ityaṣṭābhirhariṇīḥ ||</p>
         
         
         <p>  [api vodakānte vasanamāstīrya asau iti hvayet || <span class="bold">KauśS_11,4{83}.22</span> ||]
            athavodakānte vasanamāstīrya 'asau' iti vapet ||</p>
         
         
         <p>  tatra yo janturnipatet tamutthāpanībhirutthāpya hariṇībhirhareyuḥ || <span class="bold">KauśS_11,4{83}.23</span> ||</p>
         
         
         <p>  [api vā trīṇi ṣaṣṭiśatāni palāśatsarūṇām || <span class="bold">KauśS_11,4{83}.24</span> ||]
            athavā trīṇi śatāni ṣaṣṭiśca pālāśatsarūṇāṃ taiḥ puruṣaṃ kalpayitvā tamutthāpanībhirutthāpya
            hariṇībhirhareyuḥ | śarīradagdhe'sthināśe ca etat prāyaścittaṃ bhavati | samāptaṃ
            deśāntaramṛte'sthināśe ca ||</p>
         
         
         <p>  [grāme dakṣiṇodgadvāraṃ vimitaṃ darbhairāstārayati || <span class="bold">KauśS_11,4{83}.25</span> ||]
            grāmamadhye yo maṇḍapaḥ pūrvaṃ kṛtaḥ tasyottaradvāraṃ dakṣiṇadvāraṃ ca kuryāt | tataḥ
            maṇḍapaṃ darbhaiḥ saṃstārayati ||</p>
         
         
         <p>  [uttaraṃ jīvasañcaro dakṣiṇaṃ pitṛsañcaraḥ || <span class="bold">KauśS_11,4{83}.26</span> ||]
            uttareṇa manuṣyāḥ sañcaranti | dakṣiṇena pitrasthīni ||</p>
         
         
         <p>  [anastamita ā yāta (18.4.62) ityāyāpayati || <span class="bold">KauśS_11,4{83}.27</span> ||]
            tasmin maṇḍapa anastamita āditya idaṃ karma kuryāt | 'ā yāta pitaraḥ' ityṛcāsthīni
            maṇḍape praveśayati dakṣiṇadvāre ||</p>
         
         
         <p>  [ācyā jānu (18.1.52) ityupaveśayati || <span class="bold">KauśS_11,4{83}.28</span> ||]
            'ācyā jānu' ityṛcā tripāde piṭake upaveśayati asthiputtalakam ||</p>
         
         
         <p>  [saṃ viśantu (18.2.29) iti saṃveśayati || <span class="bold">KauśS_11,4{83}.29</span> ||]
            'saṃ viśantu' ityṛcā saṃveśayati ||</p>
         
         
         <p>  [etadvaḥ pitaraḥ pātram iti trīṇyudakaṃsān ninayati || <span class="bold">KauśS_11,4{83}.30</span> ||]
            'etadvaḥ pitaraḥ pātram' iti mantreṇa trīnudakapūrṇān kaṃsapātrān asthyabhimukho ninayet
            | trirmantrāvṛttiḥ | tasmin maṇḍape ||</p>
         
         
         <p>  [trīn snātānuliptān brāhmaṇān madhumanthaṃ pāyayati || <span class="bold">KauśS_11,4{83}.31</span> ||</p>
         
         
         <p>  brahmaṇe madhuparkamāhārayati || <span class="bold">KauśS_11,4{83}.32</span> ||</p>
         
         
         <p>  gāṃ vedayante || <span class="bold">KauśS_11,4{83}.33</span> ||</p>
         
         
         <p>  kuruta ityāha || <span class="bold">KauśS_11,4{83}.34</span> ||</p>
         
         
         <p>  tasyā dakṣiṇamardhaṃ brāhmaṇān bhojayati savyaṃ pitṝn || <span class="bold">KauśS_11,4{83}.35</span> ||]
            brahmaṇe madhuparkamāhārayati kartā pūrvaṃ govikalpena | yadi gāṃ karoti tasyā dakṣiṇamardhaṃ
            brāhmaṇān bhojayati | savyaṃ pitṛhomena yojayitavyam | vaśāvidhānena 'pitṛbhyaḥ svadhā'
            iti pradhānamantraḥ || ekādaśe caturthī kaṇḍikā || <span class="bold">KKp_83</span> ||</p>
         
         
         
         
         
         <p>  [vaha vapāṃ jātavedaḥ pitṛbhyo yatraitān vettha nihitān parāke | medasaḥ kulyā upa
            tān sravantu satyā eṣāmāśiṣaḥ santu kāmāḥ svāhā svadhā iti vapāyāstrirjuhoti || <span class="bold">KauśS_11,5{84}.1</span> ||]
            'vaha vapām' iti vapāyāstrirjuhoti ||</p>
         
         
         <p>  [imaṃ yama (18.1.60) iti yamāya caturthīm || <span class="bold">KauśS_11,5{84}.2</span> ||]
            'imaṃ yama' ityṛcā yamāya caturthīm | samāptaṃ govadhaṃ pitṛdaivatam ||</p>
         
         
         <p>  [ekaviṃśatyā yavaiḥ kṛśaraṃ randhayati yutamanyat prapākaṃ ca || <span class="bold">KauśS_11,5{84}.3</span> ||]
            tataḥ carudvayaṃ sayavamayavaṃ ca kartā śrapayati | ekaviṃśatyā yavaiḥ kṛśaraṃ randhayati
            | sayavaṃ caruṃ śrapayati ||</p>
         
         
         <p>  [sayavasya jīvāḥ prāśnanti || <span class="bold">KauśS_11,5{84}.4</span> ||]
            sayavasya caroḥ svagotrajā bhojanaṃ kurvanti ||</p>
         
         
         <p>  [athetarasya piṇḍaṃ nipṛṇāti || <span class="bold">KauśS_11,5{84}.5</span> ||]
            yathāśakti prapākādi ayavakṛśareṇāsthisamīpe piṇḍadānaṃ kurvanti | piṇḍaśeṣamasthikartā
            bhuñjate ||</p>
         
         
         <p>  [yaṃ te mantham (18.4.42) iti mantroktaṃ vimite nipṛṇāti || <span class="bold">KauśS_11,5{84}.6</span> ||</p>
         
         
         <p>  tadudgatoṣmahartāro dāsā bhuñjate || <span class="bold">KauśS_11,5{84}.7</span> ||</p>
         
         
         <p>  vīṇā vadantu ityāha || <span class="bold">KauśS_11,5{84}.8</span> ||]
            svadāsāśca | tataḥ kartā praiṣaṃ dadāti gotriṇān | vīṇāṃ vādayet | vādyāni vādayet
            ||</p>
         
         
         <p>  [mahayata pitṝn iti riktakumbhaṃ vimitamadhye nidhāya taṃ jaradupānahāghnanti ||
            <span class="bold">KauśS_11,5{84}.9</span> ||]
            riktakumbham asthyagre maṇḍapamadhye nidhāpayet sarve taṃ drutya jaradupānadbhyāmāghnanti
            saha kartā ||</p>
         
         
         <p>  [kasye mṛjānāḥ (18.3.17) iti triḥ prasavyaṃ prakīrṇakeśyaḥ pariyanti dakṣiṇānūrūnāghnānāḥ
            || <span class="bold">KauśS_11,5{84}.10</span> ||]
            'kasye mṛjānāḥ' ityṛcā kartā mantraṃ brūyāt | trirapasavyaṃ parikīrṇakeśā muktakeśā
            ityarthaḥ | pariyanti bhramantītyarthaḥ | dakṣiṇānūrūnāghnānāḥ sarve gotriṇaḥ | trirmantrāvṛttiḥ
            ||</p>
         
         
         <p>  evaṃ madhyarātre'pararātre ca || <span class="bold">KauśS_11,5{84}.11 </span>||</p>
         
         
         <p>  [purā vivāsāt samāṃsaḥ piṇḍapitṛyajñaḥ || <span class="bold">KauśS_11,5{84}.12</span> ||]
            purā vivāsāt prabhātāt ityarthaḥ | tato māṃsena pitṛyajñaḥ kāryaḥ | piṇḍapitṛyajñavidhānaṃ
            laukikakṛtamāṃsena | iti grāmamadhye maṇḍape caturdaśyāṃ rātryāmetat karma kartavyam
            ||</p>
         
         
         <p>  athāmāvāsyāyāṃ prabhāte karmocyate-
            [utthāpanībhirutthāpya hariṇībhirhareyuḥ || <span class="bold">KauśS_11,5{84}.13</span> ||]
            tānyasthīni maṇḍapādutthāpya utthāpanībhiḥ hariṇībhirhareyuḥ | tataḥ tripāde nidhāya
            ||</p>
         
         
         <p>  athāvasānamucyate-
            [athāvasāyeti paścātpūrvakṛtebhyaḥ pūrvāṇi pūrvebhyo'parāṇi yavīyasām || <span class="bold">KauśS_11,5{84}.14</span> ||]
            paścāt pūrvakṛtebhyaḥ pitṛbhyaścayanaṃ kartavyam | pūrvāṇi | pūrvebhyo'parāṇi yavīyakāryāṇi
            ||</p>
         
         
         <p>  [prāgdakṣiṇāṃ diśamabhyuttarāmaparāṃ diśamabhi tiṣṭhanti || <span class="bold">KauśS_11,5{84}.15</span> ||]
            śmaśānāni prāgdakṣiṇāṃ diśamabhimukhānyārabhyāṇi | uttarasyāṃ diśi samāpyante | grāmasyāpi
            dakṣiṇena kartavyāni ||</p>
         
         
         <p>  [yathā citiṃ tathā śmaśānaṃ dakṣiṇāparāṃ diśamabhi pravaṇam || <span class="bold">KauśS_11,5{84}.16</span> ||]
            yathā citiṃ tathā śmaśāne dharmā bhavanti | 'udīratām' (KauśS 80.43) ityādi | 'samprokṣaṇībhyām'
            (KauśS 80.42) ityuktam | 'ati dhanvānītyavasā' (KauśS 43.3) ityuktam | dakṣiṇāpravaṇadeśe
            śmāśānāni kāryāṇi || ekādaśe pañcamī kaṇḍikā || <span class="bold">KKp_84</span> ||</p>
         
         
         
         
         
         <p>  atha mānamucyate-
            [atha mānāni || <span class="bold">KauśS_11,6{85}.1</span> ||</p>
         
         
         <p>  diṣṭikudiṣṭivitastinimuṣṭyaratnipadaprakramāḥ || <span class="bold">KauśS_11,6{85}.2</span> ||</p>
         
         
         <p>  prādeśena dhanuṣā ca imāṃ mātrāṃ mimīmahe (18.2.38-44) iti || <span class="bold">KauśS_11,6{85}.3</span> ||]
            khātasya | diṣṭikudiṣṭivitastinimuṣṭyaratnipadaprakramāḥ prādeśena dhanuṣā vā | ebhiḥ
            pramāṇairmantavyāḥ | 'imāṃ mātrāṃ mimīmahe' iti saptabhirṛgbhiḥ pratidiśaṃ mīyamānamanumantrayate
            ||</p>
         
         
         <p>  sapta dakṣiṇato mimīte saptottarataḥ pañca purastāt trīṇi paścāt || <span class="bold">KauśS_11,6{85}.4</span> ||</p>
         
         
         <p>evaṃvidhaṃ maṇḍapaṃ mimīte | athavā</p>
         
         
         <p>  nava dakṣiṇato mimīte navottarataḥ sapta purastāt pañca paścāt || <span class="bold">KauśS_11,6{85}.5</span> ||</p>
         
         
         <p>athavā</p>
         
         
         <p>  ekādaśa dakṣiṇato mimīta ekādaśottarato nava purastāt sapta paścāt || <span class="bold">KauśS_11,6{85}.6</span> ||</p>
         
         
         <p>ete pakṣāḥ śmaśānacayanasya bhavanti ||</p>
         
         
         <p>  [ekādaśabhirdevadarśinām || <span class="bold">KauśS_11,6{85}.7</span> ||]
            atharvaśākhānāmekapakṣaḥ ||</p>
         
         
         <p>  [ayugmamānāni parimaṇḍalāni caturasrāṇi vā śaunakinām || <span class="bold">KauśS_11,6{85}.8</span> ||]
            ayugmamānāni kuryāt | parimaṇḍalāni vartulāni caturasrāṇi vā śmaśānāni kāryāṇi vikalpena
            śaunakinām ||</p>
         
         
         <p>  [tathā hi dṛśyante || <span class="bold">KauśS_11,6{85}.9</span> ||</p>
         
         
         <p>  yāvān puruṣa ūrdhvabāhustāvānagniścitaḥ || <span class="bold">KauśS_11,6{85}.10</span> ||]
            yāvān puruṣaḥ ūrdhvabāhustāvānagnicitaḥ ūrdhvacayanam | dvipuruṣaṃ vā ūrdhvabāhuḥ
            kuryāt ||</p>
         
         
         <p>  [savyāni dakṣiṇādvārāṇyayugmaśilānyayugmeṣṭikāni ca || <span class="bold">KauśS_11,6{85}.11</span> ||]
            apasavyaṃ cetavyam | dakṣiṇataḥ sambhāraharaṇam | dakṣiṇādvārāṇi kartavyāni | ayugmaśilaiścetavyam
            | ayugmeṣṭikābhirvā śmaśānaṃ kartavyam ||</p>
         
         
         <p>  [imāṃ mātrāṃ mimīmahe (18.2.38-44) iti dakṣiṇataḥ savyarajjuṃ mītvā || <span class="bold">KauśS_11,6{85}.12</span> ||</p>
         
         
         <p>  vārayatāmagham iti vāraṇaṃ paridhiṃ paridadhāti śaṅkuṃ ca nicṛtati || <span class="bold">KauśS_11,6{85}.13</span> ||]
            tasmin bhūmau 'imāṃ mātrāṃ mimīmahe' iti saptabhirdakṣiṇataḥ savyarajjuṃ mītvā 'vārayatāmagham'
            iti mantreṇa vāraṇaṃ paridhiṃ paridadhāti | śaṅkuṃ ca nicṛtati | pratidiṅmantrāvṛttiḥ
            ||</p>
         
         
         <p>  [purastānmītvā śamebhyo'stvagham iti śāmīlaṃ paridhiṃ paridadhāti śaṅkuṃ ca nicṛtati
            || <span class="bold">KauśS_11,6{85}.14</span> ||</p>
         
         
         <p>  uttarato mītvā śāmyatvagham ityaudumbaraṃ paridhiṃ paridadhāti śaṅkuṃ ca nicṛtati
            || <span class="bold">KauśS_11,6{85}.15</span> ||</p>
         
         
         <p>  paścānmītvā śāntamagham iti pālāśaṃ paridhiṃ paridadhāti śaṅkuṃ ca nicṛtati || <span class="bold">KauśS_11,6{85}.16</span> ||]
            tataḥ purastāt | tata uttarataḥ | tataḥ paścāt | śaṅkvaḥ paridhayaśca pratidiśaṃ kāryāḥ
            | 'śamebhyastvagham' iti śāmīlaṃ purastāt | 'śāmyatvagham' ityuttarataḥ | 'śāntamagham'
            iti pālāśaṃ paścāt ||</p>
         
         
         <p>  [amāsi (18.2.45-47) ityanumantrayate || <span class="bold">KauśS_11,6{85}.17</span> ||]
            tataḥ 'amāsi mātrām' iti tisṛbhiḥ śmaśānamanumantrayate ||</p>
         
         
         <p>  [akṣṇayā lohitasūtreṇa nibadhya || <span class="bold">KauśS_11,6{85}.18</span> ||</p>
         
         
         <p>  stuhi śrutam (18.1.40) iti madhye gartaṃ khātvā pāśisikatoṣodumbaraśaṅkhaśālūkasarvasurabhiśamīcūrṇāni
            nivapati || <span class="bold">KauśS_11,6{85}.19</span> ||]
            tataḥ tasmin śmaśāne'kṣṇayā lohitasūtreṇa nibadhya 'stuhi śrutam' iti gartaṃ khanati
            | tadgarte pāśisikatākhukiraśaṅkhaśālūkodumbarasarvasurabhiśamīcūrṇāni nivapati ||</p>
         
         
         <p>  [niḥśīyatāmagham iti niḥśīyamānamāstṛṇāti || <span class="bold">KauśS_11,6{85}.20</span> ||]
            'niḥśīyatāmagham' iti mantreṇa niḥśīyamānaṃ jīrṇavastraṃ garte stṛṇāti ||</p>
         
         
         <p>  asampratyagham || <span class="bold">KauśS_11,6{85}.21</span> ||</p>
         
         
         <p>  [vi lumpatāmagham iti paricailaṃ dūrśaṃ vilumpati || <span class="bold">KauśS_11,6{85}.22</span> ||]
            'vi lumpatāmagham' iti mantreṇa dvitīyaṃ paricailaṃ tatraiva bahirdhārayati | dhārayitvā
            agre karma bhaviṣyati tena vastreṇa ||</p>
         
         
         <p>  ukto homo dakṣiṇata staraṇaṃ ca || <span class="bold">KauśS_11,6{85}.23</span> ||</p>
         
         
         <p>'indro mā marutvān' (18.3.25-37) ityetābhirājyaṃ juhuyāt garte | 'idaṃ pitṛbhyaḥ'
            (18.1.46) ityṛcā garte darbhān stṛṇāti ||</p>
         
         
         <p>  [etadā roha (18.3.73) dadāmi (18.2.37) iti kaniṣṭho nivapati || <span class="bold">KauśS_11,6{85}.24</span> ||]
            'etadā roha' 'dadāmyasmai' iti dvābhyāṃ kaniṣṭhaputraḥ tasmin garte asthīni nivapati
            nidadhāti | mantraṃ kartā brūyāt ||</p>
         
         
         <p>  [edaṃ barhiḥ (18.4.52) iti sthitasūnuryathāparu sañcinoti || <span class="bold">KauśS_11,6{85}.25</span> ||]
            'edaṃ barhiḥ' ityṛcā kule jyeṣṭho'sthīni yathāparu sañcinoti | puruṣagātrāṇivat ||</p>
         
         
         <p>  [mā te manaḥ (18.2.24) yatte aṅgam (18.2.26) indro mā (18.3.25) udapūḥ (18.3.37)
            ityāto'numantrayate || <span class="bold">KauśS_11,6{85}.26</span> ||]
            'mā te manaḥ' 'yatte aṅgam' 'indro mā marutvān' iti 'udapūḥ' ityātaḥ etābhiranumantrayate
            ||</p>
         
         
         <p>  [dhānāḥ saliṅgābhirāvapati || <span class="bold">KauśS_11,6{85}.27</span> ||]
            'yāste dhānāḥ' (18.3.69; 18.4.26) iti dve, 'dhānā dhenurabhavat' (18.4.32) ityekā,
            'etāste asau dhenavaḥ' (18.4.33) ityekā, 'enīrdhānāḥ' (18.4.34) ityekā 'yāste dhānā
            anu' (18.4.43) ityekā etābhistilamiśrā dhānāḥ tasminnasthiṣūpari ādadhāti || ṣaṣṭhī
            kaṇḍikā || <span class="bold">KKp_85</span> ||</p>
         
         
         
         
         
         <p>  [idaṃ kasāmbu (18.4.37) iti sajātānavekṣayati || <span class="bold">KauśS_11,7{86}.1</span> ||]
            'idaṃ kasāmbu' ityṛcā tānyasthīni gartasthitāni sarve gotriṇaḥ avekṣante | kartā mantraṃ
            brūyāt ||</p>
         
         
         <p>  [ye ca jīvāḥ (18.4.57) ye te pūrve parāgatāḥ (18.3.72) iti sarpirmadhubhyāṃ caruṃ
            pūrayitvā śīrṣadeśe nidadhāti || <span class="bold">KauśS_11,7{86}.2</span> ||]
            'ye ca jīvāḥ' ityekā, 'ye te pūrve parāgatāḥ' ityekā iti dvābhyāṃ dvau carū sarpirmadhubhyāṃ
            pūrayitvābhimantrya śīrṣadeśe nidadhāti asthisamīpe ||</p>
         
         
         <p>  [apūpavān (18.4.16-24) iti mantroktaṃ dikṣvaṣṭamadeśeṣu nidadhati || <span class="bold">KauśS_11,7{86}.3</span> ||</p>
         
         
         <p>  madhye pacantam || <span class="bold">KauśS_11,7{86}.4</span> ||]
            'apūpavān' iti navabhirṛgbhiḥ paścimadiśi prabhṛti aṣṭau caravaḥ | pratidiśaṃ nidadhāti
            | ekaṃ madhye nidhāya tato'bhimantrayate | pratimantraṃ kṣīrādipūrṇāḥ mantroktā apūpāpidhānāḥ
            sarve kartavyāḥ | prasavyā dātavyāḥ ||</p>
         
         
         <p>  [sahasradhāram (18.4.36) śatadhāram (18.4.29-30) ityadbhirabhiviṣyandya || <span class="bold">KauśS_11,7{86}.5</span> ||]
            'sahasradhāram' ityekā, 'śatadhāram' iti dve etābhiḥ śatacchidre sahasracchidre carupātramadhye
            nidhāyopari tata udakamabhimantrya tenodakenāplāvayatyasthīni ||</p>
         
         
         <p>  [parṇo rājā (18.4.53) iti madhyamapalāśairabhinidadhāti || <span class="bold">KauśS_11,7{86}.6</span> ||]
            'parṇo rājā' ityṛcā madhyamapalāśapatraiḥ śatacchidrasahasracchidrādi caravaśca sarvam
            ācchādayanti | mantraṃ kartā brūyāt ||</p>
         
         
         <p>  [ūrjo bhāgaḥ (18.4.54) ityaśmabhiḥ || <span class="bold">KauśS_11,7{86}.7</span> ||]
            'ūrjo bhāgaḥ' ityṛcāśmabhiḥ pāṣāṇairvā iṣṭakābhirvā ācchādayati | caravaśca gṛhavat
            cetavyāḥ ||</p>
         
         
         <p>  [utte stabhnāmi (18.3.52) iti logān yathāparu || <span class="bold">KauśS_11,7{86}.8</span> ||]
            'utte stabhnāmi' ityṛcā loṣṭena ca carumasthīni ca pūrayati nidhānakrameṇa ||</p>
         
         
         <p>  [niḥśīyatāmagham iti niḥśīyamānenāvachādya darbhairavastīrya || <span class="bold">KauśS_11,7{86}.9</span> ||]
            'niḥśīyatāmagham' iti mantreṇa jīrṇavastramācchādayati | darbhairavastīrya śmaśānamasthyupari
            dvitīyaṃ vastraṃ stṛṇāti ||</p>
         
         
         <p>  [idamidvā u nā (18.2.50-52) upa sarpa (18.3.49-51) asau hai (18.4.66-67) iti cinvanti
            || <span class="bold">KauśS_11,7{86}.10</span> ||]
            'idamidvā' iti tisraḥ, 'upa sarpa' iti tisraḥ, 'asau hā iha te' iti dve etābhirṛgbhiḥ
            śmaśānaṃ pitṛgṛhaṃ śilābhirviṣamābhiḥ iṣṭakābhirvā prasavyaṃ cinvanti | devagṛhe ca
            dakṣiṇaṃ dvāraṃ karoti | kartānumantrayate ||</p>
         
         
         <p>  [yathā yamāya (18.4.55) iti saṃśritya || <span class="bold">KauśS_11,7{86}.11</span> ||]
            'yathā yamāya' ityṛcā śmaśānaṃ ghnanti kuṭayanti | sarvatra kartā mantram | pitṛgṛhamuccaiḥ
            kṛtvā | 'unnataṃ svargakāmasya' iti
            śrutiḥ ||</p>
         
         
         <p>  [śṛṇātvagham ityupari śarastambamādadhāti || <span class="bold">KauśS_11,7{86}.12</span> ||]
            'śṛṇātvagham' iti mantreṇa śmaśānopari śarastambamādadhāti | samūlamārdraṃ yathā vardhate
            ||</p>
         
         
         <p>  pratiṣiddhamekeṣām || <span class="bold">KauśS_11,7{86}.13</span> ||</p>
         
         
         <p>  [akalmāṣāṇāṃ kāṇḍānāmaṣṭāṅgulīṃ tejanīm antarhitamagham iti grāmadeśāducchrayati
            || <span class="bold">KauśS_11,7{86}.14</span> ||]
            tathā vikalpaḥ śarastambasya | 'antarhitamagham' iti mantreṇa kalmāṣāṇāṃ kāṣṭhānāmaṣṭāṅgulāṃ
            kaṭikāmabhimantrya grāmaśmaśānayorantardhānaṃ karoti ||</p>
         
         
         <p>  [prasavyaṃ piriṣicya kumbhān bhindanti || <span class="bold">KauśS_11,7{86}.15</span> ||]
            kuśena prasavyaṃ triḥ pariṣicya kumbhān bhindanti | paścimāyāṃ diśi sphoṭayanti ||</p>
         
         
         <p>  [sameta (7.21.1) ityaparasyāṃ śmaśānasraktyāṃ dhuvanānyupayachante || <span class="bold">KauśS_11,7{86}.16</span> ||]
            'sameta viśve' ityanayā ṛcā sarve bāndhavāḥ aparasyāṃ śmaśānasraktyāṃ dhuvanānyupayacchanti
            | 'triḥ prasavyaṃ parikīrṇakeśāḥ pariyanti dakṣiṇānūrūnādhnānāḥ' iti dhuvanāni sarve
            bāndhavāḥ kurvanti ||</p>
         
         
         <p>  [paścāduttarato'gneḥ varcasā mām (18.3.10-11) vivasvān (18.3.61) indra kratum (18.3.67)
            ityātaḥ || <span class="bold">KauśS_11,7{86}.17</span> ||]
            tataḥ 'varcasā mām' iti dve 'vivasvānaḥ' ityādi 'indra kratuṃ naḥ' ityantam etaiḥ
            paścāt sthita upatiṣṭhante kartā gotriṇaśca ||</p>
         
         
         <p>  [samindhate (18.4.41-42) iti paścāt saṅkasukamuddīpayati || <span class="bold">KauśS_11,7{86}.18</span> ||]
            'samindhate amartyam' iti dvābhyāmṛgbhyāṃ grāmamadhye yanmaṇḍapaṃ kṛtaṃ tat ānīya
            śmaśānapaścāddeśe prajvālayati dahati | saṅkasukaśabdena yāmasārasvatān hutvā uttaraṃ
            jīvaśarade dakṣiṇaṃ yajjunaṃ tat saṅkasukaśabdenocyate | taṃ jvālayati | śmaśānacityasya
            karma samāptam | anena vidhānenāsthicayanaṃ kuryāt | putro vā gotriṇo vā idaṃ karma
            kārayati svargamicchatā ||</p>
         
         
         <p>  [asmin vayam (12.2.13), yadripraṃ (12.2.40), sīse mṛḍḍhvaṃ (12.2.19) ityabhyavanejayati
            || <span class="bold">KauśS_11,7{86}.19</span> ||]
            'asmin vayam', 'yadripram', 'sīse mṛḍḍhvam' ityādi kravyācchamanena vyākhyātam ||</p>
         
         
         <p>  kṛṣṇorṇayā pāṇipādān nimṛjya || <span class="bold">KauśS_11,7{86}.20 </span>||</p>
         
         
         <p>sarve gotriṇaḥ ||</p>
         
         
         <p>  ime jīvāḥ (12.2.22) udīcīnaiḥ (12.2.29) iti mantroktam || <span class="bold">KauśS_11,7{86}.21</span> ||</p>
         
         
         <p>  triḥ sapta (12.2.29) iti kūdyā padāni yopayitvā śmaśānāt || <span class="bold">KauśS_11,7{86}.22</span> ||</p>
         
         
         <p>dahanamapi śmaśānamucyate ||</p>
         
         
         <p>  mṛtyoḥ padam (12.2.30) iti dvitīyayā nāvaḥ || <span class="bold">KauśS_11,7{86}.23</span> ||</p>
         
         
         <p>  paraṃ mṛtyoḥ (12.2.21) iti prāgdakṣiṇaṃ kūdīṃ pravidhya || <span class="bold">KauśS_11,7{86}.24</span> ||</p>
         
         
         <p>  sapta nadīrūpāṇi kārayitvodakena pūrayitvā || <span class="bold">KauśS_11,7{86}.25</span> ||</p>
         
         
         <p>  ārohata saviturnāvametām (12.2.48) sutrāmāṇam (7.6.3) mahīmū ṣu (7.6.2) iti sahiraṇyāṃ
            sayavāṃ nāvamārohayati || <span class="bold">KauśS_11,7{86}.26</span> ||</p>
         
         
         <p>  aśmanvatī rīyate (12.2.26) uttiṣṭhatā pra taratā sukhāyaḥ (12.2.27) ityudīcastārayati
            || <span class="bold">KauśS_11,7{86}.27</span> ||</p>
         
         
         <p>  [śarkarādyā samidādhānāt || <span class="bold">KauśS_11,7{86}.28</span> ||</p>
         
         
         <p>  vaivasvatādi samānam || <span class="bold">KauśS_11,7{86}.29</span> ||]
            uttarato gartaḥ iti kravyācchamanaṃ ca kṛtvā | tato 'yavīyaḥprathamāni karmāṇi prāṅmukhānāṃ
            yajñopavītināṃ dakṣiṇāvṛtām' (KauśS 82.1) | athaiṣāṃ sapta śarkarāḥ pāṇiṣvāvapati
            ityādi sarvaṃ kuryāt | 'śāmyākīrādadhāti | tāsāṃ dhūmaṃ bhakṣayanti' (KauśS 82.19-20)
            ityevamantaṃ sarvaṃ kurvanti gotriṇaḥ | 'vaivasvataṃ sthālīpākaṃ śrapayitvā' (KauśS
            82.36) ityādi | vṛṣabhadvayaṃ daśagavāvarārdhyā ācāryadakṣiṇā | dvādaśarātraṃ kartā
            yamavratāntaṃ (KauśS 82.42) sarvaṃ bhavati ||</p>
         
         
         <p>  [prāpya gṛhān samānaḥ piṇḍapitṛyajñaḥ || <span class="bold">KauśS_11,7{86}.30</span> ||]
            prāpya gṛhān samāna ekaḥ piṇḍapitṛyajñaḥ kāryaḥ sarveṣāṃ gotriṇāṃ vidhānena | tataḥ
            sāmāvāsyāyāṃ nidhānamamāvāsyāyāṃ kravyācchamanaṃ kuryāditi | kecillaukike'pi piṇḍapitṛyajñaṃ
            kurvanti | samāptaḥ pitṛmedhaḥ | ekāgnyāhitāgnyorubhayoḥ pitṛmedha adhikāraḥ | anteṣṭiḥ
            pātracayanaṃ deśāntaravidhānaṃ pitṛmedhaśca || ekādaśe saptamī kaṇḍikā || <span class="bold">KKp_86</span> ||</p>
         
         
         
         
         
         <p>  atha piṇḍapitṛyajñaḥ || <span class="bold">KauśS_11,8{87}.1</span> ||</p>
         
         
         <p>  [amāvāsyāyāṃ sāyaṃ nyahne'hani vijñāyate || <span class="bold">KauśS_11,8{87}.2</span> ||]
            amāvāsyāyāmaparāhṇe kuryāt ||</p>
         
         
         <p>  [mitrāvaruṇā pari māmadhātām (18.3.12) iti pāṇī prakṣālayate || <span class="bold">KauśS_11,8{87}.3</span> ||]
            vaiśvadevaṃ kṛtvā 'avyasaśca' (19.68) iti japitvā 'mitrāvaruṇā pari māmadhātām' ityṛcā
            pāṇī prakṣālayate ||</p>
         
         
         <p>  [varcasā mām (18.3.10) ityācāmati || <span class="bold">KauśS_11,8{87}.4</span> ||]
            'varcasā mām' ityṛcācāmayati ||</p>
         
         
         <p>  [punaḥ savyenācamanādapasavyaṃ kṛtvā praiṣakṛtaṃ samādiśati || <span class="bold">KauśS_11,8{87}.5</span> ||]
            tataḥ tūṣṇīṃ punaḥ savyenācamanaṃ karoti | tataḥ pitryupavītī bhūtvā vakṣyamāṇaṃ karma
            karoti | paricārakāya praiṣaṃ dadāti ||</p>
         
         
         <p>  [ulūkhalamusalaṃ śūrpaṃ caruṃ kaṃsaṃ prakṣālya barhirudakumbhamāhara iti || <span class="bold">KauśS_11,8{87}.6</span> ||]
            ulūkhalamusalaṃ śūrpaṃ caruṃ kāṃsyapātramudakumbhaṃ darbhān vrīhīn samidhaḥ nekṣaṇādikamāhareti
            ||</p>
         
         
         <p>  [yajñopavītī dakṣiṇapūrvamantardeśamabhimukhaḥ śūrpa ekapavitrāntarhitān haviṣyān
            nirvapati || <span class="bold">KauśS_11,8{87}.7</span> ||</p>
         
         
         <p>  idamagnaye kavyavāhanāya svadhā pitṛbhyaḥ pṛthiviṣadbhyaḥ iti idaṃ somāya pitṛmate
            svadhā pitṛbhyaḥ somavadbhyaḥ pitṛbhyaḥ vā antarikṣasadbhyaḥ iti idaṃ yamāya pitṛmate
            svadhā pitṛbhyaśca diviṣadbhyaḥ iti trīnavācīnakāśīn nirvapati || <span class="bold">KauśS_11,8{87}.8</span> ||]
            tataḥ yajñopavītī dakṣiṇapūrvamantardeśamabhimukhaḥ śūrpa ekapavitraṃ nidhāya tato
            nirvapati taṇḍulamuṣṭim | 'idamagnaye kavyavāhanāya' ityetairmantraistrīn adhomuṣṭīn
            nirvapati | tataḥ pitryupavītī 'idamagnaye kavyavāhanāya' iti triḥ samprokṣaṇam ||</p>
         
         
         <p>  [ulūkhala opya triravahanti idaṃ vaḥ pitaro haviḥ iti || <span class="bold">KauśS_11,8{87}.9</span> ||</p>
         
         
         <p>  yathā havistathā paricarati || <span class="bold">KauśS_11,8{87}.10</span> ||</p>
         
         
         <p>  havirhyeva pitṛyajñaḥ || <span class="bold">KauśS_11,8{87}.11</span> ||]
            tata ulūkhala opya triravahanti 'idaṃ vaḥ pitaro haviḥ' iti mantreṇa | tataḥ śūrpeṇa
            niṣpavanam ||</p>
         
         
         <p>  [praiṣakṛtaṃ samādiśati caruṃ prakṣālayādhiśrayāpa opya taṇḍulānāvapasva nekṣaṇena
            yodhayannāsva mā śiro grahīḥ || <span class="bold">KauśS_11,8{87}.12</span> ||]
            tatastaṇḍulaprakṣālanam | 'caruṃ prakṣālayādhiśraya' iti praiṣaḥ | caroradhiśrayaṇam
            | 'apa opya' carorudakāsekaḥ | 'taṇḍulānāvapasva' taṇḍulāvapanam | 'pari tvāgne' (7.71.1)
            ityṛcā paryagnikaraṇam | nekṣaṇena triṣpradakṣiṇamudāyauti carum | yathotpūtaṃ bhavati
            tathā kuryāt ||</p>
         
         
         <p>  [śirograhaṃ paricakṣate || <span class="bold">KauśS_11,8{87}.13</span> ||]
            śirograhaṇaṃ na kuryāt ||</p>
         
         
         <p>  [bāhyenopaniṣkramya yajñopavītī dakṣiṇapūrvamantardeśamabhimukhaḥ udīratām (18.1.44)
            iti karṣūṃ khanati prādeśamātrīṃ tiryagaṅgurim || <span class="bold">KauśS_11,8{87}.14</span> ||]
            agniśālāyā bāhyenopaniṣkramya yajñopavītī bhūtvā dakṣiṇapūrvamantardeśābhimukha 'udīratām'
            ityṛcā karṣūṃ khanati prādeśamātrīṃ tiryagaṅgurim ||</p>
         
         
         <p>  avāgaṅguriṃ parvamātrīmityeke || <span class="bold">KauśS_11,8{87}.15 </span>||</p>
         
         
         <p>  [apahatā asurā rakṣāṃsi ye pitṛṣadaḥ iti prāgdakṣiṇaṃ pāṃsūnudūhati || <span class="bold">KauśS_11,8{87}.16</span> ||]
            'apahatā asurā rakṣāṃsi ye pitṛṣadaḥ' iti yajuṣā prāgdakṣiṇaṃ pāṃsūn udūhati ||</p>
         
         
         <p>  [karṣūṃ ca pāṇī ca prakṣālya etad vaḥ pitaraḥ pātram iti karṣūm udakena pūrayitvā
            || <span class="bold">KauśS_11,8{87}.17</span> ||]
            karṣūṃ ca pāṇī ca prakṣālya tato nirvāpapavitraṃ gṛhītvā kāṃsyodakapātraṃ kalpayitvā
            karṣūmadhye ninayati 'etad vaḥ pitaraḥ pātram' iti mantreṇa ||</p>
         
         
         <p>  [antarupātītya mastunā navanītena vā pratinīya dakṣiṇāñcamudvāsya || <span class="bold">KauśS_11,8{87}.18</span> ||]
            tato madhye praviśya mastunā navanītena vā pratinīya carau prakṣipet | dakṣiṇata udvāsayati
            ||</p>
         
         
         <p>  [dve kāṣṭhe gṛhītvā uśantaḥ (18.1.56-57) ityādīpayati || <span class="bold">KauśS_11,8{87}.19</span> ||]
            dve kāṣṭhe gṛhītvā 'uśantaḥ' iti dvābhyāmṛgbhyāmādīpayati ||</p>
         
         
         <p>  [ādīptayorekaṃ pratinidadhāti || <span class="bold">KauśS_11,8{87}.20</span> ||</p>
         
         
         <p>  ihaivaidhi dhanasaniḥ (18.4.38) ityekaṃ hṛtvā || <span class="bold">KauśS_11,8{87}.21</span> ||]
            ekaṃ dīptakāṣṭhaṃ gṛhītvā 'ihaivaidhi' ityṛcā pāṃsūpari nidadhāti ||</p>
         
         
         <p>  [pāṃsuṣvādhāyopasamādadhāti ye nikhātāḥ (18.2.34-35) samindhate (18.4.41) ye tātṛṣuḥ,
            ye satyāsaḥ (18.3.47-48) iti || <span class="bold">KauśS_11,8{87}.22</span> ||]
            'ye nikhātāḥ' iti dve 'samindhate' ityekā, 'ye tātṛṣuḥ' ityekā, 'ye satyāsaḥ' ityekā
            etaiḥ pañcabhiḥ pañca samidha ādadhāti | tataḥ ||</p>
         
         
         <p>  sambhārānupasādayati || <span class="bold">KauśS_11,8{87}.23</span> ||</p>
         
         
         <p>  [paryukṣaṇīṃ barhirudakumbhaṃ kaṃsaṃ darvimājyamāyavanaṃ caruṃ vāsāṃsyāñjanamabhyañjanamiti
            || <span class="bold">KauśS_11,8{87}.24</span> ||]
            paryukṣaṇīṃ barhiḥ udakumbhaṃ kāṃsyabhājanam | darvim | ājyam | āyavanam | carum |
            vāsāṃsi | āñjanam | abhyañjanam | etāni sarvāṇi pātrāṇi upasādya ||</p>
         
         
         <p>  [yadatropasamāhāryaṃ bhavati tadupasamāhṛtya || <span class="bold">KauśS_11,8{87}.25</span> ||</p>
         
         
         <p>  ato yajñopavītī pitryupavītī barhirgṛhītvā vicṛtya sannahanaṃ dakṣiṇāparamaṣṭamadeśamabhyavāsyet
            || <span class="bold">KauśS_11,8{87}.26</span> ||]
            tataḥ pitryupavītī sakṛdācchinnaṃ barhirgṛhītvā vicṛtya sannahanaṃ dakṣiṇāparadeśe
            nirasyati tūṣṇīm ||</p>
         
         
         <p>  [barhirudakena samprokṣya barhiṣadaḥ pitaraḥ (18.1.51) upahūtā naḥ pitaraḥ (18.3.45)
            agniṣvāttāḥ pitaraḥ (18.3.44) ye naḥ pituḥ pitaraḥ (18.3.46) ye'smākam (18.4.68) iti
            prastṛṇāti || <span class="bold">KauśS_11,8{87}.27</span> ||]
            barhirudakena samprokṣya 'barhiṣadaḥ pitaraḥ' ityṛcā, 'upahūtā naḥ pitaraḥ' ityṛcā
            'agniṣvāttāḥ pitaraḥ' ityekā, 'ye naḥ pituḥ pitaraḥ' ityekā, 'ye'smākaṃ pitaraḥ' ityarddharcaḥ
            etābhirbarhiḥ stṛṇāti | barhiṣi āvāhanaṃ karoti ||</p>
         
         
         <p>  [āyāpanādīni trīṇi || <span class="bold">KauśS_11,8{87}.28</span> ||]
            'ā yāta pitaraḥ' (18.4.62) ityṛcā 'ācyā jānu' (18.1.52) ityṛcā 'saṃ viśantu' (18.2.29)
            ityṛcā etaiḥ tilān vikīrya ||</p>
         
         
         <p>  [udīratām (18.1.44-46) iti tisṛbhirudapātrāṇyanvṛcaṃ ninayet || <span class="bold">KauśS_11,8{87}.29</span> ||]
            'udīratām' iti tisṛbhirudapātrāṇi ekaikayarcā barhiṣi ninayati ||</p>
         
         
         <p>  [ataḥ pitryupavītī yajñopavītī ye dasyavaḥ (18.2.28) ityubhayata ādīptamulmukaṃ
            triḥ prasavyaṃ parihṛtya nirasyati || <span class="bold">KauśS_11,8{87}.30</span> ||</p>
         
         
         <p>  paryukṣya || <span class="bold">KauśS_11,8{87}.31</span> ||]
            tato yajñopavītī 'ye dasyavaḥ' ityubhayata ādīptamulmukaṃ parihṛtya nirasyati | paryukṣya
            || ekādaśe aṣṭamī kaṇḍikā || <span class="bold">KKp_87</span> ||</p>
         
         
         
         
         
         <p>  [ye rūpāṇi pratimuñcamānā asurāḥ santaḥ svadhayā caranti | tva tānagne apa sedha
            dūrān satyā naḥ pitṝṇāṃ santvāśiṣaḥ svāhā svadhā iti hutvā kumbhīpākamabhighārayati
            || <span class="bold">KauśS_11,9{88}.1</span> ||]
            'ye rūpāṇi' ityṛcājyaṃ sruveṇa juhoti | tataḥ kumbhīpākamabhighārayati tūṣṇīm ||</p>
         
         
         <p>  [agnaye kavyavāhanāya iti juhoti || <span class="bold">KauśS_11,9{88}.2</span> ||]
            tataḥ 'agnaye kavyavāhanāya svadhā pitṛbhyaḥ' iti caruṃ juhoti ||</p>
         
         
         <p>  yathāniruptaṃ dvitīyām || <span class="bold">KauśS_11,9{88}.3</span> ||</p>
         
         
         <p>  [yamāya pitṛmate svadhā pitṛbhyaḥ iti tṛtīyām || <span class="bold">KauśS_11,9{88}.4</span> ||]
            'yamāya pitṛmate svadhā' iti tṛtīyām ||</p>
         
         
         <p>  [yadvo agniḥ (18.4.64) iti sāyavanāṃstaṇḍulān || <span class="bold">KauśS_11,9{88}.5</span> ||]
            'yadvo agniḥ' iti sāyavanāṃstaṇḍulān juhoti ||</p>
         
         
         <p>  [saṃ barhiḥ (7.98.1) iti sadarbhāṃstaṇḍulān paryukṣya || <span class="bold">KauśS_11,9{88}.6</span> ||]
            'saṃ barhiḥ' ityṛcā sadarbhān taṇḍulān juhoti | tataḥ paryukṣaṇam ||</p>
         
         
         <p>  [ato yajñopavītī pitryupavītī darvyoddharati || <span class="bold">KauśS_11,9{88}.7</span> ||]
            tataḥ pitryupavītī darvyoddharati bhājane ||</p>
         
         
         <p>  [dyaurdarvirakṣitāparimitānupadastā sā yathā dyaurdarvirakṣitāparimitānupadastaivā
            pratatāmahasyeyaṃ darvirakṣitāparimitānupadastā || <span class="bold">KauśS_11,9{88}.8</span> ||</p>
         
         
         <p>  antarikṣaṃ darvirakṣitāparimitānupadastā sā yathāntarikṣaṃ darvirakṣitāparimitānupadastaivā
            tatāmahasyeyaṃ darvirakṣitāparimitānupadastā || <span class="bold">KauśS_11,9{88}.9</span> ||</p>
         
         
         <p>  pṛthivī darvirakṣitāparimitānupadastā sā yathā pṛthivī darvirakṣitāparimitānupadastaivā
            tatasyeyaṃ darvirakṣitāparimitānupadastā iti || <span class="bold">KauśS_11,9{88}.10</span> ||]
            'dyaurdarvirakṣitāparimitā' iti tribhiḥ | pratimantramuddharaṇam ||</p>
         
         
         <p>  [uddhṛtyājyena sannīya trīn piṇḍān saṃhatān nidadhāti etatte pratatāmaha (18.4.75-77)
            iti || <span class="bold">KauśS_11,9{88}.11</span> ||]
            tataḥ uddhṛtyājyena sannīya 'etatte pratatāmaha' iti tribhirṛgbhiḥ trīn piṇḍān saṃhitān
            nidadhāti barhiṣi ||</p>
         
         
         <p>  dakṣiṇataḥ patnībhyaḥ idaṃ vaḥ patnyaḥ iti || <span class="bold">KauśS_11,9{88}.12</span> ||</p>
         
         
         <p>  [idamāśaṃsūnāmidamāśaṃsamānānāṃ strīṇāṃ puṃsāṃ prakīrṇāvaśīrṇānāṃ yeṣāṃ vayaṃ dātāro
            ye cāsmākamupajīvanti | tebhyaḥ sarvebhyaḥ sapatnīkebhyaḥ svadhāvadakṣayyamastu iti
            triḥ prasavyaṃ taṇḍulaiḥ parikirati || <span class="bold">KauśS_11,9{88}.13</span> ||]
            'idamāśaṃsūnām' iti triḥ prasavyaṃ taṇḍulaiḥ parikirati ||</p>
         
         
         <p>  [piñjūlīrāñjanaṃ sarpiṣi paryasya aṅdhvaṃ pitaraḥ iti nyasyati || <span class="bold">KauśS_11,9{88}.14</span> ||]
            'aṅdhvaṃ pitaraḥ' iti mantreṇa piñjūlīrāñjanaṃ ghṛtāktaṃ kṛtvā piṇḍeṣu nidadhāti ||</p>
         
         
         <p>  [vaddhvaṃ pitaro mā vo'to'nyat pitaro yoyuvata iti sūtrāṇi || <span class="bold">KauśS_11,9{88}.15</span> ||]
            'vaddhvaṃ pitaraḥ' iti sūtraṃ nidadhāti ||</p>
         
         
         <p>  [añjate vyañjate (18.3.18) ityabhyañjanam || <span class="bold">KauśS_11,9{88}.16</span> ||]
            'añjate vyañjate' ityṛcā ghṛtenābhighārayati ||</p>
         
         
         <p>  [ājyenāvichinnaṃ piṇḍānabhighārayati ye ca jīvāḥ (18.4.57), ye te pūrve parāgatāḥ
            (18.3.72) iti || <span class="bold">KauśS_11,9{88}.17</span> ||]
            'ye ca jīvāḥ' iti ghṛtenābhighārayati piṇḍān | 'ye te pūrve parāgatāḥ' ityṛcā piṇḍopari
            dhārāṃ ninayati ||</p>
         
         
         <p>  [atra pitaro mādayadhvaṃ yathābhāgaṃ yathālokamāvṛṣāyadhvam iti || <span class="bold">KauśS_11,9{88}.18</span> ||]
            'atra pitaraḥ' iti pratipiṇḍaṃ japati ||</p>
         
         
         <p>  [atra patnyo mādayadhvaṃ yathābhāgaṃ yathālokamāvṛṣāyadhvam iti || <span class="bold">KauśS_11,9{88}.19</span> ||]
            'atra patnyaḥ' iti patnīpiṇḍe japati ||</p>
         
         
         <p>  [yo'sāvantaragnirbhavati taṃ pradakṣiṇamavekṣya tisrastāmīstāmyati || <span class="bold">KauśS_11,9{88}.20</span> ||]
            yo'sāvantaragnirbhavati taṃ pradakṣiṇamavekṣya trīn prāṇāyāmān kuryāt ||</p>
         
         
         <p>  [pratiparyāvṛtya amīmadanta pitaro yathābhāgaṃ yathālokamāvṛṣāyiṣata iti || <span class="bold">KauśS_11,9{88}.21</span> ||</p>
         
         
         <p>  amīmadanta patnyo yathābhāgaṃ yathālokamāvṛṣāyiṣata iti || <span class="bold">KauśS_11,9{88}.22</span> ||]
            punaḥ 'amīmadanta' iti piṇḍeṣūpatiṣṭhate ||</p>
         
         
         <p>  [āpo agnim (18.4.40) ityadbhiragnimavasicya || <span class="bold">KauśS_11,9{88}.23</span> ||]
            'āpo agnim' ityṛcā adbhiragnimavasicya</p>
         
         
         <p>  [putraṃ pautramabhitarpayantīḥ (18.4.39) iti ācāmata mama pratatāmahāstatāmahāstatāḥ
            sapatnīkāstṛpyantvācāmantu iti prasavyaṃ pariṣicya || <span class="bold">KauśS_11,9{88}.24</span> ||]
            'putraṃ pautram' ityṛcā 'ācāmata mama pratatāmahāstatāmahāstatāḥ sapatnīkāstṛpyantvācāmantu'
            iti bhājanaṃ prakṣālya tena piṇḍopari savyaṃ pariṣicya ||</p>
         
         
         <p>  [vīrān me pratatāmahā datta vīrān me tatāmahā datta vīrān me pitaro datta pitṝn
            vīrān yācati || <span class="bold">KauśS_11,9{88}.25</span> ||]
            'vīrān me pratatāmahā' iti piṇḍānupatiṣṭhate ||</p>
         
         
         <p>  namo vaḥ pitaraḥ (18.4.81) ityupatiṣṭhate || <span class="bold">KauśS_11,9{88}.26</span> ||</p>
         
         
         <p>  [akṣan (18.4.61) ityuttarasicamavadhūya || <span class="bold">KauśS_11,9{88}.27</span> ||]
            'akṣannamīmadanta' ityṛcā uttarasicamavakuryāt.</p>
         
         
         <p>  [parā yāta (18.4.63) iti parāyāpayati || <span class="bold">KauśS_11,9{88}.28</span> ||]
            'parā yāta' ityṛcā pitṝn visarjayet ||</p>
         
         
         <p>  [ataḥ pitryupavītī yajñopavītī yanna idaṃ pitṛbhiḥ saha mano'bhūt tadupāhvayāmi
            iti mana upāhvayati || <span class="bold">KauśS_11,9{88}.29</span> ||]
            tataḥ yajñopavītī || ekādaśe navamī kaṇḍikā || <span class="bold">KKp_88</span> ||</p>
         
         
         
         
         
         <p>  [mano nvā hvāmahe nārāśaṃsena stomena | pitṝṇāṃ ca manmabhiḥ || ā na etu manaḥ punaḥ
            kratve dakṣāya jīvase | jyok ca sūryaṃ dṛśe || punarnaḥ pitaro mano dadātu daivyo
            janaḥ | jīvaṃ vrātaṃ sacemahi || vayaṃ soma vrate tava manastanūṣu bibhrataḥ | prajāvantaḥ
            sacemahi || ye sajātāḥ sumanaso jīvā jīveṣu māmakāḥ | teṣāṃ śrīrmayi kalpatāmasmin
            goṣṭhe śataṃ samāḥ iti || <span class="bold">KauśS_11,10{89}.1</span> ||]
            'yanna idam' iti 'mano nvā hvāmahe' iti sūktaṃ hṛdayamanvālabhya japet ||</p>
         
         
         <p>  yaccarusthālyāmodanāvaśiṣṭaṃ bhavati tasyoṣmabhakṣaṃ bhakṣayitvā brāhmaṇāya dadyāt
            || <span class="bold">KauśS_11,10{89}.2</span> ||</p>
         
         
         <p>  yadi brāhmaṇo na labhyetāpsvabhyavaharet || <span class="bold">KauśS_11,10{89}.3</span> ||</p>
         
         
         <p>  nijāya dāsāyetyeke || <span class="bold">KauśS_11,10{89}.4</span> ||</p>
         
         
         <p>  [madhyamapiṇḍaṃ patnyai putrakāmāyai prayachati || <span class="bold">KauśS_11,10{89}.5</span> ||</p>
         
         
         <p>  ā dhatta pitaro garbhaṃ kumāraṃ puṣkarasrajam | yatheha puruṣo'sat || ā tvārukṣadvṛṣabhaḥ
            pṛśniragniyo medhāvinaṃ pitaro garbhamā dadhuḥ | ā tvāyaṃ puruṣo gamet puruṣaḥ puruṣādadhi
            | sa te śraiṣṭhyāya jāyatāṃ sa some sāma gāyatu iti || <span class="bold">KauśS_11,10{89}.6</span> ||]
            'ā dhatta pitaraḥ' iti sūktena madhyamapiṇḍaṃ patnyai putrakāmāyai prayacchati prāśanārtham
            ||</p>
         
         
         <p>  [yadyanyā dvitīyā bhavatyaparaṃ tasyai || <span class="bold">KauśS_11,10{89}.7</span> ||]
            pituḥ piṇḍaṃ dvitīyāpatnyai prayacchati tenaiva mantreṇa ||</p>
         
         
         <p>  [prāgratamaṃ śrotriyāya || <span class="bold">KauśS_11,10{89}.8</span> ||]
            prāgratamaṃ piṇḍaṃ śrotriyāya dadāti ||</p>
         
         
         <p>  [atha yasya bhāryā dāsī vā pradrāviṇī bhavati ye'mī taṇḍulāḥ prasavyaṃ parikīrṇā
            bhavanti tāṃstasyai prayachati || <span class="bold">KauśS_11,10{89}.9</span> ||</p>
         
         
         <p>  arvācyupasaṅkrame mā parācyupa vastathā | annaṃ prāṇasya bandhanaṃ tena badhnāmi
            tvā mayi iti || <span class="bold">KauśS_11,10{89}.10</span> ||]
            'arvācyupasaṅkrame' ityṛcā paścimataṇḍulān dāsyai prayacchati ||</p>
         
         
         <p>  [paryukṣaṇīṃ samidhaścādāya mā pra gām (13.1.59-60) ityāvrajya ūrjaṃ bibhrat (7.60.1-6)
            iti gṛhānupatiṣṭhate || <span class="bold">KauśS_11,10{89}.11</span> ||]
            paryukṣaṇīṃ samidhaścādāya 'mā pra gāma' iti dvābhyāṃ japitvā gṛhe vrajati | tata
            'ūrjaṃ bibhrat' iti ṣaḍbhirgṛhānupatiṣṭhate ||</p>
         
         
         <p>  [ramadhvaṃ mā bibhītanāsmin goṣṭhe karīṣiṇaḥ | ūrjaṃ duhānāḥ śucayaḥ śucivratā gṛhā
            jīvanta upa vaḥ sadema || ūrjaṃ me devā adadurūrjaṃ manuṣyā uta | ūrjaṃ pitṛbhya āhārṣamūrjasvanto
            gṛhā mama || payo me devā adaduḥ payo manuṣyā uta | payaḥ pitṛbhyaḥ āhārṣaṃ payasvanto
            gṛhā mama || vīryaṃ me devā adadurvīryaṃ manuṣyā uta | vīryaṃ pitṛbhyaḥ āhārṣaṃ vīravanto
            gṛhā mama iti || <span class="bold">KauśS_11,10{89}.12</span> ||]
            'ramadhvaṃ mā bibhītana' iti sūktenopatiṣṭhate ||</p>
         
         
         <p>  [antarupātītya samidho'bhyādadhāti | ayaṃ no agniradhyakṣo'yaṃ no vasuvittamaḥ |
            asyopasadye mā riṣāmāyaṃ rakṣatu naḥ prajām || asmin sahasraṃ puṣyāsmaidhamānāḥ sve
            gṛhe | imaṃ samindhiṣīmahyāyuṣmantaḥ suvarcasaḥ | tvamagna īḍitaḥ
            (18.3.42) ā tvāgna idhīmahi (18.4.88) iti || <span class="bold">KauśS_11,10{89}.13</span> ||]
            tato'gnihotraśālāyāṃ praviśya dakṣiṇāgnau samidha ādadhāti pratyṛcaṃ 'ayaṃ no agniḥ'
            iti dve, 'tvamagne' ityekā 'ā tvāgne' ityekā etaiḥ samidha ādadhāti ||</p>
         
         
         <p>  [abhūd dūtaḥ (18.4.65) ityagniṃ pratyānayati || <span class="bold">KauśS_11,10{89}.14</span> ||]
            'abhūd dūtaḥ' ityṛcāgniṃ pratyānayati ||</p>
         
         
         <p>  yadi sarvaḥ praṇītaḥ syād dakṣiṇāgnau tvetadāhitāgneḥ || <span class="bold">KauśS_11,10{89}.15</span> ||</p>
         
         
         <p>  [gṛhyeṣvanāhitāgneḥ || <span class="bold">KauśS_11,10{89}.16</span> ||]
            gṛhyeṣvanāhitāgnerhomaḥ ||</p>
         
         
         <p>  [idaṃ cinme kṛtamastīdaṃ cicchaknavāni | pitaraścinmā vedan iti || <span class="bold">KauśS_11,10{89}.17</span> ||</p>
         
         
         <p>  yo ha yajate taṃ devā viduryo dadāti taṃ manuṣyā yaḥ śrāddhāni kurute taṃ pitarastaṃ
            pitaraḥ || <span class="bold">KauśS_11,10{89}.18</span> ||]
            'idaṃ cinme kṛtamasti' iti mantreṇāgnimupatiṣṭhate | 'yasmāt kośāt' (19.72) iti |
            piṇḍapitṛyajñaḥ samāptaḥ ||</p>
         
         
         <p>  pratipattyarthaṃ śarīrasya pitṛmedhasya karmaṇaḥ.
            vidhirekādaśe sārdhaṃ pitṛyajñasya kīrtitaḥ ||</p>
         
         
         <p>ekādaśe daśamī kaṇḍikā || <span class="bold">KKp_89</span> ||</p>
         
         
         <p>iti kauśikapaddhatau ekādaśo'dhyāyaḥ ||</p>
         
         
         
         
         
         <p>atha dvādaśo'dhyāyaḥ
            [madhuparkaḥ]</p>
         
         
         <p>  atha madhuparka ucyate | ācārye gahamāgate idaṃ karma karoti ||</p>
         
         
         <p>  [madhuparkamāhārayiṣyan darbhānāharati || <span class="bold">KauśS_12,1{90}.1</span> ||]
            dātā vadati | madhuparkamāhārayiṣyanniti | tata ācāryo vadati | darbhānāhārayeti |
            punardātā vadati ||</p>
         
         
         <p>  [atha viṣṭarān kārayati || <span class="bold">KauśS_12,1{90}.2</span> ||]
            atha viṣṭarān kuru | tata ācāryo viṣṭarān karoti mantreṇa ||</p>
         
         
         <p>  [sa khalvekaśākhameva prathamaṃ pādyaṃ dviśākhamāsanaṃ triśākhaṃ madhuparkāya ||
            <span class="bold">KauśS_12,1{90}.3</span> ||]
            ekaśākhaṃ dviśākhaṃ triśākhaṃ ceti viṣṭaratrayaṃ karoti ||</p>
         
         
         <p>  [sa yāvato manyeta tāvata upādāya vivicya samparyāpya mūlāni ca prāntāni ca yathāvistīrṇa
            iva syādityupotkṛṣya madhyadeśe'bhisannahyati || <span class="bold">KauśS_12,1{90}.4</span> ||</p>
         
         
         <p>  ṛtena tvā satyena tvā tapasā tvā karmaṇā tvā iti sannahyati || <span class="bold">KauśS_12,1{90}.5</span> ||</p>
         
         
         <p>  atha ha sṛjati atisṛṣṭo dveṣṭā yo'smān dveṣṭi yaṃ ca vayaṃ dviṣmaḥ || <span class="bold">KauśS_12,1{90}.6</span> ||]
            'ṛtena tvā' iti sannahanam | madhyadeśe granthiṃ karoti | 'atisṛṣṭo dveṣṭā' iti mantreṇa
            viṣṭarān karoti | prativiṣṭaraṃ mantrāvṛttiḥ ||</p>
         
         
         <p>  [asya ca dātuḥ iti dātāramīkṣate || <span class="bold">KauśS_12,1{90}.7</span> ||]
            viṣṭarān kṛtvā 'asya ca dātuḥ' iti dātāramīkṣate ||</p>
         
         
         <p>  [athodakamāhārayati pādyaṃ bho iti || <span class="bold">KauśS_12,1{90}.8</span> ||]
            athodakamānayati | tato dātā kurute 'pādyaṃ bho' iti ||</p>
         
         
         <p>  [hiraṇyavarṇābhiḥ pratimantrya dakṣiṇaṃ pādaṃ prathamaṃ prakarṣati mayi brahma ca
            tapaśca dhārayāṇi iti || <span class="bold">KauśS_12,1{90}.9</span> ||]
            'hiraṇyavarṇāḥ' (1.33) iti sūktaṃ japitvā punaḥ ācārya udakamabhimantrayate | 'mayi
            brahma ca' iti mantreṇa svayaṃ dakṣiṇaṃ pādaṃ prakṣālayati ||</p>
         
         
         <p>  [dakṣiṇe prakṣālite savyaṃ prakarṣati mayi kṣatraṃ ca viśaśca dhārayāṇi iti || <span class="bold">KauśS_12,1{90}.10</span> ||]
            'mayi kṣatraṃ ca' iti savyaṃ prakṣālayati ||</p>
         
         
         <p>  [prakṣālitāvanumantrayate imau pādāvavaniktau brāhmaṇaṃ yaśasāvatām | āpaḥ pādāvanejanīrdviṣantaṃ
            nirdahantu me || <span class="bold">KauśS_12,1{90}.11</span> ||]
            tataḥ svapādāvabhimantrayate | 'imau pādāvavaniktau' ityṛcā ācāryaḥ ||</p>
         
         
         <p>  asya ca dātuḥ iti dātāramīkṣate || <span class="bold">KauśS_12,1{90}.12 </span>|| athāsanamāhārayati.
            dātā vadati-
            saviṣṭaramāsanaṃ bho iti || <span class="bold">KauśS_12,1{90}.13</span> ||</p>
         
         
         <p>  tasmin pratyaṅmukha upaviśati || <span class="bold">KauśS_12,1{90}.14 </span>||</p>
         
         
         <p>  [vimṛgvarīṃ pṛthivīm (12.1.29) ityetayā viṣṭare pādau pratiṣṭhāpya adhiṣṭhito dveṣṭā
            yo'smān dveṣṭi yaṃ ca vayaṃ dviṣmaḥ || <span class="bold">KauśS_12,1{90}.15</span> ||]
            'vimṛgvarīm' iti mantreṇa dviśākhaṃ viṣṭaramāsane nidadhāti | ekaśākhaṃ pādayornidadhāti
            | viṣṭare pādau pratiṣṭhāpya 'adhiṣṭhito dveṣṭā' iti mantreṇa ||</p>
         
         
         <p>  asya ca dātuḥ iti dātāramīkṣate || <span class="bold">KauśS_12,1{90}.16 </span>|| athodakamāhārayati.
            dātā vadati-
            arghyaṃ bho iti || <span class="bold">KauśS_12,1{90}.17</span> ||</p>
         
         
         <p>  [tatpratimantrayate annānāṃ mukhamasi mukhamahaṃ śreṣṭhaḥ samānānāṃ bhūyāsam | āpo'mṛta
            sthāmṛtaṃ mā kṛṇuta dāsāsmākaṃ bahavo bhavantvaśvāvadgomanmayyastu puṣṭamo bhūrbhuvaḥ
            svar janad om iti || <span class="bold">KauśS_12,1{90}.18</span> ||</p>
         
         
         <p>  tūṣṇīmadhyātmaṃ ninayati || <span class="bold">KauśS_12,1{90}.19</span> ||]
            'annānāṃ mukhamasi' iti mantreṇa puṣpākṣatodapātramabhimantrya ācāryahaste ninayati
            tūṣṇīm ||</p>
         
         
         <p>  tejo'syamṛtamasi iti lalāṭamālabhate || <span class="bold">KauśS_12,1{90}.20</span> || athodakamāhārayati.
            dātā vadati-
            ācamanīyaṃ bho iti || <span class="bold">KauśS_12,1{90}.21</span> ||</p>
         
         
         <p>  [jīvābhirācamya || <span class="bold">KauśS_12,1{90}.22</span> ||]
            tata ācārya ācamanaṃ karoti | kārāpayati 'jīvā stha' (19.69) iti sūktena ||</p>
         
         
         <p>  athāsmai madhuparkaṃ vedayante.
            tato dātā vadati-
            dvyanucaro madhuparko bho iti || <span class="bold">KauśS_12,1{90}.23 </span>||</p>
         
         
         <p>triśākhaṃ madhuparkāya ||</p>
         
         
         <p>  dvābhyāṃ śākhābhyāmadhastādekayopariṣṭāt sāpidhānam || <span class="bold">KauśS_12,1{90}.24</span> ||</p>
         
         
         <p>  [madhu vātā ṛtāyate ityetābhirevābhimantraṇam || <span class="bold">KauśS_12,1{90}.25</span> ||</p>
         
         
         <p>  tathā pratimantraṇam || <span class="bold">KauśS_12,1{90}.26</span> ||]
            dvādaśe'dhyāye prathamā kaṇḍikā || <span class="bold">KKp_90</span> ||</p>
         
         
         
         
         
         <p>  [madhu vātā ṛtāyate madhu kṣaranti sindhavaḥ | mādhvīrgāvo bhavantu naḥ || madhu
            naktamutoṣaso madhumat pārthivaṃ rajaḥ | mādhvīrnaḥ santvoṣadhīḥ || madhumānno vanaspatirmadhumā;m
            astu sūryaḥ | madhu dyaurastu naḥ pitā || <span class="bold">KauśS_12,2{91}.1</span> ||]
            'madhu vātā ṛtāyate' ityetābhirevābhimantraṇam | tathā pratimantraṇam | ācāryaḥ pratimantraṇaṃ
            karoti ||</p>
         
         
         <p>  [tat sūryasya tvā cakṣuṣā pratīkṣe iti pratīkṣate || <span class="bold">KauśS_12,2{91}.2</span> ||]
            'sūryasya tvā' iti mantreṇa madhuparkaṃ pratīkṣate ||</p>
         
         
         <p>  [ayuto'haṃ, devasya tvā savituḥ (19.51.1-2) iti pratigṛhya puromukhaṃ prāgdaṇḍaṃ
            nidadhāti || <span class="bold">KauśS_12,2{91}.3</span> ||]
            'ayuto'haṃ', 'devasya tvā' iti dvābhyāṃ pratigṛhṇāti | sanmukhaṃ prāgdaṇḍaṃ nidadhāti
            ||</p>
         
         
         <p>  [pṛthivyāstvā nābhau sādayāmyadityā upasthe iti bhūmau pratiṣṭhāpya || <span class="bold">KauśS_12,2{91}.4</span> ||</p>
         
         
         <p>  dvābhyāmaṅgulibhyāṃ pradakṣiṇamācālyānāmikayāṅgulyāṅguṣṭhena ca saṅgṛhya prāśnāti
            || <span class="bold">KauśS_12,2{91}.5</span> ||]
            'pṛthivyāstvā' iti mantreṇa bhūmau pratiṣṭhāpya tataḥ pūrvābhimukho bhūtvā madhuparkaṃ
            prāśnāti bhojanavat | prāṅmukho'nnāni bhuñjīta | dvābhyāmaṅgulībhyāṃ pradakṣiṇamācālyānāmikāṅgulyāṅguṣṭhena
            ca saṅgṛhya prāśnāti ||</p>
         
         
         <p>  [oṃ bhūstatsaviturvareṇyaṃ bhūḥ svāhā iti prathamam || <span class="bold">KauśS_12,2{91}.6</span> ||</p>
         
         
         <p>  bhargo devasya dhīmahi bhuvaḥ svāhā iti dvitīyam || <span class="bold">KauśS_12,2{91}.7</span> ||</p>
         
         
         <p>  dhiyo yo naḥ pracodayāt svaḥ svāhā iti tṛtīyam || <span class="bold">KauśS_12,2{91}.8</span> ||</p>
         
         
         <p>  vayaṃ devasya dhīmahi janat svāhā iti caturtham || <span class="bold">KauśS_12,2{91}.9</span> ||</p>
         
         
         <p>  turaṃ devasya bhojanaṃ vṛdhat svāhā iti pañcamam || <span class="bold">KauśS_12,2{91}.10</span> ||</p>
         
         
         <p>  karat svāhā iti ṣaṣṭham || <span class="bold">KauśS_12,2{91}.11</span> ||</p>
         
         
         <p>  ruhat svāhā iti saptamam || <span class="bold">KauśS_12,2{91}.12</span> ||</p>
         
         
         <p>  mahat svāhā ityaṣṭamam || <span class="bold">KauśS_12,2{91}.13</span> ||</p>
         
         
         <p>  tat svāhā iti navamam || <span class="bold">KauśS_12,2{91}.14</span> ||</p>
         
         
         <p>  śaṃ svāhā iti daśamam || <span class="bold">KauśS_12,2{91}.15</span> ||</p>
         
         
         <p>  om ityekādaśam || <span class="bold">KauśS_12,2{91}.16</span> ||]
            'om bhūstatsavituḥ' ityekādaśa mantrāḥ | pratimantraṃ prāśnāti ||</p>
         
         
         <p>  [tūṣṇīṃ dvādaśam || <span class="bold">KauśS_12,2{91}.17</span> ||]
            tūṣṇīṃ dvādaśaṃ prāśnāti ||</p>
         
         
         <p>  tasya bhūyomātramiva bhuktvā brāhmaṇāya śrotriyāya prayachet || <span class="bold">KauśS_12,2{91}.18</span> ||</p>
         
         
         <p>  [śrotriyālābhe vṛṣalāya prayachet || <span class="bold">KauśS_12,2{91}.19</span> ||</p>
         
         
         <p>  athāpyayaṃ nigamo bhavati somametat pibata yat kiṃ cāśnīta brāhmaṇāḥ | mā brāhmaṇāyochiṣṭaṃ
            dāta māṃ somaṃ pātvasomapaḥ iti || <span class="bold">KauśS_12,2{91}.20</span> ||]
            anyasya vā | dvādaśe'dhyāye dvitīyā kaṇḍikā || <span class="bold">KKp_91</span> ||</p>
         
         
         
         
         
         <p>  [dadhi ca madhu ca brāhmo madhuparkaḥ || <span class="bold">KauśS_12,3{92}.1</span> ||</p>
         
         
         <p>  pāyasa aindro madhuparkaḥ || <span class="bold">KauśS_12,3{92}.2</span> ||</p>
         
         
         <p>  madhu cājyaṃ ca saumyo madhuparkaḥ || <span class="bold">KauśS_12,3{92}.3</span> ||</p>
         
         
         <p>  manthaścājyaṃ ca pauṣṇo madhuparkaḥ || <span class="bold">KauśS_12,3{92}.4</span> ||</p>
         
         
         <p>  kṣīraṃ cājyaṃ ca sārasvato madhuparkaḥ || <span class="bold">KauśS_12,3{92}.5</span> ||</p>
         
         
         <p>  surā cājyaṃ ca mausalo madhuparkaḥ || <span class="bold">KauśS_12,3{92}.6</span> ||</p>
         
         
         <p>  sa khalveṣa dvaye bhavati sautrāmaṇyāṃ ca rājasūye ca || <span class="bold">KauśS_12,3{92}.7</span> ||</p>
         
         
         <p>  udakaṃ cājyaṃ ca vāruṇo madhuparkaḥ || <span class="bold">KauśS_12,3{92}.8</span> ||</p>
         
         
         <p>  tailaṃ cājyaṃ ca śrāvaṇo madhuparkaḥ || <span class="bold">KauśS_12,3{92}.9</span> ||</p>
         
         
         <p>  tailaśca piṇḍaśca pārivrājako madhuparkaḥ || <span class="bold">KauśS_12,3{92}.10</span> ||</p>
         
         
         <p>  iti khalveṣa navavidho madhuparko bhavati || <span class="bold">KauśS_12,3{92}.11</span> ||]
            'dadhi ca' ityādi navavidhaṃ madhuparkaṃ jānīyāt ||</p>
         
         
         <p>  athāsmai gāṃ vedayante.
            dātā brūte-
            gaurbho iti || <span class="bold">KauśS_12,3{92}.12</span> ||</p>
         
         
         <p>  [tān pratimantrayate | bhūtamasi bhavadasyannaṃ prāṇo bahurbhava | jyeṣṭhaṃ yannāma
            nāmata oṃ bhūrbhuvaḥ svarjanadom iti || <span class="bold">KauśS_12,3{92}.13</span> ||]
            ācāryo'pi pratimantrayate | 'bhūtamasi bhavadasyannam' iti mantreṇa ||</p>
         
         
         <p>  [atisṛjati mātādityānāṃ duhitā vasūnāṃ svasā rudrāṇāmamṛtasya nābhiḥ | pra ṇo vocaṃ
            cikituṣe janāya mā gāmanāgāmaditiṃ vadhiṣṭa | oṃ tṛṇāni gaurattu ityāha || <span class="bold">KauśS_12,3{92}.14</span> ||]
            gāṃ visarjayati 'mātādityānām' iti mantreṇa | ācāryo brūte 'tṛṇāni gauḥ' iti | tṛṇāni
            dadāti gave ||</p>
         
         
         <p>  sūyavasāt (7.73.11) iti pratiṣṭhamānāmanumantrayate || <span class="bold">KauśS_12,3{92}.15</span> ||</p>
         
         
         <p>  nālohito madhuparko bhavati || <span class="bold">KauśS_12,3{92}.16</span> ||</p>
         
         
         <p>  nānujñānamadhīmahe iti kuruta ityeva brūyāt || <span class="bold">KauśS_12,3{92}.17</span> ||</p>
         
         
         <p>  svadhite mainaṃ hiṃsīḥ iti śastraṃ prayachati || <span class="bold">KauśS_12,3{92}.18</span> ||</p>
         
         
         <p>  pāṣmānameva jahi iti śastraṃ kartāramanumantrayate || <span class="bold">KauśS_12,3{92}.19</span> ||</p>
         
         
         <p>  āgneyīṃ vapāṃ kuryuḥ || <span class="bold">KauśS_12,3{92}.20</span> ||</p>
         
         
         <p>  api vā brāhmaṇa eva prāśnīyāt | taddevataṃ hi taddhavirbhavati || <span class="bold">KauśS_12,3{92}.21</span> ||</p>
         
         
         <p>  athāsmai snānamanulepanaṃ mālyābhyañjanamiti || <span class="bold">KauśS_12,3{92}.22</span> ||</p>
         
         
         <p>  [yadatropasamāhāryaṃ bhavati tadupasamāhṛtya || <span class="bold">KauśS_12,3{92}.23</span> ||]
            vastrālaṅkārādi sarvaṃ samāhṛtya dadāti ||</p>
         
         
         <p>  athopāsakāḥ prāpya upāsakāḥ smo bho iti vedayante || <span class="bold">KauśS_12,3{92}.24</span> ||</p>
         
         
         <p>  [tān pratimantrayate bhūyāṃso bhūyāsma ye ca no bhūyasaḥ kārṣṭāpi ca no'nye bhūyāṃso
            jāyantām || <span class="bold">KauśS_12,3{92}.25</span> ||]
            bhedakāra ācāryaḥ pratimantrayate 'bhūyāṃso bhūyāsma' iti mantreṇa ||</p>
         
         
         <p>  asya ca dātuḥ iti dātāramīkṣate || <span class="bold">KauśS_12,3{92}.26 </span>||</p>
         
         
         <p>ācāryaḥ ||</p>
         
         
         <p>  athānnāhārāḥ prāpya annāhārāḥ smo bho iti vedayante || <span class="bold">KauśS_12,3{92}.27</span> ||</p>
         
         
         <p>dātā vadati ||</p>
         
         
         <p>  [tān pratimantrayate annādā bhūyāsma ye ca no'nnādān kārṣṭāpi ca no'nye'nnādā bhūyāṃso
            jāyantām || <span class="bold">KauśS_12,3{92}.28</span> ||]
            ācāryo'numantrayate 'annādā bhūyāsma ye ca naḥ' iti mantreṇa | kharjakalamakabhaktādi
            ||</p>
         
         
         <p>  asya ca dātuḥ iti dātāramīkṣate || <span class="bold">KauśS_12,3{92}.29 </span>||</p>
         
         
         <p>  [āhṛteṃ'nne juhoti yat kāma kāmayamānā ityetayā || <span class="bold">KauśS_12,3{92}.30</span> ||</p>
         
         
         <p>  yat kāma kāmāyamānā idaṃ kṛṇmasi te haviḥ | tannaḥ sarvaṃ samṛdhyatāmathaitasya
            haviṣo vīhi svāhā iti || <span class="bold">KauśS_12,3{92}.31</span> ||]
            āhṛte'nne sati bhakte juhoti 'yat kāma kāma' ityṛcā vivāhe tantrāgnau juhoti | anyatra
            hastahomatvāt tantravikalpaḥ ||</p>
         
         
         <p>  [eṣa ācāryakalpa eṣa ṛtvikkalpa eṣa saṃyuktakalpa eṣa vivāhakalpa eṣo'tithikalpa
            eṣo'tithikalpaḥ || <span class="bold">KauśS_12,3{92}.32</span> ||]
            abhyāgatāya madhuparko deyaḥ | atithaye madhuparko deyaḥ | anyebhyaḥ svadharmasthitebhyaśca
            cāturvarṇikebhyo dravyāḍhyebhyaścaturāśramibhyaśca gṛhāgate madhuparko deyaḥ | madhuparkaḥ
            samāptaḥ | ṣaḍarghyā madhuparkiṇaḥ | gurvādyāgate gṛhe madhuparkasūtraṃ prayojanam
            || dvādaśe'dhyāye tṛtīyā kaṇḍikā || <span class="bold">KKp_92</span> ||</p>
         
         
         <p>iti kauśikapaddhatau dvādaśo'dhyāyaḥ ||</p>
         
         
         
         
         
         <p>atha trayodaśo'dhyāyaḥ
            [adbhutāni]</p>
         
         
         <p>  athādbhutakarmaparibhāṣā ucyante-
            athādbhutāni || <span class="bold">KauśS_13,1{93}.1</span> ||</p>
         
         
         <p>lokaviruddhaṃ dṛśyate tadadbhutamityucyate ||</p>
         
         
         <p>  varṣe || <span class="bold">KauśS_13,1{93}.2</span> ||</p>
         
         
         <p>rudhirādivikṛtidoṣaḥ ||</p>
         
         
         <p>  yakṣeṣu || <span class="bold">KauśS_13,1{93}.3</span> ||</p>
         
         
         <p>yakṣarākṣasapiśācādidarśane sati ||</p>
         
         
         <p>  gomāyuvadane || <span class="bold">KauśS_13,1{93}.4</span> ||</p>
         
         
         <p>maṇḍūkadvayātivadane ||</p>
         
         
         <p>  kule kalahini || <span class="bold">KauśS_13,1{93}.5</span> ||</p>
         
         
         <p>svakule parakule ca kalahe utpanne ||</p>
         
         
         <p>  [bhūmicale || <span class="bold">KauśS_13,1{93}.6</span> ||]
            bhūmicalane bhūmikampe ||</p>
         
         
         <p>  ādityopalpave || <span class="bold">KauśS_13,1{93}.7</span> ||</p>
         
         
         <p>ādityagrahe ||</p>
         
         
         <p>  candramasaśca || <span class="bold">KauśS_13,1{93}.8</span> ||</p>
         
         
         <p>candragrahaṇe ||</p>
         
         
         <p>  [auṣasyāmanudyatyām || <span class="bold">KauśS_13,1{93}.9</span> ||]
            uṣāyāmanudyatyām uṣākāla anudita āditye ||</p>
         
         
         <p>  samāyāṃ dāruṇāyām || <span class="bold">KauśS_13,1{93}.10</span> ||</p>
         
         
         <p>dāruṇasaṃvatsare durbhikṣe marake vā anāvṛṣṭirvā bhaye sati ||</p>
         
         
         <p>  [upatārakaśaṅkāyām || <span class="bold">KauśS_13,1{93}.11</span> ||]
            uṣātārakaśaṅkāyām | uṣātārakagrahanakṣatrādisamīpe dṛśyate nakṣatram ||</p>
         
         
         <p>  brāhmaṇeṣvāyudhiṣu || <span class="bold">KauśS_13,1{93}.12</span> ||</p>
         
         
         <p>āyudhagrahaṇe sati ||</p>
         
         
         <p>  daivateṣu nṛtyatsu cyotatsu hasatsu gāyatsu || <span class="bold">KauśS_13,1{93}.13</span> ||</p>
         
         
         <p>anyāni vā rūpāṇi kurvanti devatāḥ ||</p>
         
         
         <p>  lāṅgalayoḥ saṃsarge || <span class="bold">KauśS_13,1{93}.14</span> ||</p>
         
         
         <p>lāṅgale dve saṃsarge bhavataḥ ||</p>
         
         
         <p>  [rajjvostantvośca || <span class="bold">KauśS_13,1{93}.15</span> ||]
            rajjvostantvo rajjurvā sūtraṃ valyamāne dve bhavataḥ ||</p>
         
         
         <p>  agnisaṃsarge || <span class="bold">KauśS_13,1{93}.16</span> ||</p>
         
         
         <p>laukikāgnidvaye saṃsarge ||</p>
         
         
         <p>  [yamavatsāyāṃ gavi || <span class="bold">KauśS_13,1{93}.17</span> ||]
            yamalavatsāyāṃ gavi ||</p>
         
         
         <p>  [vaḍavāgardabhyormānuṣyāṃ ca || <span class="bold">KauśS_13,1{93}.18</span> ||]
            yamalajanane vaḍavāgardabhyoḥ | mānuṣīyamalajanane idaṃ samīkarma ||</p>
         
         
         <p>  yatra dhenavo lohitaṃ duhate || <span class="bold">KauśS_13,1{93}.19</span> ||</p>
         
         
         <p>lohitadohane go'śvājāmahiṣīgardabhoṣṭrādiṣu raktadugdhe ||</p>
         
         
         <p>  anaḍuhi dhenuṃ dhayati || <span class="bold">KauśS_13,1{93}.20</span> ||</p>
         
         
         <p>vṛṣabho gāṃ dhayati ||</p>
         
         
         <p>  [dhenau dhenuṃ dhayantyām || <span class="bold">KauśS_13,1{93}.21</span> ||]
            dhenurdhenuṃ dhayati parasparaṃ pibati ||</p>
         
         
         <p>  ākāśaphene || <span class="bold">KauśS_13,1{93}.22</span> ||</p>
         
         
         <p>gaurvā'śvo vā'śvataro vā puruṣo vā ākāśaphenaṃ pibati ||</p>
         
         
         <p>  pipīlikānācāre || <span class="bold">KauśS_13,1{93}.23</span> ||</p>
         
         
         <p>śvetakṛṣṇaraktavarṇādi bahuśo gṛhe santi ||</p>
         
         
         <p>  [nīlamakṣānācāre || <span class="bold">KauśS_13,1{93}.24</span> ||]
            nīlamakṣā atiśayena bahuśaḥ | makṣikāḥ prasiddhāḥ ||</p>
         
         
         <p>  [madhumakṣānācāre || <span class="bold">KauśS_13,1{93}.25</span> ||]
            madhujālaṃ gṛha utpadyate madhumakṣā ||</p>
         
         
         <p>  [anājñāte || <span class="bold">KauśS_13,1{93}.26</span> ||]
            anājñātamadbhutaṃ dṛśyate | yadadbhute na paṭhitaṃ tadajñātamadbhutam | athavā laukikaṃ
            jugupsitaṃ vā'dṛṣṭaṃ vā ||</p>
         
         
         <p>  avadīrṇe || <span class="bold">KauśS_13,1{93}.27</span> ||</p>
         
         
         <p>svayaṃ gṛhādi avadīrṇe sati ||</p>
         
         
         <p>  anudaka udakonmīle || <span class="bold">KauśS_13,1{93}.28</span> ||</p>
         
         
         <p>marudeśe udakaṃ bhavati | athavā sthale sarvatrodakaṃ sandṛśyate mṛgatṛṣṇāvat ||</p>
         
         
         <p>  tileṣu samataileṣu || <span class="bold">KauśS_13,1{93}.29</span> ||</p>
         
         
         <p>tilāḥ samatailā bhavanti ||</p>
         
         
         <p>  haviḥṣvabhimṛṣṭeṣu || <span class="bold">KauśS_13,1{93}.30</span> ||</p>
         
         
         <p>vapāṃ havīṃṣi vā vayāṃsi dvipadacatuṣpadaṃ vā gṛhītvā gaccheyuḥ ||</p>
         
         
         <p>  prasavyeṣvāvarteṣu || <span class="bold">KauśS_13,1{93}.31</span> ||</p>
         
         
         <p>kumārasya kumāryā vā dvāvāvartau mūrdhanyau bhavataḥ savyāvṛttau ||</p>
         
         
         <p>  [yūpe virohati || <span class="bold">KauśS_13,1{93}.32</span> ||]
            yūpo virohati | yūpaśabdaḥ kāṣṭhavācī | yajñaprāyaścitte yūpagrahaṇāt ||</p>
         
         
         <p>  ulkāyām || <span class="bold">KauśS_13,1{93}.33</span> ||</p>
         
         
         <p>divā ulkāpātaḥ sandhyāyāṃ ca ||</p>
         
         
         <p>  [dhūmaketau saptarṣīnupadhūpayati || <span class="bold">KauśS_13,1{93}.34</span> ||]
            dhūmaketuḥ saptaṛṣīnupadhūpayati | ketucāraḥ paṭhitaḥ | ketuśabdagrahaṇena sarvatra
            dhūmaketurucyate ||</p>
         
         
         <p>  nakṣatreṣu patāpateṣu || <span class="bold">KauśS_13,1{93}.35</span> ||</p>
         
         
         <p>rātrau nakṣatrapāteṣu bahuśaḥ ||</p>
         
         
         <p>  [māṃsamukhe nipatati || <span class="bold">KauśS_13,1{93}.36</span> ||]
            māṃsamukhā gṛhe patanti māṃsaṃ vā patati ||</p>
         
         
         <p>  anagnāvavabhāse || <span class="bold">KauśS_13,1{93}.37</span> ||</p>
         
         
         <p>agnirdṛśyate | gṛhādiṣu agnidṛśyā jvālā dṛśyate ||</p>
         
         
         <p>  agnau śvasati || <span class="bold">KauśS_13,1{93}.38</span> ||</p>
         
         
         <p>ucchvāso vā śabdakaraṇaṃ bhavati vā ||</p>
         
         
         <p>  sarpiṣi taile madhuni ca viṣyande || <span class="bold">KauśS_13,1{93}.39</span> ||</p>
         
         
         <p>yadi ghṛtādi sthīyate syandate vā sravati vā ||</p>
         
         
         <p>  [grāmye'gnau śālāṃ dahati || <span class="bold">KauśS_13,1{93}.40</span> ||]
            grāmyo'gniḥ śālāṃ dahati grāmanagaraśālādidāhye laukikenāgninā ||</p>
         
         
         <p>  āgantau ca || <span class="bold">KauśS_13,1{93}.41</span> ||</p>
         
         
         <p>vidyute vā sūryaprajvalite vā gṛhaṃ dahati āganturvā ||</p>
         
         
         <p>  [vaṃśe sphoṭati || <span class="bold">KauśS_13,1{93}.42</span> ||]
            vaṃśaḥ sphoṭayati vaṃśasphoṭanaṃ balaharaṇabhaṅgadvārabhaṅgakapāṭādibhaṅgeṣu ||</p>
         
         
         <p>  kumbhodadhāne vikasatyukhāyāṃ saktudhānyāṃ ca || <span class="bold">KauśS_13,1{93}.43</span> ||</p>
         
         
         <p>udakumbhe svayaṃ bhagne udakadhānamaliñjare bhagne ukhādibhāṇḍe saktudhānyāṃ haṇḍikā
            || trayodaśe'dhyāye prathamā kaṇḍikā || <span class="bold">KKp_93</span> ||</p>
         
         
         
         
         
         <p>  [atha yatraitāni varṣāṇi varṣanti ghṛtaṃ māṃsaṃ madhu ca yad hiraṇyaṃ yāni cāpyanyāni
            ghorāṇi varṣāṇi varṣanti tat parābhavati kulaṃ vā grāmo vā janapado vā || <span class="bold">KauśS_13,2{94}.1</span> ||]
            'atha yatraitāni' ityādi pratinimittaśāntiṃ vakṣyāmaḥ | athādbhutaśāntiryatra na kriyate
            tatra doṣo bhavati | 'tat parābhavati' ityādi paribhāṣā ucyate | athādbhutaṃ yatra
            bhavati tat parābhavati vinaśyati | vināśārthe adbhutaṃ devāḥ sṛjanti | tathā coktaṃ
            sṛjanti divyā devādbhutāni prāgupasargapratibodhanārtham | vināśe samupasthite | kulaṃ
            vā grāmo vā janapado vā kule grāme nagare vā rāṣṭre vā yatrādbhutaṃ dṛśyate tatsarvaṃ
            vinaśyati ||</p>
         
         
         <p>  [tatra rājā bhūmipatirvidvāṃsaṃ brahmāṇamichet || <span class="bold">KauśS_13,2{94}.2</span> ||</p>
         
         
         <p>  eṣa ha vai vidvān yad bhṛgvaṅgirovit || <span class="bold">KauśS_13,2{94}.3</span> ||</p>
         
         
         <p>  ete ha vā asya sarvasya śamayitāraḥ pālayitāro yad bhṛgvaṅgirasaḥ || <span class="bold">KauśS_13,2{94}.4</span> ||]
            tatra gṛhastho vā grāmapatirvā rājā vā bhūmipatiḥ | yad bhṛgvaṅgirasa atharvāṅgirasa
            ityarthaḥ ||</p>
         
         
         <p>  sa āha upakalpayadhvam iti || <span class="bold">KauśS_13,2{94}.5</span> ||</p>
         
         
         <p>  tadupakalpayante kaṃsamahate vasane śuddhamājyaṃ śāntā oṣadhīrnavamudakumbham ||
            <span class="bold">KauśS_13,2{94}.6 </span>||</p>
         
         
         <p>bāhye tantraprayogaḥ ||</p>
         
         
         <p>  trīṇi parvāṇi karmaṇaḥ paurṇamāsyamāvāsye puṇyaṃ nakṣatram || <span class="bold">KauśS_13,2{94}.7</span> ||</p>
         
         
         <p>  api cedeva yadā kadācidārtāya kuryāt || <span class="bold">KauśS_13,2{94}.8</span> ||</p>
         
         
         <p>  snāto'hatavasanaḥ surabhirvratavān karmaṇya upavasatyekarātraṃ trirātraṃ ṣaḍrātraṃ
            dvādaśarātraṃ vā || <span class="bold">KauśS_13,2{94}.9</span> ||</p>
         
         
         <p>  [dvādaśyāḥ prātaryatraivādaḥ patitaṃ bhavati tata uttaramagnimupasamādhāya || <span class="bold">KauśS_13,2{94}.10</span> ||</p>
         
         
         <p>  parisamūhya paryukṣya paristīrya barhirudapātramupasādya paricaraṇenājyaṃ paricarya
            || <span class="bold">KauśS_13,2{94}.11</span> ||</p>
         
         
         <p>  nityān purastāddhomān hutvājyabhāgau || <span class="bold">KauśS_13,2{94}.12</span> ||]
            tato dvitīye'hani prātaḥ karmaprayogaḥ | prathamata ayutahomalakṣahomau vā īśānayāgagrahayāganakṣatrayāganirṛtiyāgamaṇḍapasaṃskāravāstusaṃskārādi
            | uttarataḥ sarvakarmaprayogaḥ | iti sarvakarmasu paribhāṣā samāptā ||</p>
         
         
         <p>  atha varṣādbhute śāntirucyate-
            [atha juhoti || <span class="bold">KauśS_13,2{94}.13</span> ||</p>
         
         
         <p>  ghṛtasya dhārā iha yā varṣanti pakvaṃ māṃsaṃ madhu ca yaddhiraṇyam | dviṣantametā
            anu yantu vṛṣṭayo'pāṃ vṛṣṭayo bahulāḥ santu mahyam || lohitavarṣaṃ madhupāṃsuvarṣaṃ
            yadvā varṣaṃ ghoramaniṣṭamanyat | dviṣantamete anu yantu sarve parāñco yantu nivartamānāḥ
            || agnaye svāhā iti hutvā || <span class="bold">KauśS_13,2{94}.14</span> ||]
            ājyabhāgāntaṃ kṛtvā 'ghṛtasya dhārā' iti dvābhyāmājyaṃ juhuyāt ||</p>
         
         
         <p>  [divyo gandharvaḥ (2.2) iti mātṛnāmabhirjuhuyāt || <span class="bold">KauśS_13,2{94}.15</span> ||]
            'divyo gandharvaḥ' ityādi mātṛnāmnā gaṇenājyaṃ juhuyāt | sarvatra śāntyudakaṃ yojayet
            | sarvatra cātanānyanuyojayet | mātṛnāmāni cānuyojayet | varāṃ dhenuṃ kartre dadyāt
            | sarvatra kaṃsavasanaṃ gaurdakṣiṇā | brāhmaṇān bhaktenopepsanti | tataḥ pārvaṇādyuttaratantram
            ||</p>
         
         
         <p>  varamanaḍvāhaṃ brāhmaṇaḥ kartre dadyāt || <span class="bold">KauśS_13,2{94}.16</span> ||</p>
         
         
         <p>  sīraṃ vaiśyo'śvaṃ prādeśiko grāmavaraṃ rājā || <span class="bold">KauśS_13,2{94}.17</span> ||</p>
         
         
         <p>  [sā tatra prāyaścittiḥ || <span class="bold">KauśS_13,2{94}.18</span> ||]
            dhenvādīni sarvatra kāṃsyādīni ca dakṣiṇā vā | ghṛtavarṣe | māṃsavarṣe | madhuvarṣe
            | hiraṇyavarṣe | pāṃsuvarṣe | sarpamatsyapakṣiṇo yadābhyavarṣanti | asthīni rudhiraṃ
            vasā majjā pāṣāṇāstrairvā (?) kīṭāni anyāścānyaṃ ca ghoraṃ varṣaṇaṃ dadhi payo tailaṃ
            ca pakvānnavikārāśca | anyeṣāṃ ghorāṇāṃ varṣaṇe idaṃ karma kuryāt | samāptā vikṛtavarṣādbhūtaśāntiḥ
            || dvitīyā
            kaṇḍikā || <span class="bold">KKp_94</span> ||</p>
         
         
         
         
         
         <p>  atha yakṣādbhutaśāntirucyate-
            [atha yatraitāni yakṣāṇi dṛśyante tadyathaitanmarkaṭaḥ śvāpado vāyasaḥ puruṣarūpamiti
            tadevamāśaṅkyameva bhavati || <span class="bold">KauśS_13,3{95}.1</span> ||</p>
         
         
         <p>  tatra juhuyāt || <span class="bold">KauśS_13,3{95}.2</span> ||</p>
         
         
         <p>  yanmarkaṭaḥ śvāpado vāyaso yadīdaṃ rāṣṭraṃ jātavedaḥ patāti | puruṣarakṣasamiṣiraṃ
            yatpatāti dviṣantamete anu yantu sarve parāñco yantu nivartamānāḥ || agnaye svāhā
            iti hutvā || <span class="bold">KauśS_13,3{95}.3</span> ||</p>
         
         
         <p>  divyo gandharvaḥ (2.2) iti mātṛnāmabhirjuhuyāt || <span class="bold">KauśS_13,3{95}.4</span> ||</p>
         
         
         <p>  sā tatra prāyaścittiḥ || <span class="bold">KauśS_13,3{95}.5</span> ||]
            śāntyudakaṃ kṛtvā kārayitācamanaṃ prokṣaṇaṃ kṛtvājyabhāgāntaṃ kṛtvā 'yanmarkaṭaḥ śvāpadaḥ'
            ityṛcājyaṃ juhuyāt | mātṛnāmagaṇenājyaṃ juhuyāt | pārvaṇādyuttaratantram | yakṣaśabdena
            sarpaśvāpadau vāyasaḥ puruṣarūpā ete dṛśyante | rakṣo vā hastino vā sūkaro vā kūpe
            ghaṭe vāraṇye vā gṛhe vā rakṣorūpaṃ dṛṣṭvā vapustatkṣaṇādeva na dṛśyate | tatsarvaṃ
            yakṣa ityucyate | samāptā yakṣādbhutaśāntiḥ || tṛtīyā kaṇḍikā || <span class="bold">KKp_95</span> ||</p>
         
         
         
         
         
         <p>  atha gomāyuvadane śāntirucyate-
            [atha ha gomāyū nāma maṇḍūkau yatra vadatastadyanmanyante 'māṃ prati vadato māṃ prati
            vadataḥ' iti tadevamāśaṅkyameva bhavati || <span class="bold">KauśS_13,4{96}.1</span> ||</p>
         
         
         <p>  tatra juhuyāt || <span class="bold">KauśS_13,4{96}.2</span> ||</p>
         
         
         <p>  yad gomāyū vadato jātavedo'nyayā vācābhi jañjabhātaḥ | rathantaraṃ bṛhacca sāmaitad
            dviṣantametāvabhi nānadaitām || rathantareṇa tvā bṛhacchamayāmi bṛhatā tvā rathantaraṃ
            śamayāmi | indrāgnī tvā brahmaṇā vāvṛdhānāvāyuṣmantāvuttamaṃ tvā karāthaḥ || indrāgnibhyāṃ
            svāhā iti hutvā || <span class="bold">KauśS_13,4{96}.3</span> ||</p>
         
         
         <p>  divyo gandharvaḥ (2.2) iti mātṛnāmabhirjuhuyāt || <span class="bold">KauśS_13,4{96}.4</span> ||</p>
         
         
         <p>  sā tatra prāyaścittiḥ || <span class="bold">KauśS_13,4{96}.5</span> ||]
            śāntyudakaṃ kṛtvā tata ājyabhāgāntaṃ kṛtvā 'yad gomāyū' iti dvayaṃ mātṛnāmagaṇena
            cājyaṃ juhuyāt | pārvaṇādyuttaratantram | maṇḍukadvayaṃ vā | sate gṛhe vā bahirvā
            abhimukhaḥ gomāyuḥ | adbhutaśāntiḥ samāptā || caturthī kaṇḍikā || <span class="bold">KKp_96</span> ||</p>
         
         
         
         
         
         <p>  atha kulakalahe adbhutaśāntirucyate-
            [atha yatraitat kulaṃ kalahi bhavati tannirṛtigṛhītamityācakṣate || <span class="bold">KauśS_13,5{97}.1</span> ||</p>
         
         
         <p>  tatra juhuyāt || <span class="bold">KauśS_13,5{97}.2</span> ||</p>
         
         
         <p>  ārādarātim (8.2.12-13) iti dve || <span class="bold">KauśS_13,5{97}.3</span> ||</p>
         
         
         <p>  ayāścāgne'syanabhiśastiśca satyamittvamayā asi | ayāsā manasā kṛto'yāsyaṃ havyamūhiṣe
            | ayā no dhehi bheṣajaṃ svāhā ityagnau hutvā || <span class="bold">KauśS_13,5{97}.4</span> ||</p>
         
         
         <p>  tatraivaitān homāñjuhuyāt || <span class="bold">KauśS_13,5{97}.5</span> ||</p>
         
         
         <p>  ārādagniṃ kravyāde nirūhañjīvātave te paridhiṃ dadhāmi | indrāgnī tvā brāhmaṇā vāvṛdhānāvāyuṣmantāvuttamaṃ
            tvā karāthaḥ || indrāgnibhyāṃ svāhā iti hutvā || <span class="bold">KauśS_13,5{97}.6</span> ||</p>
         
         
         <p>  apeta etu nirṛtiḥ ityetena sūktena juhuyāt || <span class="bold">KauśS_13,5{97}.7</span> ||</p>
         
         
         <p>  apeta etu nirṛtirnehāsyā api kiñcana | apāsyāḥ satvanaḥ pāśān mṛtyūnekaśataṃ nude
            || ye te pāśā ekaśataṃ mṛtyo martyāya hantave | tāṃste yajñasya māyayā sarvā;m apa
            yajāmasi || nirito yantu nairṛtyā mṛtyava ekaśataṃ paraḥ | sedhāmaiṣāṃ yattamaḥ prāṇaṃ
            jyotiśca dadhmahe || ye te śataṃ varuṇa ye sahasraṃ yajñiyāḥ pāśā vitatā mahāntaḥ
            | tebhyo asmān varuṇaḥ soma indro viśve muñcantu marutaḥ svarkāḥ || brahma bhrājadudagādantarikṣaṃ
            divaṃ ca brahmāvādhūṣṭāmṛtena mṛtyum | brahmopadraṣṭā sukṛtasya sākṣād brahmāsmadapa
            hantu śamalaṃ tamaśca || <span class="bold">KauśS_13,5{97}.8</span> ||</p>
         
         
         <p>  varamanaḍvāhamiti samānam || <span class="bold">KauśS_13,5{97}.9</span> ||]
            śāntyudakaṃ cātanamātṛnāmānyanuyojitaṃ kṛtvā ācamanādi ājyabhāgāntaṃ kṛtvā 'ārādarātim'
            iti dve, 'ayāścāgne' ityṛcā, 'ārādagnim' iti dve, 'apeta etu' iti sūktenājyaṃ juhuyāt
            | tata uttaratantram | kulayuddhe rājakulagrāmayuddhe jātibrāhmaṇakṣatriyavaiśyaśūdrādiyuddhe
            strīṇāṃ yuddhe kalahe ca puruṣāṇāṃ yuddhe kalahe ca svakule cāparasya yuddhe kalahe
            ca | kalahādbhutaśāntiḥ || pañcamī kaṇḍikā || <span class="bold">KKp_97</span> ||</p>
         
         
         
         
         
         <p>  atha bhūmicalane śāntirucyate-
            [atha yatraitadbhūmicalo bhavati tatra juhuyāt || <span class="bold">KauśS_13,6{98}.1</span> ||</p>
         
         
         <p>  acyutā dyauracyutamantarikṣamacyutā bhūmirdiśo acyutā imāḥ | acyuto'yaṃ rodhāvarodhād
            dhruvo rāṣṭre prati tiṣṭhāti jiṣṇuḥ | yathā sūryo divi rocate yathāntarikṣaṃ mātariśvābhivaste
            | yathāgniḥ pṛthivīmā viveśaivāyaṃ dhruvo acyuto astu jiṣṇuḥ | yathā devo divi stanayan
            vi rājati yathā varṣaṃ varṣakāmāya varṣati | yathāpaḥ pṛthivīmā viviśurevāyaṃ dhruvo
            acyuto astu jiṣṇuḥ | yathā purīṣaṃ nadyaḥ samudramahorātre apramādaṃ kṣaranti | evā
            viśaḥ sammanaso havaṃ me'pramādamihopā yantu sarvāḥ | dṛṃhatāṃ devī saha devatābhirdhruvā
            dṛḍhācyutā me astu bhūmiḥ | sarvapāpmānamapanudyāsmadamitrānme dviṣato'nu vidhyatu
            | pṛthivyai svāhā iti hutvā || <span class="bold">KauśS_13,6{98}.2</span> ||</p>
         
         
         <p>  ā tvāhārṣam (6.87) dhruvā dyauḥ (6.88) satyaṃ bṛhat (12.1) ityetenānuvākena juhuyāt
            || <span class="bold">KauśS_13,6{98}.3</span> ||</p>
         
         
         <p>  sā tatra prāyaścittiḥ || <span class="bold">KauśS_13,6{98}.4</span> ||]
            śāntyudakādi ājyabhāgāntaṃ kṛtvā 'acyutā dyauḥ' iti sūktenājyaṃ juhuyāt | 'ā tvāhārṣam',
            'dhruvā dyauḥ', 'satyaṃ bṛhat' ityetenānuvākena juhuyāt | pārvaṇādyuttaratantram |
            bhūmicalane śāntiḥ samāptā || ṣaṣṭhī kaṇḍikā || <span class="bold">KKp_98</span> ||</p>
         
         
         
         
         
         <p>  athādityagrahe śāntirucyate-
            [atha yatraitadādityaṃ tamo gṛhṇāti tatra juhuyāt || <span class="bold">KauśS_13,7{99}.1</span> ||</p>
         
         
         <p>  divyaṃ citramṛtūyā kalpayantamṛtūnāmagraṃ bhramayannudeti | tadādityaḥ pratarannetu
            sarvata āpa imāllokānanusañcaranti | oṣadhībhiḥ saṃvidāvindrāgnī tvābhi rakṣatām |
            ṛtena satyavākena tena sarvaṃ tamo jahi || ādityāya svāhā iti hutvā || <span class="bold">KauśS_13,7{99}.2</span> ||</p>
         
         
         <p>  viṣāsahiṃ sahamānam (17.1) ityetena sūktena juhuyāta || <span class="bold">KauśS_13,7{99}.3</span> ||</p>
         
         
         <p>  rohitairupatiṣṭhate || <span class="bold">KauśS_13,7{99}.4</span> ||</p>
         
         
         <p>  sā tatra prāyaścittiḥ || <span class="bold">KauśS_13,7{99}.5</span> ||]
            śāntyudakādi ājyabhāgāntaṃ kṛtvā 'divyaṃ citram' iti dvābhyāmājyaṃ juhuyāt | 'viṣāsahim'
            ityanuvākena vā | rohitairupatiṣṭhate | tataḥ pārvaṇādyuttaratantram | ityādigrahaṇe
            śāntiḥ samāptā || saptamī kaṇḍikā || <span class="bold">KKp_99</span> ||</p>
         
         
         
         
         
         <p>  atha somagrahaṇe śāntirucyate-
            [atha yatraitaccandramasamupaplavati tatra juhuyāt || <span class="bold">KauśS_13,8{100}.1</span> ||</p>
         
         
         <p>  rāhū rājānaṃ tsarati svarantamainamiha hanti pūrvaḥ | sahasramasya tanva iha nāśyāḥ
            śataṃ tanvo vi naśyantu || candrāya svāhā iti hutvā || <span class="bold">KauśS_13,8{100}.2</span> ||</p>
         
         
         <p>  śakadhūmaṃ nakṣatrāṇi (6.128) ityetena sūktena juhuyāt || <span class="bold">KauśS_13,8{100}.3</span> ||</p>
         
         
         <p>  sā tatra prāyaścittiḥ || <span class="bold">KauśS_13,8{100}.4</span> ||]
            śāntyudakaṃ kṛtvā tata ājyabhāgāntaṃ kṛtvā 'rāhū rājānam' ityṛcā, 'śakadhūmam' iti
            sūktena cājyaṃ juhuyāt | 'viṣāsahiṃ sahamānam' iti sūktena vā rohitairupatiṣṭhate
            | pārvaṇādyuttaratantram | samāptā somagrahaṇe śāntiḥ || aṣṭamī kaṇḍikā || <span class="bold">KKp_100</span> ||</p>
         
         
         
         
         
         <p>  atha auṣasī na bhavati tatra śāntirucyate-
            [atha yatraitadauṣasī nodeti tatra juhuyāt || <span class="bold">KauśS_13,9{101}.1</span> ||</p>
         
         
         <p>  udetu śrīruṣasaḥ kalpayantī pūlyān kṛtvā palita etu cāraḥ | ṛtūn bibhratī bahudhā
            virūpān mahyaṃ bhavyaṃ viduṣī kalpayāti || auṣasyai svāhā iti hutvā || <span class="bold">KauśS_13,9{101}.2</span> ||</p>
         
         
         <p>  divyo gandharvaḥ (2.2) iti mātṛnāmabhirjuhuyāt || <span class="bold">KauśS_13,9{101}.3</span> ||</p>
         
         
         <p>  sā tatra prāyaścittiḥ || <span class="bold">KauśS_13,9{101}.4</span> ||]
            śāntyudakādi ājyabhāgāntaṃ kṛtvā 'udetu śrīruṣasaḥ' ityṛcā mātṛnāmagaṇenājyaṃ juhuyāt
            | pārvaṇādyuttaratantram | auṣasī dīptirna dṛśyate tadā eṣā śāntiḥ || navamī kaṇḍikā
            || <span class="bold">KKp_101</span> ||</p>
         
         
         
         
         
         <p>  atha saṃvatsare dāruṇe śāntirucyate-
            [atha yatraitat samā dāruṇā bhavati tatra juhuyāt || <span class="bold">KauśS_13,10{102}.1</span> ||</p>
         
         
         <p>  yā samā ruśatyeti prājāpatyān vi dhūnute | tṛptiṃ yāṃ devatā vidustāṃ tvā saṃ kalpayāmasi
            || vyādhakasya mātaraṃ hiraṇyakukṣīṃ hariṇīm | tāṃ tvā saṃ kalpayāmasi || yatte ghoraṃ
            yatte viṣaṃ tad dviṣatsu ni dadhmasyamuṣmin iti brūyāt || <span class="bold">KauśS_13,10{102}.2</span> ||</p>
         
         
         <p>  śivenāsmākaṃ same śāntyā sahāyuṣā samāyai svāhā iti hutvā || <span class="bold">KauśS_13,10{102}.3</span> ||</p>
         
         
         <p>  samāstvāgne (2.6) ityetena sūktena juhuyāt || <span class="bold">KauśS_13,10{102}.4</span> ||</p>
         
         
         <p>  sā tatra prāyaścittiḥ || <span class="bold">KauśS_13,10{102}.5</span> ||]
            śāntyudakādi ājyabhāgāntaṃ kṛtvā 'yā samā ruśatī' iti tisṛbhiḥ 'samāstvāgne' iti sūktenājyaṃ
            juhuyāt | pārvaṇādyuttaratantram | saṃvatsara ugra makare samprāpte roge vā samutpanne
            pararāṣṭrabhaye sastene caurabhaye dāruṇe saṃvatsare śāntiḥ samāptā || daśamī kaṇḍikā
            || <span class="bold">KKp_102</span> ||</p>
         
         
         
         
         
         <p>  athopatārakaśāntirucyate-
            [atha yatraitadupatārakāḥ śaṅkante tatra juhuyāt || <span class="bold">KauśS_13,11{103}.1</span> ||</p>
         
         
         <p>  revatīḥ śubhrā iṣirā madantīstvaco dhūmamanu tāḥ saṃ viśantu | pareṇāpaḥ pṛthivīṃ
            saṃ viśantvāpa imāllokānanusañcarantu || adbhyaḥ svāhā iti hutvā || <span class="bold">KauśS_13,11{103}.2</span> ||</p>
         
         
         <p>  samutpatantu (4.15) pra nabhasva (7.18) iti varṣīrjuhuyāt || <span class="bold">KauśS_13,11{103}.3</span> ||</p>
         
         
         <p>  sā tatra prāyaścittiḥ || <span class="bold">KauśS_13,11{103}.4</span> ||]
            śāntyudakādi ājyabhāgāntaṃ kṛtvā 'revatīḥ śubhrāḥ' ityṛcā, 'samutpatantu' 'pra nabhasva'
            iti sūktābhyāṃ cājyaṃ juhuyāt | pārvaṇādyuttaratantram | avarṣaṇe grahanakṣatrāṇāṃ
            samāpe (?) kṣetre ca darśane ca śāntiḥ samāptā || ekādaśī kaṇḍikā || <span class="bold">KKp_103</span> ||</p>
         
         
         
         
         
         <p>  brāhmaṇa-āyudhagrahaṇe śāntirucyate-
            [atha yatraitad brāhmaṇā āyudhino bhavanti tatra juhuyāt || <span class="bold">KauśS_13,12{104}.1</span> ||</p>
         
         
         <p>  ya āsurā manuṣyā āttadhanvaḥ puruṣamukhāścarāniha | devā vayaṃ manuṣyāste devāḥ
            pra viśāmasi || indro no astu purogavaḥ sa no rakṣatu sarvataḥ | indrāya svāhā iti
            hutvā || <span class="bold">KauśS_13,12{104}.2</span> ||</p>
         
         
         <p>  mā no vidan (1.19) namo devavadhebhyaḥ (6.13) ityetābhyāṃ sūktābhyāṃ juhuyāt ||
            <span class="bold">KauśS_13,12{104}.3</span> ||</p>
         
         
         <p>  sā tatra prāyaścittiḥ || <span class="bold">KauśS_13,12{104}.4</span> ||]
            śāntyudakaṃ kṛtvā mātṛnāmānuyojanaṃ kṛtvā tataḥ vedyādi ājyabhāgāntaṃ kṛtvā 'ya āsurāḥ'
            iti dvābhyāṃ 'mā no vidan' 'namo devavadhebhyaḥ' iti dvābhyāṃ cājyaṃ juhuyāt | pārvaṇādyuttaratantram
            | brāhmaṇaśastragrahaṇe śāntiḥ samāptā || dvādaśī kaṇḍikā || <span class="bold">KKp_104</span> ||</p>
         
         
         
         
         
         <p>  devatādbhutaśāntirucyate-
            [atha yatraitad daivatāni nṛtyanti cyotanti hasanti gāyanti vānyāni vā rūpāṇi kurvanti
            ya āsurā manuṣyāḥ, mā no vidan (1.19) namo devavadhebhyaḥ (6.13) ityabhayairjuhuyāt
            || <span class="bold">KauśS_13,13{105}.1</span> ||</p>
         
         
         <p>  sā tatra prāyaścittiḥ || <span class="bold">KauśS_13,13{105}.2</span> ||]
            śāntyudakaṃ cātanādiśca tata ājyabhāgāntaṃ kṛtvā 'ya āsurāḥ' 'mā no vidan', 'namo
            devavadhebhyaḥ' ityājyaṃ juhuyāt | pārvaṇādyuttaratantram | devatā nṛtyanti cyotanti
            hasanti gāyanti prasthijyanti pradhūpayanti unmīlayanti lohitaṃ sravanti prādurbhavanti
            gamanaṃ kurvanti sarvadevatāpratimāyāṃ pāṣāṇaprabhṛtirajatahiraṇyasphaṭikaprabhṛtiliṅgavāsudevaśaṅkarasarasvatītyādiprabhṛtayaḥ
            anyāni vā bahūni vidhānyāni rūpāṇi kurvanti devatāprabhṛtayaḥ | devatādbhutaśāntiḥ
            samāptā || trayodaśī kaṇḍikā || <span class="bold">KKp_105</span> ||</p>
         
         
         
         
         
         <p>  atha lāṅgalasaṃsarge śāntirucyate-
            [atha yatraitallāṅgale saṃsṛjataḥ puroḍāśaṃ śrapayitvā || <span class="bold">KauśS_13,14{106}.1</span> ||</p>
         
         
         <p>  araṇyasyārdhamabhivrajya || <span class="bold">KauśS_13,14{106}.2</span> ||</p>
         
         
         <p>  prācīṃ sītāṃ sthāpayitvā || <span class="bold">KauśS_13,14{106}.3</span> ||</p>
         
         
         <p>  sītāyā madhye prāñcamidhmamupasamādhāya || <span class="bold">KauśS_13,14{106}.4</span> ||</p>
         
         
         <p>  parisamuhya paryukṣya paristīrya barhiḥ śamyāḥ paridhīn kṛtvā || <span class="bold">KauśS_13,14{106}.5</span> ||</p>
         
         
         <p>  atha juhoti vittirasi puṣṭirasi śrīrasi prājāpatyānāṃ tāṃ tvāhaṃ mayi puṣṭikāmo
            juhomi svāhā || <span class="bold">KauśS_13,14{106}.6</span> ||</p>
         
         
         <p>  kumudvatī puṣkariṇī sītā sarvāṅgaśobhanī | kṛṣiḥ sahasraprakārā pratyaṣṭā śrīriyaṃ
            mayi || urvīṃ tvāhurmanuṣyāḥ śriyaṃ tvā manaso viduḥ | āśaye'nnasya no dhehyanamīvasya
            śuṣmiṇaḥ || parjanyapatni hariṇyabhijitāsyabhi no vada | kālanetre haviṣo no juṣasva
            tṛptiṃ no dhehi dvipade catuṣpade || yābhirdevā asurānakalpayan yātūn manūn gandharvān
            rākṣasāṃśca | tābhirno adya sumanā upā gahi sahasrāpoṣaṃ subhage rarāṇā || hiraṇyasrak
            puṣkariṇī śyāmā sarvāṅgaśobhanī | kṛṣirhiraṇyaprakārā pratyaṣṭā śrīriyaṃ mayi || aśvibhyāṃ
            devi saha saṃvidānā indreṇa rādhena saha puṣṭyā na ā gahi | viśvastvā rāsantāṃ pradiśo'nu
            sarvā ahorātrārdhamāsamāsā ārtavā ṛtubhiḥ saha || bhartrī devānāmuta martyānāṃ bhartrī
            prajānāmuta mānuṣāṇām | hastibhiritarāsaiḥ kṣetrasārathibhiḥ saha | hiraṇyairaśvairā
            gobhiḥ pratyaṣṭā śrīriyaṃ mayi || <span class="bold">KauśS_13,14{106}.7</span> ||</p>
         
         
         <p>  atra śunāsīrāṇyanuyojayeta || <span class="bold">KauśS_13,14{106}.8</span> ||</p>
         
         
         <p>  varamanaḍvāhamiti samānam || <span class="bold">KauśS_13,14{106}.9</span> ||]
            araṇye gatvā tatra prācīṃ sītāṃ sthāpayitvā sītāyā madhye śāntyudakādi ājyabhāgāntaṃ
            kṛtvā tataḥ śamyāḥ paridhīn kṛtvā tataḥ puroḍāśaṃ juhoti | avadāyāvadāya caturavattahomaḥ
            puroḍāśasya | 'vittirasi puṣṭirasi' iti sūktena | tataḥ sarvatra śāntyudakaṃ kṛtvā
            sarvatra cātanānyanuyojayet | mātṛnāmāni sarvatra | śāntyudake anuyojane viśeṣaḥ |
            'sīrā yuñjanti' (3.17) iti sūktaṃ 'yasyedamā rajaḥ' (6.33) iti sūktaṃ 'satyaṃ bṛhat'
            (12.1) ityanuvākaḥ etāni śāntyudake anuyojayet | śāntyudakena kārayituśca ācamanaṃ
            prokṣaṇam | sīraṃ prokṣayet | ṛcā kṣetra ca | pārvaṇādyuttaratantram | tasmin kṣetre
            karmaprayogaḥ | sītāmadhye lāṅgalasaṃsarge pucchasaṃsarge ca lāṅgalādbhutaśāntiḥ ||
            caturdaśī kaṇḍikā || <span class="bold">KKp_106</span> ||</p>
         
         
         
         
         
         <p>  rajjukartane śāntirucyate-
            [atha yatraitat sṛjantyorvā kṛntantyorvā nānā tantū saṃsṛjataḥ manāyai tantuṃ prathamam
            ityetena sūktena juhuyāt || <span class="bold">KauśS_13,15{107}.1</span> ||</p>
         
         
         <p>  manāyai tantuṃ prathamaṃ paśyedanyā atanvata | tannārīḥ prabravīmi vaḥ sādhvīrvaḥ
            santūrvarīḥ || sādhurvastanturbhavatu sādhuretu ratho vṛtaḥ | atho horvarīryūyaṃ prātarvoḍhave
            dhāvata || khargalā iva patvarīrapāmugramivāyanam | patantu patvarīrivorvarīḥ sādhunā
            pathā || avācyau te totudyete todenāśvatarāviva | pra stomamurvarīṇāṃ śaśayānāmastāviṣam
            || nārī pañcamayūkhaṃ sūtravat kṛṇute vasu | ariṣṭo asya vastā prendra vāsa utodira
            || <span class="bold">KauśS_13,15{107}.2</span> ||</p>
         
         
         <p>  vāsaḥ kartre dadyāt || <span class="bold">KauśS_13,15{107}.3</span> ||</p>
         
         
         <p>  sā tatra prāyaścittiḥ || <span class="bold">KauśS_13,15{107}.4</span> ||]
            śāntyudakādi ājyaṃ cāgāre kṛtvā 'manāyai tantum' ityetena sūktenājyaṃ juhuyāt | pārvaṇādyuttaratantram
            | vāsaḥ kartre dadyāt | dhenuṃ kāṃsavasanaṃ sarvatra dadyāt | ayudvaye nṛtyamānabhavati
            kartyamāne sūcakadvayaṃ yaddvidhā bhavati | samāptā sūtre ca dviḥsambhave śāntiḥ ||
            pañcadaśī kaṇḍikā || <span class="bold">KKp_107 </span>||</p>
         
         
         
         
         
         <p>  athāgnisaṃsarge laukike śāntirucyate-
            [atha yatraitadagnināgniḥ saṃsṛjyate bhavataṃ naḥ samanasau samokasau ityetena sūktena
            juhuyāt || <span class="bold">KauśS_13,16{108}.1</span> ||</p>
         
         
         <p>  bhavataṃ naḥ samanasau samokasāvarepasau | mā hiṃsiṣṭaṃ yajñapatiṃ mā yajñaṃ jātavedasau
            śivau bhavatamadya naḥ || agnināgniḥ saṃsṛjyate kavirbṛhaspatiryuvā havyavāḍ juhvāsyaḥ
            || tvaṃ hyagne agninā vipro vipreṇa sansatā | sakhā sakhyā samidhyase || pāhi no agna
            ekayā pāhi na uta dvitīyayā | pāhi gīrbhistisṛbhirūrjāṃ pate pāhi catasṛbhirvaso ||
            samīcī māhanī pātāmāyuṣmatyā ṛco mā satsi | tanūpāt sāmno vasuvidaṃ lokamanusañcarāṇi
            || <span class="bold">KauśS_13,16{108}.2</span> ||</p>
         
         
         <p>  rukmaṃ kartre dadyāt || <span class="bold">KauśS_13,16{108}.3</span> ||</p>
         
         
         <p>  sā tatra prāyaścittiḥ || <span class="bold">KauśS_13,16{108}.4</span> ||]
            śāntyudakādi ājyabhāgāntaṃ kṛtvā 'bhavataṃ naḥ samanasau' ityetena sūktena juhuyāt
            | rukmaṃ ca kartre dadyāt | pārvaṇādyuttaratantram | dhenuṃ kāṃsavasanaṃ ca sarvatra
            | laukikāgnisaṃsarge śāntiḥ samāptā || ṣoḍaśī kaṇḍikā || <span class="bold">KKp_108</span> ||</p>
         
         
         
         
         
         <p>  atha godviyamalajanane śāntirucyate-
            [atha yatraitadayamasūryamau janayati tāṃ śāntyudakenābhyukṣya dohayitvā || <span class="bold">KauśS_13,17{109}.1 </span>||</p>
         
         
         <p>  tasyā eva gordugdhe sthālīpākaṃ śrapayitvā || <span class="bold">KauśS_13,17{109}.2</span> ||</p>
         
         
         <p>  prāñcamidhmamupasamādhāya || <span class="bold">KauśS_13,17{109}.3 </span>||</p>
         
         
         <p>  parisamuhya paryukṣya paristīrya barhirudapātramupasādya || <span class="bold">KauśS_13,17{109}.4</span> ||</p>
         
         
         <p>  ekaikayaiṣā sṛṣṭyā saṃ babhūva (3.28) ityetena sūktenājyaṃ juhvan || <span class="bold">KauśS_13,17{109}.5</span> ||</p>
         
         
         <p>  udapātre sampātānānayati || <span class="bold">KauśS_13,17{109}.6</span> ||</p>
         
         
         <p>  uttamaṃ sampātamodane pratyānayati || <span class="bold">KauśS_13,17{109}.7</span> ||</p>
         
         
         <p>  tato gāṃ ca prāśayati vatsau codapātrādenānācāmayati ca samprokṣati ca || <span class="bold">KauśS_13,17{109}.8</span> ||</p>
         
         
         <p>  tāṃ tasyaiva dadyāt || <span class="bold">KauśS_13,17{109}.9</span> ||</p>
         
         
         <p>  sā tatra prāyaścittiḥ || <span class="bold">KauśS_13,17{109}.10</span> ||]
            śāntyudakādi ājyabhāgāntaṃ kṛtvā śāntyudakena gāṃ vatsau ca prokṣya tataḥ gāṃ dohayitvā
            tena dugdhena sthālīpākaṃ śrapayitvā 'ekaikayaiṣā sṛṣṭyā saṃ babhūva' ityetena sūktenājyaṃ
            juhuyāt | udapātre sampātānānayati | 'yatrā suhārdām' (3.28.6) ityṛcā uttamaṃ sampātamodane
            pratyānayati | tata odanaṃ gāṃ vatsau ca prāśayati | tata udapātreṇācāmayati ca samprokṣati
            ca | pārvaṇādyuttaratantram | gāṃ vatsau ca kartre dadyāt | sarvatra kaṃsavasanaṃ
            gauḥ dakṣiṇā varāṃ dhenuṃ ca | goyamalajanane adbhutaśāntiḥ samāptā || saptadaśī kaṇḍikā
            || <span class="bold">KKp_109</span> ||</p>
         
         
         
         
         
         <p>  athāśvā vā gardabhī vā yamalajanane śāntirucyate-
            [atha cedvaḍavā vā gardabhī vā syādevameva prāñcamidhmamupasamādhāya || <span class="bold">KauśS_13,18{110}.1</span> ||</p>
         
         
         <p>  evaṃ paristīrya || <span class="bold">KauśS_13,18{110}.2</span> ||</p>
         
         
         <p>  evamupasādya || <span class="bold">KauśS_13,18{110}.3</span> ||</p>
         
         
         <p>  etenaiva sūktenājyaṃ juhvan || <span class="bold">KauśS_13,18{110}.4</span> ||</p>
         
         
         <p>  udapātre sampātānānayati || <span class="bold">KauśS_13,18{110}.5</span> ||</p>
         
         
         <p>  udapātrādenānācāmayati ca samprokṣati ca || <span class="bold">KauśS_13,18{110}.6</span> ||</p>
         
         
         <p>  tāṃ tasyaiva dadyāt || <span class="bold">KauśS_13,18{110}.7</span> ||</p>
         
         
         <p>  sā tatra prāyaścittiḥ || <span class="bold">KauśS_13,18{110}.8</span> ||]
            śāntyudakādi ājyabhāgāntaṃ kṛtvā 'ekaikayaiṣā sṛṣṭyā saṃ babhūva' iti sūktenājyaṃ
            juhvannudapātre sampātānānayati | udapātreṇāśvādi ācāmayati ca samprokṣati ca | pārvaṇādyuttaratantram
            | aśvā vā gardabhī vā yamalajanane śāntiḥ samāptā | kecit pūrvaṃ śāntyudakaṃ kurvanti
            kecit paścāt śāntyudakaṃ kurvanti | tāṃ tasyaiva dadyāt | sarvatra śāntyudake cātanānyanuyojayet
            mātṛnāmāni ca | sarvatra varāṃ dhenuṃ kartre dadyāt | sarvatra kaṃsavasanaṃ dakṣiṇā
            | sarvatra śrāddhaṃ kuryāt | sarvatra eṣā dakṣiṇā dātavyā | uktā dakṣiṇā sāpi taṃ
            dātavyā || aṣṭādaśī kaṇḍikā || <span class="bold">KKp_110</span> ||</p>
         
         
         
         
         
         <p>  atha mānuṣīyamalajanane śāntirucyate-
            [atha cenmānuṣī syādevameva prāñcamidhmamupasamādhāya || <span class="bold">KauśS_13,19{111}.1</span> ||</p>
         
         
         <p>  evaṃ paristīrya || <span class="bold">KauśS_13,19{111}.2</span> ||</p>
         
         
         <p>  evamupasādya || <span class="bold">KauśS_13,19{111}.3</span> ||</p>
         
         
         <p>  upasthe jātakāvādhāya || <span class="bold">KauśS_13,19{111}.4</span> ||</p>
         
         
         <p>  etenaiva sūktenājyaṃ juhvan || <span class="bold">KauśS_13,19{111}.5</span> ||</p>
         
         
         <p>  amīṣāṃ mūrdhni sa mātuḥ putrayorityanupūrvaṃ sampātānānayati || <span class="bold">KauśS_13,19{111}.6</span> ||</p>
         
         
         <p>  udapātra uttarān sampātān || <span class="bold">KauśS_13,19{111}.7</span> ||</p>
         
         
         <p>  udapātrādenānācāmayati ca samprokṣati ca || <span class="bold">KauśS_13,19{111}.8</span> ||</p>
         
         
         <p>  tāṃ tasyaiva dadyāt || <span class="bold">KauśS_13,19{111}.9</span> ||</p>
         
         
         <p>  sā tatra prāyaścittiḥ || <span class="bold">KauśS_13,19{111}.10</span> ||</p>
         
         
         <p>  tasyā niṣkrayo yathārhaṃ yathāsampadvā || <span class="bold">KauśS_13,19{111}.11</span> ||]
            śāntyudakādi ājyabhāgāntaṃ kṛtvā 'ekaikayaiṣā' iti sūktenājyaṃ juhvan mānuṣīputrayormūrdhni
            sampātānānayati | yathāpūrvamudapātre uttarasampātānānayati | udapātreṇācāmayati ca
            samprokṣati ca | pārvaṇādyuttaratantram | śāntyudakādi kaṃsādīni ca | yamalajananīṃ
            striyaṃ kartre dadyāt | tasyā niṣkrayo yathārhaṃ yathāsampadvā | mānuṣīyamalajanane
            śāntiḥ samāptā || ekonaviṃśī kaṇḍikā || <span class="bold">KKp_111</span> ||</p>
         
         
         
         
         
         <p>  atha lohite godugdhe śāntirucyate-
            [atha yatraitad dhenavo lohitaṃ duhate yaḥ pauruṣeyeṇa kraviṣā samaṅkte (8.3.15-18)
            ityetābhiścatasṛbhirjuhuyāt || <span class="bold">KauśS_13,20{112}.1</span> ||</p>
         
         
         <p>  varāṃ dhenuṃ kartre dadyāt || <span class="bold">KauśS_13,20{112}.2</span> ||</p>
         
         
         <p>  sā tatra prāyaścittiḥ || <span class="bold">KauśS_13,20{112}.3</span> ||]
            śāntyudakādi ājyabhāgāntaṃ kṛtvā 'yaḥ pauruṣeyeṇa kraviṣā samaṅkte' ityetābhiścatasṛbhirājyaṃ
            juhuyāt | pārvaṇādyuttaratantram | varamanaḍvāhanivṛttiḥ | anyāṃ varāṃ dhenuṃ kartre
            dadyāt | kaṃsādīni ca | lohitadugdhe adbhutaśāntiḥ samāptā || viṃśī kaṇḍikā || <span class="bold">KKp_112</span> ||</p>
         
         
         
         
         
         <p>  athānaḍvāho dhenuṃ dhayati tatra śāntirucyate-
            [atha yatraitadanaḍvān dhenuṃ dhayati tatra juhuyāt || <span class="bold">KauśS_13,21{113}.1</span> ||</p>
         
         
         <p>  anaḍvān dhenumadhayadindro go rūpamāviśat | sa me bhūtiṃ ca puṣṭiṃ ca dīrghamāyuśca
            dhehi naḥ | indrāya svāhā iti hutvā || <span class="bold">KauśS_13,21{113}.2</span> ||</p>
         
         
         <p>  mā no vidan (1.19), namo devavadhebhyaḥ (6.13) ityetābhyāṃ sūktābhyāṃ juhuyāt ||
            <span class="bold">KauśS_13,21{113}.3</span> ||</p>
         
         
         <p>  sā tatra prāyaścittiḥ || <span class="bold">KauśS_13,21{113}.4</span> ||]
            śāntyudakādi ājyabhāgāntaṃ kṛtvā 'anaḍvān dhenum' ityṛcā 'mā no vidan', 'namo devavadhebhyaḥ'
            ityetābhyāṃ sūktābhyāṃ cājyaṃ juhuyāt | pārvaṇādyuttaratantram || ekaviṃśī kaṇḍikā
            || <span class="bold">KKp_113</span> ||</p>
         
         
         
         
         
         <p>  atha dhenurdhenuṃ dhayati śāntirucyate-
            [atha yatraitad dhenurdhenuṃ dhayati tatra juhuyāt || <span class="bold">KauśS_13,22{114}.1</span> ||</p>
         
         
         <p>  yogakṣemaṃ dhenuṃ vājapatnīmindrāgnibhyāṃ preṣite jañjabhāne | tasmānmāmagne pari
            pāhi ghorāt pra no jāyantāṃ mithunāni rūpaśaḥ || indrāgnibhyāṃ svāhā iti hutvā ||
            <span class="bold">KauśS_13,22{114}.2</span> ||</p>
         
         
         <p>  divyo gandharvaḥ (2.2) iti mātṛnāmabhirjuhuyāt || <span class="bold">KauśS_13,22{114}.3</span> ||</p>
         
         
         <p>  sā tatra prāyaścittiḥ || <span class="bold">KauśS_13,22{114}.4</span> ||]
            śāntyudakādi ājyabhāgāntaṃ kṛtvā 'yogakṣemaṃ dhenum' iti 'divyo gandharvaḥ' iti mātṛnāmagaṇena
            cājyaṃ juhuyāt | pārvaṇādyuttaratantram | dhenurdhenuṃ dhayati śāntiḥ samāptā || dvāviṃśī
            kaṇḍikā || <span class="bold">KKp_114</span> ||</p>
         
         
         
         
         
         <p>  atha yatraitad gaurvāśvo vāśvataro vā puruṣo vā ākāśaphenaṃ bhakṣayati tatra śāntirucyate-
            [atha yatraitad gaurvāśvo vāśvataro vā puruṣo vākāśaphenamavagandhayati tatra juhuyāt
            || <span class="bold">KauśS_13,23{115}.1</span> ||</p>
         
         
         <p>  payo deveṣu paya oṣadhīṣu paya āśāsu payo'ntarikṣe | tanme dhātā ca savitā ca dhattāṃ
            viśve taddevā abhisaṅgṛṇantu ||</p>
         
         
         <p>payo yadapsu paya usriyāsu paya utseṣūta parvateṣu | tanme dhātā ca savitā ca dhattāṃ
            viśve taddevā abhisaṅgṛṇantu || yanmṛgeṣu paya āviṣṭamasti yadejati patati yatpatatriṣu
            | tanme dhātā ca savitā ca dhattāṃ viśve taddevā abhisaṅgṛṇantu || yāni payāṃsi divyārpitāni
            yānyantarikṣe bahudhā bahūni | teṣāmīśānaṃ vaśinī no adya pradattā dyāvāpṛthivī ahṛṇīyamānā
            ityetena sūktena juhuyāt || <span class="bold">KauśS_13,23{115}.2</span> ||</p>
         
         
         <p>  sā tatra prāyaścittiḥ || <span class="bold">KauśS_13,23{115}.3</span> ||]
            śāntyudakādi ājyabhāgāntaṃ kṛtvā 'payo deveṣu' sūktenājyaṃ juhuyāt | pārvaṇādyuttaratantram
            | gaurvāśvo vāśvataro vā puruṣo vetyādi phenaṃ bhakṣayati tatrādbhutaśāntiḥ samāptā
            || trayoviṃśī kaṇḍikā || <span class="bold">KKp_115</span> ||</p>
         
         
         
         
         
         <p>  atha yatraitat pipīlikā anācārarūpā dṛśyante tatra śāntirucyate-
            [atha yatraitat pipīlikā anācārarūpā dṛśyante tatra juhuyāt || <span class="bold">KauśS_13,24{116}.1</span> ||</p>
         
         
         <p>  bhuvāya svāhā bhuvanāya svāhā bhuvanapataye svāhā bhuvāṃ pataye svāhāvoṣāya svāhā
            vinatāya svāhā || śatāruṇāya svāhā || <span class="bold">KauśS_13,24{116}.2</span> ||</p>
         
         
         <p>  yaḥ prācyāṃ diśi śvetapipīlikānāṃ rājā tasmai svāhā || yo dakṣiṇāyāṃ diśi kṛṣṇapipīlikānāṃ
            rājā tasmai svāhā || yaḥ pratīcyāṃ diśi rajatapipīlikānāṃ rājā tasmai svāhā || ya
            udīcyāṃ diśi rohitapipīlikānāṃ rājā tasmai svāhā || yo dhruvāyāṃ diśi babhrupipīlikānāṃ
            rājā tasmai svāhā || yo vyadhvāyāṃ diśi haritapipīlikānāṃ rājā tasmai svāhā || ya
            ūrdhvāyāṃ diśyaruṇapipīlikānāṃ rājā tasmai svāhā || <span class="bold">KauśS_13,24{116}.3</span> ||]
            śāntyudakādi ājyabhāgāntaṃ kṛtvā 'bhuvāya svāhā' iti sūktenājyaṃ juhuyāt | pārvaṇādyuttaratantram
            | raktā kṛṣṇā pītā vā bahuśaḥ pipīlikā bhavanti tatra śāntiḥ ||</p>
         
         
         <p>  atha pipīlikābhicāra ucyate-
            [tāścedetāvatā na śāmyeyustata uttaramagnimupasamādhāya || <span class="bold">KauśS_13,24{116}.4</span> ||</p>
         
         
         <p>  śaramayaṃ barhirubhayataḥ parichinnaṃ prasavyaṃ paristīrya || <span class="bold">KauśS_13,24{116}.5</span> ||</p>
         
         
         <p>  viṣāvadhvastamiṅgiḍamājyaṃ śākapalāśenotpūtaṃ bādhakena sruveṇa juhoti || <span class="bold">KauśS_13,24{116}.6</span> ||</p>
         
         
         <p>  uttiṣṭhata nirdravata na va ihāstvityañcanam | indro vaḥ sarvāsāṃ sākaṃ garbhānāṇḍāni
            bhetsyati || phaḍḍhatāḥ pipīlikāḥ iti || <span class="bold">KauśS_13,24{116}.7</span> ||</p>
         
         
         <p>  indro vo yamo vo varuṇo vo'gnirvo vāyurvaḥ sūryo vaścandro vaḥ prajāpatirva īśāno
            vaḥ iti || <span class="bold">KauśS_13,24{116}.8</span> ||]
            śāntyudakādi ājyabhāgāntaṃ kṛtvā śaramayaṃ barhirubhayataḥ paricchinnaṃ prasavyaṃ
            paristaraṇaṃ viṣāvadhvastamiṅgiḍamājyam | śākapalāśenājyasya utpavanaṃ bādhakena sruveṇa
            homaḥ | 'uttiṣṭhata nirdravatam' iti sūktena iṅgiḍaṃ juhoti | yathārthamudarkān yojayet
            | 'uktānuktasya' iti pañcapaṭalikāyāmuktaṃ punaruktalakṣaṇam | 'anuṣaṅgo vākparisamāptiḥ'
            mīmāṃsāyām | 'yamo vaḥ sarvāsāṃ sākam' | 'varuṇo vaḥ sarvāsām' | 'agnirvaḥ sarvāsām'
            | 'vāyurvaḥ sarvāsām' | 'sūryo vaḥ sarvāsām' | 'candro vaḥ sarvāsām' | 'prajāpatirvaḥ
            sarvāsām' | 'īśāno vaḥ sarvāsām' | 'sākaṃ garbhānāṇḍāni bhetsyati | phaḍḍhatāḥ pipīlikāḥ'
            | pratimantram uccārayati | pārvaṇādyuttaratantram | pipīlikābhicāraśāntiḥ samāptā
            | anyā yadi pipīlikā dṛṣṭvā vyādhiṃ janayati raktakṛṣṇaśvetapītanīlā anekavidhāḥ pipīlikā
            gṛhe bhavanti | agniśaraṇe vā kṣetre vā nagare vā grāme vā api bahuśo bhavanti | annamadhye
            rasamadhye ghṛte vā ājātvatā dṛśyante tatrābhicāraḥ kriyate || caturviṃśī kaṇḍikā
            || <span class="bold">KKp_116</span> ||</p>
         
         
         
         
         
         <p>  atha makṣikāśāntirucyate-
            [atha yatraitannīlamakṣā anācārarūpā dṛśyante tatra juhuyāt || <span class="bold">KauśS_13,25{117}.1</span> ||</p>
         
         
         <p>  yā matyaiḥ sarathaṃ yānti ghorā mṛtyordūtyaḥ kraviśaḥ saṃ babhūvuḥ | śivaṃ cakṣuruta
            ghoṣaḥ śivānāṃ śaṃ no astu dvipade śaṃ catuṣpade || śāntaṃ cakṣuruta vāyasīnāṃ yā
            cāsāṃ ghorā manaso visṛṣṭiḥ | manasaspate tanvā mā pāhi ghorānmā vi rikṣi tanvā mā
            prajayā mā paśubhirvāyave svāhā iti hutvā || <span class="bold">KauśS_13,25{117}.2</span> ||</p>
         
         
         <p>  vāta ā vātu bheṣajam ityetena sūktena juhuyāt || <span class="bold">KauśS_13,25{117}.3</span> ||</p>
         
         
         <p>  vāta ā vātu bheṣajaṃ śambhu mayobhu no hṛde | pra ṇa āyūṃṣi tārṣat || uta vāta pitāsi
            na uta bhrātota naḥ sakhā | sa no jīvātave kṛdhi || yadado vāta te gṛhe nihitaṃ bheṣajaṃ
            guhā | tasya no dhehi jīvase ityetena sūktena juhuyāt || <span class="bold">KauśS_13,25{117}.4</span> ||</p>
         
         
         <p>  sā tatra prāyaścittiḥ || <span class="bold">KauśS_13,25{117}.5</span> ||]
            śāntyudakādi ājyabhāgāntaṃ kṛtvā 'yā matyaiḥ saratham' iti sūktena 'vāta ā vātu bheṣajam'
            iti sūktena ca dvābhyāmājyaṃ juhoti | pārvaṇādyuttaratantram | nīlamakṣikā gṛhe patati
            anyavarṇā vā bhavanti makṣikāśāntiḥ samāptā || pañcaviṃśī kaṇḍikā || <span class="bold">KKp_117</span> ||</p>
         
         
         
         
         
         <p>  atha madhujālake gṛhe lagna śāntirucyate-
            [atha yatraitanmadhumakṣikā anācārarūpā dṛśyante madhu vātā ṛtāyate (KauśS 91.1) ityetena
            sūktena juhuyāt || <span class="bold">KauśS_13,26{118}.1</span> ||</p>
         
         
         <p>  sā tatra prāyaścittiḥ || <span class="bold">KauśS_13,26{118}.2</span> ||]
            śāntyudakamājyabhāgāntaṃ kṛtvā 'madhu vātā ṛtāyate' ityetena sūktenājyaṃ juhuyāt |
            pārvaṇādyuttaratantram | madhujālake gṛhe lagne'bhyantare bahirvā dṛṣṭadeśe vā lagne
            tatra śāntiḥ samāptā || ṣaḍviṃśī kaṇḍikā || <span class="bold">KKp_118</span> ||</p>
         
         
         
         
         
         <p>  atha sarvādbhuteṣu śāntirucyate-
            [atha yatraitadanājñātamadbhutaṃ dṛśyate tatra juhuyāt || <span class="bold">KauśS_13,27{119}.1</span> ||</p>
         
         
         <p>  yadanājñātamanāmnātamarthasya karmaṇo mithaḥ | agne tvaṃ nastasmāt pāhi sa hi vettha
            yathāyatham || agnaye svāhā || <span class="bold">KauśS_13,27{119}.2</span> ||</p>
         
         
         <p>  vāyo, sūrya, candra iti ca || <span class="bold">KauśS_13,27{119}.3</span> ||</p>
         
         
         <p>  puruṣasammito'rthaḥ karmārthaḥ puruṣasammitaḥ | vāyurmā tasmāt pātu sa hi vettha
            yathāyatham || vāyave svāhā || <span class="bold">KauśS_13,27{119}.4</span> ||</p>
         
         
         <p>  agnirmā, sūryo mā, candro mā iti ca || <span class="bold">KauśS_13,27{119}.5</span> ||]
            śāntyudakādi ājyabhāgāntaṃ kṛtvā 'yadājñātam' iti 'puruṣasammitaḥ' sūktābhyāmājyaṃ
            juhuyāt | 'yathārthamudarkān yojayet' (KauśS 8.22) ityatraivoktam | 'anuṣaṅgo vākyaparisamāptiḥ'
            (jaisū 2.1.48) iti mīmāṃsāyām | 'uktānuktasya' ityuktaṃ pañcapaṭalikāyām | pārvaṇādyuttaratantram
            ||</p>
         
         
         <p>  anājñāte'dbhute yad granthe na paṭhyate tat sarvamanājñātamityucyate | yadapi pariśiṣṭeṣu
            paṭhyate sarve gṛhe praviṣṭe sarvamevālpakaṃ dṛṣṭvā sarvasammito vāyuṃ sambhrame udakaprādurbhāve
            gamaneṣu dhanuḥsandhyolkāḥ pariveṣāḥ vidyuddaṇḍāśaniparipraparighārddhe nirghāte rajovarṣa-upalavarṣadakṣimadhughṛtavarṣamajjārudhiravarṣatihīnagabhastī
            dve mārge vidyut vittakṣaye somasya kṣaye pūrṇapūraṇe kṣayasyavabhāsā sadyopararātrādi
            digdāhopadhūpanagrahavaiṣamyamārohaṇamākramaṇaṃ gandharvanagaramārutaprakopaḥ tithikaraṇamuhūrtanakṣatrayogadhruvakakāni
            grahādīnāṃ samaviyogaḥ | pratisrotagāminyo nadyaḥ | prasravaṇāni ca | prāsādatoraṇāṭṭāladhvajachatre
            ca vāyasāḥ samavāyād vṛkaśakaṭārohaṇam | vṛṣadaṃśābhighātamajjanam | sulabhamamulūkapratigarjanam
            | śyenāśca tāni gṛdhrādīnāṃ dhvajāliṅghanam | vikṛtāśca mānuṣo manujā manuṣaprabhavāḥ
            striyo vā bālaṃ vā vṛddhaṃ vā pralāpāḥ yuvānaḥ vā yuvataraḥ pralapati pradīptendriyayaṣṭipādabhaṅge
            dravye dvicchāyāpraticchāyāmṛjyatamapṛktam | ata ūrdhvaṃ chāyām adhachāyāmadhyachāyordhvachāyā
            akasmāccaityavṛkṣastambhapatane virohaṇāt skandharohe maṣṭatyachinnaparṇa pramā vā
            śuṣko vā śuṣkaśākhino dhūmarajataudakaprādurbhāvagamaneṣu vanaspatiṣu vanataruṣu bāhuśastrabhaṅge
            vā indranīlagopurāṭṭālakādi dhvajachatrādīnāṃ bhaṅgeṣu vā bhaṅgaḥ ucitānyabhyucchedane'nucitānāṃ
            pravartane dṛḍhabhaṅge vā śuṣkavirohe gṛhe valmīke śayanadeśe garbhāstasyotpattau
            viparītau mitraprītau ca devatārcanayoḥ anayoḥ chedane yatra ca rājā prasṛtyādiṣu
            ca bhavanti | bhavanti cātra ślokāḥ-
            yadā tu prakṛtiḥ somaḥ viparītaṃ hi dṛśyati.
            madhye chidramiti dṛśyet maraṇaṃ rājagocaram ||</p>
         
         
         <p>  yadā tu pratipatsomaḥ prakṛtyā vikṛto bhavet.
            anudbhinno vilūne vā rājño maraṇamādiśet ||</p>
         
         
         <p>  āyudhākārarūpāṇi śatavarṇākṛtīni ca.
            pañcavarṇāni cābhrāṇi tathā daṇḍanibhāni ca ||</p>
         
         
         <p>  yadā candrārkayormadhye kṛṣṇaṃ bhavati maṇḍalam.
            saṃ śaṅkuriti vijñeyo grahaḥ paramadāruṇaḥ ||</p>
         
         
         <p>  tatra rājā vadhaṃ vindyāt sarvabhūtabhayāvaham.
            tatra kuryānmahāśāntimamṛtāṃ viśvabheṣajīm ||</p>
         
         
         <p>  atha yasminneva janapade gobrāhmaṇasūtasāṃvatsaravaidyānāṃ parivrājakacāraṇavānaprasthabrahmacāriṇāṃ
            strīṇāṃ vāpyaparaḥ pravartante tadbhutaṃ vidyāt | tat karmasaṅkaraṃ yajanavyavahārayajñasaṅkaraṃ
            ca bhavataḥ | yatra ca dharmo'dharmeṇa pīḍyate tatra dharmo adharmeṣu tadādbhutaṃ
            vidyāt | brāhmaṇakṣatriyavaiśyaśūdrādi parasparaṃ bādhate eteṣu yadi śāntiṃ na kuryāt
            tadā mahādbhutāni bhavanti | devatāprādurbhāvagamaneṣu paravante ca anṛte gavāṃ roge
            pravṛtte | durbhikṣe ca janapadādivināśe ādityabhedeṣu mūṣikeṣu pravṛtteṣu kīṭapataṅge
            matkuṇayūkālikṣāpakṣiṇe pravṛtte rājakulavāde aśvāstraṃ śastraṃ vā gṛhasarvagajavājivastrālaṅkārapīṭhikāvyañjanāni
            agninā pradaheta ariṣṭadarśane śāntibhedaḥ | pṛthivyāmantarikṣe divye ca eṣā śāntiḥ
            | sevitaṃ rājamaśvānāṃ pakṣiṇāṃ mṛgāṇāṃ ṣaṇmukhānāṃ tathā rūpāṇi vikṛtāni yatrāraṇyaṃ
            ca pathi ca tathā rājā darvīnāṃ kṛtatritākṣīṇāṃ grāme kule vā yadi vāpi deśe rājanyamānyeṣu
            tathā dvijeṣu bhāvaḥ paśūnāṃ vikṛtau rūpaḥ tathā mānuṣe ca.
            atha svanakṣatraṃ ahopahatamulkābhihataṃ grastaṃ nirastamupadhūpitaṃ vā yadasyojjanmanakṣatraṃ
            karmanakṣatramabhiṣecanīyaṃ janapadanakṣatraṃ rājaṣṭame candramasaḥ sthāne vajre'vasṛṣṭe
            skambhe vāvasṛṣṭe skandhe vāvasṛṣṭe nānārūpabahurūpe śṛṅgiṇi vādityena kilavati cembudani
            colkābhihate kambu dhuvati ṣavati hasati hāse bhāse nāde śabde vāsate ca vaiśvānaraprajvalite
            antarikṣe ca bhasma asthi aṅgārā gṛhe vā śirasi vā patanti vīdhrī cendradhanuṣi rātrau
            vīdhra eva tu candrārkanakṣatragrahatārādi parikhe kākakapotagṛdhrayakṣarākṣasapiśācaśvāpadeṣu
            rātrau vadatsu gāyatsu vādyatsu vāte prādurbhāvagamane cakradhvajaveśmāvasavaprasādāgrāṃ
            vā kūpa udadhāne codgirati nadati vidyotati rathayantrapravahaṇavāditrāṇi sūktādayodgārā
            dhūmarci vā prādurbhāvaliṅgāṅgaviliṅge rājñaḥ prādurbhāve vā rājñī rājā kākolūkakṛkalāsagṛhagodhikāvāsenādhipatite
            rājachatre bhagne dhvaje śukrasya bhagne rājñe daṇḍasya bhagne hastinyāṃ ca mattāyāṃ
            grāme ca prasūtāyāṃ rājarathaśca rājādhirūḍho bhagnākṣaḥ saptarātrau rājño hanti |
            purohitavināśe vā senāpatināśe hastinaṃ mahiṣīvināśe kumāravināśe paśumānuṣe vā vikāraḥ
            | dviśīrṣā pratiśīrṣā vā pādahasti tathaiva ca dvināsikaḥ tathā hīnādhikāṅgulivināśe
            taistu jāyate | tathā pādajaṅghayoḥ karṇanāsikāvināśe śiracchedastu jāyate ||</p>
         
         
         <p>  bījaṃ yatra praroheta phalamadhye pramādataḥ.
            madhvājyadadhidugdheṣu bhakṣamāṇe vilepane.
            yantravāhanaharmyeṣu bhavaneṣvāyudheṣu ca.
            kākolūkakapotānāmadvīrvā darśanaṃ bhavet.
            anye ca praśnānāmagame mṛgapakṣiṇām.
            kṛṣṇayugmānāṃ darśanaṃ gṛhe vāmitatejasaḥ.
            sarpāṇāṃ darśanaṃ caiva sarīsṛpagaṇasya vā.
            vikārā yatra dṛśyante kṣīraudanahaviḥṣu vā.
            āyurjanānāṃ puruṣasya tathāyuṣyasya yuñjanāt.
            yānti yānānyayuktāni vinā vātairnṛbhistathā.
            yuktāni vā na gacchanti narendrāṇāṃ mahadbhayam.
            bheryo mṛdaṅgāḥ paṭahā vādyante vāpyanāhatāḥ.
            āhatāśca na vādyante acalāni calanti vā.
            araṇye tūryanirghoṣo yadi śrūyeta nābhasaḥ.
            goṣṭho vā nṛtyate yatra haste darvī kadācana.
            patate musalaṃ yatra hanyamāne viśeṣataḥ.
            ulūkhalaṃ śūrpaṃ vā dhūyate svayam.
            pāṣāṇaḥ kūpaṃ parvatāprasarpaṇe.
            golāṅgalānāṃ saṃsarge vikāraścandrasūryayoḥ.
            nārī vā dhayate nārīṃ jāyate taṇḍulaṃ bhayam.
            pratyāhāraṃ visarpanti stambapāṣāṇapādapāḥ.
            śakunānāṃ payasi tathaiva mṛgapakṣiṇām.
            amānuṣāṇāṃ vyāhāre sthāvarāṇāṃ vyatikrame.
            yonivyatikare vaidhā māṃsaśoṇitavarṣaṇe.
            anagnijvalane caiva tathā nābhravarṣaṇe.
            śastraprajvalane caiva caityaśuṣkāvarohaṇe.
            liṅgāyatanacitrāṇāṃ rodane garjane tathā.
            udadhāne taḍāgānāṃ jvalane garjite'pi vā.
            matsyasarpadvijātīnāṃ rasānāṃ ca pravarṣaṇe.
            gītavāditraśabdāstu yatra syuranimittataḥ.
            ye cānye kiñcidutpātā jāyante vikṛtātmakāḥ.
            teṣāṃ sarveṣāmutpātānāmeṣā śāntirvidhīyate.
            candraprātipadike grahayuddhe grahasaṅgrahe rāhucāre ketucāre rāhuketulakṣaṇe kūmavibhāge
            maṇḍaleṣu digdāheṣu ulkāpataneṣu vidyutpataneṣu vidyuddarśaneṣu nirghātapataneṣu candrasūryayoḥ
            pariveṣe nakṣatragrahotpātalakṣaṇe utpātalakṣaṇe sadyovṛṣṭilakṣaṇe adbhutaśāntipaṭhiteṣu
            svapnādhyāyapaṭhiteṣu duḥsvapneṣu sarveṣu yadājñātā śāntiḥ | atharvahṛdayeṣu adbhuteṣu
            paṭhiteṣu bhārgavīyeṣu paṭhiteṣu gārgyapaṭhiteṣu adbhuteṣu bārhaspatyagrantheṣu paṭhiteṣu
            uśanasagrantheṣu paṭhiteṣu mahādbhuteṣu paṭhiteṣu itihāsapurāṇe jyotiḥśāstre aśvavaidyake
            naravaidyakeṣu paṭhiteṣu adbhuteṣu sarvādbhuteṣu eṣā śāntiḥ | athavā mahāśāntiramṛtā
            ghṛtakambalaṃ koṭihomaḥ sarvādbhuteṣu kauśikāpaṭhiteṣu eṣā śāntiḥ mahāśāntirvā vikalpāt
            iti bhāṣyakāraḥ || saptaviṃśī kaṇḍikā || <span class="bold">KKp_119</span> ||</p>
         
         
         
         
         
         <p>  agniśaraṇe vā samajyāyāṃ vāvadaraṇe śāntirucyate-
            [atha yatraitadgrāme vāvasāne vāgniśaraṇe vā samajyāyāṃ vāvadīryeta catasro dhenava
            upaklṛptā bhavanti śvetā kṛṣṇā rohiṇī surūpā caturthī || <span class="bold">KauśS_13,28{120}.1</span> ||</p>
         
         
         <p>  tāsāmetad dvādaśarātraṃ sandugdhaṃ navanītaṃ nidadhāti || <span class="bold">KauśS_13,28{120}.2</span> ||</p>
         
         
         <p>  dvādaśyāḥ prātaryatraivādo'vadīrṇaṃ bhavati tata uttaramagnimupasamādhāya || <span class="bold">KauśS_13,28{120}.3</span> ||</p>
         
         
         <p>  parisamuhya paryukṣya paristīrya barhiḥ śvetāyā ājyena sannīya || <span class="bold">KauśS_13,28{120}.4</span> ||</p>
         
         
         <p>  agnirbhūmyām (12.1.19-21) iti tisṛbhirabhimantryālabhya || <span class="bold">KauśS_13,28{120}.5</span> ||</p>
         
         
         <p>  atha juhuyāt || <span class="bold">KauśS_13,28{120}.6</span> ||</p>
         
         
         <p>  tathā dakṣiṇārdhe || <span class="bold">KauśS_13,28{120}.7</span> ||</p>
         
         
         <p>  tathā paścārdhe || <span class="bold">KauśS_13,28{120}.8</span> ||</p>
         
         
         <p>  uttarārdhe saṃsthāpya vāstoṣpatyairjuhuyāt || <span class="bold">KauśS_13,28{120}.9</span> ||</p>
         
         
         <p>  avadīrṇe sampātānānīya saṃsthāpya homān || <span class="bold">KauśS_13,28{120}.10</span> ||</p>
         
         
         <p>  avadīrṇaṃ śāntyudakena samprokṣya || <span class="bold">KauśS_13,28{120}.11</span> ||</p>
         
         
         <p>  tā eva brāhmaṇo dadyāt || <span class="bold">KauśS_13,28{120}.12</span> ||</p>
         
         
         <p>  sīraṃ vaiśyo'śvaṃ prādeśiko grāmavaraṃ rājā || <span class="bold">KauśS_13,28{120}.13</span> ||</p>
         
         
         <p>  sā tatra prāyaścittiḥ || <span class="bold">KauśS_13,28{120}.14</span> ||]
            catasro dhenava upaklṛptā bhavanti śvetā kṛṣṇā rohiṇī surūpā caturthī | tāsāmetad
            dvādaśarātraṃ sandugdhaṃ navanītaṃ nidadhāti | dvādaśyāḥ prātaryatraivādo'vadīrṇaṃ
            bhavati tata uttarataḥ śāntyudakādi ājyabhāgāntaṃ kṛtvā śvetāyā ājyena odanaṃ sannīya
            tataḥ 'agnirbhūmyām' iti tisṛbhiranvālabhya gṛhaṃ tataḥ pūrvato juhoti | tathā kṛṣṇāyā
            dakṣiṇārdhe tathā rohiṇyā dakṣiṇārdhe tathā surūpāyā dakṣiṇārdhe tasminnevāgnau odanamājyena
            sannīya tato vāstoṣpatyena gaṇenājyaṃ juhvannavadīrṇadeśaṃ sampātānānayati | pārvaṇādyuttaratantram
            | tato'vadīrṇaṃ śāntyudakena samprokṣya gāṃ dadāti | sarvatra dhenvādīni ca | gṛhe
            patite grāme vā śmaśāne vā agniśaraṇe vā kṣetrabhūmipātane bhūmicchidradarśane bhūmipāte
            gṛhapāte grāmādipatane eṣā śāntiḥ | athavā caturdikṣu catvāri vā tantrāṇi yathāsaṅkhyam
            | śvetākṛṣṇādi pratidiśaṃ juhoti | pūrvārdhe juhoti | pūrvatantre dakṣiṇā dhenuḥ sarvatra
            | tantropaveśanakhim (?) tantre vedyuttaraveditantram | tataḥ śaṅkhādyāḥ sampātāḥ
            | sarvasmin tantre bhavati dārilamatam | pūrvaṃ samāpya tantraṃ tato dakṣiṇataḥ paścāduttarataḥ
            | samāpya tantraṃ śāntyudakena samprokṣya tā gā brāhmaṇo dadyāt | sīraṃ vaiśyo'śvaṃ
            prādeśiko grāmavaraṃ rājā | varaṃ dhenvādi sarvatra dadyāt | gṛhagrāmajanapade ca
            śāntiḥ samāptā | aṣṭāviṃśī kaṇḍikā || <span class="bold">KKp_120</span> ||</p>
         
         
         
         
         
         <p>  atha yatraitadanudakadeśe udakātiśayo bhavati tatra śāntirucyate-
            [atha yatraitadanudaka udakonmīlo bhavati hiraṇyavarṇāḥ (1.33) ityapāṃ sūktairjuhuyāt
            || <span class="bold">KauśS_13,29{121}.1</span> ||</p>
         
         
         <p>  sā tatra prāyaścittiḥ || <span class="bold">KauśS_13,29{121}.2</span> ||]
            śāntyudakādyājyabhāgāntaṃ kṛtvā 'hiraṇyavarṇāḥ' 'yadadaḥ' (3.13) ityapāṃ sūktaiḥ sarvaiḥ
            ājyaṃ juhoti | pārvaṇādyuttaratantram | anudakadeśe yadyatiśayena udakaṃ dṛśyate |
            udakonmīlanaśāntiḥ samāptā || ūnatriṃśī kaṇḍikā || <span class="bold">KKp_121</span> ||</p>
         
         
         
         
         
         <p>  atha tilāḥ samatalā bhavanti tatra śāntirucyate-
            [atha yatraitat tilāḥ samatailā bhavanti tatra juhuyāt || <span class="bold">KauśS_13,30{122}.1</span> ||</p>
         
         
         <p>  anūnāya svāhā | akṣitāya svāhā | aparimitāya svāhā | paripūrṇāya svāhā || <span class="bold">KauśS_13,30{122}.2</span> ||</p>
         
         
         <p>  sa yaṃ dviṣyāt tasyāśāyāṃ lohitaṃ te pra siñcāmi iti dakṣiṇāmukhaḥ prasiñcet ||
            <span class="bold">KauśS_13,30{122}.3</span> ||]
            śāntyudakādi ājyabhāgāntaṃ kṛtvā 'anūnāya svāhā' ityetaiścaturbhirājyaṃ juhoti | sa
            yaṃ dviṣyāt iti mantreṇa dakṣiṇāmukho bhūtvā śāntyudakena tilān siñcet | pārvaṇādyuttaratantram
            | yadā tailaṃ na bhavati tadā śāntiḥ | tilāḥ samatailabhavane śāntiḥ samāptā || triṃśī
            kaṇḍikā || <span class="bold">KKp_122</span> ||</p>
         
         
         
         
         
         <p>  atha vapāṃ vā havīṃṣi vā vayāṃsi dvipadacatuṣpadaṃ vābhimṛśyāvagaccheyustatra śāntirucyate-
            [atha yatraitadvapāṃ vā havīṃṣi vā vayāṃsi dvipadacatuṣpadaṃ vābhimṛśyāvagacheyuḥ
            ye agnayaḥ (3.21) namo devavadhebhyaḥ (6.13) ityetābhyāṃ sūktābhyāṃ juhuyāt || <span class="bold">KauśS_13,31{123}.1</span> ||</p>
         
         
         <p>  sā tatra prāyaścittiḥ || <span class="bold">KauśS_13,31{123}.2</span> ||]
            śāntyudakādyājyabhāgāntaṃ kṛtvā 'ye agnayaḥ', 'namo devavadhebhyaḥ' ityetābhyāṃ sūktābhyāmājyaṃ
            juhuyāt | pārvaṇādyuttaratantram | vapādi gaccheyuḥ śāntiḥ || ekatriṃśī kaṇḍikā ||
            <span class="bold">KKp_123</span> ||</p>
         
         
         
         
         
         <p>  atha kumārasya kumāryā vā dvāvāvartau mūrdhanyau bhavataḥ savyāvṛdeko deśāvarte
            śāntirucyate-
            [atha yatraitat kumārasya kumāryā vā dvāvāvartau mūrdhanyau bhavataḥ savyāvṛdeko deśāvartastatra
            juhuyāt || <span class="bold">KauśS_13,32{124}.1</span> ||</p>
         
         
         <p>  tvaṣṭā rūpāṇi bahudhā vikurvañjanayan prajā bahudhā viśvarūpāḥ | sa me karotvaviparītamasmānanupūrvaṃ
            kalpayatāmihaiva || tvaṣṭre svāhā || <span class="bold">KauśS_13,32{124}.2</span> ||</p>
         
         
         <p>  antargarbheṣu bahudhā saṃ tanoti janayan prajā bahudhā viśvarūpāḥ | sa me karotvaviparītamasmānanupūrvaṃ
            kalpayatāmihaiva || tvaṣṭre svāhā || <span class="bold">KauśS_13,32{124}.3</span> ||</p>
         
         
         <p>  yadyunmṛṣṭaṃ yadi vābhimṛṣṭaṃ tiraścīnartha uta marmṛjante | śivaṃ taddevaḥ savitā
            kṛṇotu prajāpatiḥ prajābhiḥ saṃvidānaḥ || tvaṣṭre svāhā || <span class="bold">KauśS_13,32{124}.4</span> ||</p>
         
         
         <p>  savyāvṛttānyuta yā viśvarūpā pratyagvṛttānyuta yā te paruḥṣu | tānyasya deva bahudhā
            bahūni syonāni śagmāni śivāni santu || tvaṣṭre svāhā iti hutvā || <span class="bold">KauśS_13,32{124}.5</span> ||</p>
         
         
         <p>  tvaṣṭā me daivyaṃ vacaḥ (6.4) ityetena sūktena juhuyāt || <span class="bold">KauśS_13,32{124}.6</span> ||</p>
         
         
         <p>  sā tatra prāyaścittiḥ || <span class="bold">KauśS_13,32{124}.7</span> ||]
            śāntyudakādyājyatantraṃ kṛtvā 'tvaṣṭā rūpāṇi bahudhā' iti sūktenājyaṃ juhuyāt | 'tvaṣṭā
            me daivyaṃ vacaḥ' ityetena sūktena juhuyāt | pārvaṇādyuttaratantram || dvātriṃśī kaṇḍikā
            || <span class="bold">KKp_124</span> ||</p>
         
         
         
         
         
         <p>  atha yūpo virohati śāntirucyate-
            [atha yatraitadyūpo virohati tatra juhuyāt || <span class="bold">KauśS_13,33{125}.1</span> ||</p>
         
         
         <p>  yūpo virohañchataśākho adhvaraḥ samāvṛto mohayiṣyanyajamānasya lokān | vedābhigupto
            brahmaṇā parivṛto'tharvabhiḥ śāntaḥ sukṛtāmetu lokam || yūpo hyarukṣaddviṣatāṃ vadhāya
            na me yajño yajamānaśca riṣyāt | saptarṣīṇāṃ sukṛtāṃ yatra lokastatremaṃ yajñaṃ yajamānaṃ
            ca dhehi || vanaspataye svāhā iti hutvā || <span class="bold">KauśS_13,33{125}.2</span> ||</p>
         
         
         <p>  vanaspatiḥ saha devairna āgan (12.3.15) iti juhuyāt || <span class="bold">KauśS_13,33{125}.3</span> ||</p>
         
         
         <p>  sā tatra prāyaścittiḥ || <span class="bold">KauśS_13,33{125}.4</span> ||]
            śāntyudakādyājyabhāgāntaṃ kṛtvā 'yūpo virohañchataśākhaḥ' ityetenājyaṃ juhuyāt | 'vanaspatiḥ
            saha devairna' ityṛcā juhuyāt | pārvaṇādyuttaratantram || trayastriṃśī kaṇḍikā ||
            <span class="bold">KKp_125</span> ||</p>
         
         
         
         
         
         <p>  atha divolkā patati tadayogakṣemāśaṅkaṃ bhavatyavṛṣṭyāśaṅkaṃ vā śāntirucyate-
            [atha yatraitad divolkā patati tadayogakṣemāśaṅkaṃ bhavatyavṛṣṭyāśaṅkaṃ vā || <span class="bold">KauśS_13,34{126}.1</span> || tatra]
            rājā bhūmipatirvidvāṃsaṃ brahmāṇaṃ vṛṇīyāt || <span class="bold">KauśS_13,34{126}.2</span> ||</p>
         
         
         <p>  sa vṛto'raṇyasyārdhamabhivrajya tatra dvādaśarātramanuśuṣyet || <span class="bold">KauśS_13,34{126}.3</span> ||</p>
         
         
         <p>  sa khalu pūrvaṃ navarātramāraṇyaśākamūlaphalabhakṣaścāthottaraṃ trirātraṃ nānyadudakāt
            || <span class="bold">KauśS_13,34{126}.4</span> ||</p>
         
         
         <p>  śvo bhūte sapta dhenava upaklṛptā bhavanti śvetā kṛṣṇā rohiṇī nīlī pāṭalā surūpā
            bahurūpā saptamī || <span class="bold">KauśS_13,34{126}.5</span> ||</p>
         
         
         <p>  tāsāmetad dvādaśarātraṃ sandugdhaṃ navanītaṃ nidadhāti || <span class="bold">KauśS_13,34{126}.6</span> ||</p>
         
         
         <p>  [dvādaśyāḥ prātaryatraivāsau patitā bhavati tata uttaramagnimupasamādhāya || <span class="bold">KauśS_13,34{126}.7</span> ||</p>
         
         
         <p>  parisamuhya paryukṣya paristīrya barhiḥ || <span class="bold">KauśS_13,34{126}.8</span> ||</p>
         
         
         <p>  athāmuṃ navanītaṃ sauvarṇe pātre vilāpya sauvarṇena sruveṇa rakṣoghnaiśca sūktaiḥ
            yāmāhustārakaiṣā vikeśī (5.17.4) ityetena sūktenājyaṃ juhvan || <span class="bold">KauśS_13,34{126}.9</span> ||</p>
         
         
         <p>  avapatite sampātānānīya saṃsthāpya homān || <span class="bold">KauśS_13,34{126}.10</span> ||]
            dvādaśyāḥ prātaryatraivāsau patitā bhavati tataḥ śāntyudakādi ājyabhāgāntaṃ kṛtvā
            amuṃ navanītaṃ sauvarṇe pātre vilāpya sauvarṇena sruveṇa homaṃ kuryāt | 'stuvānam
            (1.7)', 'idaṃ haviḥ (1.8)' ityādicātanagaṇena 'yāmāhustārakaiṣā vikeśī' (5.17.4-18)
            iti sūktena | sūktasamāptiṃ yāvad grahaṇam | etairājyaṃ juhoti | avapatite sampātānānīya
            | ulkādeśe sampātāḥ | pārvaṇādyuttaratantram ||</p>
         
         
         <p>  avapatitaṃ śāntyudakena samprokṣya || <span class="bold">KauśS_13,34{126}.11</span> ||</p>
         
         
         <p>  tā eva brāhmaṇo dadyāt || <span class="bold">KauśS_13,34{126}.12</span> ||</p>
         
         
         <p>  sīraṃ vaiśyo'śvaṃ prādeśiko grāmavaraṃ rājā || <span class="bold">KauśS_13,34{126}.13</span> ||</p>
         
         
         <p>  [sā tatra prāyaścittiḥ || <span class="bold">KauśS_13,34{126}.14</span> ||]
            sarvatra dhenvādīni ca kaṃsavasanaṃ ca | ulkāpāte vā mahānakṣatrapāte ca divā ahani
            divā ulkāpātane śāntiḥ samāptā || catustriṃśī kaṇḍikā || <span class="bold">KKp_126</span> ||</p>
         
         
         
         
         
         <p>  atha dhūmaketuśāntirucyate-
            [atha yatraitad dhūmaketuḥ saptarṣīnupadhūpayati tadayogakṣemāśaṅkamityuktam || <span class="bold">KauśS_13,35{127}.1 </span>||</p>
         
         
         <p>  pañca paśavastāyante vāruṇaḥ kṛṣṇo gaurvājo vāvirvā harirvāyavyo bahurūpo diśyo
            mārutī meṣyāgneyaḥ prājāpatyaśca kṣīraudano'pāṃ naptra udraḥ || <span class="bold">KauśS_13,35{127}.2</span> ||</p>
         
         
         <p>  uteyaṃ bhūmiḥ (4.16.3) iti trirvaruṇamabhiṣṭūya || <span class="bold">KauśS_13,35{127}.3</span> ||</p>
         
         
         <p>  apsu te rājan (7.83.1-4) iti catasṛbhirvāruṇasya juhuyāt || <span class="bold">KauśS_13,35{127}.4</span> ||</p>
         
         
         <p>  vāyavā rundhi no mṛgānasmabhyaṃ mṛgayadbhyaḥ | sa no nediṣṭhamā kṛdhi vāto hi raśanākṛtaḥ
            iti vāyavyasya || <span class="bold">KauśS_13,35{127}.5</span> ||</p>
         
         
         <p>  āśānām (1.31) iti diśyasya || <span class="bold">KauśS_13,35{127}.6</span> ||</p>
         
         
         <p>  prati tyaṃ cārumadhvaraṃ gopīthāya pra hūyase | marudbhiragna ā gahi iti mārutasya
            || <span class="bold">KauśS_13,35{127}.7</span> ||</p>
         
         
         <p>  apāmagniḥ (4.15.10) ityāgneyasya || <span class="bold">KauśS_13,35{127}.8</span> ||</p>
         
         
         <p>  prajāpatiḥ salilāt (4.15.11) iti prājāpatyasya || <span class="bold">KauśS_13,35{127}.9</span> ||</p>
         
         
         <p>  apāṃ sūktairhiraṇyaśakalena sahodramapsu praveśayet || <span class="bold">KauśS_13,35{127}.10</span> ||</p>
         
         
         <p>  pra haiva varṣati || <span class="bold">KauśS_13,35{127}.11</span> ||</p>
         
         
         <p>  sarvasvaṃ tatra dakṣiṇā || <span class="bold">KauśS_13,35{127}.12</span> ||</p>
         
         
         <p>  tasya niṣkrayo yathārhaṃ yathāsampadvā || <span class="bold">KauśS_13,35{127}.13</span> ||]
            ekatantre vā kuryāt pṛthaktantre vā kuryāt | dvādaśarātravrataṃ śākamūlaphalabhakṣo
            navarātramaśnanti | evaṃ dvādaśarātrau bhūtvā trayodaśe'hani karmaprayogaḥ | pākatantramājyabhāgāntaṃ
            kṛtvā pañca paśavastāyante vāruṇaḥ kṛṣṇo'jaḥ vāyavo harito'jaḥ diśyo bahurūpo'jaḥ
            mārutī meṣī apāṃ naptre udraḥ jalavirālaḥ biḍālo vā āgneyaśca prājāpatyaśca kṣīraudanau
            | mantramadhye śrapaṇam | anvārabdhebhyaḥ śāntyudakaṃ karoti | tatraitat sūktamanuyojayatītyuktam
            | śāntyudakasya ca | mahāśāntimuccairabhinigadantīti sakṛt evamādīni yojayitavyāni
            | paśuviśasanādīni vapāgrahaṇaṃ ca sakṛt | sarveṣāṃ samānatantrapakṣaḥ | pūrvaprakṛtipakṣe
            ājyatantraṃ sarvatra vartate | yaddevatyaḥ paśustaddevatyaścaruḥ śrapayitavyaḥ | udasya
            paryagnikaraṇāntaṃ kuryāt | vapāhomānte paśvitikartavyatā | tato'vadānāni dadāti |
            juhotītyarthaḥ | 'uteyaṃ bhūmiḥ' ityṛcāgniprayogaḥ | varuṇaṃ manasā dhyāyet | 'apsu
            te rājan' iti catasṛbhiḥ vāruṇasya paśoravadānāni juhuyāt pratyṛcaṃ sthālīpākaṃ ca
            | tathā 'vāyavā rundhi naḥ' iti vāyavyasya | 'āśānām' iti sūktena pratyṛcaṃ diśyasya
            paśoḥ sthālīpākaṃ caiva | 'prati tyaṃ cārumadhvaram' ityṛcā mārutasya paśoravadānaṃ
            carośca | 'apāmagniḥ' ityṛcāgneyapaśorāgneyaṃ kṣīraudanaṃ juhoti | 'prajāpatiḥ salilādā'
            ityṛcā prajāpatikṣīraudanaṃ juhoti dvitīyām | 'niḥsālābhityulmukena triḥ prasavyaṃ
            pariharati' (KauśS 44.11) iti | tantraṃ kṛtvā tato'pāṃ sūktaiḥ sarvairhiraṇyaśakalena
            sahodramapsu praveśayet | pāśukaṃ tantraṃ samāpayet | yavaiḥ sviṣṭakṛtaṃ dadāti |
            vyāpakaradāpadārtho bhedena ārādupakāratantreṇa bhavati | evaṃ mīmāṃsā yojayitavyā
            | śeṣaṃ samānam | tantrapakṣe atideśo viśeṣātideśo yojayitavyaḥ | ūhabādhābhyudayatantraṃ
            maṅgalalakṣaṇāni yojayitavyāni | samāptā dhūmaketuśāntiḥ | dhūmaketu(cā)re vā nānyo
            dhūmaketurvidyate | tathā ketucāre-
            utthānaṃ caiva ketūnāṃ vināśāyeti hi smṛtam.
            tasmā(dā)tharvaṇairmantraiḥ śamanaṃ kārayed budhaḥ ||</p>
         
         
         <p>sarvasvaṃ tatra dakṣiṇā | tasya niṣkrayo yathārhaṃ yathāsampadvā | ketu(cā)re paṭhitā
            ketu(śāntiḥ) | pañcatriṃśī kaṇḍikā || <span class="bold">KKp_127</span> ||</p>
         
         
         
         
         
         <p>  atha nakṣatrāṇi patanti tatra śāntirucyate-
            [atha yatraitannakṣatrāṇi patāpatānīva bhavanti tatra juhuyāt || <span class="bold">KauśS_13,36{128}.1</span> ||</p>
         
         
         <p>  yannakṣatraṃ patati jātavedaḥ somena rājñeṣiraṃ purastāt | tasmānmāmagne pari pāhi
            ghorāt pra ṇo jāyantāṃ mithunāni rūpaśaḥ || indrāgnibhyāṃ svāhā iti hutvā || <span class="bold">KauśS_13,36{128}.2</span> ||</p>
         
         
         <p>  somo rājā savitā ca rājā ityetena sūktena juhuyāt || <span class="bold">KauśS_13,36{128}.3</span> ||</p>
         
         
         <p>  somo rājā savitā ca rājā bhuvo rājā bhuvanaṃ ca rājā | śarvo rājā śarma ca rājā
            ta u naḥ śarma yachantu devāḥ || ādityairno bṛhaspatirbhagaḥ somena naḥ saha | viśve
            devā urvantarikṣaṃ ta u naḥ śarma yachantu devāḥ || <span class="bold">KauśS_13,36{128}.2</span> ||</p>
         
         
         <p>  utāvidvān niṣkṛdayāthosraghnī yathāyatham | mā no viśve devā maruto hetimichata
            || <span class="bold">KauśS_13,36{128}.4</span> ||</p>
         
         
         <p>  rukmaṃ kartre dadyāt || <span class="bold">KauśS_13,36{128}.5</span> ||</p>
         
         
         <p>  sā tatra prāyaścittiḥ || <span class="bold">KauśS_13,36{128}.6</span> ||]
            śāntyudakādyājyabhāgāntaṃ kṛtvā 'yannakṣatraṃ patati jātavedaḥ' ityekā, 'somo rājā'
            iti sūktenājyaṃ juhoti | pārvaṇādyuttaratantram | rukmaṃ kartre dadyāt | dhenvādīni
            ca | nakṣatrapatane uparyuparipatane bahuśaḥpatane rātrau vā divā vā sandhyāyāṃ vā
            nakṣatrapatane śāntiḥ samāptā | sarvatra pūrvaṃ śāntyudakaṃ kṛtvā tata uttaravedyādi
            karoti | kecit pradhānahomaṃ kṛtvā tataḥ śāntyudakaṃ karoti | tata uttaratantram ||
            ṣaṭtriṃśī kaṇḍikā || <span class="bold">KKp_128</span> ||</p>
         
         
         
         
         
         <p>  atha māṃsamukho nipatati tatra śāntirucyate-
            [atha yatraitanmāṃsamukho nipatati tatra juhuyāt || <span class="bold">KauśS_13,37{129}.1</span> ||</p>
         
         
         <p>  ghoro vajro devasṛṣṭo na āgan yadvā gṛhān ghoramutā jagāma | tannirjagāma haviṣā
            ghṛtena śaṃ no astu dvipade śaṃ catuṣpade || rudrāya svāhā iti hutvā || <span class="bold">KauśS_13,37{129}.2</span> ||</p>
         
         
         <p>  bhavāśarvau mṛḍataṃ mābhi yātam (11.2) ityetena sūktena juhuyāt || <span class="bold">KauśS_13,37{129}.3</span> ||</p>
         
         
         <p>  sā tatra prāyaścittiḥ || <span class="bold">KauśS_13,37{129}.4</span> ||]
            tāsāmetad dvādaśarātraṃ sandugdhaṃ navanītaṃ nidadhāti | trayodaśe'hani śāntyudakādyājyabhāgāntaṃ
            kṛtvā yathāmuṃ navanītaṃ sauvarṇasthālyāṃ vilāpya sautraśāntirucyate | śāntyudakādyājyabhāgāntaṃ
            kṛtvā 'ghoro vajraḥ' ityṛcā, 'bhavāśarvau
            mṛḍatam' iti sūktena cājyaṃ juhuyāt | pārvaṇādyuttaratantram | gṛdhrādiṣvāhipatati
            māṃsamukhaḥ māṃsaṃ cāgatagṛhe māṃsamukhe nipatanaśāntiḥ samāptā || gṛhe grāme kṣetre
            vā nagare śirasi aṅge vā māṃsaṃ patati tatra śāntiḥ samāptā || saptatriṃśī kaṇḍikā
            || <span class="bold">KKp_129</span> ||</p>
         
         
         
         
         
         <p>  atha yatra anagnideśe agnidarśanaṃ bhavati tatra śāntirucyate-
            [atha yatraitadanagnāvavabhāso bhavati tatra juhuyāt || <span class="bold">KauśS_13,38{130}.1</span> ||</p>
         
         
         <p>  yā te'vadīptivarūpā jātavedo'peto rakṣasāṃ bhāga eṣaḥ | rakṣāṃsi tayā daha jātavedo
            yā naḥ prajāṃ manuṣyāṃ saṃ sṛjante || agnaye svāhā iti hutvā || <span class="bold">KauśS_13,38{130}.2</span> ||</p>
         
         
         <p>  agnī rakṣāṃsi sedhati (8.3.26) iti prāyaścittiḥ || <span class="bold">KauśS_13,38{130}.3</span> ||]
            'yā te'vadīptiḥ' ityekā 'agnī rakṣāṃsi' ityekā dvābhyāṃ juhuyāt | pārvaṇādyuttaratantram
            | śāntyudakādyājyabhāgāntaṃ kṛtvā | anagnideśe gṛhe grāme kṣetre vā yadi śālāyāṃ pradṛśyate
            agnidarśanaṃ ca bhavati | agnidarśanaṃ ca śāntiḥ samāptā || aṣṭātriṃśī kaṇḍikā ||
            <span class="bold">KKp_130</span> ||</p>
         
         
         
         
         
         <p>  athāgniśabdakaraṇe śāntirucyate-
            [atha yatraitadagniḥ śvasatīva tatra juhuyāt || <span class="bold">KauśS_13,39{131}.1</span> ||</p>
         
         
         <p>  śvetā kṛṣṇā rohiṇī jātavedo yāste tanūstiraścīnā nirdahantīḥ śvasantīḥ | rakṣāṃsi
            tābhirdaha jātavedo yā naḥ prajāṃ manuṣyāṃ saṃ sṛjante || agnaye svāhā iti hutvā ||
            <span class="bold">KauśS_13,39{131}.2</span> ||</p>
         
         
         <p>  agnī rakṣāṃsi sedhati (8.3.26) iti prāyaścittiḥ || <span class="bold">KauśS_13,39{131}.3</span> ||]
            śāntyudakamājyabhāgāntaṃ kṛtvā 'śvetā kṛṣṇā' ityṛcā 'agnerivāsya' (7.45.2) iti dvābhyāmājyaṃ
            juhoti | pārvaṇādyuttaratantram | agniśabdakaraṇe śāntiḥ samāptā || ekonacatvāriṃśī
            kaṇḍikā || <span class="bold">KKp_131</span> ||</p>
         
         
         
         
         
         <p>  atha sarpirvā tailaṃ vā madhu vā viṣyandate tatra śāntirucyate-
            [atha yatraitat sarpirvā tailaṃ vā madhu vā viṣyandati yadyāmaṃ cakrurnikhanantaḥ
            (6.116) ityetena sūktena juhuyāt || <span class="bold">KauśS_13,40{132}.1</span> ||</p>
         
         
         <p>  sā tatra prāyaścittiḥ || <span class="bold">KauśS_13,40{132}.2</span> ||]
            śāntyudakamājyabhāgāntaṃ kṛtvā 'yadyāmaṃ cakrurnikhanantaḥ' ityetābhiścatasṛbhirājyaṃ
            juhuyāt | pārvaṇādyuttaratantram | sarpistailamadhukṣaraṇaśāntiḥ samāptā || catvāriṃśī
            kaṇḍikā || <span class="bold">KKp_132</span> ||</p>
         
         
         
         
         
         <p>  atha laukikāgniḥ śālāṃ dahati tatra śāntirucyate-
            [atha yatraitadgrāmyo'gniḥ śālāṃ dahati apamityamapratīttam (6.117-119) ityetaistribhiḥ
            sūktairmaiśradhānyasya pūrṇāñjaliṃ hutvā || <span class="bold">KauśS_13,41{133}.1</span> ||</p>
         
         
         <p>  mamobhā mitrāvaruṇā, mahyamāpo madhumadarayantām (6.61) ityetābhyāṃ sūktābhyāṃ juhuyāt
            || <span class="bold">KauśS_13,41{133}.2</span> ||</p>
         
         
         <p>  mamobhā mitrāvaruṇā mamobhendrābṛhaspatī | mama tvaṣṭā ca pūṣā ca mamaiva savitā
            vaśe || mama viṣṇuśca somaśca mamaiva maruto bhavan | sarasvāṃśca bhagaśca viśve devā
            vaśe mama || mamobhā dyāvāpṛthivī antarikṣaṃ svarmama | mamemāḥ sarvā oṣadhīrāpaḥ
            sarvā vaśe mama || mama gāvo mamāśvā mamājāścāvayaśca mamaiva puruṣā bhavan | mamedaṃ
            sarvamātmanvadejat prāṇadvaśe mama iti || <span class="bold">KauśS_13,41{133}.3</span> ||</p>
         
         
         <p>  araṇī pratāpya sthaṇḍilaṃ parimṛjya || <span class="bold">KauśS_13,41{133}.4</span> ||</p>
         
         
         <p>  athāgniṃ janayet || <span class="bold">KauśS_13,41{133}.5</span> ||</p>
         
         
         <p>  ita eva prathamaṃ jajñe agnirābhyo yonibhyo adhi jātavedāḥ | sa gāyatryā triṣṭubhā
            jagatyānuṣṭubhā devo devebhyo havyaṃ vahatu prajānan iti janayitvā || <span class="bold">KauśS_13,41{133}.6</span> ||</p>
         
         
         <p>  bhavataṃ naḥ samanasau samokasau (KauśS 108.2) ityetena sūktena juhuyāt || <span class="bold">KauśS_13,41{133}.7</span> ||</p>
         
         
         <p>  sā tatra prāyaścittiḥ || <span class="bold">KauśS_13,41{133}.8</span> ||]
            śāntyudakamājyabhāgāntaṃ kṛtvā 'apamityamapratīttam' ityetaistribhiḥ sūktairmaiśradhānyasya
            pūrṇāñjaliṃ juhuyāt | 'mamobhā'
            iti kalpajaṃ sūktaṃ 'mahyamāpaḥ' iti sūktaṃ dvābhyāmājyaṃ juhoti | pārvaṇādyuttaratantram
            | tata araṇī pratāpya sthaṇḍilaṃ parimṛjya athāgniṃ manthati | 'ita eva prathamaṃ
            jajñe' ityṛcā manthanam | tata ājyabhāgāntaṃ kṛtvā 'bhavataṃ naḥ samanasau' ityetena
            sūktenājyaṃ juhuyāt | pārvaṇādyuttaratantram | grāmadāghe gṛhadāghe agniśālāśāntimaṇḍapakuṭīgośālādāghe
            sarvāgnidāghe śāntiḥ samāptā | śāntyudakena sarvatra kārayitrā vācamanaprokṣaṇe bhavataḥ
            | sarvatrādbhutasthānaprokṣaṇaṃ gṛhagrāmādiprokṣaṇaṃ sarvaṃ kuryāt | sarvatra mātaraṃ
            śrāddham | 'brāhmaṇān bhaktenopepsanti' (KauśS 136.12) iti vacanāt | grāmyo'gnidāghaśāntiḥ
            | ekacatvāriṃśī kaṇḍikā || <span class="bold">KKp_133</span> ||</p>
         
         
         
         
         
         <p>  atha svayamagnirutthite vidyute vā patite śāntirucyate-
            [atha cedāganturdahatyevameva kuryāt || <span class="bold">KauśS_13,42{134}.1</span> ||</p>
         
         
         <p>  sā tatra prāyaścittiḥ || <span class="bold">KauśS_13,42{134}.2</span> ||]
            śāntyudakamājyabhāgāntaṃ kṛtvā 'apamityamapratīttam' ityetaistribhiḥ sūktairmaiśradhānyasya
            pūrṇāñjaliṃ hutvā 'mamobhā' iti sūktaṃ 'mahyamāpaḥ' iti sūktaṃ ca dvābhyāmājyaṃ juhuyāt
            | pārvaṇādyuttaratantram | tasminnagnau araṇipratāpanam | sthaṇḍilaṃ gomayena parilipyāgnimanthanam
            | 'ita eva prathamaṃ jajñe' ityṛcā | tata ājyabhāgāntaṃ kṛtvā 'bhavataṃ naḥ samanasau'
            ityetena sūktenājyaṃ juhoti | pārvaṇādyuttaratantram | vidyute dāghe gṛhe svayaṃ prakṛtidāghe
            śāntiḥ samāptā || dvicatvāriṃśī kaṇḍikā || <span class="bold">KKp_134</span> ||</p>
         
         
         
         
         
         <p>  atha vaṃśabalaharaṇabhaṅge śāntirucyate-
            [atha yatraitadvaṃśaḥ sphoṭati kapāle'ṅgārā bhavantyudapātraṃ barhirājyaṃ tadādāya
            || <span class="bold">KauśS_13,43{135}.1</span> ||</p>
         
         
         <p>  śālāyāḥ pṛṣṭhamupasarpati || <span class="bold">KauśS_13,43{135}.2</span> ||</p>
         
         
         <p>  tatrāṅgārān vā kapālaṃ vopanidadhātyā santapanāt || <span class="bold">KauśS_13,43{135}.3</span> ||</p>
         
         
         <p>  prāñcamidhmamupasamādhāya || <span class="bold">KauśS_13,43{135}.4 </span>||</p>
         
         
         <p>  parisamuhya paryukṣya paristīrya barhirudapātramupasādya || <span class="bold">KauśS_13,43{135}.5</span> ||</p>
         
         
         <p>  paricaraṇenājyaṃ paricarya || <span class="bold">KauśS_13,43{135}.6</span> ||</p>
         
         
         <p>  nityān purastāddhomān hutvājyabhāgau ca || <span class="bold">KauśS_13,43{135}.7</span> ||</p>
         
         
         <p>  atha juhoti || <span class="bold">KauśS_13,43{135}.8</span> ||</p>
         
         
         <p>  asau vai nāma te mātāsau vai nāma te pitā | asau vai nāma te dūtaḥ svavaṃśamadhi
            tiṣṭhati || uttamarātrī ṇāma mṛtyo te mātā tasya te antakaḥ pitā | samandadhānaste
            dūtaḥ svavaṃśamadhi tiṣṭhati || bahavo'sya pāśā vitatāḥ pṛthivyāmasaṅkhyeyā aparyantā
            anantāḥ | yābhirvaṃśānabhinidadhāti prāṇināṃ yān kāṃścemān prāṇabhṛtāṃ jighāṃsan |
            sa imaṃ dūtaṃ nudatu vaṃśapṛṣṭhāt sa me gachatu dviṣato niveśaṃ mṛtyave svāhā || bṛhaspatirāṅgiraso
            brahmaṇaḥ putro viśve devāḥ pradadurviśvamejat | sa imaṃ dūtaṃ nudatu vaṃśapṛṣṭhāt
            sa me gachatu niveśaṃ bṛhaspataya āṅgirasāya svāhā || yasya te'nnaṃ na kṣīyate bhūya
            evopajāyate | yasmai bhūtaṃ ca bhavyaṃ ca sarvametat pratiṣṭhitam | sa imaṃ dūtaṃ
            nudatu vaṃśapṛṣṭhāt sa me gachatu dviṣato niveśamindrāya svāhā || mukhaṃ devānāmiha
            yo babhūva yo jānāti vayunānāṃ samīpe | yasmai hutaṃ devatā bhakṣayanti vāyunetraḥ
            supraṇītiḥ sunītiḥ | sa imaṃ dūtaṃ nudatu vaṃśapṛṣṭhāt sa me gachatu dviṣato niveśamagnaye
            svāhā || yaḥ pṛthivyāṃ cyāvayanneti vṛkṣān prabhañjanena rathena saha saṃvidānaḥ |
            rasān gandhān bhāvayanneti devo mātariśvā bhūtabhavyasya kartā | sa imaṃ dūtaṃ nudatu
            vaṃśapṛṣṭhāt sa me gachatu dviṣato niveśaṃ vāyave svāhā || brahmacārī carati brahmacaryamṛcaṃ
            gāthāṃ brahma paraṃ jigāṃsan | taṃ vighnā anupariyanti sarve ye antarikṣe ye ca divi
            śritāsaḥ | taṃ viśo anupariyanti sarvāḥ karmāṇi loke parimohayanti | sa imaṃ dūtaṃ
            nudatu vaṃśapṛṣṭhāt sa me gachatu dviṣato niveśamādityāya svāhā || yo nakṣatraiḥ sarathaṃ
            yāti devaḥ saṃsiddhena rathena saha saṃvidānaḥ | rūpaṃrūpaṃ kṛṇvānaścitrabhānuḥ subhānuḥ
            | sa imaṃ dūtaṃ nudatu vaṃśapṛṣṭhāt sa me gachatu dviṣato niveśaṃ candrāya svāhā ||
            oṣadhayaḥ somarājñīryaśasvinīḥ | tā imaṃ dūtaṃ nudantu vaṃśapṛṣṭhāt sa me gachatu
            dviṣato niveśamoṣadhībhyaḥ somarājñībhyaḥ svāhā || <span class="bold">KKp_ </span>oṣadhayo varuṇarājñīryaśasvinīḥ | tā imaṃ dūtaṃ nudantu vaṃśapṛṣṭhāt sa me gachatu
            dviṣato niveśamoṣadhībhyo varuṇarājñībhyaḥ svāhā || aṣṭasthūṇo daśapakṣo yadṛchajo
            vanaspate | putrāṃścaiva paśūṃścābhi rakṣa vanaspate || yo vanaspatīnāmupatāpo babhūva
            yadvā gṛhān ghoramutā jagāma | tannirjagāma haviṣā ghṛtena śaṃ no astu dvipade śaṃ
            catuṣpade || yo vanaspatīnāmupatāpo na āgadyadvā yajñaṃ</p>
         
         
         
         
         
         <p> no'dbhutamā jagāma | sarve tadagne hutamastu bhāgaśaḥ śivān vayamuttaremābhi vājān
            || tvaṣṭre svāhā iti hutvā || <span class="bold">KauśS_13,43{135}.9</span> ||</p>
         
         
         <p>  tvaṣṭā me daivyaṃ vacaḥ (6.4) ityatrodapātraṃ ninayati || <span class="bold">KauśS_13,43{135}.10</span> ||</p>
         
         
         <p>  kapāle'gniṃ cādāyopasarpati || <span class="bold">KauśS_13,43{135}.11</span> ||</p>
         
         
         <p>  sā tatra prāyaścittiḥ || <span class="bold">KauśS_13,43{135}.12</span> ||]
            śāntyudakaṃ kṛtvā kapāle'gniṃ kṛtvā udapātraṃ barhirājyaṃ tadādāya śālāyāmupari gūḍhakarma
            karoti | śālāyāḥ pṛṣṭhe gatvā tatra kapālāni vā upanidadhāti ā santapanāt | prāñcamidhmamupasamādhāya
            parisamuhya paryukṣya paristīrya barhirityādi ājyabhāgāntaṃ kṛtvā 'asau vai nāma te
            mātā' iti sūktenājyaṃ juhoti | 'tvaṣṭā me daivyaṃ vacaḥ' iti sūktenājyaṃ juhuyāt |
            pārvaṇādyuttaratantram | udapātraṃ ninayati | kapāle'gniṃ cādāyopasarpati | gṛhavaṃśabhagne
            gṛhavaṃśadāghe ca śāntiḥ samāptā || tricatvāriṃśī kaṇḍikā || <span class="bold">KKp_135</span> ||</p>
         
         
         
         
         
         <p>  [atha yatraitat kumbhodadhānaḥ saktudhānī vokhā vāniṅgitā vikasati tatra juhuyāt
            || <span class="bold">KauśS_13,44{136}.1</span> ||</p>
         
         
         <p>  bhūmirbhūmimagānnmātā mātaramapyagāt | ṛdhyāsma putraiḥ paśubhiryo no dveṣṭi sa
            bhidyatām iti || <span class="bold">KauśS_13,44{136}.2</span> ||]
            atha kumbhe bhagne udadhāne saktudhānī vokhā vā vikasati tatra śāntyudakaṃ kṛtvā ājyabhāgāntaṃ
            kṛtvā 'bhūmirbhūmimagāt' ityṛcājyaṃ juhuyāt ||</p>
         
         
         <p>  [sadasi sanme bhūyāt iti saktūnāvapet || <span class="bold">KauśS_13,44{136}.3</span> ||]
            'sadasi sanme bhūyāt' iti mantreṇānyasyāṃ navatarāyāṃ saktudhānyāṃ saktūnāvapet ||</p>
         
         
         <p>  [atha cedodanasya annamasyannaṃ me dehyannaṃ mā mā hiṃsīḥ iti triḥ prāśya || <span class="bold">KauśS_13,44{136}.4</span> ||</p>
         
         
         <p>  atha yathākāmaṃ prāśnīyāt || <span class="bold">KauśS_13,44{136}.5</span> ||]
            atha cedodanasya 'annamasyannaṃ me dehyannaṃ mā mā hiṃsīḥ' iti mantreṇānyasyāṃ prakṣipyānumantrayate
            | triḥ prāśya | atha kartā na vā prāśayati ||</p>
         
         
         <p>  [atha cedudadhānaḥ syāt samudraṃ vaḥ pra hiṇomi (10.5.23-24) ityetābhyāmabhimantrya
            || <span class="bold">KauśS_13,44{136}.6</span> ||</p>
         
         
         <p>  anyaṃ kṛtvā dhruvābhyāṃ dṛṃhayitvā || <span class="bold">KauśS_13,44{136}.7</span> ||</p>
         
         
         <p>  tatra hiraṇyavarṇāḥ (1.33) ityudakamāsecayet || <span class="bold">KauśS_13,44{136}.8</span> ||]
            atha cedudakakalaśaṃ bhajyate 'samudraṃ vaḥ pra hiṇomi' iti dvābhyāmṛgbhyāmabhimantryānyaṃ
            kṛtvā udakakalaśaṃ navaṃ kuryāt | 'ā tvāhārṣam' (6.87) 'dhruvā dyauḥ' (6.88) iti sūktābhyāmabhimantrya
            navamudakakalaśaṃ 'hiraṇyavarṇāḥ' iti sūktena udakamabhimantrya kalaśaṃ ninayet |
            athāsmin sthāne kecit śāntyudakaṃ kurvanti | pārvaṇādyuttaratantram | udakasthālyāṃ
            bhagnāyāṃ vrīhyādi pūlye udakadhānyāṃ saktudhānyāṃ vā kumbha ukhāgnihotrasthālyādibhāṇḍe
            bhinne bhagne udakapūrṇakalaśe bhagne śāntiḥ samāptā | śāntyudakaṃ kṛtvā vedyāditantraṃ
            karoti rudramatam | pradhānahomānantaraṃ śāntyudakaṃ kuryāditi dārilamatam | adbhutāni
            samāptāni ||</p>
         
         
         <p>  sa khalveteṣu karmasu sarvatra śāntyudakaṃ kṛtvā sarvatra cātanānyanuyojayanmātṛnāmāni
            ca || <span class="bold">KauśS_13,44{136}.9</span> ||</p>
         
         
         <p>  sarvatra varāṃ dhenuṃ kartre dadyāt || <span class="bold">KauśS_13,44{136}.10</span> ||</p>
         
         
         <p>  sarvatra kaṃsavasanaṃ gaurdakṣiṇā || <span class="bold">KauśS_13,44{136}.11</span> ||</p>
         
         
         <p>  brāhmaṇān bhaktenopepsanti || <span class="bold">KauśS_13,44{136}.12 </span>||</p>
         
         
         <p>  [yathoddiṣṭaṃ cādiṣṭāsviti prāyaścittiḥ prāyaścittiḥ || <span class="bold">KauśS_13,44{136}.13</span> ||]
            śrāddhaṃ kuryāt | adbhutamanteṣu yat patitaṃ tad 'agnaya indrāgnibhyām ādityāya uṣasyai
            svāhā' iti | 'samāyai svāhā' iti | 'bhadrāya svāhā' iti | 'indrāya svāhā' iti | 'abhayāyai
            svāhā' iti | 'kṣetre svāhā' iti | vināyakasnapanaīśānayāgābhipaśyaite paṭhitāḥ | tasyāni
            kartavyāni | grahanakṣatrādipakṣaḥ sarvatra kāryaḥ | tatra ślokaḥ-
            yāni deśe kule vāpi adbhutaṃ yatra dṛśyate.
            sa vinaśyati jānīyāt tasya śāntistrayodaśe ||</p>
         
         
         <p>catuścatvāriṃśī kaṇḍikā || <span class="bold">KKp_136</span> ||</p>
         
         
         <p>iti kauśikapaddhatau trayodaśo'dhyāyaḥ samāptaḥ ||</p>
         
         
         
         
         
         <p>atha caturdaśo'dhyāyaḥ
            [ājyatantram]</p>
         
         
         <p>  [yathāvitānaṃ yajñavāstvadhyavasyet || <span class="bold">KauśS_14,1{137}.1</span> ||</p>
         
         
         <p>  vediryajñasyāgneruttaravediḥ || <span class="bold">KauśS_14,1{137}.2</span> ||</p>
         
         
         <p>  ubhe prāgāyate kiñcit prathīyasyau paścādudyatatare || <span class="bold">KauśS_14,1{137}.3</span> ||</p>
         
         
         <p>  apṛthusammitāṃ vediṃ vidadhyāt || <span class="bold">KauśS_14,1{137}.4 </span>||</p>
         
         
         <p>  ṣaṭśamīṃ prāgāyatāṃ catuḥśamīṃ śroṇyām || <span class="bold">KauśS_14,1{137}.5</span> ||</p>
         
         
         <p>  trīn madhye ardhacaturthānagrataḥ || <span class="bold">KauśS_14,1{137}.6</span> ||</p>
         
         
         <p>  trayāṇāṃ purastāduttaravediṃ vidadhyāt || <span class="bold">KauśS_14,1{137}.7</span> ||</p>
         
         
         <p>  dviḥśamīṃ prāgāyatāmṛjvīmadhyardhaśamīṃ śroṇyām || <span class="bold">KauśS_14,1{137}.8</span> ||]
            yathāvitānaṃ yajñavāstvadhyavasyet | sambhāralakṣaṇe uktaṃ yathāvitānaṃ ca maṇḍapaṃ
            kārayet ||</p>
         
         
         <p>  [grīṣmaste bhūme (12.1.36) ityupasthāya || <span class="bold">KauśS_14,1{137}.9</span> ||</p>
         
         
         <p>  vi mimīṣva payasvatīm (13.1.27) iti mimānamanumantrayate || <span class="bold">KauśS_14,1{137}.10</span> ||]
            'avyasaśca' (19.68) iti | barhirlavanaṃ kṛtvā 'grīṣmaste bhūme' ityṛcā upasthāya 'vi
            mimīṣva' ityṛcā śāntavṛkṣakāṣṭhaṃ mimānamanumantrayate | ṣaṭśamīṃ prāṅāyatāṃ caturhastān
            śroṇyāṃ trīn madhye ardhacaturthānagrataḥ ||</p>
         
         
         <p>  [bṛhaspate pari gṛhāṇa vediṃ sugā vo devāḥ sadanāni santu | asyāṃ barhiḥ prathatāṃ
            sādhvantarahiṃsrā ṇaḥ pṛthivī devyastu iti parigṛhṇāti || <span class="bold">KauśS_14,1{137}.11</span> ||]
            'bṛhaspate pari gṛhāṇa' ityṛcā vediṃ parigṛhṇāti | trirmantrāvṛttiḥ ||</p>
         
         
         <p>  [yatte bhūme (12.1.35) iti vikhanati || <span class="bold">KauśS_14,1{137}.12</span> ||]
            'yatte bhūme' iti vediṃ khanati ||</p>
         
         
         <p>  [yatta ūnam (12.1.61) iti saṃvapati || <span class="bold">KauśS_14,1{137}.13</span> ||]
            'yatta ūnam' ityardharcena vediṃ samīkaroti ||</p>
         
         
         <p>  [tvamasyāvapanī janānām (12.1.61) iti tataḥ pāṃsūnanyatodāhārya || <span class="bold">KauśS_14,1{137}.14</span> ||]
            'tvamasyāvapanī janānām' ityardharcena vediṃ pāṃsunā pūrayati | trayāṇāṃ purastāduttaravediṃ
            vidadhyāt | dviḥśamīṃ prāṅāyatāmṛjvīmadhyardhaśamīṃ śroṇyām ||</p>
         
         
         <p>  [bṛhaspate pari gṛhāṇa vedim ityuttaravedimopyamānāṃ parigṛhṇāti || <span class="bold">KauśS_14,1{137}.15</span> ||]
            'bṛhaspate pari gṛhāṇa' ityuttaravedimopyamānāṃ parigṛhṇāti | trirmantrāvṛttiḥ ||</p>
         
         
         <p>  [asambādhaṃ badhyato mānavānām (12.1.2) iti prathayati || <span class="bold">KauśS_14,1{137}.16</span> ||]
            'asambādhaṃ badhyato mānavānām' ityṛcā prathayati ||</p>
         
         
         <p>  yasyāścatasraḥ pradiśaḥ pṛthivyāḥ (12.1.4) iti caturasrāṃ karoti || <span class="bold">KauśS_14,1{137}.17</span> ||</p>
         
         
         <p>  [devasya tvā savituḥ prasave'śvinorbāhubhyāṃ pūṣṇo hastābhyāmā dade iti lekhanamādāya
            yatrāgniṃ nidhāsyan
            bhavati tatra lakṣaṇaṃ karoti || <span class="bold">KauśS_14,1{137}.18</span> ||]
            'devasya tvā' iti mantreṇa lekhanamādāya yatrāgniṃ nidhāsyan bhavati tatra lakṣaṇaṃ
            karoti ||</p>
         
         
         <p>  indraḥ sītāṃ ni gṛhṇātu (3.17.4) iti dakṣiṇata ārabhyottarata ālikhati || <span class="bold">KauśS_14,1{137}.19</span> ||</p>
         
         
         <p>  prācīmāvṛtya dakṣiṇataḥ prācīm || <span class="bold">KauśS_14,1{137}.20</span> ||</p>
         
         
         <p>  aparāstisro madhye || <span class="bold">KauśS_14,1{137}.21</span> ||</p>
         
         
         <p>  tasyāṃ vrīhiyavāvopya || <span class="bold">KauśS_14,1{137}.22</span> ||</p>
         
         
         <p>  [varṣeṇa bhūmiḥ pṛthivī vṛtāvṛtā (12.1.52) ityadbhiḥ samprokṣya || <span class="bold">KauśS_14,1{137}.23</span> ||]
            'varṣeṇa bhūmiḥ' ityardharcenādbhiḥ samprokṣya ||</p>
         
         
         <p>  [yasyāmannaṃ vrīhiyavau (12.1.42) iti bhūmiṃ namaskṛtya || <span class="bold">KauśS_14,1{137}.24</span> ||]
            'yasyāmannaṃ vrīhiyavau' ityṛcā namaskṛtya ||</p>
         
         
         <p>  [athāgniṃ praṇayet tvāmagne bhṛgavo nayantāmaṅgirasaḥ sadanaṃ śreya ehi | viśvakarmā
            pura etu prajānan dhiṣṇyaṃ panthāmanu te diśāma iti || <span class="bold">KauśS_14,1{137}.25</span> ||]
            athāgniṃ praṇayet | 'tvāmagne' ityṛcā vedyāmagnipraṇayanam ||</p>
         
         
         <p>  [bhadraśreyaḥsvastyā vā || <span class="bold">KauśS_14,1{137}.26</span> ||</p>
         
         
         <p>  agne prehi (4.14.5) iti vā || <span class="bold">KauśS_14,1{137}.27</span> ||]
            athavā bhadraśreyaḥsvastyā vā | agne prehi iti vā | vedyagnau api nivāveṣu | anayorṛcā
            praṇayanam ||</p>
         
         
         <p>  [viśvambharā vasudhānī pratiṣṭhā (12.1.6) iti lakṣaṇe pratiṣṭhāpya || <span class="bold">KauśS_14,1{137}.28</span> ||]
            'viśvambharā vasudhānī pratiṣṭhā' ityṛcā vedyā lakṣaṇe pratiṣṭhāpanam ||</p>
         
         
         <p>  [athedhmamupasamādadhāti || <span class="bold">KauśS_14,1{137}.29</span> ||]
            'mamāgne varcaḥ' (5.3.1) ityṛcā samidha ādadhāti tisraḥ | yatra sthaṇḍilakarma prayojanārthaṃ
            tatrāgnipratiṣṭhāpanam | hastahomādi tantram | sarvatra lakṣaṇam | 'ā dade' (KauśS
            137.18) ityādyagnipratiṣṭhāpanāntaṃ samantrakaṃ bhavati sarvatra | ayutahome lakṣahome
            koṭihome grahayajñasamitsu anyatra vrīhiyavatilasamitpuroḍāśādi tantravikalpāt tatra
            sarvatrāgnipratiṣṭhāpanamanena vidhānena kartavyam | 'yatrāgniṃ nidhāsyan bhavati
            tatra lakṣaṇaṃ karoti' (KauśS 137.18) iti vacanāt | nāsti vacanasyātibhāraḥ prāpayataḥ
            | vratagrahaṇam | darbhāvapracchinnaprāntau prakṣālya pavitre kurute | 'viṣṇormanasā
            pūte sthaḥ' iti pavitrakaraṇam | 'agnaye tvā juṣṭaṃ prokṣāmi' iti pavitreṇedhmaprokṣaṇam
            ||</p>
         
         
         <p>  [agnirbhūmyāmoṣadhīṣu, agnirdiva ā tapati, agnivāsāḥ pṛthivyasitajñūḥ (12.1.19-21)
            etamidhmaṃ samāhitaṃ juṣāṇaḥ (10.6.35), asmai kṣatrāṇi dhārayantamagne (7.78.2) iti
            pañcabhiḥ staraṇam || <span class="bold">KauśS_14,1{137}.30</span> ||]
            'agnirbhūmyām' iti tisṛbhiḥ, 'etamidhmaṃ samāhitaṃ juṣāṇaḥ', 'asmai kṣatrāṇi dhārayantamagne'
            iti dvābhyām, etābhiḥ pañcabhirṛgbhiḥ pañcedhma ādadhāti | kecid viṃśatisamidha ādadhāne
            manyante ||</p>
         
         
         <p>  [ata ūrdhvaṃ barhiṣaḥ || <span class="bold">KauśS_14,1{137}.31</span> ||</p>
         
         
         <p>  tvaṃ bhūmimatyeṣyojasā (19.33.3) iti darbhān samprokṣya || <span class="bold">KauśS_14,1{137}.32</span> ||]
            'tvaṃ bhūmim' ityṛcā barhiḥprokṣaṇam | barhiḥ sambhāralakṣaṇe uktā ||</p>
         
         
         <p>  ṛṣīṇāṃ prastaro'si iti dakṣiṇato'gnerbrahmāsanaṃ nidadhāti || <span class="bold">KauśS_14,1{137}.33</span> ||</p>
         
         
         <p>brahmāsthāpanam | 'bhūpate' iti varaṇavidhānena varaṇam ||</p>
         
         
         <p>  purastādagnerudak saṃstṛṇāti || <span class="bold">KauśS_14,1{137}.34 </span>||</p>
         
         
         <p>  tathā pratyak || <span class="bold">KauśS_14,1{137}.35</span> ||</p>
         
         
         <p>  pradakṣiṇaṃ barhiṣāṃ mūlāni chādayantottarasyā vediśroṇeḥ pūrvottarataḥ saṃsthāpya
            || <span class="bold">KauśS_14,1{137}.36</span> ||</p>
         
         
         <p>staraṇam | stīrṇaprokṣaṇam ||</p>
         
         
         <p>  [ahe daidhiṣavyodatastiṣṭhānyasya sadane sīda yo'smat pākataraḥ iti brahmāsanamanvīkṣate
            || <span class="bold">KauśS_14,1{137}.37</span> ||</p>
         
         
         <p>  nirastaḥ parāgvasuḥ saha pāpmanā nirastaḥ so'stu yo'smān dveṣṭi yaṃ ca vayaṃ dviṣmaḥ
            iti dakṣiṇā tṛṇaṃ nirasyati || <span class="bold">KauśS_14,1{137}.38</span> ||</p>
         
         
         <p>  tadanvālabhya japati idamahamarvāgvasoḥ sadane sīdāmyṛtasya sadane sīdāmi satyasya
            sadane sīdāmīṣṭasya sadane sīdāmi pūrtasya sadane sīdāmi māmṛṣa deva barhiḥ svāsasthaṃ
            tvādhyāsadeyamūrṇamradamanabhiśokam || <span class="bold">KauśS_14,1{137}.39</span> ||</p>
         
         
         <p>  vimṛgvarīm (12.1.29) ityupaviśyāsanīyaṃ brahmajapaṃ japati bṛhaspatirbrahmā brahmasadana
            āsiṣyate bṛhaspate yajñaṃ gopāya yadududvata unnivataḥ śakeyam || <span class="bold">KauśS_14,1{137}.40</span> ||</p>
         
         
         <p>  pātaṃ mā dyāvāpṛthivī adyāhnaḥ iti dyāvāpṛthivyau samīkṣate || <span class="bold">KauśS_14,1{137}.41</span> ||]
            'ahe daidhiṣavya' ityādyātmāsanasaṃskāraḥ ||</p>
         
         
         <p>  [savitā prasavānām (5.24) iti karmaṇikarmaṇyabhito'bhyātānairājyaṃ juhuyāt || <span class="bold">KauśS_14,1{137}.42</span> ||</p>
         
         
         <p>  vyākhyātaṃ sarvapākayajñiyaṃ tantram || <span class="bold">KauśS_14,1{137}.43</span> ||]
            udapātrasthāpanamuktam | ājyasaṃskāra uktaḥ | sruvagrahaṇamuktam | sruvalakṣaṇe sruva
            uktaḥ | srucaḥ pātralakṣaṇe uktāḥ | grahagrahaṇaṃ pākayajñaṃ uktam | purastāddhoma
            ājyabhāgau ca etat sarvaṃ pākayajñe uktam | sarvatra ājyatantre abhyātānāni juhoti
            | yatra kutracit ājyatantreṇa prayojanaṃ tatra sarvatratat pūrvatantram | sarvatra
            abhyātānāni bhavanti | pākatantre abhyātānāni na bhavanti | adbhuteṣu na bhavanti
            | anyatra sarvatra bhavanti | yatra bahūni pradhānakarmāṇi ekasmin tatra kriyante
            tatra antarā antarā abhyātānāni hutvā kriyante | tantramekameva | pākatantre'pi ājyatantrasya
            pradhānaṃ yadi kriyate ekatantre tadā tasmin tantre pradhānaṃ kṛtvā abhyātānāni hutvā
            ājyatantrapradhānaṃ kuryāditi | yathā āśyabandhyāplavanādi | tata abhyātānādyuttaratantram
            | na darvihome na hastahome na pūrṇahome tantraṃ kuryāt | athavā kuryāt | yatra ājyaṃ
            juhoti tatra tantraṃ kuryāt etat sarvatra boddhavyam | ājyatantraṃ samāptam || caturdaśe'dhyāye
            prathamā kaṇḍikā || <span class="bold">KKp_137</span> ||</p>
         
         
         
         
         
         <p>[aṣṭakā]
            aṣṭakākarma ucyate-
            [aṣṭakāyāmaṣṭakāhomāñjuhuyāt || tasyā havīṃṣi dhānāḥ karambhaḥ śaṣkulyaḥ puroḍāśa
            udaudanaḥ kṣīraudanastilaudano yathopapādipaśuḥ || <span class="bold">KauśS_14,2{138}.2</span> ||]
            māghakṛṣṇāṣṭakā ekāṣṭakā iti vacanāt | ājyatantramājyabhāgāntaṃ kṛtvā paścādagneḥ
            rohitaṃ carmāstīrya pavitre antardhāya havīṃṣi nirvapati tūṣṇīm | dhānāḥ karambhaḥ
            śaṣkulyaḥ puroḍāśa udaudanaḥ kṣīraudanastilaudano yathopapādipaśuḥ | dakṣiṇaṃ bāhuṃ
            nirlomaṃ sacarmaṃ sukharaṃ prakṣālyāsādya devasya tvā prabhṛti aṣṭakāyai juṣṭaṃ nirvapāmi
            | aṣṭakāyai tvā juṣṭaṃ prokṣāmi | pṛthak pṛthak dravyaṃ nirvapaṇam ||</p>
         
         
         <p>  [sarveṣāṃ haviṣāṃ samuddhṛtya || <span class="bold">KauśS_14,2{138}.3</span> ||]
            dhānādīni ekatra kṛtvā tato'dhiśrayaṇaparyagnikaraṇābhighāraṇodvāsanālaṅkaraṇotpavanaiḥ
            saṃskṛtya tataḥ ekatra kṛtvā viṃśatipiṇḍān kṛtvā ekaṃ dviguṇaṃ kṛtvābhyātānāni juhoti
            ||</p>
         
         
         <p>  [darvyā juhuyāt prathamā ha vyuvāsa sā (3.10.1-5) iti pañcabhiḥ || <span class="bold">KauśS_14,2{138}.4</span> ||]
            upastīryābhighāraṇam | kartā pratyṛcaṃ piṇḍakāñjuhoti | srucaḥ kāle darvyā grahaṇam
            | tato darvyā juhoti | darvī nekṣaṇamāplavanaṃ ca yajñapātralakṣaṇe uktāni | 'prathamā
            ha vyuvāsa' iti pañcabhiḥ ||</p>
         
         
         <p>  [āyamagan saṃvatsara iti catasṛbhirvijñāyate || <span class="bold">KauśS_14,2{138}.5</span> ||]
            'āyamagan saṃvatsaraḥ' (3.10.8-9) iti dve, 'iḍayā juhvataḥ' (3.10.11-12) iti dve etābhiḥ
            catasra āhutīḥ ||</p>
         
         
         <p>  [ṛtubhyastvā (3.10.10) iti vigrāhamaṣṭau || <span class="bold">KauśS_14,2{138}.6</span> ||]
            ṛtubhyaṣṭvā ityaṣṭau bhavanti | 'ṛtubhyaṣṭvā yaje svāhā | ārtavebhyaṣṭvā yaje svāhā
            | marudbhyastvā yaje svāhā | saṃvatsarebhyastvā yaje svāhā | dhātre tvā yaje svāhā
            | vidhātre tvā yaja svāhā | samṛdhe tvā yaje svāhā | bhūtasya pataye tvā yaje svāhā.'
            etābhiraṣṭābhiraṣṭau ||</p>
         
         
         <p>  [indraputre (3.10.13) ityaṣṭādaśīm || <span class="bold">KauśS_14,2{138}.7</span> ||]
            'indraputre' ityṛcā aṣṭādaśīṃ piṇḍikāṃ juhoti ||</p>
         
         
         <p>  [ahorātrābhyām (6.128.3) ityūnaviṃśīm || <span class="bold">KauśS_14,2{138}.8</span> ||]
            'ahorātrābhyāṃ tvā yaje svāhā' iti mantreṇa ūnaviṃśīmāhutim ||</p>
         
         
         <p>  [paśāvupapadyamāne dakṣiṇaṃ bāhuṃ nirlomaṃ sacarmaṃ sakhuraṃ prakṣālya || <span class="bold">KauśS_14,2{138}.9</span> ||</p>
         
         
         <p>  iḍāyāspadam (3.10.6, 7) iti dvābhyāṃ viṃśīm || <span class="bold">KauśS_14,2{138}.10</span> ||]
            yadi paśubāhuṃ sampadyate tadā bāhuṃ 'iḍāyāspadam' ityṛcā 'ā mā puṣṭe ca' ityekāvasānā
            dvābhyāmṛgbhyāṃ bāhuṃ viṃśīmāhutiṃ juhoti | ekāvasānāt | grahaṇamāgrahaṇe nyāyāt |
            pañcapaṭalikāyā triyāvasānāt ||</p>
         
         
         <p>  [anupapadyamāna ājyaṃ juhuyāt || <span class="bold">KauśS_14,2{138}.11</span> ||]
            athavā ājyaṃ juhoti ||</p>
         
         
         <p>  [haviṣāṃ darviṃ pūrayitvā pūrṇā darve (3.10.7) iti sadarvīmekaviṃśīm || <span class="bold">KauśS_14,2{138}.12</span> ||]
            'pūrṇā darve' ityavasānābhyāṃ dvābhyāṃ sadarvīṃ pūrṇāmekaviṃśīṃ juhoti || abhyātānādyuttaratantram
            ||</p>
         
         
         <p>  [ekaviṃśatisaṃstho yajño vijñāyate || <span class="bold">KauśS_14,2{138}.13</span> ||</p>
         
         
         <p>  sarvā eva yajñatanūravarundhe sarvā evāsya yajñatanūḥ pitaramupajīvanti ya evamaṣṭakāmupaiti
            || <span class="bold">KauśS_14,2{138}.14</span> ||</p>
         
         
         <p>  na darvihome na hastahome na pūrṇahome tantraṃ kriyetetyeke || <span class="bold">KauśS_14,2{138}.15</span> ||</p>
         
         
         <p>  aṣṭakāyāṃ kriyetetīṣuphālimāṭharau || <span class="bold">KauśS_14,2{138}.16</span> ||]
            ājyena sviṣṭakṛt pitṛśrāddhaṃ ca kuryāt | kecid rātrau aṣṭakākarma manyante | samāptamaṣṭakākarma
            | 'na darvihome' ityuktam | hastahomo hastalakṣaṇavidhāne uktaḥ | pūrṇahome tantraṃ
            kriyate ityeke | aṣṭakāyāṃ kriyetetīṣuphālimāṭharau || caturdaśe'dhyāye dvitīyā kaṇḍikā
            || <span class="bold">KKp_138</span> ||</p>
         
         
         
         
         
         <p>[upākarma-utsargaḥ]
            athopākarma ucyate-
            [abhijiti śiṣyānupanīya śvo bhūte sambhārān sambharati || <span class="bold">KauśS_14,3{139}.1</span> ||]
            śrāvaṇyāṃ paurṇamāsyāṃ vā proṣṭhapadyāṃ vā abhijiti nakṣatre śiṣyānupanīya ācāryasamīpa
            āgacchanti ||</p>
         
         
         <p>  [dadhisaktūn pālāśaṃ daṇḍamahate vasane śuddhamājyaṃ śāntā oṣadhīrnavamudakumbham
            || <span class="bold">KauśS_14,3{139}.2</span> ||</p>
         
         
         <p>  bāhyataḥ śāntavṛkṣasyedhmaṃ prāñcamupasamādhāya || <span class="bold">KauśS_14,3{139}.3</span> ||</p>
         
         
         <p>  parisamuhya paryukṣya paristīrya barhirudapātramupasādya paricaraṇenājyaṃ paricarya
            || <span class="bold">KauśS_14,3{139}.4</span> ||</p>
         
         
         <p>  nityān purastāddhomān hutvājyabhāgau ca || <span class="bold">KauśS_14,3{139}.5</span> ||</p>
         
         
         <p>  paścādagnerdadhisaktūñjuhoti agnaye, brahmaprajāpatibhyāṃ, bhṛgvaṅgirobhya, uśanase
            kāvyāya || <span class="bold">KauśS_14,3{139}.6</span> ||]
            śāntyudakaṃ kṛtvā tato'bhyātānāntaṃ kṛtvā tataḥ paścādagnerdadhisaktūn juhoti | catasra
            āhutayaḥ | 'agnaye svāhā, brahmaprajāpatibhyāṃ svāhā, bhṛgvaṅgirobhyaḥ svāhā | uśanase
            kāvyāya svāhā' iti ||</p>
         
         
         <p>  [tato'bhayairaparājitairgaṇakarmabhirviśvakarmabhirāyuṣyaiḥ svastyayanairājyaṃ juhuyāt
            || <span class="bold">KauśS_14,3{139}.7</span> ||]
            tata uttarairgaṇairājyaṃ juhvan dadhisaktuṣu sampātānānayati | 'abhayaṃ dyāvāpṛthivī'
            (6.40) 'śyeno'si' (6.48) iti abhayagaṇaḥ | 'vidmā śarasya' (1.2) 'mā no vidan' (1.19)
            'adārasṛt' (1.20) 'svastidā' (1.21) 'ava manyuḥ' (6.65), 'nirhastaḥ' (6.66) 'parivartmāni'
            (6.67) | 'abhibhūḥ' (6.97) 'indro jayāti' (6.98) 'abhi tvendra' (6.99) ityaparājitagaṇaḥ
            | 'sahṛdayam' (3.30), 'tadū ṣu' (5.1.5) 'sañjānīdhvam' (6.64) 'eha yātu' (6.73), 'saṃ
            vaḥ pṛcyantām' (6.74) 'saṃ vo manāṃsi' (6.94) 'sañjñānaṃ naḥ' (7.52) iti gaṇakarmagaṇaḥ
            | 'ye triṣaptāḥ' (1.1) iti viśvakarmagaṇaḥ | 'asmin vasu vasavo dhārayantu' (1.9),
            'viśve devā vasavaḥ' (1.30) 'ā yātu mitraḥ' (3.8) 'amutra bhūyāt' (7.53) 'antakāya
            mṛtyave' (8.1) 'ā rabhasva' (8.2) 'prāṇāya namaḥ' (11.4) 'viṣāsahim' (17.1.1-5) ityāyuṣyagaṇaḥ
            | 'tyamū ṣu' (7.90) 'trātāraṃ' (7.91) 'ā mandraiḥ' (7.122) iti svastyayanagaṇaḥ ||</p>
         
         
         <p>  [mā no devā ahirvadhīt (6.56), arasasya śarkoṭasya (7.56.5), indrasya prathamo rathaḥ
            (10.4), yaste sarpo vṛścikastṛṣṭadaṃśmā (12.1.46), namaste astu vidyute (1.13), āre'sāvasmadastu
            (1.26), yaste pṛthu stanayitnuḥ (7.11) iti saṃsthāpya homān || <span class="bold">KauśS_14,3{139}.8</span> ||]
            'mā no devā ahirvadhīt' 'arasasya śarkoṭasya', 'indrasya prathamo rathaḥ', 'yaste
            sarpo vṛścikastṛṣṭadaṃśmā', 'namaste astu vidyute', 'āre'sāvasmadastu', 'yaste pṛthu
            stanayitnuḥ' ityupākarmagaṇaḥ | etairgaṇairājyaṃ juhuyāt | dadhisaktuṣu sampātānānayati
            | tābhirabhimantraṇam | abhyātānādyuttaratantram ||</p>
         
         
         <p>  [pratiṣṭhāpya sruvaṃ dadhisaktūn prāśyācamyodakamupasamārabhante || <span class="bold">KauśS_14,3{139}.9</span> ||]
            sruvapratiṣṭhāpanāntaṃ kṛtvā dadhisaktūn prāśya upādhyāyasahitāḥ śiṣyāḥ | tata ācamya
            trirācamanaṃ vihitaṃ śāntyudakenācamanam | ājyabhāgānte śāntyudakakriyā sarvatra ||</p>
         
         
         <p>  [avyasaśca (19.68) iti japitvā sāvitrīṃ brahma jajñānam (4.1.1) ityekāṃ triṣaptīyaṃ
            ca paccho vācayet || <span class="bold">KauśS_14,3{139}.10</span> ||]
            atha 'avyasaśca' iti japitvā sāvitrīṃ 'brahma jajñānam' ityekāṃ japitvā 'ye triṣaptāḥ'
            (1.1) iti sūktaṃ pādaṃ pādaṃ vācayati upādhyāyaḥ śiṣyān ||</p>
         
         
         <p>  [śeṣamanuvākasya japanti || <span class="bold">KauśS_14,3{139}.11</span> ||]
            'vidmā śarasya' (4.1.2) itiprabhṛti śeṣamanuvākasya japanti | tataḥ tantraṃ samāpayet
            ||</p>
         
         
         <p>  yoyo bhogaḥ kartavyo bhavati tantaṃ kurvate || <span class="bold">KauśS_14,3{139}.12</span> ||</p>
         
         
         <p>iti upākarma samāptam ||</p>
         
         
         <p>  atha pauṣyāṃ paurṇamāsyāmutsarga ucyate-
            [sa khalvetaṃ pakṣamapakṣīyamāṇaḥ pakṣamanadhīyāna upaśrāmyetā darśāt || <span class="bold">KauśS_14,3{139}.13</span> ||</p>
         
         
         <p>  dṛṣṭe candramasi phalgunīṣu dvayān rasānupasādayati || <span class="bold">KauśS_14,3{139}.14</span> ||]
            abhyātānāntaṃ kṛtvā dvayān rasānupasādayati | uttarataḥ madhuvarjitān śiṣyāṇām ||</p>
         
         
         <p>  [viśve devāḥ (1.30), ahaṃ rudrebhiḥ (4.30), siṃhe vyāghre (6.38), yaśo haviḥ (6.39),
            yaśasaṃ mendraḥ (6.58) girāvaragarāṭeṣu (6.69), yathā somaḥ prātaḥsavane (9.1.11),
            yacca varco akṣeṣu, yena mahānaghnyā jaghanam (14.1.35, 36) svāhā ityagnau hutvā ||
            <span class="bold">KauśS_14,3{139}.15</span> ||</p>
         
         
         <p>  raseṣu sampātānānīya saṃsthāpya homān || <span class="bold">KauśS_14,3{139}.16</span> ||]
            'viśve devāḥ', 'ahaṃ rudrebhiḥ', 'siṃhe vyāghre', 'yaśo haviḥ', 'yaśasaṃ mendraḥ',
            'girāvaragarāṭeṣu', 'yathā somaḥ prātaḥsavane',
            'yacca varco akṣeṣu' 'yena mahānaghnyā jaghanaṃ' ityetena gaṇenājyaṃ juhvan raseṣu
            sampātānānayati prathamaṃ madhusahiteṣu tato madhuvarjiteṣu | pradhānahomān saṃsthāpya
            ||</p>
         
         
         <p>  [tata etān prāśayati rasān madhughṛtāñchiṣyān || <span class="bold">KauśS_14,3{139}.17</span> ||]
            'tve kratum' (5.2.3) ityṛcā rasaprāśanam | abhyātānādyuttaratantram ||</p>
         
         
         <p>  yoyo bhogaḥ kartavyo bhavati tantaṃ kurvate || <span class="bold">KauśS_14,3{139}.18</span> ||</p>
         
         
         <p>  [nānyata āgatāñchiṣyān parigṛhṇīyāt parasandīkṣitatvāt || <span class="bold">KauśS_14,3{139}.19</span> ||</p>
         
         
         <p>  trirātronāṃścaturo māsāñchiṣyebhyaḥ prabrūyādardhapañcamān vā || <span class="bold">KauśS_14,3{139}.20</span> ||</p>
         
         
         <p>  pādaṃ pūrvarātre'dhīyānaḥ pādamapararātre madhyarātre svapan || <span class="bold">KauśS_14,3{139}.21</span> ||</p>
         
         
         <p>  abhuktvā pūrvarātre'dhīyāna ityeke || <span class="bold">KauśS_14,3{139}.22</span> ||</p>
         
         
         <p>  yathāśaktyapararātre duṣparimāṇo ha pādaḥ || <span class="bold">KauśS_14,3{139}.23</span> ||</p>
         
         
         <p>  pauṣyasyāparapakṣe trirātraṃ nādhīyīta || <span class="bold">KauśS_14,3{139}.24</span> ||</p>
         
         
         <p>  tṛtīyasyāḥ prātaḥ samāsaṃ sandiśya yasmāt kośāt (19.72.1) ityantaḥ || <span class="bold">KauśS_14,3{139}.25</span> ||</p>
         
         
         <p>  yasmāt kośādudabharāma vedaṃ tasminnantarava dadhma enam | adhītamiṣṭaṃ brahmaṇo
            vīryeṇa tena mā devāstapasāvateha iti || <span class="bold">KauśS_14,3{139}.26</span> ||</p>
         
         
         <p>  yoyo bhogaḥ kartavyo bhavati tantaṃ kurvate || <span class="bold">KauśS_14,3{139}.27</span> ||]
            upākarma utsargaḥ samāptaḥ ||</p>
         
         
         <p>  ye parimokṣaṃ kāmayante te parimucyante || <span class="bold">KauśS_14,3{139}.28</span> ||</p>
         
         
         <p>chandasārṣadevatāviniyogo kārayitvā visargaḥ || caturdaśe'dhyāye tṛtīyā kaṇḍikā ||
            <span class="bold">KKp_139</span> ||</p>
         
         
         
         
         
         <p>[indramahaḥ]
            atha rājñāmindramahasyopācārakalpaṃ vyākhyāsyāmaḥ || <span class="bold">KauśS_14,4{140}.1</span> ||</p>
         
         
         <p>  [proṣṭhapade śuklapakṣe'śvayuje vāṣṭamyāṃ praveśaḥ || <span class="bold">KauśS_14,4{140}.2</span> ||</p>
         
         
         <p>  śravaṇenotthāpanam || <span class="bold">KauśS_14,4{140}.3</span> ||]
            bhādrapade śuklapakṣe'śvayuje vā māse indramahaḥ kāryaḥ | aṣṭamyāmindragṛhe praveśya
            śravaṇenotthāpanaṃ samāpayet ||</p>
         
         
         <p>  sambhṛteṣu sambhāreṣu brahmā rājā cobhau snātāvahatavasanau surabhiṇau vratavantau
            karmaṇyāvupavasataḥ || <span class="bold">KauśS_14,4{140}.4</span> ||</p>
         
         
         <p>uttarataḥ ||</p>
         
         
         <p>  [śvo bhūte śannodevyāḥ pādairardharcābhyāmṛcā ṣaṭkṛtvodakamācāmataḥ || <span class="bold">KauśS_14,4{140}.5</span> ||]
            śvo bhūte abhyātānāntaṃ kṛtvā 'śaṃ no devīḥ' (1.6.1) ityṛcaḥ tribhiḥ pādaistrirācamanam
            'śaṃ no devīḥ' ityardharcena ekamācamanam | tataḥ 'śaṃ no devīḥ' ityṛcā dvirācamanam
            | evaṃ brahmā rājā ṣaḍācamanaṃ karoti ||</p>
         
         
         <p>  [arvāñcamindram (5.3.11) trātāram (7.86) indraḥ sutrāmā (7.91) ityājyaṃ hutvā ||
            <span class="bold">KauśS_14,4{140}.6</span> ||]
            'arvāñcamindram' ityekā, 'trātāramindram' ityekā 'indraḥ sutrāmā' ityekā etābhirājyaṃ
            juhuyāt ||</p>
         
         
         <p>  [athendramutthāpayanti || <span class="bold">KauśS_14,4{140}.7</span> ||</p>
         
         
         <p>  ā tvāhārṣam (6.87) dhruvā dyauḥ (6.88) viśastvā sarvā vāñchantu (4.8.4) iti sarvato'pramattā
            dhārayeran || <span class="bold">KauśS_14,4{140}.8</span> ||</p>
         
         
         <p>  adbhutaṃ hi vimānotthitamupatiṣṭhante || <span class="bold">KauśS_14,4{140}.9</span> ||]
            tataḥ 'ā tvāhārṣam' 'dhruvā dyauḥ' iti sūktābhyāṃ 'viśastvā sarvā vāñchantu' ityetairindramutthāpayati
            | abhimantrya indraṃ śāntakāṣṭhamayam | mahatkāṣṭhaṃ citritaṃ saśiraṃ sadhvajaṃ vastraparihitaṃ
            dīrghaṃ indraśabdenocyate | lokaprasiddho vā grāhyaḥ | sarvato'pramattā dhārayeran
            | anyathādbhutaṃ bhavati | tathā gopathabrāhmaṇe anājñātaprāyaścittaṃ bhavati | 'yadājñātamanāmnātam'
            iti | tataḥ</p>
         
         
         <p>  abhibhūryajñaḥ (6.97-99) ityetaistribhiḥ sūktairanvārabdhe rājani pūrṇahomaṃ juhuyāt
            || <span class="bold">KauśS_14,4{140}.10</span> ||</p>
         
         
         <p>tato'bhyātānādyuttaratantram | saṃsthitahomavarjam | pañcame divase saṃsthitahomāḥ
            kāryāḥ ||</p>
         
         
         <p>  [atha paśūnāmupācāram || <span class="bold">KauśS_14,4{140}.11</span> ||</p>
         
         
         <p>  indradevatāḥ syuḥ || <span class="bold">KauśS_14,4{140}.12</span> ||]
            'abhibhūryajñaḥ' ityetaistribhiḥ sūktairvaśāvidhānena paśava ālabdhavyā indradevatyāḥ
            ||</p>
         
         
         <p>  ye rājño bhṛtyāḥ syuḥ sarve dīkṣitā brahmacāriṇaḥ syuḥ || <span class="bold">KauśS_14,4{140}.13</span> ||</p>
         
         
         <p>  [indraṃ copasadya yajeraṃstrirātraṃ pañcarātraṃ || <span class="bold">KauśS_14,4{140}.14</span> ||]
            pratidinamindraṃ paśubhirhavirbhiśca yajante | trirātraṃ pañcarātraṃ vā | 'abhibhūryajñaḥ'
            iti sarvatra prayogaḥ ||</p>
         
         
         <p>  [trirayanamahnāmupatiṣṭhante haviṣā ca yajante || <span class="bold">KauśS_14,4{140}.15</span> ||</p>
         
         
         <p>  āvṛta indramahamiti || <span class="bold">KauśS_14,4{140}.16</span> ||]
            tataḥ rājā brahmā ca trikālaṃ 'abhibhūryajñaḥ' ityupatiṣṭhate | evaṃ ca pākayajñavidhānena
            indraṃ yajante | tata evaṃ brāhmaṇādīn pūjayet ||</p>
         
         
         <p>  [indra kṣatram (7.84.2) iti haviṣo hutvā brāhmaṇān paricareyuḥ || <span class="bold">KauśS_14,4{140}.17</span> ||</p>
         
         
         <p>  na saṃsthitahomāñjuhuyādityāhurācāryāḥ || <span class="bold">KauśS_14,4{140}.18</span> ||</p>
         
         
         <p>  indrasyāvabhṛthādindramavabhṛthāya vrajanti || <span class="bold">KauśS_14,4{140}.19</span> ||]
            tataḥ pañcame divase 'indrakṣatram' ityṛcā pākayajñavidhānena haviṣo hutvā saṃsthitahomaṃ
            vihitaṃ ca saṃsthāpya tata indraṃ gṛhītvā avabhṛthāya vrajanti ||</p>
         
         
         <p>  [apāṃ sūktairāplutya pradakṣiṇamāvṛtyāpa upaspṛśyānavekṣamāṇāḥ pratyudāvrajanti
            || <span class="bold">KauśS_14,4{140}.20</span> ||]
            nadyāṃ gatvā indraṃ tatra saṃsthāpya tata apāṃ sūktaiḥ snātvā pradakṣiṇamāvṛtyāpa
            upaspṛśyānavekṣamāṇāḥ pratyudāvrajanti ||</p>
         
         
         <p>  brāhmaṇān bhaktenopepsanti || <span class="bold">KauśS_14,4{140}.21 </span>||</p>
         
         
         <p>indramahaḥ samāptaḥ ||</p>
         
         
         <p>  [śvaḥ śvo'sya rāṣṭraṃ jyāyo bhavatyeko'syāṃ pṛthivyāṃ rājā bhavati na purā jarasaḥ
            pramīyate ya evaṃ veda yaścaivaṃ vidvānindramaheṇa carati || <span class="bold">KauśS_14,4{140}.22</span> ||]
            indramahaḥ prativarṣaṃ yo rājā karoti tasya phalaṃ bhavati | eko'syāṃ pṛthivyāṃ rājā
            bhavati | na purā jarasaḥ pramīyate ya evaṃ veda || caturdaśe'dhyāye caturthī kaṇḍikā
            || <span class="bold">KKp_140</span> ||</p>
         
         
         
         
         
         <p>[adhyayanavidhiḥ]
            atha vedasyādhyayanavidhiṃ vakṣyāmaḥ || <span class="bold">KauśS_14,5{141}.1</span> ||</p>
         
         
         <p>  śrāvaṇyāṃ prauṣṭhapadyāṃ vopākṛtyārdhapañcamān || <span class="bold">KauśS_14,5{141}.2</span> ||</p>
         
         
         <p>  evaṃ chandāṃsi || <span class="bold">KauśS_14,5{141}.3</span> ||</p>
         
         
         <p>  lomnāṃ cānivartanam || <span class="bold">KauśS_14,5{141}.4</span> ||</p>
         
         
         <p>  ardhamāsaṃ copākṛtya kṣaperaṃstryahamutsṛjya | ārambhaḥ śrāvaṇyāmuktaḥ pauṣyāmutsarga
            ucyate || <span class="bold">KauśS_14,5{141}.5</span> ||</p>
         
         
         <p>pauṣyāṃ vyatītāyāṃ yaḥ punaḥ paṭhet kalpādhyayanaṃ kuryāt ||</p>
         
         
         <p>  athānadhyāyān vakṣyāmaḥ || <span class="bold">KauśS_14,5{141}.6</span> ||</p>
         
         
         <p>  brahmajyeṣu nivartate || <span class="bold">KauśS_14,5{141}.7</span> ||</p>
         
         
         <p>  śrāddhe || <span class="bold">KauśS_14,5{141}.8</span> ||</p>
         
         
         <p>  [sūtakotthānachardaneṣu triṣu caraṇam || <span class="bold">KauśS_14,5{141}.9</span> ||</p>
         
         
         <p>  ācāryāstamite vā yeṣāṃ ca mānuṣī yoniḥ || <span class="bold">KauśS_14,5{141}.10</span> ||</p>
         
         
         <p>  yathāśrāddhaṃ tathaiva teṣu || <span class="bold">KauśS_14,5{141}.11</span> ||</p>
         
         
         <p>  sarvaṃ ca śrāddhikaṃ dravyamadaśāhavyapetaṃ pratigṛhyānadhyāyaḥ || <span class="bold">KauśS_14,5{141}.12</span> ||</p>
         
         
         <p>  prāṇi cāprāṇi ca || <span class="bold">KauśS_14,5{141}.13</span> ||]
            sūtake bhuktvā ahorātraṃ nādhīyīta | utthāne dīkṣitānnabhojane prāk somakrayaṇānnādhīyīta
            | chardane kṛte asnāto nādhīyīta | astamite āditye nādhīyīta | ācāryāstamite nādhīyīta
            | vivāhapuṃsavanasīmantonnayanagarbhādhāneṣu gṛheṣu bhuktvā nādhīyīta | homaṃ vā nādhīyīta
            | sūtake śrāddhaṃ bhuktvā śeṣaṃ pratigṛhīte nādhīyīta | ekoddiṣṭe bhuktvā nādhīyīta
            | gavāśvādiprāṇipratigrahaṃ kṛtvā nādhīyīta | ghṛtaguḍānnahiraṇyādipratigrahaṃ kṛtvā
            nādhīyīta | ekarātramanuvartate sarvatra || <span class="bold">KauśS_14,5{141}.</span></p>
         
         
         <p>dantadhāvane || <span class="bold">KauśS_14,5{141}.14</span> ||</p>
         
         
         <p>akṛte nādhīyīta ||</p>
         
         
         <p>  kṣurasaṃsparśe || <span class="bold">KauśS_14,5{141}.15</span> ||</p>
         
         
         <p>asnāto nādhīyīta ||</p>
         
         
         <p>  [prāduṣkṛteṣvagniṣu || <span class="bold">KauśS_14,5{141}.16</span> ||]
            agniṣu prāduḥkṛteṣu nādhīyīta ||</p>
         
         
         <p>  [vidyutārdharātre stanite || <span class="bold">KauśS_14,5{141}.17</span> ||]
            sandhyāyāṃ vidyute rātrau nādhīyīta | madhyarātrau garjite śeṣaṃ nādhīyīta ||</p>
         
         
         <p>  [saptakṛtvo varṣeṇa virata ā prātarāśam || <span class="bold">KauśS_14,5{141}.18</span> ||]
            saptakṛtvaḥ garjite avṛṣṭe ahorātraṃ nādhīyīta ||</p>
         
         
         <p>  [vṛṣṭe || <span class="bold">KauśS_14,5{141}.19</span> ||]
            prātaḥprabhṛti vṛṣṭe nādhyayanaṃ paṭhet | ekarātraṃ nādhīyīta | prātaḥprabhṛti garjite
            caikarātraṃ nādhīyīta | sandhyāyāṃ garjite caikarātraṃ nādhīyīta ||</p>
         
         
         <p>  [nirghāte || <span class="bold">KauśS_14,5{141}.20</span> ||]
            nirghātapatane caikarātraṃ nādhīyīta ||</p>
         
         
         <p>  bhūmicalane || <span class="bold">KauśS_14,5{141}.21</span> ||</p>
         
         
         <p>caikarātraṃ nādhīyīta ||</p>
         
         
         <p>  [jyotiṣopasarjana ṛtāvapyākālam || <span class="bold">KauśS_14,5{141}.22</span> ||</p>
         
         
         <p>  viṣame na pravṛttiḥ || <span class="bold">KauśS_14,5{141}.23</span> ||]
            ādityagrahaṇe caikarātraṃ nādhīyīta | trirātrameke | anṛtāvabhāṣaṇe tāvatkālaṃ nādhīyīta
            | ṛtāvapyativṛṣṭau tāvatkālaṃ nādhīyīta ||</p>
         
         
         <p>  [atha pramāṇaṃ vakṣyāmaḥ samānaṃ vidyudulkayoḥ | mārgaśīrṣapauṣamāghāparapakṣeṣu
            tisro'ṣṭakāḥ || <span class="bold">KauśS_14,5{141}.24</span> ||</p>
         
         
         <p>  amāvāsyāyāṃ ca || <span class="bold">KauśS_14,5{141}.25</span> ||</p>
         
         
         <p>  trīṇi cānadhyayanāni || <span class="bold">KauśS_14,5{141}.26</span> ||]
            ulkāpāte ekarātraṃ nādhīyīta | vidyutpatite ekarātraṃ nādhīyīta | mārgaśīrṣapauṣamāghāparapakṣeṣu
            tisro'ṣṭakāḥ | aparapakṣe bhādrapade | amāvāsyāyāṃ paurṇamāsyāṃ ca | phālgunāṣāḍhakārtikeṣu
            cāturmāsikam ekarātramanadhyāyaḥ ||</p>
         
         
         <p>  janane maraṇe caiva daśarātro vidhīyate | ācārye daśarātraṃ syāt sarveṣu ca svayoniṣu
            || <span class="bold">KauśS_14,5{141}.27</span> ||</p>
         
         
         <p>  [sūtake tveko nādhīyīta trirātramupādhyāyaṃ varjayet || <span class="bold">KauśS_14,5{141}.28</span> ||</p>
         
         
         <p>  ācāryaputrabhāryāśca || <span class="bold">KauśS_14,5{141}.29</span> ||]
            mṛteṣu svayonimātrā gotriṇaḥ sūtake yasya sūtakaṃ sa daśarātraṃ nādhīyīta | trirātramupādhyāyaṃ
            ca varjayet | ācāryaputraṃ bhāryāṃ vā ||</p>
         
         
         <p>  atha śiṣyaṃ sahādhyāyinamapradhānaguruṃ copasannamahorātraṃ varjayet || <span class="bold">KauśS_14,5{141}.30</span> ||</p>
         
         
         <p>  [tathā sabrahmacāriṇaṃ rājānaṃ ca || <span class="bold">KauśS_14,5{141}.31</span> ||</p>
         
         
         <p>  apartudaivamākālam || <span class="bold">KauśS_14,5{141}.32</span> ||]
            apradhānasevakamannādyaṃ vā caturṣu vedeṣu ye upādhyāyāsteṣāṃ mṛte ekarātraṃ nādhīyīta
            | tathā brahmacāriṇaṃ ca rājānaṃ ca nādhīyīta | anṛtau varṣe garjite vidyutkṛte ekarātraṃ
            nādhīyīta | ṛtau upasadi nādhīyīta | daivopahatau ekarātraṃ nādhīyīta | ṛtau tu tāvatkālaṃ
            nādhīyīta ||</p>
         
         
         <p>  [aviśeṣartukālena sarve nirghātādayaḥ smṛtāḥ | yaccānyaddaivamadbhutaṃ sarvaṃ nirghātavadbhavet
            || <span class="bold">KauśS_14,5{141}.33</span> ||</p>
         
         
         <p>  ṛtāvadhyāyacchāndasaḥ kālpya āpartukaḥ smṛtaḥ | ṛtāvūrdhvaṃ prātarāśādyastu kaścidanadhyāyaḥ
            sandhyāṃ prāpnoti paścimām || <span class="bold">KauśS_14,5{141}.34</span> ||</p>
         
         
         <p>  sarveṇa pradoṣo lupyate || <span class="bold">KauśS_14,5{141}.35</span> ||</p>
         
         
         <p>  niśi nigadāyāṃ ca vidyuti śiṣṭaṃ nādhīyīta || <span class="bold">KauśS_14,5{141}.36</span> ||</p>
         
         
         <p>  astamite dvisattāyāṃ trisattāyāṃ ca pāṭavaḥ | atha tāvatkālaṃ bhuktvā pradoṣa ubhe
            sandhye || <span class="bold">KauśS_14,5{141}.37</span> ||</p>
         
         
         <p>  apsu śmaśāne śayyāyāmabhiśaste khileṣu ca | antaḥśave rathyāyāṃ grāme cāṇḍālasaṃyute
            || <span class="bold">KauśS_14,5{141}.38</span> ||</p>
         
         
         <p>  durgandhe śūdrasaṃśrāve paiṅge śabde bhaye rute | vaidhṛtye nagareṣu ca || <span class="bold">KauśS_14,5{141}.39</span> ||</p>
         
         
         <p>  aniktena ca vāsasā caritaṃ yena maithunam | śayānaḥ prauḍhapādo cāgratopasthāntike
            guroḥ || <span class="bold">KauśS_14,5{141}.40</span> ||</p>
         
         
         <p>  viramya mārute śīghre pratyārambho vibhāṣitaḥ | sarveṇāpararātreṇa viramya pratyārambho
            na vidyate || <span class="bold">KauśS_14,5{141}.41</span> ||]
            nirghātabhūmikampa-ulkāketudarśananakṣatrapātadigdāhavarṣakṛtlohitaindradhanuḥpratisūryagomāyūlūkakalahādīni
            adbhuteṣu sarveṣu trirātraṃ nādhīyīta | kalpanāṃ yathā vedeṣu tathā kuryāt | athavādbhuteṣu
            tāvatkālaṃ nādhīyīta | athavā madhyāhna(kālā)dārabhyānadhyāyaḥ | rātrau vidyuddarśane
            anadhyāyaḥ | rātrau garjite ca rātriśeṣe nādhīyīta | atha tāvatkālaṃ bhuktvā pradoṣamadhyarātre
            nādhīyīta | ubhe ca sandhye nādhīyīta | apsumadhye nādhīyīta | śmaśāne nādhīyīta |
            abhiśaste pātakinaḥ saṃsarge sannidhāne nādhīyīta | khile ūṣare nādhīyīta | gṛhe śavapatite
            catuṣpādadvipadeṣu patite nādhīyīta | adhvāyāṃ gacchannādhīyīta | grāmamadhye nagaramadhye
            nādhīyīta | cāṇḍālasannidhāne śabdaśravaṇe nādhīyīta | durgandhapurīṣādigandhe nādhīyīta
            | yatra bahavaḥ śūdrā militvā śṛṇvanti tatra nādhīyīta | paiṅgaśabde yatra cāturvedyādiṣu
            ekarātraṃ militvā śabdaṃ kurvanti tatra nādhīyīta | athavā dravyādināśe vā vaidhṛtyanagaragrāmādicaurarājādinarādyupadrave
            brāhmaṇādyupadrave
            nādhīyīta | malinavāsasā parihito nādhīyīta | yena vastreṇa parihitena maithunamācarati
            tena vastreṇa parihito nādhīyīta | śayanakhaṭvāyāmārūḍho nādhīyīta | prauḍhapādau
            pādopari pādaṃ kṛtvā nādhīyīta | agre guroḥ prasārya pādaṃ śuktikāṃ vā baddhvā nādhīyīta
            | viramya mārute śīghre nādhīyīta | svādhyāyaṃ samāpya punarnādhīyīta | athavā kāṇḍaṃ
            samāpya nādhīyīta | ativāte nādhīyīta | pratyārambhaṃ kṛtvā nādhīyīta | eteṣu anadhyāyeṣu
            apararātri viramya nādhīyīta | prabhāte adhyayanaṃ kuryāt ||</p>
         
         
         <p>  [pauṣī pramāṇamabhreṣvāpartu cedadhīyānām || <span class="bold">KauśS_14,5{141}.42</span> ||</p>
         
         
         <p>  varṣaṃ vidyutstanayitnurvā vipadyate || <span class="bold">KauśS_14,5{141}.43</span> ||]
            pauṣīpramāṇaṃ prabhṛti abhreṣu | varṣaṃ vidyutstanayitnurvā nādhīyīta ||</p>
         
         
         <p>  [trirātraṃ sthānāsanaṃ brahmacaryamarasāśaṃ copeyuḥ || <span class="bold">KauśS_14,5{141}.44</span> ||</p>
         
         
         <p>  sā tatra prāyaścittiḥ sā tatra prāyaścittiḥ || <span class="bold">KauśS_14,5{141}.45</span> ||]
            anadhyāye paṭhite idaṃ prāyaścittaṃ kuryāt | trirātraṃ divā ūrdhvastiṣṭhet rātrau
            upaviśedetadeva prāyaścittam | brahmacārī rasabhakṣaṇe etadeva prāyaścittam | sā tatra
            prāyaścittiḥ sā tatra prāyaścittiḥ || caturdaśe'dhyāye pañcamī kaṇḍikā || <span class="bold">KKp_141</span> ||</p>
         
         
         <p>caturdaśo'dhyāyaḥ samāptaḥ ||</p>
         
         
         
         
         
         <p>[karmasaṅgatiḥ]</p>
         
         
         <p>  atha kauśikasya pramāṇāni mīmāṃsāvadyojayitavyāni | yathā mīmāṃsāyāḥ prathame'dhyāye
            vedasya pramāṇamuktam evaṃ saṃhitāvidhāvapi ādau prathamasūtraiḥ pramāṇamuktam | tataḥ
            karmavidhānam | asmin śāstre dvādaśalakṣaṇā mīmāṃsā yojayitavyā | prathame'dhyāye
            pramāṇalakṣaṇam | dvitīye'dhyāye bhedābhedalakṣaṇam | tṛtīye'dhyāye pradhānāpradhānalakṣaṇam
            | caturthe'dhyāye kratvarthapuruṣārthalakṣaṇam | pañcame'dhyāye kramalakṣaṇam | ṣaṣṭhe'dhyāye
            vikāralakṣaṇam | saptame'dhyāye deśalakṣaṇam | aṣṭame'dhyāye viśeṣātideśalakṣaṇam
            | navame'dhyāye ūhalakṣaṇam | daśame'dhyāye bādhābhyuccayalakṣaṇam | ekādaśe'dhyāye
            tantre copalakṣaṇam | dvādaśe'dhyāye prasaṅgalakṣaṇam | tathā ca uktam | mantrabrāhmaṇakalpeṣu
            pariśiṣṭeṣu ca bhāṣyeṣu ca dvādaśalakṣaṇā mīmāṃsā sarvanyāyeṣu yojayet.
            tathā ca mahābhāṣye- "kāni punaḥ śabdānuśāsanasya prayojanāni | rakṣohāgamaladhvasandehāḥ
            prayojanāni vyākaraṇasya." vyākaraṇenārtho niścīyate | sarveṣu mantrabrāhmaṇakalpeṣu
            vyākaraṇenārtho niścīyate | lokeṣu ca vedavyākaraṇādvinā śabdo vāśabdo nāsti yataḥ
            | tasmānmīmāṃsāvyākaraṇācca sampradāyo viśeṣyate | sampradāyena yo arthastat tatheti
            nānyathā.
            atha karmasaṅgatiḥ kriyate | prathamaṃ pramāṇasūtrāṇi | tataḥ sarvakarmārthā paribhāṣā
            | tato medhājananāni | tato brahmacārisāmpadāni | tato grāmasāmpadāni | tataḥ sarvasāmpadāni
            | tataḥ sāmmanasyāni | tato rājakarmāṇi | tato nirṛtikarmāṇi | tataḥ pauṣṭikāni |
            tato bhaiṣajyāni | tataḥ strīkarmāṇi | tato vijñānāni | tato naimittikāni | tato'bhicārāṇi
            | tataḥ svastyayanāni | tata āyuṣyāṇi | tataḥ kāmyabhāgāḥ | tataḥ savayajñāḥ | tataḥ
            kravyācchamanasahāvasathyādhānam | tato vivāham | tato'nteṣṭiḥ | tataḥ pitṛmedhaḥ
            | tataḥ piṇḍapitṛyajñaḥ | tato madhuparkaḥ | tato'dbhutāni | tata ājyatantram | tato'ṣṭakākarma
            | tata upākarma utsargaḥ | tataḥ indramahaḥ | tataḥ adhyayanavidhiḥ | tataḥ anadhyāyaḥ
            | iti karmasaṅgrahaḥ.
            atha saṅgatiḥ pradṛśyate | prathamaṃ medhājananamuktam | prathamaṃ medhayādhikāraḥ
            | vidyādhikāro brahmacārī | tato brahmacārisāmpadāni | kramabrahmacaryavidyāgrahaṇe
            kṛte tato grāmasāmpadakarmādhikāraḥ | sampannagrāmagṛhakṣetrādi | tataḥ sarvasāmpadādhikāraḥ
            | sarvasāmpadā dravyādi samāpte sati sāmmanasyādhikāraḥ | saṃ sāmmanasyeti varjayitvādhikāraḥ
            | cāturvarṇyaṃ cāturāśramaṃ ca rājā vṛṣṭitvā dharmasyeti | evamādi karmasaṅgatiḥ ||</p>
         
         
         <p>[atharvavedamāhātmyam]
            atharvavede bhaveddharmo dharmo rakṣati rakṣataḥ | tathā coktaṃ pūrvabrāhmaṇeprajāpatiḥ
            prajāḥ sṛṣṭvā pālayasveti tadatharvābhavaditi.
            kauśiko vatsaśarmā ca tasya putro'tha dārilaḥ.
            śāstravijñānameṣāṃ hi caturtho nopapadyate ||</p>
         
         
         <p>  tadayuktaṃ hi yadvaktuṃ boddhāraḥ santyanekaśaḥ ||</p>
         
         
         <p>  tathā yadeṣāmanvaye kauśiko jñātavān.
            vāhasāt keśavotpannaḥ keśavādananta ucyate ||</p>
         
         
         <p>  anantāt someśvaro jātaḥ someśvarāt keśavastathā.
            sarve te'tharvavedinaḥ sarve'gnihotriṇastathā ||</p>
         
         
         <p>  sarve'gniṣṭomādibhiryajñairyajamānā yathāvidhi.
            sarve te savayajñaiśca yathāvihitadakṣiṇaiḥ ||</p>
         
         
         <p>  mahāśāntibhirbahubhiranekābhiśca kāritāḥ.
            sarve śrotriyadharmiṣṭhāḥ sarve tapaparāyaṇāḥ ||</p>
         
         
         <p>  sarve śāpānugrahasamarthāḥ sarve śāntāḥ suhṛdaśca.
            brahmatvaṃ tu kṛtaṃ teṣāṃ svaśākhāvihitaṃ tathā ||</p>
         
         
         <p>  caturṇāmapi vedānāmatharvavihitaṃ tathā.
            bahuguṇe cātra vaṃśe guṇākhyānaṃ na śakyate ||</p>
         
         
         <p>  trayāṇāmapi bhāṣyāṇāṃ sāraṃ jagrāha keśavaḥ.
            tena śiṣyāhitārthāya kṛtā kauśikapaddhatiḥ ||</p>
         
         
         <p>  sarve vyākaraṇavettāraḥ sarve bhaṭṭaprabhākarāḥ.
            itihāsapurāṇajñāḥ sarve smṛtiparāyaṇāḥ ||</p>
         
         
         <p>
              gaṅgātīre vasantaśca bālatve munivṛttayaḥ.<br />
              ahaṅkāravinirmuktāḥ sarve te dharmapaṇḍitāḥ.<br />
              apratigrahakāḥ sarve japahomaparāyaṇāḥ ||
            </p>
         
         
         <p>  śrīmatbhojapure vidvānāsīt someśvaro dvijaḥ.
            tatputrakeśavenaiṣā kṛtā kauśikapaddhatiḥ ||</p>
         
         
         <p>  pūrvācāryaiḥ kṛtā hyeṣā dṛśā dṛṣṭvā'nukalpitā.
            jñātvā bhāṣyāṇāmanusāreṇātharvāṅgirasānumate naraḥ ||</p>
         
         
         <p>  sūtrācca bhāṣyāccārthaṃ tu jagāda tu kalpitam.
            kauśikaṃ tu na budhyanti śabdamīmāṃsabodhakāḥ ||</p>
         
         
         <p>  upadeśe na budhyanti bālā alpabuddhayaḥ.
            atharvaṇāya kathitaṃ bhayenāpi kathañcana ||</p>
         
         
         <p>  tathopanayanaṃ kṛtvā hitārthāya kalpayed budhaḥ.
            sarve atharva-ācārāścāturvarṇāśca gotriṇaḥ ||</p>
         
         
         <p>  tathā ca āha tanmataṃ bhaṭṭaprabhākaravettāraḥ.
            tasyāpi śataṃ jñātvā kṛtā paddhatiriyaṃ tadā ||</p>
         
         
         <p>  ātharvaṇā sarveṣāṃ bhavatu svasti pippalādagotraṃ teṣāṃ āmuṣyāyaṇa sañjñitam | pravaratrayasamākhyātaṃ
            kāśyapa-asita-devalabrahmādi brāhmaṇā ānandapure puruṣā viśuddhāḥ | sarve ānandapurasamākhyātā
            ānandapuraviniśrutā ca ānandapuraṃ vadantyanye kalpagrāmaṃ ca paridhiḥ | nagari tu
            vadantyanye oṃkāranagaraṃ tathā.
            samudramadhye yathā dvīpaṃ mānuṣāṇāṃ tu pārthivaḥ.
            devānāṃ tu yathā svarga pṛthivyāṃ nagaraṃ tathā ||</p>
         
         
         <p>  dharmeṇa satyavācā ca varṇāśramaniratā sadā.
            caturthe'pi varṇe'pyasatyaṃ naiva ca dṛśyate ||</p>
         
         
         <p>  prativarṣaṃ ca śuddhiśca patanodvāraidyataḥ | ācāreṇa smṛtidharmeṇa yatnato brāhmaṇarakṣaṇam
            | ānandapuraguṇākhyātaṃ varṇayituṃ na śakyo'haṃ kvacit | yaddarśane tu dṛśyate maitrībhāvaparasparam
            | brāhmaṇā sūtrapradhānā ṛgyajuḥsāmātharvaṇāḥ | ācārarakṣaṇārthāya pauṣyāṃ mahāśāntiḥ
            kriyate | pure bhojadevasya sthitātharvaṇā bahuśaḥ | kauśikaṃ cintayitvā tu kṛtā paddhatistathā
            ||</p>
         
         
         <p>  iti kauśikapaddhatau caturdaśo'dhyāyaḥ samāptaḥ ||</p>
         
         
         <p>  ātharvaṇaśaunakaśākhīyānāṃ saṃhitāvidhiḥ samāptaḥ ||</p>
         
         
         <p>  śāntikaṃ pauṣṭikaṃ caivābhicārakaṃ tathaiva ca.
            paurohityaṃ brahmatvaṃ ca rājavidyā tathaiva ca ||</p>
         
         
         <p>
              tathā cātharvaṇavede brāhmaṇe<br />
              ṛtvijāṃ ca vināśāya rājño janapadasya ca.<br />
              saṃvatsaraviriṣṭaṃ tadyatra yajño viriṣyate ||
            </p>
         
         
         <p>  catuṣpāt sakalo yajña ityādi niṣedhaṃ darśayati | caturṣvapi vedeṣu atharvavihitaṃ
            brahmatvaṃ tathā paurohityaṃ ca | tathā gopathabrāhmaṇe-
            bahvṛco hanti vai rāṣṭramadhvaryurnāśayet sutān.
            chandogo dhananāśāya tasmādātharvaṇo guruḥ ||</p>
         
         
         <p>
              tathā ca yājñavalkyaḥ-<br />
              paurohityaṃ ca kurvīta daivajñamuditoditam.<br />
              daṇḍanītyāṃ ca kuśalamatharvāṅgirase tathā ||
            </p>
         
         
         <p>  tathā viṣṇupurāṇe - paurohityaṃ śāntikapauṣṭikāni rājñāmatharvavedena kārayet brahmatvaṃ
            ca ||</p>
         
         
         <p>  tathā ca brahmāṇḍapurāṇe - atharvāṅgirasaṃ brāhmaṇaṃ rājapurohite niyujyate | śāntyādīni
            ca kārayet ||</p>
         
         
         <p>  tathā ca matsyapurāṇe - atharvamantrapāṭhakaṃ sarvaśarīrapūrṇayuktaṃ brāhmaṇaṃ purohitam
            ||</p>
         
         
         <p>  tathā ca vārāhapurāṇe - purohitalakṣaṇe atharvamantrabrāhmaṇapāṭhakam ||</p>
         
         
         <p>
              tathā ca paiṭhīnasiḥ-<br />
              yastvanyaṃ bhojayecchrāddhe vidyamāne'pyatharvaṇe.<br />
              nirāśāstasya gacchanti devatāḥ pitṛbhiḥ saha ||
            </p>
         
         
         <p>
              tathā ca kāmandakiḥ-<br />
              tathā ca daṇḍanītyāṃ ca kuśalaḥ syāt purohitaḥ.<br />
              atharvavihitaṃ karma kuryāt śāntikapauṣṭikam ||
            </p>
         
         
         <p>  tathā cāṇakye - purohitakarme śāntikapauṣṭikābhicārikādbhutaśāntyādīni | catvāro
            vedā yajñe viniyuktāḥ ||</p>
         
         
         <p>  tathā bhārate - 'paurohityaṃ pautro atharvavidyāṃ śāntiṃ kārayet' iti | indreṇa
            bṛhaspatiratharvāṅgirasaṃ suśrāva svargo me'surairgṛhīta iti | sa śāntikarmādīni jayakarmāṇi
            kṛtvā punaḥ svargo abhavat ||</p>
         
         
         <p>  tathā bhārate - drupadena sarvakulakṣayārthamatharvāṅgirasau yājopayājau dvau bhrātarau
            staḥ | ekasya pārśvāt kṛtyā kārāpitā ||</p>
         
         
         <p>
              tathā ca atharvapariśiṣṭe -<br />
              na haviḥ pratigṛhṇanti devatāḥ pitaro dvijāḥ.<br />
              tasya bhūmipateryasya gṛhe nātharvavid guruḥ ||
            </p>
         
         
         <p>
              tathā raghukāvye vasiṣṭhastutiḥ -<br />
              athātharvanidhestasya vijitāripurassaraḥ.<br />
              arthyāmarthapatirvācamādade vadatāṃ varaḥ ||
            </p>
         
         
         <p>  tathā ca manuḥ - śrutiratharvāṅgirasī kuryādabhicārakam ||</p>
         
         
         <p>
              tathā paiṭhīnasiḥ-<br />
              ṛgvedaikaguṇaṃ dānaṃ dviguṇaṃ ca yajurvede.<br />
              triguṇaṃ sāmavede proktamanantaṃ syādatharvaṇe ||
            </p>
         
         
         <p>  tathā ca vārāhajyotiṣe - atharvāṅgirasamahāśāntibhiḥ koṭihomāccādbhutānāṃ ca śamanaṃ
            bhavati ||</p>
         
         
         <p>  tathāriputrake ca vāyulakṣaṇe khaṇḍakhādye atharvamahāśāntiḥ paṭhitāḥ śamanārthāḥ
            | tathā puṇyābhiṣekādyatharvavidoktāni rājakarmāṇi ca.
            tathā carakavaidyake dvividhā vyādhayaḥ | āhāranimittā aśubhanimittāśca | aśubheṣu
            atharvavedaśāntyā śamanaṃ bhavati.
            
            <p>
                 tathā purāṇe - ayutalakṣakoṭihomādiṣu agnisthāpanaṃ gṛhasthāpanaṃ pūrṇāhutivasordhārādi
               atharvavede.<br />
                 tathā ca gautamaḥ - śāntikapauṣṭikābhicārakavaśīkaraṇādikarmāṇi kārayet.<br />
                 tathā mīmāṃsāyāṃ bhaṭṭaḥ - śāntipuṣṭyabhicārā ekabrahmartvigāśrayāḥ kriyā atharvavede
               kriyante ||
               </p>
         </p>
         
         
         <p>  tathā mārkaṇḍeyapurāṇe - atharvamantrairabhiṣikastu pṛthivīṃ bhuṅkte sasāgarām ||</p>
         
         
         <p>
              tathā ca pariśiṣṭe -<br />
              yasya rājño janapade atharvā śāntipāragaḥ.<br />
              nivasatyapi tad rāṣṭraṃ vardhate nirupadravam ||
            </p>
         
         
         <p>  tasmād rājā viśeṣeṇa atharvāṇaṃ jitendriyam.
            dānasanmānasaṃskārairnityaṃ samabhipūjayet ||</p>
         
         
         <p>  nityaṃ ca kārayecchāntiṃ grahaṛkṣāṇi pūjayet.
            tathā mīmāṃsāyāṃ ṣaṣṭhe'dhyāye purohitādhikaraṇe ekavacanam atharvavede śrūyate |
            ekaṃ purohitam ||</p>
         
         
         <p>  tathā purāṇe - brāhmaṇāni dānāni vā'tharvavedavihitāni kārayet ||</p>
         
         
         <p>  etaiścānekaiśca vākyairvihitamatharvavedaśāntikam | sarveṣāṃ matena savivaraṇaḥ
            sarvaśāstreṣu samastakeṣu | tathā gṛhyaṭīkāyām - mahāśāntyā sarvarāṣṭravṛddhirbhavati
            | vṛddhiśca.
            tathā vāyupurāṇe - catvāro vedā vyāsena vibhajya hotradhvaryurudgātraṃ brahmatvamiti
            | śāntiṃ ca brahmatvaṃ ca atharvavedavihitam.
            tathā aṣṭādaśapurāṇeṣu - brahmatvaṃ ca śāntim atharvavede | tathā aṣṭādaśapurāṇeṣu
            rājā atharvavedena sarvakarmāṇi kārayet | rājño'tharvavedaśāntibhirjayo bhavati |
            rāṣṭravṛddhiśca bhavati.
            tathā brāhmaṇe - 'atharvāṇaśca ha vā āṅgirasaśca' ityādi yajñe śrāddhādi karmasu |
            etasya vāci tṛptāyāmagnistṛpyati | prāṇe tṛpte vāyustṛpyatyādi praśaṃsavidhiḥ atharvavedasya
            ||</p>
         
         
         <p>  tathā bhārate - bhṛgvaṅgireṇa viśvāmitro rājā brāhmaṇaḥ kṛtaḥ.
            tathā bhārate - bhṛguṇā pratardano rājā brāhmaṇaḥ kṛtaḥ.
            tathāṅgirasena kāśirājasya naṣṭarājyasya putraśāntiṃ kṛtvā pṛthivīṃ bhuṅkte | indramarutvatīye
            ākhyāne marutve varte purohitaṃ kṛtvā indrapratimo bhavasyāhave indreṇa tasya vajraṃ
            prakṣiptam | atharvāṅgirasena nivāritam | tathā bhṛgūṇāṃ śāpena nahuṣo rājā sarpo
            ajagaro bhavati | tathā bhārgaveṇa ṛcīkena sukanyāvivāhaṃ kṛtvā aśvinīkumārābhyāṃ
            vedābhyāsaḥ yuvā kṛtaḥ tena tau devamadhyasthāpitau yajñabhāgaṃ ca prāpitau | tathā
            janamejayasya rājñaḥ purohitena bhārgaveṇa śaunakena sarpasatraṃ prārabdham | tatra
            bhārgavo hotā | pradhānakartā | sarpā nipātitāḥ | tathā rākṣasaśastreṇa bhārgaveṇa
            vasiṣṭhapautreṇa pārāśareṇa rākṣasā nipātitāḥ | śeṣā bhārgavapulastyavacane rakṣitāḥ.
            tathā pūrvabrāhmaṇe - tasmādya eva sarvavit syāt taṃ brahmāṇaṃ kurvīta | eṣa ha vai
            vidvān sarvavid brahmā yad bhṛgvaṅgirovit | ete ha vā asya sarvasya śamayitāraḥ pālayitāra
            iti.
            tathā saṃhitāvidhau - "tatra rājā bhūmipatirvidvāṃsaṃ brāhmaṇamicchedeṣa ha vai vidvān
            yad bhṛgvaṅgirovidete ha vā asya sarvasya śamayitāraḥ pālayitāro yad bhṛgvaṅgirasaḥ"
            (KauśS 94.2-4) iti.
            tathā svastyayaneṣu 'śakadhūma kimadyāhaḥ' iti pṛcchati | bhadraṃ sumaṅgalamiti pratipadyate
            | prasthānāditi.
            tathā ca nakṣatrakalpe - kariṣyamāṇasaṅgrāmaṃ pratipadyate tena kṣatriyaḥ atharvāṅgirasaṃ
            purohitamicched vidvāṃsaṃ śāstravittamam.
            tathā atharvāṅgiraso brāhmaṇo vā ahorātrayoḥ puṇyāhaṃ pṛcchet | kenājiteti | sa ced
            brūyāt kartavyamiti | tathā kuryāt | puṇyāhaṃ bhavati puṇyāha eva kurute prasthāne
            | anyatra vā vyāso bhārgavaḥ mārkaṇḍeyo bhārgavo durvāsā bhārgavaḥ śukrabṛhaspatibhṛgvaṅgiraḥ.
            tathā yajurvede pratijñā nāma pariśiṣṭam - 'hastiśalyāṃ aśvalakṣaṇaṃ āyudhāyurvedavidyā
            dātavyāntarikṣabhūmautpātapraśamanaḥ śāntisvastyayanamaṅgalārthāḥ parābhicāroccāṭanavaśīkaraṇasammohanārthāśca
            yāvantaḥ sarve te atharvavedasyopavedāḥ' (35.1) ||</p>
         
         
         <p>  atha mahābhāṣye prathame pāde śrūyate - ṛgvedo yajurvedaḥ sāmavedo atharvaveda iti
            catvāro vedāḥ | ṛgveda ekaviṃśatiśākhāḥ | tathā 'catvāri śaṅgā iti catvāro vedā iti
            vyākhyātam' ||</p>
         
         
         <p>  tathā mahābhāṣye dvitīye pāde vibhāṣā chandasīti sūtre 'śaṃ no devīḥ', 'agnimīĉī̆e'
            'iṣe tvā' 'agna ā yāhi' iti | ādau atharvavedastato'nye vedāḥ.
            tathā nirukte catvāri śṛṅgā iti vyākhyātam.
            tathā atharvavede brāhmaṇe catvāri śṛṅgā ityṛcā catvāro vedāḥ iti vyākhyātam.
            tathā mīmāṃsāyāṃ prathamapāde vedādhikaraṇe atharvavedasya śākhādvayamudāhṛtaṃ paippalādaṃ
            maudakamiti | akṛtakā nityāḥ pramāṇaṃ vedā iti sthāpitam ||</p>
         
         
         <p>  tathā mīmāṃsāyāṃ dvitīye'dhyāye sarvaśākhādhikaraṇe paippalādaṃ maudakamiti atharvavedasya
            śākhādvayamudāhṛtya sarvaśākhāpratyayakrame sthāpitam ||</p>
         
         
         <p>  tathā tṛtīye'dhyāye pravargyādhikaraṇe caturṣvapi vedeṣu na prathamayajño nāma yajño'sti
            caturvedagrahaṇaṃ kṛtam | caturṇāṃ vedānāṃ yajñārthamuktam | bhāṣyakāreṇa tathā atharvavedādhikaraṇe
            catvāri śṛṅgeti catvāro hotrakāḥ prativedamiti vyākhyātam.
            tathā nyāyamañjaryāṃ - catvāro vedāḥ | prathamo atharvaveda iti.
            pūrvabrāhmaṇe - atharvavedena trayo vedāḥ kṛtāḥ | atho lokā vedādayaśca | tathā atharvavede
            brāhmaṇe - atha ha prajāpatiḥ somena yakṣyamāṇo vedānuvācakaṃ vā hotāraṃ vṛṇīyāt |
            kamadhvaryuṃ kamudgātāraṃ kaṃ brāhmaṇamiti | ta ūcurṛgvidameva hotāraṃ vṛṇīṣva yajurvidamadhvaryuṃ
            sāmavidamudgātāramatharvāṅgirovidaṃ brahmāṇam | tathā hāsya yajñaścaturṣu lokeṣu caturṣu
            deveṣu caturṣu vedeṣu catasrāsu hotrāsu catuṣpādyajñaḥ pratitiṣṭhati | pratitiṣṭhati
            prajayā paśubhirya evaṃ veda | tathānucarāpi tadvido bhavanti | caturṣvapi vedeṣu
            ||</p>
         
         
         <p>
              tathā uttare brāhmaṇe -<br />
              catuṣpāta sakalo yajñaścātuhautravinirmitaḥ.<br />
              caturvidhaiḥ sthito mantrairṛtvigbhirvedapāragaiḥ ||
            </p>
         
         
         <p>  bhārate sabhāparvaṇi brahmasabhāyāṃ catvāro vai brahmapārśve tiṣṭhanti mūrtimantāḥ
            ||</p>
         
         
         <p>  pūrvabrāhmaṇe triviṣṭapaṃ tridivaṃ nākamuttamaṃ tametayā trayyā vidyayeti | ata
            uttare brahmalokā
            mahānto'tharvaṇāmaṅgirasāṃ ca sā gatiratharvaṇāmaṅgirasa ca sā gatiriti brāhmaṇam
            ||</p>
         
         
         <p>iti kauśikapaddhatiḥ samāptā ||</p>
         
         
         </div>
   </body>
</html>