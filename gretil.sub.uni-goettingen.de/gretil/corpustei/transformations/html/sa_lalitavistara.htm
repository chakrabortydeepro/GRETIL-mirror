<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Lalitavistara (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Lalitavistara</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_lalitavistara.xml">sa_lalitavistara.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Digital Sanskrit Buddhist Canon Input Project</p>
      <p class="noindent"><b>Contribution: </b>members of the Digital Sanskrit Buddhist Canon Input Project</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>P.L. Vaidya, Darbhanga: The Mithila Institute, 1958 (Buddhist Sanskrit Texts, 1).</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
         <li><span class="note">remarks</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/4_rellit/buddh/bsu022_u.htm">bsu022_u.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Lalitavistara
            <br />Based on the ed. by P.L. Vaidya, Darbhanga: The Mithila Institute, 1958
            <br />(Buddhist Sanskrit Texts, 1)
            <br />
            <br />Input by members of the Sanskrit Buddhist Input Project.
            <br />With kind permission of the Digital Sanskrit Buddhist Canon Project
            <br />of Nagarjuna Institute, Nepal
            <br />and University of the West, Rosemead, California, USA
            <br />(www.uwest.edu/sanskritcanon)
            <br />Sutra section, text no. 22
            <br />
            <br />The transliteration emulates the conventions of Nagari script.
            <br />Therefore, many word boundaries are not marked by blanks.
            <br />
            <br />REFERENCE SYSTEM (added):
            <br />Lal_nn.nn = Lalitavistara_parivarta.verse
            <br />(Vaidya nn) = pagination of P.L. Vaidya's edition
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p>namaḥ sarvabuddhabodhisattvebhyaḥ /</p>
         
         
         <p>lalitavistaraḥ /</p>
         
         
         <p>// om namo daśadiganantāparyantalokadhātupratiṣṭhitasarvabuddhabodhisattvāryaśrāvakapratyekabuddhebhyo
            'tītānāgatapratyutpannebhyaḥ //</p>
         
         
         
         
         
         <p>START Parivarta 1</p>
         
         
         <p>nidānaparivartaḥ prathamaḥ /</p>
         
         
         <p>evaṃ mayā śrutam / ekasminsamaye bhagavān śrāvastyāṃ viharati sma jetavane 'nāthapiṇḍadasyārāme
            mahatā bhikṣusaṃghena sārdhaṃ dvādaśabhirbhikṣusahasraiḥ / tadyathā - āyuṣmatā ca
            jñānakauṇḍinyena / āyuṣmatā cāśvajitā / āyuṣmatā ca bāṣpeṇa / āyuṣmatā ca mahānāmnā
            / āyuṣmatā ca bhadrikeṇa / āyuṣmatā ca yaśodevena / āyuṣmatā ca vimalena / āyuṣmatā
            ca subāhunā / āyuṣmatā ca pūrṇena / āyuṣmatā ca gavāṃpatinā / āyuṣmatā corubilvākāśyapena
            / āyuṣmatā ca nadīkāśyapena / āyuṣmatā ca gayākāśyapena / āyuṣmatā ca śāriputreṇa
            / āyuṣmatā ca mahāmaudgalyāyanena / āyuṣmatā ca mahākāśyapena / āyuṣmatā ca mahākātyāyanena
            / āyuṣmatā ca kaphilena / āyuṣmatā ca kauṇḍinyena / āyuṣmatā ca cunandena / āyuṣmatā
            ca pūrṇamaitrāyaṇīputreṇa / āyuṣmatā cāniruddhena / āyuṣmatā ca nandikena / āyuṣmatā
            ca kasphilena / āyuṣmatā ca subhūtinā / āyuṣmatā ca revatena / āyuṣmatā ca khadiravanikena
            / āyuṣmatā cāmogharājena / āyuṣmatā ca mahāpāraṇikena / āyuṣmatā ca bakkulena / āyuṣmatā
            ca nandena / āyuṣmatā ca rāhulena / āyuṣmatā ca svāgatena / āyuṣmatā cānandena / evaṃpramukhairdvādaśabhirbhikṣusahasraiḥ
            sārdhaṃ dvātriṃśatā ca bodhisattvasahasraiḥ sarvairekajātipratibaddhaiḥ sarvabodhisattvapāramitānirjātaiḥ
            sarvabodhisattvābhijñatāvikrīḍitaiḥ sarvabodhisattvadhāraṇīpratibhānapratilabdhaiḥ
            sarvabodhisattvadhāraṇīpratilabdhaiḥ sarvabodhisattvapraṇidhānasuparipūrṇaiḥ sarvabodhisattvapratisamyaggatiṃgataiḥ
            sarvabodhisattvasamādhivaśitāprāptaiḥ sarvabodhisattvavaśitāpratilabdhaiḥ sarvabodhisattvakṣāntyavakīrṇaiḥ
            sarvabodhisattvabhūmiparipūrṇaiḥ / tadyathā - maitreyeṇa ca bodhisattvena mahāsattvena
            / dharaṇīśvararājena ca bodhisattvena mahāsattvena / siṃhaketunā (<span class="bold">Vaidya 2</span>) ca bodhisattvena mahāsattvena / siddhārthamatinā ca bodhisattvena mahāsattvena /
            praśāntacāritramatinā ca bodhisattvena mahāsattvena / pratisaṃvitprāptena ca bodhisattvena
            mahāsattvena / nityodyuktena ca bodhisattvena mahāsattvena / mahākaruṇācandriṇā ca
            bodhisattvena mahāsattvena / evaṃpramukhairdvātriṃśatā ca bodhisattvasahasraiḥ //</p>
         
         
         <p>tena khalu punaḥ samayena bhagavān śrāvastīṃ mahānagarīmupaniśritya viharati sma satkṛto
            gurukṛto mānitaḥ pūjitaśca tisṛṇāṃ pariṣadāṃ rājñāṃ rājakumārāṇāṃ rājamantriṇāṃ rājamahāmātrāṇāṃ
            rājapādamūlikānāṃ kṣatriyabrāhmaṇagṛhapatyamātyapārṣadyānāṃ paurajānapadānāmanyatīrthikaśramaṇabrāhmaṇacarakaparivrājakānām
            / lābhī ca bhagavān prabhūtānāṃ khādanīyaṃ bhojanīyamāsvādanīyākalpikānāṃ cīvarapiṇḍapātraśayanāsanaglānapratyayabhaiṣajyapariṣkārāṇām
            / lābhāgryayaśogryaprāptaśca bhagavān sarvatra cānupaliptaḥ padma iva jalena / udāraśca
            bhagavataḥ kīrtiśabdaśloko loke 'bhyudgato 'rhan samyaksaṃbuddho vidyācaraṇasaṃpannaḥ
            sugato lokavit paraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān
            pañcacakṣuḥsamanvāgataḥ / sa imaṃ ca lokaṃ paraṃ ca lokaṃ sadevakaṃ samārakaṃ sabrahmakaṃ
            saśramaṇabrāhmaṇīn prajān sadevamānuṣān svayaṃ vijñāya sākṣātkṛtya upasaṃpadya viharati
            sma / saddharmaṃ deśayati sma ādau kalyāṇaṃ madhye kalyāṇaṃ paryavasāne kalyāṇaṃ svarthaṃ
            suvyañjanaṃ kevalaṃ paripūrṇaṃ pariśuddhaṃ paryavadātaṃ vrahmacaryaṃ saṃprakāśayati
            sma //</p>
         
         
         <p>tena khalu punaḥ samayena bhagavān rātryāṃ madhyame yāme buddhālaṃkāravyūhaṃ nāma
            samādhiṃ samāpanno 'bhūt / samanantarasamāpannasya ca bhagavata imaṃ buddhālaṃkāravyūhaṃ
            nāma samādhimatha tatkṣaṇameva bhagavata upariṣṭānmūrdhnaḥ saṃdhāvuṣṇīṣavivarāntarāt
            pūrvabuddhānusmṛtyasaṅgājñānālokālaṃkāraṃ nāma raśmiścacāra / sā sarvā śuddhāvāsān
            devabhavanānyavabhāsya maheśvaradevaputrapramukhānaprameyān devaputrān saṃcodayāmāsa
            / tataśca tathāgataraśmijālānniścārya imāḥ saṃcodanāgāthā niścaranti sma //</p>
         
         
         <p>
            jñānaprabhaṃ hatatamasaṃ prabhākaraṃ śubhraprabhaṃ śubhavimalāgratejasam /<br />
            praśāntakāyaṃ śubhaśāntamānasaṃ muniṃ samāśliṣyata śākyasiṃham // Lal_1.1 //
            </p>
         
         
         <p>
            jñānodadhiṃ śuddhamahānubhāvaṃ dharmeśvaraṃ sarvavidaṃ munīśam /<br />
            devātidevaṃ naradevapūjyaṃ dharme svayaṃbhuṃ vaśinaṃ śrayadhvam // Lal_1.2 //
            </p>
         
         <span class="note"><span class="bold">Vaidya 3</span></span>
         
         <p>
            yo durdamaṃ cittamavartayadvaśe yo mārapāśairavamuktamānasaḥ /<br />
            yasyāpyavandhyāviha darśanaśravāstyayāntataḥ śāntavimokṣapāragaḥ // Lal_1.3 //
            </p>
         
         
         <p>
            ālokyabhūtaṃ tamatulyadharmaṃ tamonudaṃ sannayaveditāram /<br />
            śāntakriyaṃ buddhamameyabuddhiṃ bhaktyā samastā upasaṃkramadhvam // Lal_1.4 //
            </p>
         
         
         <p>
            sa vaidyarājo 'mṛtabheṣajapradaḥ sa vādiśūraḥ kugaṇipratāpakaḥ /<br />
            sa dharmabandhuḥ paramārthakovidaḥ sa nāyako 'nuttaramārgadeśakaḥ // Lal_1.5 //
            </p>
         
         
         <p>iti //</p>
         
         
         <p>samanantaraspṛṣṭāśca khalu punaste śuddhāvāsakāyikā devaputrāḥ tasyā buddhānusmṛtyasaṅgājñānālokāyā
            raśmyā ābhiścaivaṃrūpābhirgāthābhiḥ saṃcoditāḥ samantataḥ praśāntāḥ samādhervyutthāya
            tān buddhānubhāvenāprameyāsaṃkhyeyāgaṇanāsamatikrāntakalpātikrāntān buddhān bhagavanto
            'nusmaranti sma / teṣāṃ ca buddhānāṃ bhagavatāṃ yāni buddhakṣetraguṇavyūhātparṣanmaṇḍalāni
            yāśca dharmadeśanāstā āsan, tān sarvānanusmaranti sma //</p>
         
         
         <p>atha khalu tasyāṃ rātrau praśāntāyāmīśvaraśca nāma śuddhāvāsakāyiko devaputro maheśvaro
            nāma nandaśca sunandaśca candanaśca mahitaśca praśāntaśca praśāntavinīteśvaraścaite
            cānye ca saṃbahulāḥ śuddhāvāsakāyikā devaputrā atikrāntātikrāntairvarṇaiḥ sarvāvantaṃ
            jetavanaṃ divyenāvabhāsenāvabhāsya yena bhagavāṃstenopasaṃkrāman, upasaṃkramya bhagavataḥ
            pādau śirasābhivandya ekānte tasthuḥ / ekānte sthitāśca te śuddhāvāsakāyikā devaputrā
            bhagavantametadavocan - asti bhagavan lalitavistaro nāma dharmaparyāyaḥ sūtrānto mahāvaipulyanicayo
            bodhisattvakuśalamūlasamudbhāvanaḥ tuṣitavarabhavanavikiraṇasaṃcintyāvakramaṇavikrīḍanagarbhasthānaviśeṣasaṃdarśano
            'bhijātajanmabhūmiprabhāvasaṃdarśanaḥ sarvabālacaryāguṇaviśeṣasamatikramasarvalaukikaśilpasthānakarmasthānalipisaṃkhyāmudrā
            - gaṇanāsidhanukalāpayuddhasālambhasarvasattvaprativiśiṣṭasaṃdarśanāntaḥpuraviṣayopabhogasaṃdarśanaḥ
            sarvabodhisattvacariniṣpandaniṣpattiphalādhigamaparikīrtano bodhisattvavikrīḍitaḥ
            sarvamāramaṇḍalavidhvaṃsanaḥ tathāgatabalavaiśāradyāṣṭādaśāveṇikasamuccayo (<span class="bold">Vaidya 4</span>) 'pramāṇabuddhadharmanirdeśaḥ pūrvakairapi tathāgatairbhāṣitapūrvaḥ / tadyathā -
            bhagavatā padmottareṇa ca dharmaketunā ca dīpaṃkareṇa ca guṇaketunā ca mahākareṇa
            ca ṛṣidevena ca śrītejasā ca satyaketunā ca vajrasaṃhatena ca sarvābhibhuvā ca hemavarṇena
            ca atyuccagāminā ca pravāhasāgareṇa ca puṣpaketunā ca vararūpeṇa ca sulocanena ca
            ṛṣiguptena ca jinavaktreṇa ca unnatena ca puṣpitena ca ūrṇatejasā ca puṣkareṇa ca
            suraśminā ca maṅgalena ca sudarśanena ca mahāsiṃhatejasā ca sthitabuddhidattena ca
            vasantagandhinā ca satyadharmavipulakīrtinā ca tiṣyeṇa ca puṣyeṇa ca lokasundareṇa
            ca vistīrṇabhedena ca ratnakīrtinā ca ugratejasā ca brahmatejasā ca sughoṣeṇa ca supuṣṣeṇa
            ca sumanojñaghoṣeṇa ca suceṣṭarūpeṇa ca prahasitanetreṇa ca guṇarāśinā ca meghasvareṇa
            ca sundaravarṇena ca āyustejasā ca salīlagajagāminā ca lokābhilāṣitena ca jitaśatruṇā
            ca saṃpūjitena ca vipaśyinā ca śikhinā ca viśvabhuvā ca kakucchandena ca kanakamuninā
            ca kāśyapena ca tathāgatenārhatā samyaksaṃbuddhena bhāṣitapūrvaḥ, taṃ bhagavānapyetarhi
            saṃprakāśayet bahujanahitāya bahujanasukhāya lokānukampāyai mahato janakāyasyārthāya
            sukhāya devānāṃ ca manuṣyāṇāṃ ca / asya ca mahāyānodbhāvanārthaṃ sarvaparapravādināṃ
            ca nigrahārthaṃ sarvabodhisattvānāṃ codbhāvanārthaṃ sarvamārāṇāṃ cābhibhavanārthaṃ
            sarvabodhisattvayānikānāṃ ca pudgalānāṃ vīryārambhasaṃjananārthaṃ saddharmasya cānuparigrahārthaṃ
            triratnavaṃśasyānuparigrahārthaṃ triratnavaṃśasyānupacchedanārthaṃ buddhakāryasya
            ca parisaṃdarśanārthamiti / adhivāsayati sma bhagavāṃsteṣāṃ devaputrāṇāṃ tūṣṇībhāvena
            sadevakasya lokasyānukampāmupādāya //</p>
         
         
         <p>atha khalu devaputrā bhagavatastūṣṇībhāvenādhivāsanāṃ viditvā tuṣṭā udagrā āttamanasaḥ
            pramuditāḥ prītisaumanasyajātā bhagavataḥ pādau śirasābhivandya bhagavantaṃ triḥ pradakṣiṇīkṛtya
            divyaiścandanacūrṇairagurucūrṇairmāndārapuṣpaiścābhyavakīrya tatraivāntardadhuḥ //</p>
         
         
         <p>atha khalu bhagavāṃstasyāmeva rātryāmatyayena ca karīro maṇḍalamātravyūhastenopasaṃkrāmat
            / upasaṃkramya bhagavān prajñapta evāsane nyaṣīdadbodhisattvagaṇapuraskṛtaḥ śrāvakasaṃghapuraskṛtaḥ
            / niṣadya bhagavān bhikṣūnāmantrayati sma - iti hi bhikṣavo rātrau praśāntāyāmīśvaro
            nāma śuddhāvāsakāyiko devaputro maheśvaraśca nāma nandaśca sunandaśca candanaśca mahitaśca
            praśāntaśca vinīteśvaraścaite cānye ca saṃbahulāḥ śuddhāvāsakāyikā devaputrāḥ purvavadyāvattatraivāntardadhuḥ
            / atha khalu te bodhisattvāste ca mahāśrāvakā yena bhagavāṃstenāñjaliṃ praṇamya bhagavantametadavocan
            - tatsādhu bhagavan, taṃ lalitavistaraṃ nāma dharmaparyāyaṃ deśayatu / tadbhaviṣyati
            bahujanahitāya bahujanasukhāya lokānukampāyai mahato janakāyasyārthāya hitāya sukhāya
            devānāṃ ca manuṣyāṇāṃ ca etarhi cāgatānāṃ ca bodhisattvānāṃ mahāsattvānām / adhivāsayati
            sma bhagavāṃsteṣāṃ bodhisattvānāṃ mahāsattvānāṃ teṣāṃ ca mahāśrāvakāṇāṃ tūṣṇībhāvena
            sadevamānuṣāsurasya lokasyānukampāmupādāya / tatredamucyate -</p>
         
         <span class="note"><span class="bold">Vaidya 5</span></span>
         
         <p>
            rātryāmihāsyāṃ mama bhikṣavo 'dya sukhopaviṣṭasya niraṅgaṇasya /<br />
            praviṣṭamānasya śubhairvihārairekāgracittasya samāhitasya // Lal_1.6 //
            </p>
         
         
         <p>
            athāgaman devasutā maharddhayaḥ pratītavarṇa vimalaśriyojjvalāḥ /<br />
            śriyāvabhāsyeha ca jetasāhvayaṃ vanaṃ mudā me 'ntikamabhyupāgatāḥ // Lal_1.7 //
            </p>
         
         
         <p>
            maheśvaraścandana īśa nando praśāntacitto mahitaḥ sunandanaḥ /<br />
            śāntāhvayaścāpyuta devaputrastāstāśca bahvyo 'tha ca devakoṭyaḥ // Lal_1.8 //
            </p>
         
         
         <p>
            praṇamya pādau pratidakṣiṇaṃ ca kṛtvaiva māṃ tasthurihāgrato me /<br />
            pragṛhya caivāñjalimaṅgulībhiḥ sagauravā māmiha te yayācuḥ // Lal_1.9 //
            </p>
         
         
         <p>
            idaṃ mune rāganisūdanāḍhya vaipulyasūtraṃ hi mahānidānam /<br />
            yadbhāṣitaṃ sarvatathāgataiḥ prāg lokasya sarvasya hitārthametat // Lal_1.10 //
            </p>
         
         
         <p>
            tatsādhvidānīmapi bhāṣato muniḥ sa bodhisattvaughaparigrahecchayā /<br />
            paraṃ mahāyānamidaṃ prabhāṣayan parapravādānnamuciṃ ca dharṣayan // Lal_1.11 //
            </p>
         
         
         <p>
            adyeṣaṇāṃ devagaṇasya tūṣṇīmagṛhṇadevānadhivāsanaṃ ca /<br />
            sarve ca tuṣṭā muditā udagrāḥ puṣpāṇi cikṣepuravāptaharṣam // Lal_1.12 //
            </p>
         
         <span class="note"><span class="bold">Vaidya 6</span></span>
         
         <p>
            tadbhikṣavo me śṛṇuteha sarve vaipulyasūtraṃ hi mahānidānam /<br />
            yadbhāṣitaṃ sarvatathāgataiḥ prāg lokasya sarvasya hitārthamevam // Lal_1.13 //
            </p>
         
         
         <p>iti //</p>
         
         
         <p>iti śrīlalitavistare nidānaparivarto nāma prathamo 'dhyāyaḥ //</p>
         
         
         
         
         
         <p>START Parivarta 2</p>
         
         <span class="note"><span class="bold">Vaidya 7</span></span>
         
         
         <p>samutsāhaparivarto dvitīyaḥ /</p>
         
         
         <p>tatra bhikṣavaḥ katamaḥ sulalitavistaro nāma dharmaparyāyaḥ sūtrānto mahāvaipulyaḥ?
            iha bhikṣavo bodhisattvasya tuṣitavarabhavanāvasthitasya pūjyapūjitasyābhiṣekaprāptasya
            devaśatasahasrastutastaumitavarṇitapraśaṃsitasya labdhābhiṣekasya praṇidhānasamudgatasya
            sarvabuddhadharmasamudāgatabuddheḥ suvipulapariśuddhajñānanayanasya smṛtimatigatidhṛtyuttaptavipulabuddheḥ
            dānaśīlakṣāntivīryadhyānaprajñāmahopāyakauśalyaparamapāramitāprāptasya mahāmaitrīkaruṇāmuditopekṣābrahmapathakovidasya
            mahābhijñāsaṃgaṇāvaraṇajñānasaṃdarśanābhimukhībhūtasya smṛtyupasthānasamyakprahāṇaṛddhipādendriyabalabodhyaṅgamārgasarvabodhipakṣadharmasuparipūrṇakoṭiprāptasya
            aparimitapuṇyasaṃbhāralakṣaṇānuvyañjanasamalaṃkṛtakāyasya dīrghānuparivartino yathāvāditathākāryavitathavākkarmasamudāhārakasya
            ṛjvakuṭilāvaṅkāpratihatamānasasya sarvamānamadadarpabhayaviṣādāpagatasya sarvasattvasamacittasya
            aparimitabuddhakoṭinayutaśatasahasraparyupāsitasya bahubodhisattvakoṭinayutaśatasahasrāvalokitāvalokitavadanasya
            śakrabrahmamaheśvaralokapāladevanāgayakṣagandharvāsuragaruḍakinnaramahoragarākṣasagaṇairabhinanditayaśasaḥ
            sarvapadaprabhedanirdeśāsaṅgapratisaṃvidavatārajñānakuśalasya sarvabuddhabhāṣitadhāraṇasmṛtibhājanāvikṣepānantāparyantadhāraṇīpratilabdhasya
            mahādharmanausmṛtyupasthānasamyakprahāṇaṛdvipādendriyabalabodhyaṅgamārgapāramitopāya
            - kauśalyadharmaratnapuṇyasamudānītamahāsārthavāhasya caturoghapāragāminābhiprāyasya
            nihatamānapratyarthikasya sarvaparapravādisunigṛhītasya saṃgrāmaśīrṣasupratiṣṭhitasya
            kleśaripugaṇanisūdanasya jñānavaravajradṛḍhapraharaṇasya bodhicittamūlamahākaruṇādaṇḍādhyāśayodgatasya
            gambhīravīryasalilābhiṣiktasya upāyakauśalakarṇikasya bodhyaṅgadhyānakeśarasya samādhikiñjalkasya
            guṇagaṇavimalasarasisujātasya vigatamadamānaparivāhaśaśivimalavistīrṇapatrasya śīlaśrutāprasādadaśadigapratihatagandhino
            loke jñānavṛddhasyāṣṭābhirlokadharmairanupaliptasya mahāpuruṣapadmasya puṇyajñānasaṃbhāravisṛtasurabhigandhinaḥ
            prajñājñānadinakarakiraṇairvikasitasuviśuddhaśatapatrapadmatapanasya caturṛddhipādaparamajāpajapitasya
            caturāryasatyasutīkṣṇanakhadaṃṣṭrasya caturbrahmavihāraniśritadarśanasya catuḥsaṃgrahavastususaṃgṛhītaśirasaḥ
            dvādaśāṅgapratītyasamutpādānubodhānupūrvasamudgatakāyasya saptatriṃśadbodhipakṣadharmasaṃpratipūrṇasuvijātināvidyājñānakeśariṇastrivimokṣamukhāvajṛmbhitasya
            śamathavidarśanāsuviśuddhanayanasya dhyānavimokṣasamādhisamāpattigiridarīguhānivāsitasya
            caturīryāpathavinayanaupavanasuvardhitatarordaśabalavaiśāradyābhyāsībhāvitabalasya
            vigatabhavavibhavabhayalomaharṣasyāsaṃkucitaparākramasya tīrthyaśaśamṛgagaṇasaṃghaśamathanasya
            nairātmyaghoṣodāhāramahāsiṃhanādanādinaḥ puruṣasiṃhasya vimuktidhyānamaṇḍalaprajñaprabharaśmitīrthakarakhadyotagaṇaniḥprabhaṃkarasya
            (<span class="bold">Vaidya 8</span>) avidyātamondhakāratamaḥpaṭalavitimirakaraṇasyottaptabalavīryasya devamanuṣyeṣu puṇyatejastejitasya
            mahāpuruṣadinakarasya kṛṣṇapakṣāpagatasya śuklapakṣapratipūrṇasya manāpapriyadarśanasya
            apratihatacakṣurindriyasya devaśatasahasrajyotirgaṇapratimaṇḍitasya dhyānavimokṣajñānamaṇḍalasya
            bodhyaṅgasukharaśmiśaśikiraṇasya buddhavibuddhamanujakumudavibodhakasya mahāpuruṣacandrasamacatuṣparṣaddvīpānuparītasya
            saptabodhyaṅgaratnasamanvāgatasya sarvasattvasamacittaprayogasyāpratihatabuddheḥ daśakuśalakarmapathavratatapasaḥ
            susamṛddhapratipūrṇaviśeṣagamanābhiprāyasya apratihatadharmarājāvarapravaradharmaratnacakrapravartakasya
            cakravartivaṃśakulakuloditasya gambhīraduravagāhapratītyasamutpādasarvadharmaratnapratipūrṇasya
            atṛptaśrutavipulavistīrṇārambhajñānaśīlavelānatikramaṇasya mahāpadmagarbhekṣaṇasya
            sāgaravaradharavipulabuddheḥ pṛthivyaptejovāyusamacittasya merukalpadṛḍhabalāprakampamānasyānunayapratighāpagatasya
            gaganatalavimalavipulāsahyavistīrṇabuddheḥ adhyāśayasupariśuddhasya sudattadānasya
            sukṛtapūrvayogasya sukṛtādhikārasya dattasatyaṃkārasya paryeṣitasarvakuśalamūlasya
            vāsitavāsanasya niryāṇamiva sarvakuśalamūlasya saptasaṃkhyeyeṣu kalpeṣu samudānītasarvakuśalamūlasyandasya
            dattasaptavidhadānasya pañcavidhapuṇyakriyāvastvavasevitavatastrividhaṃ kāyikena caturvidhaṃ
            vācā trividhaṃ manasā sucaritavato daśakulakarmapathādānasevitavataḥ catvāriṃśadaṅgasamanvāgatasamyakprayogamāsevitavataḥ
            catvāriṃśadaṅgasamanvāgatasamyakpraṇidhānapraṇihitavataḥ catvāriṃśadaṅgasamanvāgatasamyagadhyāśayapratipannavataḥ
            catvāriṃśadaṅgasamanvāgatasamyagvimokṣaparipūritavataḥ catvāriṃśadaṅgasamanvāgatasamyagadhimuktimṛjīkṛtavataḥ
            catvāriṃśatsu buddhakoṭīniyutaśatasahasreṣvanupravrajitavataḥ pañcapañcāśatsu buddhakoṭīniyutaśatasahasreṣu
            dānāni dattavataḥ ardhacaturtheṣu pratyekabuddhakoṭīśateṣu kṛtādhikāravataḥ aprameyāsaṃkhyeyān
            sattvān svargamokṣamārgapratipāditavataḥ anuttarāṃ samyaksaṃbodhimabhisaṃboddhukāmasyaikajātipratibaddhasya
            itaścyutvā tuṣitavarabhavane sthitasya śvetaketunāmno devaputrottamasya sarvadevasaṃghaiḥ
            saṃpūjyamānasya raśmyāyamaparamitaścyuto martyasya lokotpanno nacirādanuttarāṃ samyaksaṃbodhimabhisaṃbhotsyatīti
            //</p>
         
         
         <p>tasmin mahāvimāne sukhopaviṣṭasya dvātriṃśadbhūmisahasrapratisaṃsthite vitardiniryūhatoraṇagavākṣakūṭāgāraprāsādatalasamalaṃkṛte
            ucchritachatradhvajapaṭākaratnakiṅkiṇījālavitānavitate māndāravamahāmāndāravapuṣpasaṃstaraṇasaṃstṛte
            apsarasaḥkoṭīniyutaśatasahasrasaṃgītisaṃpracalite atimuktakacampakapāṭalakovidāramucilindamahāmucilindāśokanyagrodhatindukāsanakarṇikārakeśarasālaratnavṛkṣopaśobhite
            hemajālasaṃchanne mahatā pūrṇakumbhopaśobhite samatalavyūhopaśobhite jyotirmālikāsumanovāte
            devakoṭīniyutaśatasahasrābhimukhanayanāvalokitāloke mahāvipuladharmasaṃgītisarvakāmarativegakleśacchedane
            vyapagatākhilakrodhapratighamānamadadarpāpanayane prītiprasādaprāmodyottaptavipulasmṛtisaṃjanane
            sukhopaviṣṭasya tasmin mahādharmasāṃkathye pravṛtte tebhyaścaturaśītibhyastūryasaṃgītisahasranirnāditebhyo
            bodhisattvasya pūrvaśubhakarmopacayenemāḥ saṃcodanāgāthā niścaranti sma -</p>
         
         <span class="note"><span class="bold">Vaidya 9</span></span>
         
         <p>
            smara vipulapuṇyanicaya smṛtimatigatimanantaprajñāprabhākarin /<br />
            atulabalavipulavikrama vyākaraṇaṃ dīpaṃkarasyāpi // Lal_2.1 //
            </p>
         
         
         <p>
            smara vipulanirmalamanas trimalamalaprahīṇaśāntamadadoṣam /<br />
            śubhavimalaśuddhacittā dāmacarī yādṛśā ti pure // Lal_2.2 //
            </p>
         
         
         <p>
            smara kulakulīnā śamathaṃ śīlavrataṃ kṣamā damaṃ caiva /<br />
            vīryabaladhyānaprajñā niṣevitā kalpa(koṭī)niyutāni // Lal_2.3 //
            </p>
         
         
         <p>
            smara smara anantakīrte saṃpūjitā ye ti buddhaniyutāni /<br />
            sarvān karuṇāyamānaḥ kālo 'yaṃ mā upekṣasva // Lal_2.4 //
            </p>
         
         
         <p>
            cyava cyava hi cyutividhijñā jaramaraṇakleśasūdanā virajā /<br />
            samudīkṣante bahavo devāsuranāgayakṣagandharvā // Lal_2.5 //
            </p>
         
         
         <p>
            kalpasahasra ramitvā tṛptirnāstyambhasīva samudre /<br />
            sādhu bhava prajñātṛpta tarpaya janatāṃ ciratṛṣārtām // Lal_2.6 //
            </p>
         
         
         <p>
            kiṃ cāpyaninditayaśa(stvaṃ) dharmaratirato na cāsi kāmarataḥ /<br />
            atha ca punaramalanayanā anukampā sadevakaṃ lokam // Lal_2.7 //
            </p>
         
         
         <p>
            kiṃ cāpi devanayutāḥ śrutvā dharmaṃ na te vitṛpyante /<br />
            atha ca puna rakṣaṇagatānapāyasaṃsthānapekṣasva // Lal_2.8 //
            </p>
         
         
         <p>
            kiṃ cāpi vimalacakṣo paśyasi buddhān daśādiśi loke /<br />
            dharmaṃ śṛṇoṣi ca tatastaṃ dharmavaraṃ vibhaja loke // Lal_2.9 //
            </p>
         
         
         <p>
            kiṃ cāpi tuṣitabhavanaṃ tava puṇyaśriyābhiśobhate śrīmān /<br />
            atha ca puna karuṇamānasa pravarṣa jambudhvaje varṣam // Lal_2.10 //
            </p>
         
         
         <p>
            samatītya kāmadhātuṃ devā ye rūpadhātukāneke /<br />
            sarve tyabhinandante spṛśeya siddhivrato bodhim // Lal_2.11 //
            </p>
         
         
         <p>
            nihatā ti mārakarmā jitāstvayānye kutīrthikā nāthā /<br />
            kena sakalagata ti bodhī kālo 'yaṃ mā upekṣasva // Lal_2.12 //
            </p>
         
         
         <p>
            kleśāgninā pradīpte loke tvaṃ vīra meghavad vyāpya /<br />
            abhivarṣāmṛtavarṣaṃ śamaya kleśānnaramarūṇām // Lal_2.13 //
            </p>
         
         <span class="note"><span class="bold">Vaidya 10</span></span>
         
         <p>
            tvaṃ vaidya dhātukuśala cirāturān satyavaidya satyavān /<br />
            trivimokṣāgadayogairnirvāṇasukhe sthapaya śīghram // Lal_2.14 //
            </p>
         
         
         <p>
            aśrutva siṃhanādaṃ kroṣṭukanādaṃ nadantyanutraṣṭāḥ /<br />
            nada buddhasiṃhanādaṃ trāsaya paratīrthikaśṛgālān // Lal_2.15 //
            </p>
         
         
         <p>
            prajñāpradīpahasto balavīryabalodito dharaṇimaṇḍe /<br />
            karatalavareṇa dharaṇīṃ parāhanitvā jinahi māram // Lal_2.16 //
            </p>
         
         
         <p>
            samudīkṣante pālāścaturo ye tubhya dāsyate pātram /<br />
            śakrāśca brahma nayutā ye jātaṃ tvāṃ grahīṣyanti // Lal_2.17 //
            </p>
         
         
         <p>
            vyavalokayābhiyaśā kularatnakuloditā kulakulīnā /<br />
            yatra sthitvā sumate darśeṣyasi bodhisattvacarim // Lal_2.18 //
            </p>
         
         
         <p>
            yatraiva bhājane 'smin maṇiratnaṃ tiṣṭhate bhavati śrīmān /<br />
            maṇiratnaṃ vimalabuddhe pravarṣa jambudhvaje varṣam // Lal_2.19 //
            </p>
         
         
         <p>
            evaṃ bahuprakārā saṃgītiravānuniścarā gāthā /<br />
            codenti karuṇāmanasaṃ ayaṃ sa kālo mā upekṣasva // Lal_2.20 //
            </p>
         
         
         <p>iti //</p>
         
         
         <p>iti śrīlalitavistare samutsāhaparivarto nāma dvitīyo 'dhyāyaḥ //</p>
         
         
         
         
         
         <p>START Parivarta 3</p>
         
         <span class="note"><span class="bold">Vaidya 11</span></span>
         
         
         <p>kulapariśuddhiparivartastṛtīyaḥ /</p>
         
         
         <p>iti hi bhikṣavo bodhisattva evaṃ dharmakālasaṃcoditaḥ saṃstato mahāvimānānniṣkramya
            dharmoccayo nāma mahāprāsādo yatra niṣadya bodhisattvastuṣitebhyo devebhyo dharmaṃ
            deśayati sma, taṃ bodhisattvo 'bhirohati sma, abhiruhya ca sudharme siṃhāsane niṣīdati
            sma / atha ye devaputrā bodhisattvasya sabhāgāḥ samayānasaṃprasthitāste 'pi tameva
            prāsādamabhirohanti sma / ye ca daśadiksaṃnipatitā bodhisattvāḥ sabhāgacaritā bodhisattvasya
            devaputrāśca, te 'pi taṃ prāsādamabhiruhya yathāpratyarheṣu siṃhāsaneṣu svakasvakeṣu
            niṣīdanti, sma apagatāpsarogaṇā apagataprākṛtadevaputrāḥ samānādhyāśayaparivārā aṣṭaṣaṣṭikoṭisahasraparivārāḥ
            //</p>
         
         
         <p>iti hi bhikṣavo dvādaśabhirvarṣairbodhisattvo mātuḥ kukṣimavakramiṣyatīti //</p>
         
         
         <p>atha śuddhāvāsakāyikā devaputrā jambudvīpamāgatya divyaṃ varṇamantardhāpya brāhmaṇaveṣeṇa
            brāhmaṇān vedānadhyāpayanti sma / yasyaivarūpā garbhāvakrāntirbhavati, sa dvātriṃśatā
            mahāpuruṣalakṣaṇaiḥ samanvāgato bhavati / yaiḥ samanvāgatasya dve gatī bhavato na
            tṛtīyā / sacedagāramadhyāvasati, rājā bhavatī cakravartī caturaṅgo vijitavān dhārmiko
            dharmarājaḥ saptaratnasamanvāgataḥ / tasyemāni sapta ratnāni bhavanti / tadyathā -
            cakraratnaṃ hastiratnaṃ aśvaratnaṃ strīratnaṃ maṇiratnaṃ gṛhapatiratnaṃ pariṇāyakaratnameva
            saptamam //</p>
         
         
         <p>kathaṃrūpeṇa rājā cakravartī cakraratnena samanvāgato bhavati? iha rājñaḥ kṣatriyasya
            mūrdhābhiṣiktasya tadeva poṣadheyaṃ ca pañcadaśyāṃ śiraḥsnātasyopavāsoṣitasyopariprāsādatalagatasya
            stryāgāraparivṛtasya pūrvasyāṃ diśi divyaṃ cakraratnaṃ prādurbhavati / sahasrāraṃ
            sanemikaṃ sanābhikaṃ suvarṇavarṇakarmālaṃkṛtaṃ saptatālamuccaiḥ samantād dṛṣṭvāntaḥpuraṃ
            rājñaḥ kṣatriyasya mūrdhābhiṣiktasya taddivyaṃ cakraratnameva bhavati / śrutaṃ khalu
            mayā yasya kila rājñaḥ kṣatriyasya mūrdhābhiṣiktasya tadeva poṣadheyaṃ pañcadaśyāṃ
            śiraḥsnātasyopavāsoṣitasyopariprāsādatalagatasya stryāgāraparivṛtasya pūrvasyāṃ diśi
            divyaṃ cakraratnaṃ prādurbhavati, sa bhavati rājā cakravartī / nūnamahaṃ rājā cakravartī
            yannvahaṃ divyaṃ cakraratnaṃ mīmāṃsayeyam / atha rājā kṣatriyo mūrdhābhiṣikta ekāṃsamuttarāsaṅgaṃ
            kṛtvā dakṣiṇajānumaṇḍalaṃ pṛthivyāṃ pratiṣṭhāpya dakṣiṇena pāṇinā taddivyaṃ cakraratnaṃ
            prārthayedevaṃ cāvedayet - pravartayasva bhaṭṭa divyaṃ cakraratnaṃ dharmeṇa mādharmeṇa
            / atha taddivyaṃ cakraratnaṃ rājñā kṣatriyeṇa mūrdhābhiṣiktena pravartitaṃ samyageva
            ṛddhau vihāyasā pūrveṇa vrajati / anveti rājā cakravartī sārdhaṃ caturaṅgeṇa balakāyena
            / yatra ca pṛthivīpradeśe taddivyaṃ cakraratnaṃ saṃtiṣṭhate, tatra rājā kṣatriyo mūrdhābhiṣikto
            vāsaṃ kalpayati sārdhaṃ caturaṅgeṇa balakāyena / atha ye te bhavanti pūrvasyāṃ diśi
            rājāno maṇḍalinaḥ, te rūpyapātrīṃ vā (<span class="bold">Vaidya 12</span>) suvarṇacūrṇaparipūrṇāmādāya svarṇapātrīṃ vā rūpyacūrṇaparipūrṇāmādāya rājānaṃ cakravartinaṃ
            pratyuttiṣṭhanti - ehi deva svāgataṃ devāya, idaṃ devasya rājyamṛddhaṃ ca sphītaṃ
            ca kṣemaṃ ca subhikṣaṃ ca ramaṇīyaṃ cākīrṇabahujanamanuṣyaṃ ca / adhyāvasatu deva
            svakaṃ vijitamanuprāptam / evamukte rājā kṣatriyo mūrdhābhiṣiktastrātā tān rājño maṇḍalina
            etadavocat - kārayantu bhavantaḥ svakāni rājyāni dharmeṇa / hanta bhavanto mā prāṇinaṃ
            ghātayiṣyatha, mādattādāsyatha, mā kāmeṣu mithyā cariṣyatha, mā mṛṣā vakṣyatha, yāvanmā
            bhe vijite adharmamutpadyate, mādharmacāriṇo rocetha / evaṃ khalu rājā kṣatriyo mūrdhābhiṣiktaḥ
            pūrvāṃ diśaṃ vijayati / pūrvāṃ diśaṃ vijitaḥ pūrvaṃ samudramavagāhya pūrvaṃ samudramavatarati
            / pūrvaṃ samudramavatīrya samyageva ṛddhyā vihāyasā dakṣiṇena vrajati / anveti rājā
            cakravartī sārdhaṃ caturaṅgeṇa balakāyena / pūrvavadevaṃ dakṣiṇāṃ diśaṃ vijayati /
            yathā dakṣiṇāmevaṃ paścimāmuttarāṃ diśaṃ vijayati / uttarāṃ diśaṃ vijitya uttarasamudramavagāhate
            / avagāhyottarātsamudrātpratyuttarati / pratyuttīrya samyageva ṛddhyā vihāyasā rājadhānīmāgatyopari
            antaḥpuradvāre 'kṣatamevāsthāt / evaṃrūpeṇa rājā kṣatriyo mūrdhābhiṣiktaścakraratnena
            samanvāgato bhavati //</p>
         
         
         <p>kathaṃrūpeṇa rājā cakravartī hastiratnena samanvāgato bhavati? iha rājñaḥ kṣatriyasya
            mūrdhābhiṣiktasya pūrvavaddhastiratnamutpadyate / sarvaśvetaṃ saptāṅgasupratiṣṭhitaṃ
            svarṇacūḍakaṃ svarṇadhvajaṃ svarṇālaṃkāraṃ hemajālapraticchannaṃ ṛddhimantaṃ vihāyasā
            gāminaṃ vikurvaṇādharmiṇaṃ yaduta bodhirnāma nāgarājā / yadā ca rājā kṣatriyo mūrdhābhiṣiktastaddhastiratnaṃ
            mīmāṃsitukāmo bhavati, atha sūryasyābhyudgamanavelāyāṃ taddhastiratnamabhiruhya imāmeva
            mahāpṛthivīṃ samudraparikhāṃ samudraparyantāṃ samantato 'nvāhiṇḍya rājadhānīmāgatya
            praśāsanaratiḥ pratyanubhavati / evaṃrūpeṇa rājā cakravartī hastiratnena samanvāgato
            bhavati //</p>
         
         
         <p>kathaṃrūpeṇa rājā cakravartī aśvaratnena samanvāgato bhavati? atha rājñaḥ kṣatriyasya
            mūrdhābhiṣiktasya pūrvavadaśvaratnamutpadyate / sarvanīlaṃ kṛṣṇaśirasaṃ muñjakeśamādṛtavadanaṃ
            svarṇadhvajaṃ svarṇālaṃkāraṃ hemajālapraticchannaṃ ṛddhimantaṃ vihāyasā gāminaṃ vikurvaṇādharmiṇaṃ
            yaduta bālāhako nāmāśvarājam / yadā ca rājā kṣatriyo mūrdhābhiṣikto 'śvaratnaṃ mīmāṃsitukāmo
            bhavati, atha sūryasyābhyudgamanavelāyāmaśvaratnamabhiruhya imāmeva mahāpṛthvīṃ samudraparikhāṃ
            samudraparyantāṃ samantanto 'nvāhiṇḍya rājadhānīmāgatya praśāsanaratiḥ pratyanubhavati
            / evaṃrūpeṇa rājā cakravartīṃ aśvaratnena samanvāgato bhavati //</p>
         
         
         <p>kathaṃrūpeṇa rājā cakravartīṃ maṇiratnena samanvāgato bhavati? iha rājñaḥ kṣatriyasya
            mūrdhābhiṣiktasya pūrvavanmaṇiratnamutpadyate śuddhanīlavaiḍūryamaṣṭāṃśaṃ suparikarmakṛtam
            / tasya khalu punarmaṇiratnasyābhayā sarvamantaḥpuramavabhāsyena sphuṭaṃ bhavati /
            yadā ca rājā kṣatriyo mūrdhābhiṣiktastaṃ (<span class="bold">Vaidya 13</span>) maṇiratnaṃ mīmāṃsitukāmo bhavati, atha rātryāmardharātrasamaye 'ndhakāratamisrāyāṃ
            taṃ maṇiratnaṃ dhvajāgre ucchrāpayitvā udyānabhūmiṃ niryāti subhūmidarśanāya / tasya
            khalu punarmaṇiratnasyābhayāsarvāvantaṃ caturaṅgabalakāyamavabhāsena sphuṭībhavati
            sāmantena yojanam / ye khalu punastasya maṇiratnasya sāmantake manuṣyāḥ prativasanti,
            te tenāvabhāsenāsphuṭa samānā anyonyaṃ saṃjānanti, anyonyaṃ paśyanti, anyonyamāhuḥ
            - uttiṣṭha bhadramukhāḥ karmāntāni kārayataḥ āpaṇāni prasārayata, divā manyāmahe sūryamabhyudgatam
            / evaṃrūpeṇa rājā kṣatriyo mūrdhābhiṣikto maṇiratnena samanvāgato bhavati //</p>
         
         
         <p>kathaṃrūpeṇa rājā cakravartī strīratnena samanvāgato bhavati? iha rājñaḥ kṣatriyasya
            mūrdhābhiṣiktasya pūrvavatstrīratnamutpadyate / sadṛśī kṣatriyā nātidīrghā nātihrasvā
            nātisthūlā nātikṛśā nātigaurī nātikṛṣṇā abhirūpā prāsādikā darśanīyā / tasyāḥ sarvaromakūpebhyaścandanagandhaṃ
            pravāti, mukhāccotpalagandhaṃ pravāti / kācilindikasukhasaṃsparśā / śītalakāle cāsyā
            uṣṇasaṃsparśāni gātrāṇi bhavanti, uṣṇakāle ca śītasaṃsparśāni / sā rājānaṃ cakravartinaṃ
            muktvā nānyasmin manasāpi rāgaṃ karoti kiṃ punaḥ kāyena / evaṃrūpeṇa rājā cakravartī
            strīratnena samanvāgato bhavati //</p>
         
         
         <p>kathaṃrūpeṇa rājā cakravartī gṛhapatiratnena samanvāgato bhavati? iha rājñaḥ kṣatriyasya
            mūrdhābhiṣiktasya pūrvavad gṛhapatiratnamutpadyate paṇḍito vyakto medhāvī divyacakṣuḥ
            / sa tena divyacakṣuṣā sāmantena yojanaṃ sasvāmikāni nidhānāni paśyati, asvāmikāni
            nidhānāni paśyati / sa yāni tāni bhavanti asvāmikāni, tai rājñaścakravartino dhanena
            karaṇīyaṃ karoti / evaṃrūpeṇa rājā cakravartī gṛhapatiratnena samanvāgato bhavati
            //</p>
         
         
         <p>kathaṃrūpeṇa rājā cakravartī pariṇāyakaratnena samanvāgato bhavati? iha rājñaḥ kṣatriyasya
            mūrdhāṣibhiktasya pūrvavatpariṇāyakaratnamutpadyate paṇḍito vyakto medhāvī / rājñacakravartinaścintitamātreṇa
            udyojayitavyaṃ senāmudyojayati sma / evaṃrūpeṇa rājā cakravartī pariṇāyakaratnena
            samanvāgato bhavati / ebhiḥ saptaratnaiḥ samanvāgato bhaviṣyati / bhavati cāsya putrasahasraṃ
            śūrāṇāṃ vīrāṇāṃ varāṅgarūpiṇāṃ parasainyapramardakānām / sa imāṃ mahāpṛthivīṃ sasāgaraparyantāmakhilāmakaṇṭakāmadaṇḍenāśastreṇābhinirjityādhyāsayati
            / sacedagārādanagārikāṃ pravrajiṣyati, vāntachandarāgo netā ananyadevaḥ śāstā devānāṃ
            ca manuṣyāṇāṃ ceti //</p>
         
         
         <p>tathā anye 'pi devaputrā jambudvīpamāgatya pratyekabuddhebhya ārocayanti sma - riñcata
            mārṣā buddhakṣetram / ito dvādaśavatsare bodhisattvo mātuḥ kukṣimavakramiṣyati //</p>
         
         
         <p>tena khalu punarbhikṣavaḥ samayena rājagṛhe mahānagare golāṅgulaparivartane parvate
            mātaṅgo nāma pratyekabuddho viharati sma / sa taṃ śabdaṃ śrutvā kardama iva śilāyāṃ
            prasthāya vihāyasā saptatālamātramatyudgamya ca tejodhātuṃ samāpadyolkeva parinirvāṇo
            'yam / yattasya pittaśleṣmasnāyvasthimāṃsarudhiraṃ (<span class="bold">Vaidya 14</span>) cāsīt, tatsarvaṃ tejasā paryavadānamagacchat / śuddhaśarīrāṇyeva bhūmau prāpatan
            / adyāpi ca tāni ṛṣipadānyeva saṃjñāyante //</p>
         
         
         <p>tena khalu punarbhikṣavaḥ samayena vārāṇasyāṃ ṛṣipatane mṛgadāve pañca pratyekabuddhaśatāni
            viharanti sma / te 'pi taṃ śabdaṃ śrutvā vihāyasā saptatālamātramatyudgamya tejodhātuṃ
            samāpadyolkeva parinirvānti sma / yatteṣāṃ pittaśleṣmamāṃsāsthisnāyurudhiraṃ cābhūt,
            tatsarvaṃ tejasā paryavadānamagacchat / śuddhaśarīrāṇyeva bhūmau prāpatan / asminnṛṣayaḥ
            patitā iti tasmātprabhṛti ṛṣipatanasaṃjñodapādi / abhayadattāśca tasmin mṛgāḥ prativasanti
            iti tadagreṇa mṛgadāvasya mṛgadāva iti saṃjñodapādi //</p>
         
         
         <p>iti hi bhikṣavo bodhisattvastuṣitavarabhavanasthitaścatvāri mahāvilokitāni vilokayati
            sma / katamāni catvāri? tadyathā - kālavilokitaṃ dvīpavilokitaṃ deśavilokitaṃ kulavilokitam
            //</p>
         
         
         <p>kiṃ kāraṇaṃ bhikṣavo bodhisattvaḥ kālavilokitaṃ vilokayati sma? na bodhisattva ādipravṛtte
            loke sattvasaṃvartanīkālasamaye mātuḥ kukṣimavakrāmati, atha tarhi yadā vyakto lokaḥ
            susthito bhavati, jāti prajñāyate, jarā prajñāyate, vyādhi prajñāyate, maraṇaṃ prajñāyate,
            tadā bodhisattvo mātuḥ kukṣimavakrāmati //</p>
         
         
         <p>kiṃ kāraṇaṃ bodhisattvo dvīpavilokitaṃ vilokayati sma? na bodhisattvā pratyantadvīpā
            upapadyante, na purvavidehe, nāparagodānīye, na cottarakurau / atha tarhi jambudvīpa
            evopapadyante //</p>
         
         
         <p>kiṃ kāraṇaṃ bhikṣavo bodhisattvo deśavilokitaṃ vilokayati sma? na bodhisattvāḥ pratyantajanapadeṣūpapadyante,
            yeṣu manuṣyā andhajātyā jaḍā eḍamūkajātīyā abhavyāḥ subhāṣitadurbhāṣitānāmarthaṃ jñātum
            / atha tarhi bodhisattvā madhyameṣveva janapadeṣūpapadyante //</p>
         
         
         <p>kiṃ kāraṇaṃ bhikṣavo bodhisattvaḥ kulavilokitaṃ vilokayati sma? na bodhisattvā hīnakuleṣūpapadyante
            caṇḍālakuleṣu vā veṇukārakule vā rathakārakule vā puṣkasakule vā / atha tarhi kuladvaye
            evopapadyante brāhmaṇakule kṣatriyakule ca / tatra yadā brāhmaṇaguruko loko bhavati,
            tadā brāhmaṇakule upapadyante / yadā kṣatriyaguruko loko bhavati, tadā kṣatriyakule
            upapadyante / etarhi bhikṣavaḥ kṣatriyaguruko lokaḥ / tasmādbodhisattvāḥ kṣatriyakule
            upapadyante / tamarthaṃ ca saṃpratītya bodhisattvastuṣitavarabhavanasthaścatvāri mahāvilokitāni
            vilokayati sma //</p>
         
         
         <p>evaṃ cāvalokya tūṣṇīmabhūt / iti hi bhikṣavaste devaputrāḥ bodhisattvasyānyonyaṃ paripṛcchanti
            sma - katamasmin kularatne kiyadrūpāyāṃ jananyāṃ bodhisattvaḥ pratiṣṭhateti / tatra
            kecidāhuḥ - idaṃ vaidehīkulaṃ magadheṣu janapadeṣu ṛddhaṃ ca sphītaṃ ca kṣemaṃ subhikṣaṃ
            ca / idaṃ pratirūpamasya bodhisattvasya garbhasthānam / apare tvāhuḥ - na tatpratirūpam
            / tatkasmāt? tathā hi - tanna (<span class="bold">Vaidya 15</span>) mātṛśuddhaṃ pitṛśuddhaṃ aplutaṃ cañcalamanavasthitaṃ parittapuṇyābhiṣyanditaṃ na
            vipulapuṇyābhiṣiktaṃ satkulapradeśopacāraṃ nodyānasarastaḍāgākīrṇaṃ karvaṭamiva pratyantavāsam
            / tena na tatpratirūpam //</p>
         
         
         <p>apare tvāhuḥ - idaṃ punaḥ kauśalakulaṃ mahāvāhanaṃ ca mahāparivāraṃ ca mahādhanaṃ
            ca / tatpratirūpamasya bodhisattvasya garbhapratisaṃsthānāyeti / apare 'pyāhuḥ - tadapyapratirūpam
            / tatkasmāddhetoḥ? tathā hi - kauśalakulaṃ mātaṅgacyutyupapannaṃ na mātṛpitṛśuddham
            / hīnādhimuktikaṃ na ca kuloditaṃ na cāparimitadhanaratnanidhisamutthitam / tena na
            tatpratirūpam //</p>
         
         
         <p>apare tvāhuḥ - idaṃ vaṃśarājakulaṃ ṛddhaṃ ca sphītaṃ ca kṣemaṃ ca subhikṣaṃ ca / idaṃ
            pratirūpamasya bodhisattvasya garbhasthānamiti / apara evamāhuḥ - idamapyapratirūpam
            / kiṃ kāraṇam? tathāhi - vaṃśarājakulaṃ prākṛtaṃ ca caṇḍaṃ ca na cojjvalitatejasaṃ
            parapuruṣajanmāvṛtaṃ ca na mātṛpitṛsvatejaḥ karmābhinirvṛttaṃ ca / ucchedavādī ca
            tatra rājā / tena tadapyapratirūpam //</p>
         
         
         <p>apare 'pyāhuḥ - iyaṃ vaiśālī mahānagarī ṛddhā ca sphītā ca kṣemā ca subhikṣā ca ramaṇīyā
            cākīrṇabahujanamanuṣyā ca vitardiniryūhatoraṇagavākṣaharmyakūṭāgāraprāsādatalasamalaṃkṛtā
            ca puṣpavāṭikāvanarājisaṃkusumitā ca amarabhavanapuraprākāśyā / sā pratirūpāsya bodhisattvasya
            garbhapratisaṃsthānāyeti / apara āhuḥ - sāpyapratirūpā / kiṃ kāraṇam? tathā hi - teṣāṃ
            nāsti parasparanyāyavāditā, nāsti dharmācaraṇam, noccamadhyavṛddhajyeṣṭhānupālitā
            / ekaika eva manyate - ahaṃ rājā, ahaṃ rājeti / na ca kasyacicchiṣyatvamabhyupagacchati
            na dharmatvam / tena sāpyapratirūpā //</p>
         
         
         <p>apare tvevamāhuḥ - idaṃ pradyotakulaṃ mahābalaṃ ca mahāvāhanaṃ ca paracamūśirasi vijayalabdhaṃ
            ca / tatpratirūpamasya bodhisattvasya garbhapratisaṃsthānāyeti / apare tvevamāhuḥ
            - tadapyapratirūpam / kiṃ kāraṇam? tathā hi - te caṇḍāśca capalāśca raudrāśca paruṣāśca
            sāhasikāśca, na ca karmadarśinaḥ / tena tadapyapratirūpamasya bodhisattvasya garbhapratisaṃsthānāyeti
            //</p>
         
         
         <p>apara evamāhuḥ - iyaṃ mathurā nagarī ṛddhā ca sphītā ca kṣemā ca subhikṣā cākīrṇabahujanamanuṣyā
            ca / rājñaḥ subāhoḥ kaṃsakulasya śūraseneśvarasya rājadhāniḥ / sā pratirūpāsya bodhisattvasya
            garbhapratisaṃsthānāyeti / apare tvāhuḥ - sāpyapratirūpā / kiṃ kāraṇam? tathāhi -
            sa rājā mithyādṛṣṭikulavaṃśaprasūto dasyurājā / na yujyate caramabhavikasya bodhisattvasya
            mithyādṛṣṭikule upapattum / tena sāpyapratirūpā //</p>
         
         
         <p>apare 'pyāhuḥ - ayaṃ hastināpure mahānagare rājā pāṇḍavakulavaṃśaprasūtaḥ śūro vīryavān
            varāṅgarūpasaṃpannaḥ parasainyapramardakānāṃ tatkulaṃ pratirūpamasya bodhisattvasya
            garbhapratisaṃsthānāyeti / apare 'pyāhuḥ - tadapyapratirūpam / kiṃ kāraṇam? tathā
            hi - pāṇḍavakulaprasūtaiḥ kulavaṃśo 'tivyākulīkṛto (<span class="bold">Vaidya 16</span>) yudhiṣṭhiro dharmasya putra iti kathayati, bhīmaseno vāyoḥ, arjuna indrasya, nakulasahadevāvaśvinoriti
            / tena tadapi kulamapratirūpamasya bodhisattvasya garbhasaṃsthānāyeti //</p>
         
         
         <p>apara āhuḥ - iyaṃ mithilā nagarī atīva ramaṇīyā maithilasya rājñaḥ sumitrasya nivāsabhūmiḥ
            / sa rājā prabhūtahastyaśvarathapadātibalakāyasamanvitaḥ prabhūtahiraṇyasuvarṇamaṇimuktāvaiḍūryaśaṅkhaśilāpravālajātarūparajatavittopakaraṇaḥ
            sarvasāmantarājābhītabalaparākramo mitravān dharmavatsalaḥ / tatkulaṃ pratirūpamasya
            bodhisattvasya garbhapratisaṃsthānāyeti / anya ūcuḥ - tadapyapratirūpam / astyasau
            rājā sumitra evaṃguṇayuktaḥ, kiṃ tvativṛddho na samarthaḥ prajāmutpādayitumatibahuputraśca
            / tasmāttadapi kulamapratirūpamasya bodhisattvasya garbhapratisaṃsthānāyeti //</p>
         
         
         <p>evaṃ bhikṣavaste bodhisattvā devaputrāśca sarvasmin jambudvīpe ṣoḍaśajānapadeṣu yāni
            kāniciduccoccāni rājakulāni, tāni sarvāṇi vyavalokayantaḥ(tāni) sarvāṇi sadoṣāṇyadrākṣuḥ
            / teṣāṃ cintāmanaskāraprayuktānāṃ jñānaketudhvajo nāma devaputro 'vaivartiko bodhāya
            kṛtaniścayo 'sminmahāyāne / sa tāṃ mahatīṃ bodhisattvadevaparṣadametadavocat - etanmārṣā
            etameva bodhisattvamupasaṃkramya pariprakṣyāmaḥ - kīdṛgguṇasaṃpanne kule caramabhaviko
            bodhisattvaḥ pratyājāyata iti / sādhviti te sarve kṛtāñjalipuṭā bodhisattvamupasaṃkramya
            paryaprākṣuḥ - kīdṛgguṇasaṃpanne satpuruṣakularatne caramabhaviko bodhisattvaḥ pratyājāyata
            iti //</p>
         
         
         <p>tato bodhisattvastaṃ mahāntaṃ bodhisattvagaṇaṃ devagaṇaṃ ca vyavalokya etadavocat
            - catuṣṣaṣṭyākārairmārṣāḥ saṃpannakulaṃ bhavati yatra caramabhaviko bodhisattvaḥ pratyājāyate
            / katamaiścatuṣṣaṣṭyākāraiḥ? tadyathā / abhijñātaṃ ca tatkulaṃ bhavati / akṣudrānupaghāti
            ca tatkulaṃ bhavati / jātisaṃpannaṃ ca tatkulaṃ bhavati / gotrasaṃpannaṃ ca tatkulaṃ
            bhavati / pūrvapuruṣayugasaṃpannaṃ ca tatkulaṃ bhavati / abhijātapuruṣayugasaṃpannaṃ
            ca tatkulaṃ bhavati / abhilakṣitapuruṣayugasaṃpannaṃ ca tatkulaṃ bhavati / maheśākhyapuruṣayugasaṃpannaṃ
            ca tatkulaṃ bhavati / bahustrīkaṃ ca tatkulaṃ bhavati / bahupuruṣaṃ ca tatkulaṃ bhavati
            / abhītaṃ ca tatkulaṃ bhavati / adīnālīnaṃ ca tatkulaṃ bhavati / alubdhaṃ ca tatkulaṃ
            bhavati / śīlavacca tatkulaṃ bhavati / prajñāvacca tatkulaṃ bhavati / amātyāvekṣitaṃ
            ca tatkulaṃ bhavati bhogān paribhunakti / avandhyaśilpaniveśanaṃ ca tatkulaṃ bhavati
            bhogān paribhunakti / dṛḍhamitraṃ ca tatkulaṃ bhavati / tiryagyonigataprāṇānuparodhakaraṃ
            ca tatkulaṃ bhavati / kṛtajñaṃ ca kṛtaveditaṃ ca tatkulaṃ bhavati / acchandagāminaṃ
            ca tatkulaṃ bhavati / adoṣagāminaṃ ca tatkulaṃ bhavati / amohagāminaṃ ca tatkulaṃ
            bhavati / abhayagāminaṃ ca tatkulaṃ bhavati / anavadyabhīru ca tatkulaṃ bhavati /
            amohavihāri ca tatkulaṃ bhavati / sthūlabhikṣaṃ ca tatkulaṃ bhavati / kriyādhimuktaṃ
            ca tatkulaṃ bhavati / tyāgādhimuktaṃ ca tatkulaṃ bhavati / dānādhimuktaṃ ca tatkulaṃ
            bhavati / paruṣakāramati ca tatkulaṃ (<span class="bold">Vaidya 17</span>) bhavati / dṛḍhavikramaṃ ca tatkulaṃ bhavati / balavikramaṃ ca tatkulaṃ bhavati /
            śreṣṭhavikramaṃ ca tatkulaṃ bhavati / ṛṣipūjakaṃ ca tatkulaṃ bhavati / devatāpūjakaṃ
            ca tatkulaṃ bhavati / caityapūjakaṃ ca tatkulaṃ bhavati / pūrvapretapūjakaṃ ca tatkulaṃ
            bhavati / apratibaddhavairaṃ ca tatkulaṃ bhavati / daśadigvighuṣṭaśabdaṃ ca tatkulaṃ
            bhavati / mahāparivāraṃ ca tatkulaṃ bhavati / abhedyaparivāraṃ ca tatkulaṃ bhavati
            / anuttaraparivāraṃ ca tatkulaṃ bhavati / kulajyeṣṭhaṃ ca tatkulaṃ bhavati / kulaśreṣṭhaṃ
            ca tatkulaṃ bhavati / kulavaśitāprāptaṃ ca tatkulaṃ bhavati / maheśākhyaṃ ca tatkulaṃ
            bhavati / mātṛjñaṃ ca tatkulaṃ bhavati / pitṛjñaṃ ca tatkulaṃ bhavati / śrāmaṇyaṃ
            ca tatkulaṃ bhavati / brāhmaṇyaṃ ca tatkulaṃ bhavati / prabhūtadhanadhānyakoṣakoṣṭhāgāraṃ
            ca tatkulaṃ bhavati / prabhūtahiraṇyasuvarṇamaṇimuktājātarūparajatavittopakaraṇaṃ
            ca tatkulaṃ bhavati / prabhūtahastyaśvoṣṭragaveḍakaṃ ca tatkulaṃ bhavati / prabhūtadāsīdāsakarmakarapauruṣeyaṃ
            ca tatkulaṃ bhavati / duṣpradharṣaṃ ca tatkulaṃ bhavati / sarvārthasiddhaṃ ca tatkulaṃ
            bhavati / cakravartikulaṃ ca tatkulaṃ bhavati / pūrvakuśalamūlasahāyopacitaṃ ca tatkulaṃ
            bhavati / bodhisattvakulakuloditaṃ ca tatkulaṃ bhavati / anavadyaṃ ca tatkulaṃ bhavati
            sarvajātivādadoṣaiḥ sadevake loke samārake sabrahmake saśramaṇabrāhmaṇikāyāṃ prajāyām
            / ebhirmārṣāścatuṣṣaṣṭyākāraiḥ samanvāgataṃ ca tatkulaṃ bhavati yasmiṃścaramaḥ bhaviko
            bodhisattva utpadyate //</p>
         
         
         <p>dvātriṃśatā mārṣā guṇākāraiḥ samanvāgatā sā strī bhavati yasyāḥ striyāścaramabhaviko
            bodhisattvaḥ kukṣāvavakrāmati / katamairdvātriṃśatā? yaduta abhijñātāyāṃ striyāṃ kukṣau
            caramabhaviko bodhisattvo 'vakrāmati / abhilakṣitāyā acchidropacārāyā jātisaṃpannāyāḥ
            kulasaṃpannāyā rūpasaṃpannāyā nāmasaṃpannāyā ārohapariṇāhasaṃpannāyā aprasūtāyāḥ śīlasaṃpannāyāḥ
            tyāgasaṃpannāyāḥ smitamukhāyāḥ pradakṣiṇagrāhiṇyā vyaktāyā vinītāyā viśāradāyā bahuśrutāyāḥ
            paṇḍitāyā aśaṭhāyā amāyāvinyā akrodhanāyā apagaterṣyāyā amatsarāyā acañcalāyā acapalāyā
            amukharāyāḥ kṣāntisaurabhyasaṃpannāyā hryapatrāpyasaṃpannāyā mandarāgadveṣamohāyā
            apagatamātṛgrāmadoṣāyāḥ pativratāyāḥ sarvākāraguṇasaṃpannāyāḥ striyāḥ kukṣau caramabhaviko
            bodhisattvo 'vakrāmati / ebhirmārṣā dvātriṃśatākāraiḥ samanvāgatā sā strī yasyāḥ striyāḥ
            kukṣau caramabhaviko bodhisattvo 'vakrāmati //</p>
         
         
         <p>na khalu punarmārṣāḥ kṛṣṇapakṣe bodhisattvo mātuḥ kukṣāvavakrāmati, api tu śuklapakṣe
            / evaṃ pañcadaśyāṃ pūrṇāyāṃ pūrṇimāyāṃ puṣyanakṣatrayoge poṣadhaparigṛhītāyā mātuḥ
            kukṣau caramabhaviko bodhisattvo 'vakrāmati //</p>
         
         
         <p>atha khalu te bodhisattvāste ca devaputrā bodhisattvasyāntikādimāmevarūpāṃ kulapariśuddhiṃ
            mātṛpariśuddhiṃ ca śrutvā cintāmanaskārā abhūvan / katamaṃ kulaṃ evaṃguṇasamanvāgataṃ
            bhavedyāvadvidhamanena satpuruṣeṇa nirdiṣṭam? teṣāṃ cintāmanaskāraprayuktānāmetadabhūt
            - idaṃ khalvapi śākyakulaṃ ṛddhaṃ ca sphītaṃ ca kṣemaṃ ca subhikṣaṃ ca ramaṇīyaṃ cākīrṇabahujanamanuṣyaṃ
            ca / rājā śuddhodano mātṛśuddhaḥ (<span class="bold">Vaidya 18</span>) pitṛśuddhaḥ patnīśuddho 'parikṛṣṭasaṃpannāyāḥ svākārasuvijñāpakaḥ puṇyatejastejito
            mahāsaṃmatakule prasūtaścakravartivaṃśakulakulodito 'parimitadhananidhiratnasamanvāgataḥ
            karmadṛkca vigatapāpadṛṣṭikaśca / sarvaśākyaviṣaye caikarājā pūjito mānitaḥ śreṣṭhigṛhapatyamātyapāriṣadyānāṃ
            prāsādiko darśanīyo nātivṛddho nātitaruṇo 'bhirūpaḥ sarvaguṇopetaḥ śilpajñaḥ kālajña
            ātmajño dharmajñastattvajño lokajño lakṣaṇajño dharmarājo dharmeṇānuśāstā avaropitakuśalamūlānāṃ
            ca sattvānāṃ kapilavastumahānilayaḥ / ye 'pi tatropapannāste 'pi tatsvabhāvā eva /
            rājñaśca śuddhodanasya māyā nāma devī suprabuddhasya śākyādhipaterduhitā navataruṇī
            rūpayauvanasaṃpannā aprasūtā apagataputraduhitṛkā surūpā salekhyavicitreva darśanīyā
            devakanyeva sarvālaṃkārabhūṣitā apagatamātṛgrāmadoṣā satyavādinyakarkaśā aparuṣā acapalānavadyā
            kokilasvarā apralāpinī madhurapriyavādinī vyapagatākhilakrodhamadamānadarpapratighā
            anīrṣukā kālavādinī tyāgasaṃpannā śīlavatī patisaṃtuṣṭā pativratā parapuruṣacintāmanaskārāpagatā
            samasaṃhataśiraḥkarṇanāsā bhramavarasadṛśakeśī sulalāṭī subhrūrvyapagatabhrukuṭikā
            smitamukhī pūrvābhilāpinī ślakṣṇamadhuravacanā pradakṣiṇagrāhiṇī ṛjvī akuṭilā aśaṭhā
            amāyāvinī hryapatrāpyasaṃpannā acapalā acañcalā amukharā avikīrṇavacanā mandarāgadveṣamohā
            kṣāntisaurabhyasaṃpannā karacaraṇanayanasvārakṣitabuddhiḥ mṛdutaruṇahastapādā kācilindikasukhasaṃsparśā
            navanalinendīvarapatrasuviśuddhanayanā raktatuṅganāsā supratiṣṭhitāṅgī sendrāyudhamiva
            yaṣṭiḥ suvinītā suvibhaktāṅgapratyaṅgā aninditāṅgī bimboṣṭhī cārudaśanā anupūrvagrīvā
            svalaṃkṛtā sumanā vārṣikī suviśuddhadarśanā suvinītāṃsā anupūrvasujātabāhuścāpodarī
            anupahatapārśvā gambhīranābhimaṇḍalā vṛttasuvistīrṇaślakṣṇakaṭhinakaṭirvajrasaṃhananakalpasadṛśamātrā
            gajabhujasamasamāhitasadṛśorū aiṇeyamṛgasadṛśajaṅghā lākṣārasasadṛśapāṇipādā jagati
            nayanābhiramyā apratihatacakṣurindriyā manāpapriyadarśanā strīratnarūpaprativiśiṣṭā
            māyānirmitamiva bimbaṃ māyānāmasaṃketā kalāvicakṣaṇā nandana ivāpsaraḥ - prakāśā śuddhodanasya
            mahārājasyāntaḥpuramadhyagatā / sā pratirūpā bodhisattvasya jananī / yā ceyaṃ kulapariśuddhirbodhisattvenodāhṛtā,
            sā śākyakula eva saṃdṛśyate //</p>
         
         
         <p>tatredamucyate -</p>
         
         
         <p>
            prāsādi dharmoccayi śuddhasattvaḥ sudharmasiṃhāsani saṃniṣaṇṇaḥ /<br />
            sabhāgadevaiḥ parivārito ṛṣiḥ saṃbodhisattvebhi mahāyaśobhiḥ // Lal_3.1 //
            </p>
         
         
         <p>tatropaviṣṭāna abhūṣi cintā katamatkulaṃ śuddhasusaṃprajānam /
            <span class="note"><span class="bold">Vaidya 19</span></span>
            yadbodhisattve pratirūpajanme mātā pitā kutra ca śuddhabhāvāḥ // Lal_3.2 //</p>
         
         
         <p>
            vyavalokayantaḥ khalu jambusāhvayaṃ yaḥ kṣatriyo rājakulo mahātmā /<br />
            sarvān sadoṣānanucintayantaḥ śākyaṃ kulaṃ cādṛśu vītadoṣam // Lal_3.3 //
            </p>
         
         
         <p>
            śuddhodano rājakule kulīno narendravaṃśe suviśuddhagātraḥ /<br />
            ṛddhaṃ ca sphītaṃ ca nirākulaṃ ca sagauravaṃ sajjanadhārmikaṃ ca // Lal_3.4 //
            </p>
         
         
         <p>
            anye 'pi sattvāḥ kapilāhvaye pure sarve suśuddhāśaya dharmayuktāḥ /<br />
            udyānaārāmavihāramaṇḍitā kapilāhvaye śobhati janmabhūmiḥ // Lal_3.5 //
            </p>
         
         
         <p>
            sarve mahānagna balairupetā vistīrṇahastī navaratnavanti /<br />
            iṣvastraśikṣāsu ca pāramiṃ gatā na cāparaṃ hiṃsiṣu jīvitārtham // Lal_3.6 //
            </p>
         
         
         <p>
            śuddhodanasya pramadā pradhānā nārīsahasreṣu hi sāgraprāptā /<br />
            manoramā māyakṛteva bimbaṃ nāmena sā ucyati māyādevī // Lal_3.7 //
            </p>
         
         
         <p>
            surūparūyā yatha devakanyā suvibhaktagātrā śubhanirmalāṅgī /<br />
            na so 'sti devo na ca mānuṣo vā yo māya dṛṣṭvātha labheta tṛptim // Lal_3.8 //
            </p>
         
         
         <p>na rāgaraktā na ca doṣaduṣṭā ślakṣṇā mṛdū sā ṛjusnigdhavākyā /
            <span class="note"><span class="bold">Vaidya 20</span></span>
            akarkaśā cāparuṣā ca saumyā smitīmukhā sā bhrukuṭīprahīṇā // Lal_3.9 //</p>
         
         
         <p>
            hrīmā vyapatrāpiṇī dharmacāriṇī nirmāṇa astabdha acañcalā ca /<br />
            anīrṣukā cāpyaśaṭhā amāyā tyāgānuraktā sahamaitracittā // Lal_3.10 //
            </p>
         
         
         <p>
            karmekṣiṇī mithyaprayogahīnā satye sthitā kāyamanaḥsusaṃvṛtā /<br />
            strīdoṣajālaṃ bhuvi yatprabhūtaṃ sarvaṃ tato 'syāḥ khalu naiva vidyate // Lal_3.11
            //
            </p>
         
         
         <p>
            na vidyate kanya manuṣyaloke gandharvaloke 'tha ca devaloke /<br />
            māyāya devīya samā kuto 'ntarī pratirūpa sā vai jananī maharṣeḥ // Lal_3.12 //
            </p>
         
         
         <p>
            jātīśatāṃ pañcamanūnakāri sā bodhisattvasya babhūva mātā /<br />
            pitā ca śuddhodanu tatra tatra pratirūpa tasmājjananī guṇānvitā // Lal_3.13 //
            </p>
         
         
         <p>
            vratastha sā tiṣṭhati tāpasīva vratānucārī sahadharmacāriṇī /<br />
            rājñābhyanujñāta varapralabdhā dvātriṃśa māsāmava kāma sevahi // Lal_3.14 //
            </p>
         
         
         <p>
            yatra pradeśe sthihate niṣīdate śayyāgatā ca kramaṇaṃ ca tasyāḥ /<br />
            obhāsito bhoti sadevabhāgo ābhāya tasyāḥ śubhakarmaniṣṭhayā // Lal_3.15 //
            </p>
         
         
         <p>na so 'sti devāsura mānuṣo vā yo rāgacittena samartha prekṣitum /
            <span class="note"><span class="bold">Vaidya 21</span></span>
            paśyanti mātāṃ duhitāṃ ca sarve īryāpatheṣṭāryaguṇopapetā // Lal_3.16 //</p>
         
         
         <p>
            māyāya devyāḥ śubhakarmahetunā vivardhate rājakulaṃ viśālam /<br />
            pradeśarājñāmapi cāpracāro vivardhate kīrti yaśaśca pārthive // Lal_3.17 //
            </p>
         
         
         <p>
            yathā ca māyā pratirūpabhājanaṃ yathāryasattvaḥ paramaṃ virājate /<br />
            paśyeta evāvadhikaṃ guṇānvitā dayā sutā sā jananī ca māyā // Lal_3.18 //
            </p>
         
         
         <p>
            jambudhvaje 'nyā na hi sāsti nārī yasyā samarthā dharituṃ narottamaḥ /<br />
            anyatra devyātiguṇānvitāyā daśanāgasāhasrabalaṃ hi yasyāḥ // Lal_3.19 //
            </p>
         
         
         <p>
            evaṃ hi te devasutā mahātmā saṃbodhisattvāśca viśālaprajñā /<br />
            varṇanti māyāṃ jananīṃ guṇānvitāṃ pratirūpa sā śākyakulanandanasya // Lal_3.20 //
            </p>
         
         
         <p>iti //</p>
         
         
         <p>iti śrīlalitavistare kulapariśuddhiparivarto nāma tṛtīyo 'dhyāyaḥ //</p>
         
         
         
         
         
         <p>START Parivarta 4</p>
         
         <span class="note"><span class="bold">Vaidya 22</span></span>
         
         
         <p>dharmālokamukhaparivartaścaturthaḥ /</p>
         
         
         <p>iti hi bhikṣavo bodhisattvo janmakulaṃ vyavalokya uccadhvajaṃ nāma tuṣitālaye mahāvimānaṃ
            catuḥṣaṣṭiyojanānyāyāmavistāreṇa yasmin bodhisattvaḥ saṃniṣadya tuṣitebhyo devebhyo
            dharmaṃ deśayati sma, taṃ mahāvimānaṃ bodhisattvo 'bhirohati sma / abhiruhya ca sarvān
            tuṣitakāyikān devaputrānāmantrayate sma - saṃnipatantu bhavantaḥ cyutyākāraprayogaṃ
            nāma dharmānusmṛticaryānuśāsanīṃ paścimaṃ bodhisattvasyāntikāddharmaśravaṇaṃ śroṣyatheti
            / idaṃ khalvapi vacanaṃ śrutvā sarve tuṣitakāyikā devaputrāḥ sāpsarogaṇāstasmin vimāne
            saṃnipatanti sma //</p>
         
         
         <p>tatra bodhisattvena caturmahādvīpake lokadhātuvistarapramāṇo maṇḍalamātrādhiṣṭhito
            'bhūt, tāvaccitrastāvaddarśanīyastāvatsvalaṃkṛtastāvatsuruciro yāvatsarve kāmāvacarā
            devā rūpāvacarāśca devaputrāḥ sveṣu bhavanavyūheṣu śmaśānasaṃjñāmutpādayāmāsuḥ //</p>
         
         
         <p>tatra bodhisattvaḥ svapuṇyavipākaniṣyandaparimaṇḍite siṃhāsane niṣīdati sma anekamaṇiratnapādapratyupte
            anekapuṣpasaṃstarasaṃskṛte anekadivyagandhavāsopavāsite anekasāravaragandhanirdhūpite
            anekavarṇadivyapuṣpagandhasaṃstarasaṃskṛte anekamaṇiratnakṛtaśatasahasraprabhojjvālitatejasi
            anekamaṇiratnajālasaṃchanne anekakiṃkiṇījālasamīritābhinādite anekaratnaghaṇṭāśatasahasraraṇitanirghoṣe
            anekaratnajālaśatasahasraparisphuṭe anekaratnagaṇaśatasahasrasaṃchādite anekapaṭṭaśatasahasrābhipralambite
            anekapaṭṭadāmamālyaśatasahasrasamalaṃkṛte anekāpsaraḥśatasahasranṛtyagītavāditaparigīte
            anekaguṇaśatasahasravarṇite anekalokapālaśatasahasrānupālite anekaśakraśatasahasranamaskṛte
            anekabrahmaśatasahasrapraṇate anekabodhisattvakoṭīniyutaśatasahasraparigṛhīte daśadiganekabuddhakoṭīniyutaśatasahasrasamanvāhṛte
            aparimitakalpakoṭīniyutaśatasahasrapāramitāsaṃbhārapuṇyavipākaniṣyandasamudgate /
            iti hi bhikṣava evaṃguṇasamanvāgate siṃhāsane niṣadya bodhisattvastāṃ mahatīṃ devaparṣadamāmantrayate
            sma - vyavalokayata mārṣā bodhisattvasya kāyaṃ śatapuṇyalakṣaṇasamalaṃkṛtam / vyavalokayata
            pūrvadakṣiṇapaścimottarāsvadha ūrdhvaṃ samantāddaśadikṣu aprameyāsaṃkhyeyāgaṇanāsamatikrāntān
            bodhisattvān, ye tuṣitavarabhavanasthāḥ sarve caramabhavābhimukhā devagaṇaparivṛtāścyavanākāraṃ
            devatāsaṃharṣaṇaṃ dharmālokamukhaṃ saṃprakāśayanti / adrākṣīt sā sarvā devaparṣad
            bodhisattvādhisthānena tān bodhisattvān / dṛṣṭvā ca punaryena bodhisattvastena sāñjaliṃ
            praṇamya pañcamaṇḍalairnamasyanti sma / evaṃ codānamudānayanti (<span class="bold">Vaidya 23</span>) sma - sādhu acintyamidaṃ bodhisattvādhisthānaṃ yatra hi nāma vayaṃ vyavalokitamātreṇeyanto
            bodhisattvān paśyāma iti //</p>
         
         
         <p>atha bodhisattvaḥ punarapi tāṃ mahatīṃ devaparṣadamāmantryaivamāha - tena hi mārṣāḥ
            śṛṇuta cyutyākāraṃ devatāsaṃharṣaṇaṃ dharmālokamukhaṃ yadete bodhisattvā ebhyo devaputrebhyo
            bhāṣante / aṣṭottaramidaṃ mārṣā dharmālokamukhaṃ śataṃ yadavaśyaṃ bodhisattvena cyavanakālasamaye
            devaparṣadi saṃprakāśayitavyam / katamattadaṣṭottaraśatam? yaduta śraddhā mārṣā dharmālokamukhamabhedyāśayatāyai
            saṃvartate / prasādo dharmālokamukhamāvilacittaprasādanatāyai saṃvartate / prāmodyaṃ
            dharmālokamukhaṃ prasiddhyai saṃvartate / prīti dharmālokamukhaṃ cittaviśuddhyai saṃvartate
            / kāyasaṃvaro dharmālokamukhaṃ trikāyapariśuddhyai saṃvartate / vāksaṃvaro dharmālokamukhaṃ
            caturvāgdoṣaparivarjanatāyai saṃvartate / manaḥsaṃvaro dharmālokamukhamabhidhyāvyāpādamithyādṛṣṭiprahāṇāya
            saṃvartate / buddhānusmṛtidharmālokamukhaṃ buddhadarśanaviśuddhyai saṃvartate / dharmānusmṛti
            dharmālokamukhaṃ dharmadeśanāviśuddhyai saṃvartate / saṃghānusmṛti dharmālokamukhaṃ
            nyāyākramaṇatāyai saṃvartate / tyāgānusmṛti dharmālokamukhaṃ sarvopadhipratiniḥsargāyai
            saṃvartate / śīlānusmṛti dharmālokamukhaṃ praṇidhānaparipūrtyai saṃvartate / devatānusmṛti
            dharmālokamukhamudāracittatāyai saṃvartate / maitrī dharmālokamukhaṃ sarvopadhikapuṇyakriyāvastvabhibhāvanatāyai
            saṃvartate / karuṇā dharmālokamukhavihiṃsāparamatāyai saṃvartate / muditā dharmālokamukhaṃ
            sarvāratyapakarṣaṇatāyai saṃvartate / upekṣā dharmālokamukhaṃ kāmajugupsanatāyai saṃvartate
            / anityapratyavekṣā dharmālokamukhaṃ kāmarūpyārūpyarāgasamatikramāya saṃvartate /
            duḥkhapratyavekṣā dharmālokamukhaṃ praṇidhānasamucchedāya saṃvartate / anātmapratyavekṣā
            dharmālokamukhamātmānabhiniveśanatāyai saṃvartate / śāntapratyavekṣā dharmālokamukhamanunayāsaṃghukṣaṇatāyai
            saṃvartate / hrī dharmālokamukhamadhyātmopaśamāya saṃvartate / apatrāpyaṃ dharmālokamukhaṃ
            bahirdhāpraśamāya saṃvartate / satyaṃ dharmālokamukhaṃ devamanuṣyāvisaṃvādanatāyai
            saṃvartate / bhūtaṃ dharmālokamukhamātmāvisaṃvādanatāyai saṃvartate / dharmacaraṇaṃ
            dharmālokamukhaṃ dharmapratiśaraṇatāyai saṃvartate / triśaraṇagamanaṃ dharmālokamukhaṃ
            tryapāyasamatikramāya saṃvartate / kṛtajñatā dharmālokamukhaṃ kṛtakuśalamūlāvipraṇāśāya
            saṃvartate / kṛtaveditā dharmālokamukhaṃ parābhimanyatāyai saṃvartate / ātmajñatā
            dharmālokamukhamātmānutkarṣaṇatāyai saṃvartate / sattvajñatā dharmālokamukhaṃ parāpatsamānatāyai
            saṃvartate / dharmajñatā dharmālokamukhaṃ dharmānudharmapratipattyai saṃvartate /
            kālajñatā dharmālokamukhamamoghadarśanatāyai saṃvartate / nihatamānatā dharmālokamukhaṃ
            jñānatāparipūrtyai saṃvartate / apratihatacittatā dharmālokamukhamātmaparānurakṣaṇatāyai
            saṃvartate / anupanāho dharmālokamukhamakaukṛtyāya saṃvartate / adhimukti dharmālokamukhamavicikitsāparamatāyai
            saṃvartate / aśubhapratyavekṣā dharmālokamukhaṃ kāmavitarkaprahāṇāya saṃvartate /
            avyāpādo dharmālokamukhaṃ vyāpādavitarkaprahāṇāya saṃvartate / (<span class="bold">Vaidya 24</span>) amoho dharmālokamukhaṃ sarvājñānavidhamanatāyai saṃvartate / dharmārthikatā dharmālokamukhamarthapratiśaraṇatāyai
            saṃvartate / dharmakāmatā dharmālokamukhaṃ lokapratilambhāya saṃvartate / śrutaparyeṣṭi
            dharmālokamukhaṃ yoniśodharmapratyavekṣaṇatāyai saṃvartate / samyakprayogo dharmālokamukhaṃ
            samyakpratipattyai saṃvartate / nāmarūpaparijñā dharmālokamukhaṃ sarvasaṅgasamatikramāya
            saṃvartate / hetudṛṣṭisamuddhāto dharmālokamukhaṃ vidyādhimuktipratilambhāya saṃvartate
            / anunayapratighaprahāṇaṃ dharmālokamukhamanunnāmāvanāmanatāyai saṃvartate / skandhakauśalyaṃ
            dharmālokamukhaṃ duḥkhaparijñānatāyai saṃvartate / dhātusamatā dharmālokamukhaṃ samudayaprahāṇāya
            saṃvartate / āyatanāpakarṣaṇaṃ dharmālokamukhaṃ mārgabhāvanatāyai saṃvartate / anutpādakṣānti
            dharmālokamukhaṃ nirodhasākṣātkriyāyai saṃvartate / kāyagatānusmṛti dharmālokamukhaṃ
            kāyavivekatāyai saṃvartate / vedanāgatānusmṛti dharmālokamukhaṃ sarvaveditapratipraśrabdhyai
            saṃvartate / cittagatānusmṛti dharmālokamukhaṃ māyopamacittapratyavekṣaṇatāyai saṃvartate
            / dharmagatānusmṛti dharmālokamukhaṃ vitimirajñānatāyai saṃvartate / catvāri samyakprahāṇāni
            dharmālokamukhaṃ sarvākuśaladharmaprahāṇāya sarvakuśaladharmaparipūrtyai saṃvartate
            / catvāra ṛddhipādā dharmālokamukhaṃ kāyacittalaghutvāya saṃvartate / śraddhendriyaṃ
            dharmālokamukhamaparapraṇeyatāyai saṃvartate / vīryendriyaṃ dharmālokamukhaṃ suvicintitajñānatāyai
            saṃvartate / smṛtīndriyaṃ dharmālokamukhaṃ sukṛtakarmatāyai saṃvartate / samādhīndriyaṃ
            dharmālokamukhaṃ cittavimuktyai saṃvartate / prajñendriyaṃ dharmālokamukhaṃ pratyavekṣaṇajñānatāyai
            saṃvartate / śraddhābalaṃ dharmālokamukhaṃ mārabalasamatikramāya saṃvartate / vīryabalaṃ
            dharmālokamukhamavaivartikatāyai saṃvartate / smṛtibalaṃ dharmālokamukhamasaṃhāryatāyai
            saṃvartate / samādhibalaṃ dharmālokamukhaṃ sarvavitarkaprahāṇāya saṃvartate / prajñābalaṃ
            dharmālokamukhamanavamūḍhyatāyai saṃvartate / smṛtisaṃbodhyaṅgaṃ dharmālokamukhaṃ
            yathāvaddharmaprajānatāyai saṃvartate / dharmapravicayasaṃbodhyaṅgaṃ dharmālokamukhaṃ
            sarvadharmaparipūrtyai saṃvartate / vīryasaṃbodhyaṅgaṃ dharmālokamukhaṃ suvicitrabuddhitāyai
            saṃvartate / prītisaṃbodhyaṅgaṃ dharmālokamukhaṃ samādhyāyikatāyai saṃvartate / praśrabdhisaṃbodhyaṅgaṃ
            dharmālokamukhaṃ kṛtakaraṇīyatāyai saṃvartate / samādhisaṃbodhyaṅgaṃ dharmālokamukhaṃ
            samatānubodhāya saṃvartate / upekṣāsaṃbodhyaṅgaṃ dharmālokamukhaṃ sarvopapattijugupsanatāyai
            saṃvartate / samyagdṛṣṭi dharmālokamukhaṃ nyāyākramaṇatāyai saṃvartate / samyaksaṃkalpo
            dharmālokamukhaṃ sarvakalpavikalpaparikalpaprahāṇāya saṃvartate / samyagvāg dharmālokamukhaṃ
            sarvākṣararutaghoṣavākyapathapratiśrutkāsamatānubodhanatāyai saṃvartate / samyakkarmānto
            dharmālokamukhamakarmāvipākatāyai saṃvartate / samyagājīvo dharmālokamukhaṃ sarveṣaṇapratipraśrabdhyai
            saṃvartate / samyagvyāyāmo dharmālokamukhaṃ paratīragamanāya saṃvartate / samyaksmṛti
            dharmālokamukhamasmṛtyamanasikāratāyai saṃvartate / samyaksamādhi dharmālokamukhamakopyacetaḥsamādhipratilambhāya
            saṃvartate / bodhicittaṃ dharmālokamukhaṃ triratnavaṃśānupacchedāya saṃvartate / āśayo
            dharmālokamukhaṃ hīnayānāspṛhaṇatāyai saṃvartate / adhyāśayo dharmālokamukhamudārabuddhadharmādyālambanatāyai
            (<span class="bold">Vaidya 25</span>) saṃvartate / prayogo dharmālokamukhaṃ sarvakuśaladharmaparipūrtyai saṃvartate /
            dānapāramitā dharmālokamukhaṃ lakṣaṇānuvyañjanabuddhakṣatrapariśuddhyai matsarisattvaparipācanatāyai
            saṃvartate / śīlapāramitā dharmālokamukhaṃ sarvākṣaṇāpāyasamatikramāya duḥśīlasattvaparipācanatāyai
            saṃvartate / kṣāntipāramitā dharmālokamukhaṃ sarvavyāpādakhiladoṣamānamadadarpaprahāṇāya
            vyāpannacittasattvaparipācanatāyai saṃvartate / vīryapāramitā dharmālokamukhaṃ sarvakuśalamūladharmāraṅgottāraṇāya
            kuśīdasattvaparipācanatāyai saṃvartate / dhyānapāramitā dharmālokamukhaṃ sarvajñānābhijñotpādāya
            vikṣiptacittasattvaparipācanatāyai saṃvartate / prajñāpāramitā dharmālokamukhamavidyāmohatamondhakāropalambhadṛṣṭiprahāṇāya
            duṣprajñasattvaparipācanatāyai saṃvartate / upāyakauśalaṃ dharmālokamukhaṃ yathādhimuktasattveryāpathasaṃdarśanāya
            sarvabuddhadharmāvidhamanatāyai saṃvartate / catvāri saṃgrahavastūni dharmālokamukhaṃ
            sattvasaṃgrahāya saṃbodhiprāptasya ca dharmasaṃpratyavekṣaṇatāyai saṃvartate / sattvaparipāko
            dharmālokamukhamātmasukhānadhyavasānāyāparikhedatāyai saṃvartate / saddharmaparigraho
            dharmālokamukhaṃ sarvasattvasaṃkleśaprahāṇāya saṃvartate / puṇyasaṃbhāro dharmālokamukhaṃ
            sarvasattvopajīvyatāyai saṃvartate / jñānasaṃbhāro dharmālokamukhaṃ daśabalapratipūrtyai
            saṃvartate / śamathasaṃbhāro dharmālokamukhaṃ tathāgatasamādhipratilambhāya saṃvartate
            / vidarśanāsaṃbhāro dharmālokamukhaṃ prajñācakṣuḥpratilambhāya saṃvartate / pratisaṃvidavatāro
            dharmālokamukhaṃ dharmacakṣuḥpratilambhāya saṃvartate / pratiśaraṇāvatāro dharmālokamukhaṃ
            buddhacakṣuḥpariśuddhyai saṃvartate / dhāraṇīpratilambho dharmālokamukhaṃ sarvabuddhabhāṣitādhāraṇatāyai
            saṃvartate / pratibhānapratilambho dharmālokamukhaṃ sarvasattvasubhāṣitasaṃtoṣaṇāyai
            saṃvartate / ānulomikadharmakṣānti dharmālokamukhaṃ sarvabuddhadharmānulomanatāyai
            saṃvartate / anutpattikadharmakṣānti dharmālokamukhaṃ vyākaraṇapratilambhāya saṃvartate
            / avaivartikabhūmi dharmālokamukhaṃ sarvabuddhadharmapratipūrtyai saṃvartate / bhūmerbhūmisaṃkrāntijñānaṃ
            dharmālokamukhaṃ sarvajñajñānābhiṣekatāyai saṃvartate / abhiṣekabhūmi dharmālokamukhamavakramaṇajanmābhiniṣkramaṇaduṣkaracaryābodhimaṇḍopasaṃkramaṇamāra
            - dhvaṃsanabodhivibodhanadharmacakrapravartanamahāparinirvāṇasaṃdarśanatāyai saṃvartate
            / idaṃ tanmārṣā aṣṭottaraṃ dharmālokamukhaśataṃ yadavaśyaṃ bodhisattvena cyavanakālasamaye
            devaparṣadi saṃprakāśayitavyam //</p>
         
         
         <p>asmin khalu punarbhikṣavo dharmālokamukhaparivarte bodhisattvena nirdiśyamāne tasyāṃ
            devaparṣadi caturaśīterdevaputrasahasrāṇāmanuttarāyāṃ samyaksaṃbodhau cittānyutpadyante
            / dvātriṃśateśca devaputrasahasrāṇāṃ pūrvaparikarmakṛtānāmanutpattikeṣu dharmeṣu kṣāntipratilambho
            'bhūt / ṣaṭtriṃśateśca devaputranayutānāṃ virajo vigatamalaṃ dharmeṣu dharmacakṣurviśuddham
            / sarvāvacca tuṣitavarabhavanaṃ jānumātraṃ divyaiḥ puṣpaiḥ saṃchāditamabhūt //</p>
         
         
         <p>iti hi bhikṣavo bodhisattvastasyā devaparṣado bhūyasyā mātrayā saṃharṣaṇārthaṃ tasyāṃ
            velāyāmimāṃ gāthāmabhāṣata -</p>
         
         <span class="note"><span class="bold">Vaidya 26</span></span>
         
         <p>
            tuṣitavarabhavananilayādyadā cyavati nāyakaḥ puruṣasiṃhaḥ /<br />
            āmantrayate devān pramādamakhilaṃ visarjayata // Lal_4.1 //
            </p>
         
         
         <p>
            yā kāci rativiyūhā divyā mahasā vicintitā śrīmān /<br />
            sarvaśubhakarmahetoḥ phalamidaṃ śṛṇurasya karmasya // Lal_4.2 //
            </p>
         
         
         <p>
            tasmādbhavata kṛtajñā apūrvaśubhasaṃcayaṃ kṣapitveha /<br />
            mā gacchata punarapāyānasādhvasukhavedanā yatra // Lal_4.3 //
            </p>
         
         
         <p>
            dharmaśca yaḥ śruto 'yaṃ mamāntike gauravamupajanitvā /<br />
            tatra pratipadyathā prāpsyatha niyataṃ sukhamanantam // Lal_4.4 //
            </p>
         
         
         <p>
            sarvamanitya kāmā adhruvaṃ na ca śāśvatā api na kalpāḥ /<br />
            māyāmarīcisadṛśā vidyutphenopamā capalāḥ // Lal_4.5 //
            </p>
         
         
         <p>
            na ca kāmaguṇaratībhiḥ tṛptirlavaṇodakaṃ yathā pītvā /<br />
            te tṛpta yeṣa prajñā āryā lokottarā virajā // Lal_4.6 //
            </p>
         
         
         <p>
            na taraṅgatulyakalpāḥ saṃgīti ca apsarobhi saṃvāsaḥ /<br />
            anyonyagamayuktā yathaiva sāmāyi kāmaṃ ca // Lal_4.7 //
            </p>
         
         
         <p>
            na ca saṃskṛte sahāyā na mitra jñātījano ca parivārāḥ /<br />
            anyatra karma sukṛtādanubandhati pṛṣṭhato yāti // Lal_4.8 //
            </p>
         
         
         <p>
            tasmātsahitasamagrā anyonyaṃ maitracitta hitacittāḥ /<br />
            dharmacaraṇaṃ carethāḥ sucaritacaraṇā na tapyante // Lal_4.9 //
            </p>
         
         
         <p>
            buddhamanusmarethā dharmaṃ saṃghaṃ tathāpramādaṃ ca /<br />
            śrutaśīladānaniratā kṣāntyā saurabhyasaṃpannāḥ // Lal_4.10 //
            </p>
         
         
         <p>
            duḥkhamanityamanātmā nirīkṣathā yoniśo imā dharmā /<br />
            hetupratyayayuktā vartante 'svāmikā jaḍābuddhyā // Lal_4.11 //
            </p>
         
         
         <p>
            yā kāci ṛddhi mahyaṃ paśyata pratibhāṃ ca jñānaguṇatāṃ ca /<br />
            sarvaśubhakarmahetoḥ śīlena śrutena cāpramādena // Lal_4.12 //
            </p>
         
         
         <p>
            anuśiṣyadhvaṃ mahyaṃ śīlena śrutena cāpramādena /<br />
            dānadamasaṃyamenā sattvārtha hitārtha mitrārthaḥ // Lal_4.13 //
            </p>
         
         
         <p>
            na ca vākyarutaraveṇā śakyāḥ saṃpādituṃ kuśaladharmān /<br />
            pratipattimārabhethā yathā ca vadathā tatha karothā // Lal_4.14 //
            </p>
         
         
         <p>
            mā khalu parāvakāśaṃ svayaṃ yatadhvaṃ sadā prayatnena /<br />
            na ca kaści kṛtva dadate na cāpyakṛtvā bhavati siddhiḥ // Lal_4.15 //
            </p>
         
         <span class="note"><span class="bold">Vaidya 27</span></span>
         
         <p>
            samanusmarathā pūrve yadduḥkhaṃ saṃsāre ciramanubhūtam /<br />
            na ca nirvṛtī virāgo samanugato mithya niyataiva // Lal_4.16 //
            </p>
         
         
         <p>
            tasmātkṣaṇaṃ labhitvā mitraṃ pratirūpa deśavāsaṃ ca /<br />
            śreṣṭhaṃ ca dharmaśravaṇaṃ śametha rāgādikān kleśān // Lal_4.17 //
            </p>
         
         
         <p>
            mānamadadarpavigatāḥ sadārjavāmandavāśca aśaṭhāśca /<br />
            nirvāṇagatiparāyaṇa yujyata mārgābhisamayāya // Lal_4.18 //
            </p>
         
         
         <p>
            mohakaluṣāndhakāraṃ prajñāpradīpena vidhamathā sarvam /<br />
            sānuśayadoṣajālaṃ vidārayata jñānavajreṇa // Lal_4.19 //
            </p>
         
         
         <p>
            kimapi subahu vadeyaṃ dharmaṃ yuṣmākamarthasaṃyuktam /<br />
            na ca tatravatiṣṭhethā na tatra dharmasya aparādhaḥ // Lal_4.20 //
            </p>
         
         
         <p>
            bodhiryathā mi prāptā (syād) dharmaṃ ca pravarṣayedamṛtagāmim /<br />
            punarapi viśuddhacittā upetha varadharmaśravaṇāya // Lal_4.21 //
            </p>
         
         
         <p>iti //</p>
         
         
         <p>iti śrīlalitavistare dharmālokamukhaparivarto nāma caturtho 'dhyāyaḥ //</p>
         
         
         
         
         
         <p>START Parivarta 5</p>
         
         <span class="note"><span class="bold">Vaidya 28</span></span>
         
         
         <p>pracalaparivartaḥ pañcamaḥ /</p>
         
         
         <p>iti hi bhikṣavo bodhisattvastāṃ mahatīṃ devaparṣadamanayā dharmyayā kathayā saṃdarśya
            samādāpya samuttejya saṃpraharṣya kṣamāpayitvā maṅgalyāṃ devaparṣadamāmantrayate sma
            - gamiṣyāmyahaṃ mārṣā jambudvīpam / mayā pūrvabodhisattvacaryāṃ caratā sattvāścaturbhiḥ
            saṃgrahavastubhirnimantritā dānena priyavadyenārthakriyayā samānārthatayā ca / tadayuktametanmārṣā
            mama bhavedakṛtajñatā ca, yadahamanuttarāyāṃ samyaksaṃbodhau nābhisaṃbuddheyam //</p>
         
         
         <p>atha te tuṣitakāyikā devaputrā rudanto bodhisattvasya caraṇau parigṛhyaivamāhuḥ -
            idaṃ khalu satpuruṣa tuṣitabhavanaṃ tvayā vihīnaṃ na bhrājiṣyate / atha bodhisattvastāṃ
            mahatī devaparṣadamevamāha - ayaṃ maitreyo bodhisattvo yuṣmākaṃ dharmaṃ deśayiṣyati
            / atha bodhisattvaḥ svakācchirasaḥ paṭṭamaulaṃ cāvatārya maitreyasya bodhisattvasya
            śirasi pratiṣṭhāpayāmāsa / evaṃ cāvocat - mamāntareṇa tvaṃ satpuruṣa anuttarāṃ samyaksaṃbodhimabhisaṃbhotsyase
            //</p>
         
         
         <p>atha bodhisattvo maitreyaṃ bodhisattvaṃ tuṣitabhavane 'bhiniṣadya punarapi tāṃ mahatīṃ
            devaparṣadamāmantrayate sma - kīdṛśenāhaṃ mārṣā rūpeṇa mātuḥ kukṣāvavakrāmeyam? tatra
            kecidāhuḥ - mārṣā mānavakarūpeṇa / kecidāhuḥ - śakrarūpeṇa / kecidāhuḥ - brahmarūpeṇa
            / kecidāhuḥ - mahārājikarūpeṇa / kecidāhuḥ - vaiśravaṇarūpeṇa / kecidāhuḥ - gandharvarūpeṇa
            / kecidāhuḥ - kinnararūpeṇa / kecidāhuḥ - mahoragarūpeṇa / kecidāhuḥ - maheśvararūpeṇa
            / kecidāhuḥ - candrarūpeṇa / kecidāhuḥ - sūryarūpeṇa / kecidāhuḥ - garuḍarūpeṇa /
            tatrogratejo nāma brahmakāyiko devaputraḥ pūrvarṣijanmacyuto 'vaivartiko 'nuttarāyāḥ
            samyaksaṃbodheḥ, sa evamāha - yathā brāhmaṇānāṃ mantravedaśāstrapāṭheṣvāgacchati,
            tādṛśenaiva rūpeṇa bodhisattvo mātuḥ kukṣāvavakrāmitavyaḥ / tatpunaḥ kīdṛśam? gajavaramahāpramāṇaḥ
            ṣaḍdanto hemajālasaṃkāśaḥ suruciraḥ suraktaśīrṣaḥ sphuṭitagalitarūpavān / etacchrutvā
            rūpaṃ brāhmaṇavedaśāstratattvajño vyākarṣitaśca / ito vai bhāvī dvātriṃśallakṣaṇopetaḥ
            //</p>
         
         
         <p>iti hi bhikṣavo bodhisattvo janmakālamavalokya tuṣitavarabhavanasthaḥ evaṃ rājñaḥ
            śuddhodanasya gṛhavare aṣṭau pūrvanimittānyupadarśayati sma / katamānyaṣṭau? tadyathā
            - vyapagatatṛṇakhāṇukaṇṭakaśarkarakaḍhalyanirmalaṃ suṣiktaṃ suśodhitamanākulavātatamorajovigatadaṃśakamakṣikāpataṅgasarīsṛpāpagatamavakīrṇakusumaṃ
            samaṃ pāṇitalajātaṃ tadgṛhaṃ saṃsthitamabhūt / idaṃ prathamaṃ pūrvanimittaṃ prādurabhūt
            //</p>
         
         
         <p>ye ca himavatparvatarājanivāsinaḥ patraguptaśukasārikākokilahaṃsakroñcamayūracakravākakuṇālakalaviṅkajīvaṃjīvakādayo
            vicitrarucirapakṣā manojñapriyabhāṣiṇaḥ śakunigaṇāḥ, te āgatya rājñaḥ (<span class="bold">Vaidya 29</span>) śuddhodanasya gṛhavare vitardiniryūhatoraṇagavākṣaharmyakūṭāgāraprāsādataleṣu sthitvā
            pramuditāḥ prītisaumanasyajātāḥ svakasvakāni rutānyudāharanti sma / iti dvitīyaṃ pūrvanimittaṃ
            prādurabhūt //</p>
         
         
         <p>ye ca rājñaḥ śuddhodanasyārāmaramaṇīyeṣu vanaramaṇīyeṣu codyānaramaṇīyeṣu nānāpuṣpaphalavṛkṣānānartukārikāḥ,
            te sarve saṃpuṣpitāḥ saṃkusumitā abhūvan / idaṃ tṛtīyaṃ pūrvanimittaṃ prādurabhūt
            //</p>
         
         
         <p>yāśca rājñaḥ śuddhodanasya puṣkariṇyo jalaparibhogyasthāḥ, tāḥ sarvāḥ śakaṭacakrapramāṇairanekakoṭīniyutaśatasahasrapatraiḥ
            padmaiḥ saṃchāditā abhūvan / idaṃ caturthaṃ pūrvanimittaṃ prādurabhūt //</p>
         
         
         <p>ye ca rājñaḥ śuddhodanasya gṛhavare bhājanaviṣaye sarpistailamadhuphāṇitaśarkarādyānāṃ
            te paribhujyamānāḥ kṣayaṃ na gacchanti sma / paripūrṇā eva saṃdṛśyante sma / idaṃ
            pañcamaṃ pūrvanimittaṃ prādūrabhūt //</p>
         
         
         <p>ye ca rājñaḥ śuddhodanasya gṛhavarapradhāne mahatyantaḥpure bherīmṛdaṅgapaṇavatūṇavavīṇāveṇuvallakīsaṃpatāḍaprabhṛtayastūryabhāṇḍāḥ,
            te sarve svayamaghaṭṭitā eva manojñaśabdaṃ muñcanti sma / idaṃ ṣaṣṭhaṃ pūrvanimittaṃ
            prādurabhūt //</p>
         
         
         <p>yāni ca rājñaḥ śuddhodanasya gṛhavarapradhāne suvarṇarūpyamaṇimuktāvaidūryaśaṅkhaśilāpravālādīnāṃ
            ratnānāṃ bhājanāni, tāni sarvāṇi niravaśeṣaṃ vivṛtavimalaviśuddhaparipūrṇānyevaṃ virocante
            sma / idaṃ saptamaṃ pūrvanimittaṃ prādurabhūt //</p>
         
         
         <p>vimalaviśuddhayā candrasūryajihmīkaraṇayā prabhayā kāyacittodbilyasaṃjananyā tadgṛhaṃ
            samantādavabhāsitamabhūt / idamaṣṭamaṃ pūrvanimittaṃ prādurabhūt //</p>
         
         
         <p>māyā ca devī snātānuliptagātrā vividhābharaṇaviṣkambhitabhujā suślakṣṇasulīlavastravaradhāriṇī
            prītiprāmodyaprasādapratilabdhā sārdhaṃ daśabhiḥ strīsahasraiḥ parivṛtā puraskṛtā
            rājñaḥ śuddhodanasya saṃgītiprāsāde sukhopaviṣṭasyāntikamupasaṃkramya dakṣiṇe pārśve
            ratnajālapratyupte bhadrāsane niṣadya smitamukhī vyapagatabhṛkuṭikā prahasitavadanā
            rājānaṃ śuddhodanamābhirgāthābhirabhāṣat -</p>
         
         
         <p>
            sādho śṛṇuṣva mama pārthiva bhūmipālā yācāmi te nṛpatiradya varaṃ prayaccha /<br />
            abhiprāyu mahya yatha cittamanaḥpraharṣaṃ tanme śṛṇuṣva bhava prītamanā udagraḥ //
            Lal_5.1 //
            </p>
         
         
         <p>
            gṛhṇāmi deva vrataśīlavaropavāsaṃ aṣṭāṅgapoṣadhamahaṃ jagi maitracittā /<br />
            prāṇeṣu hiṃsaviratā sada śuddhabhāvā premaṃ yathātmani pareṣu tathā karomi // Lal_5.2
            //
            </p>
         
         <span class="note"><span class="bold">Vaidya 30</span></span>
         
         <p>
            stainyādvivarjitamanā madalobhahīnā kāmeṣu mithya nṛpate na samācariṣye /<br />
            satye sthitā apiśunā paruṣaprahīṇā saṃdhipralāpamaśubhaṃ na samācariṣye // Lal_5.3
            //
            </p>
         
         
         <p>
            vyāpādadoṣakhilamohamadaprahīṇā sarvā abhidhya vigatā svadhanena tuṣṭā /<br />
            samyakprayukta akuhānilayā anirṣyu karmā yathā daśa ime kuśalā cariṣye // Lal_5.4
            //
            </p>
         
         
         <p>
            mā tvaṃ narendra mayi kāmatṛṣāṃ kuruṣva śīlavrateṣvabhiratāya susaṃvṛtāya /<br />
            mā te apuṇya nṛpate bhavi dīrgharātramanumodayā hi mama śīlavratopavāsam // Lal_5.5
            //
            </p>
         
         
         <p>
            chando mameṣa nṛpate praviśādya śīghraṃ prāsādaharmyaśikhare sthita dhārtarāṣṭre /<br />
            sakhibhiḥ sadā parivṛtā sukha modayeyaṃ puṣpābhikīrṇaśayane mṛduke sugandhe // Lal_5.6
            //
            </p>
         
         
         <p>
            na ca kāñcukīya puruṣā na pi dārakāśca na ca istri prākṛta mamā purataḥ sthiheyā /<br />
            no cāmanāpa mama rūpa na śabdagandhān nānyatra iṣṭamadhurā śṛṇuyā suśabdān // Lal_5.7
            //
            </p>
         
         
         <p>
            ye rodhabandhanagatāḥ parimuñca sarvān dravyāmbarāśca puruṣāndhaninaḥ kuruṣva /<br />
            vastrānnapāna rathayugya tathāśvayānaṃ dada saptarātrikamidaṃ jagataḥ sukhārtham //
            Lal_5.8 //
            </p>
         
         
         <p>
            no co vivādakalahā na ca roṣavākyā cānyonyamaitramanaso hitasaumyacittā /<br />
            asmin pure puruṣa iṣṭika dārakāśca devāśca nandanagatā sahitā ramantām // Lal_5.9
            //
            </p>
         
         <span class="note"><span class="bold">Vaidya 31</span></span>
         
         <p>
            na ca rājadaṇḍanabhaṭā na tathā kudaṇḍā notpīḍanā na pi ca tarjanatāḍanā vā /<br />
            sarvān prasannamanaso hitamaitracitta vīkṣasva deva janatāṃ yatha ekaputram // Lal_5.10
            //
            </p>
         
         
         <p>
            śrutvaiva rāja vacanaṃ paramaṃ udagraṃ prāhāstu sarvamidameva yathā tavecchā /<br />
            abhiprāyu tubhya manasā svanucintitāni yadyācase tava varaṃ tadahaṃ dadāmi // Lal_5.11
            //
            </p>
         
         
         <p>
            ājñāpyaḥ pārthivavaraḥ svakapāriṣadyāṃ prāsādaśreṣṭhaśikhare prakarotha ṛddhim /<br />
            puṣpābhikīrṇaruciraṃ varadhūpagandhaṃ chatrāpatākasamalaṃkṛtatālapaṃktim // Lal_5.12
            //
            </p>
         
         
         <p>
            viṃśatsahasra raṇaśoṇḍa vicitravarmāṃ nārācaśūlaśaraśaktigṛhītakhaṅgāḥ /<br />
            parivārayātha dhṛtarājyamanojñaghoṣaṃ devyā 'bhayārtha karuṇāsthita rakṣamāṇā // Lal_5.13
            //
            </p>
         
         
         <p>
            strībhistu sā parivṛtā yatha devakanyā snātānuliptapravarāmbarabhūṣitāṅgī /<br />
            tūryaiḥ sahasramanugītamanojñaghoṣaiḥ āruhya devyupaviveśa marutsnuṣeva // Lal_5.14
            //
            </p>
         
         
         <p>
            divyairmahārthasuvicitrasuratnapādaiḥ svāstīrṇapuṣpavividhaiḥ śayane manojñe /<br />
            śayane sthitā vigalitā maṇiratnacūḍā yatha miśrakāvanagatā khalu devakanyā // Lal_5.15
            //
            </p>
         
         
         <p>atha khalu bhikṣavaścatvāro mahārājānaḥ śakraśca devānāmindraḥ suyāmaśca devaputraḥ
            saṃtuṣitaśca sunirmitaśca paranirmitavaśavartī ca sārthavāhaśca māraputrabrahmā ca
            sahāṃpatirbrahmottaraśca purohitaḥ subrahmā ca purohitaḥ prabhāvyūhābhāsvaraśca maheśvaraśca
            śuddhāvāsakāyikā niṣṭhāgataścākaniṣṭhaśca etāni cānyāni cānekāni devaśatasahasrāṇi
            saṃnipatya anyonyamevāhuḥ - ayuktametanmārṣā asmākaṃ syādakṛtajñatā ca, yadvayamekākinamadvitīyaṃ
            bodhisattvamutsṛjema / ko 'smākaṃ mārṣā utsahate (<span class="bold">Vaidya 32</span>) bodhisattvaṃ satatasamitamanubaddhumavakramaṇagarbhasthānajanmayauvanabhūmidārakakrīḍāntaḥpuranāṭakasaṃdarśanābhiniṣkramaṇaduṣkaracaryābodhimaṇḍopasaṃkramaṇamāradharṣaṇabodhyabhisaṃbodhanadharmacakrapravartanaṃ
            yāvanmahāparinirvāṇāddhitacittatayā snigdhacittatayā priyacittatayā maitracittatayā
            saumyacittatayā? tasyāṃ velāyāmimāṃ gāthāmabhāṣata -</p>
         
         
         <p>
            ko votsaheta vararūpadharam anubandhayituṃ satataṃ prītamanāḥ /<br />
            kaḥ puṇyateja yaśasā vacasā svayamātmanecchati vibaddhayitum // Lal_5.16 //
            </p>
         
         
         <p>
            yasyepsitaṃ tridaśadevapure divyaiḥ sukhairhi ramituṃ satatam /<br />
            paramāpsarobhiriha kāmaguṇaiḥ anubaddhitāṃ vimalacandramukham // Lal_5.17 //
            </p>
         
         
         <p>
            tatha miśrake vanavare rucire divyākare ramitu devapure /<br />
            puṣpotkare kanakacūrṇanime anubandhatāṃ vimalatejadharam // Lal_5.18 //
            </p>
         
         
         <p>
            yasyepsitaṃ ramituḥ citrarathe tatha nandane suravadhūsahitaḥ /<br />
            māndāravaiḥ kusumapatracite anubandhatāmimu mahāpuruṣam // Lal_5.19 //
            </p>
         
         
         <p>
            yāmādhipatyamatha vā tuṣitairatha vāpi prārthayati ceśvaratām /<br />
            pūjāraho bhavitu sarvajage anubandhatāmimu anantayaśam // Lal_5.20 //
            </p>
         
         
         <p>
            yo icchati nirmitapure rucire vaśavartidevabhavane ramitum /<br />
            manasaiva sarvamanubhoktikriyā anubandhatāmimu guṇāgradharam // Lal_5.21 //
            </p>
         
         <span class="note"><span class="bold">Vaidya 33</span></span>
         
         <p>
            māreśvaro na ca praduṣṭamanā sarvavidhaiśvaryapāragataḥ /<br />
            kāmeśvaro vaśitapāragato gacchatvasau hitakareṇa saha // Lal_5.22 //
            </p>
         
         
         <p>
            tatha kāmadhātu samatikramituṃ mati yasya brahmapuramāvasitum /<br />
            caturapramāṇaprabhatejadharaḥ so 'dyānubaddhatu mahāpuruṣam // Lal_5.23 //
            </p>
         
         
         <p>
            atha vāpi yasya manujeṣu mati varacakravartiviṣaye vipule /<br />
            ratnākaramabhayasaukhyadadam anubandhatāṃ vipulapuṇyadharam // Lal_5.24 //
            </p>
         
         
         <p>
            pṛthivīśvarastatha pi śreṣṭhisuto āḍhyo mahādhanu mahānicayaḥ /<br />
            parivāravānnihataśatrugaṇo gacchatvasau hitakareṇa saha // Lal_5.25 //
            </p>
         
         
         <p>
            rūpaṃ ca bhogamapi ceśvaratā kīrtiryaśaśca balatā guṇavatī /<br />
            ādeyavākya bhavi grāhyaruto brahmeśvaraṃ samupayātu vidum // Lal_5.26 //
            </p>
         
         
         <p>
            ye divya kāma tatha mānuṣakāṃ yo icchatī tribhavi sarvasukham /<br />
            dhyāne sukhaṃ ca pravivekasukhaṃ dharmeśvaraṃ samanubandhayatām // Lal_5.27 //
            </p>
         
         
         <p>
            rāgaprahāṇu tatha doṣamapī yo icchate tatha kileśajaham /<br />
            śānta praśānta upaśāntamanā so dāntacittamanuyātu laghum // Lal_5.28 //
            </p>
         
         
         <p>śaikṣā aśaikṣa tatha pratyekajinā sarvajñajñānamanuprāpuritum /
            <span class="note"><span class="bold">Vaidya 34</span></span>
            daśabhirbalairnaditu siṃha iva guṇasāgaraṃ samanuyātu vidum // Lal_5.29 //</p>
         
         
         <p>
            pithituṃ apāyapatha yeṣa matir vivṛtuṃ ca ṣaṅgatipathaṃ hyamṛtam /<br />
            aṣṭāṅgamārgagamanena gatim anubandhatāṃ gatipathāntakaram // Lal_5.30 //
            </p>
         
         
         <p>
            yo icchate sugata pūjayituṃ dharmaṃ ca teṣu śrutikāruṇike /<br />
            prāpto guṇānapi ca saṃghagatān guṇasāgaraṃ samanuyātu imam // Lal_5.31 //
            </p>
         
         
         <p>
            jātijarāmaraṇaduḥkhakṣaye saṃsārabandhana vimokṣayitum /<br />
            carituṃ viśuddhagamanāntasamaṃ so śuddhasattvamanubandhayatām // Lal_5.32 //
            </p>
         
         
         <p>
            iṣṭo manāpa priyu sarvajage varalakṣaṇo varaguṇopacitaḥ /<br />
            ātmā paraṃ ca tatha mocayituṃ priyadarśanaṃ samupayātu vidum // Lal_5.33 //
            </p>
         
         
         <p>
            śīlaṃ samādhi tatha prajñamayī gambhīradurdaśaduropagamam /<br />
            yo icchate vidu vimukti labhe so vaidyarājamanuyātu laghum // Lal_5.34 //
            </p>
         
         
         <p>
            ete ca anya guṇa naikavidhā upapatti saukhya tatha nirvṛtiye /<br />
            sarvairguṇebhi pratipūrṇa siddhaye siddhavrataṃ samanuyātu vidum // Lal_5.35 //
            </p>
         
         
         <p>iti //</p>
         
         
         <p>idaṃ khalu vacanaṃ śrutvā caturaśītisahasrāṇi cāturmahārājikānāṃ devānāṃ śatasahasraṃ
            trayatriṃśānāṃ śatasahasraṃ yāmānāṃ śatasahasraṃ tuṣitānāṃ śatasahasraṃ nirmāṇaratīnāṃ
            śatasahasraṃ paranirmitavaśavartīnāṃ devānāṃ ṣaṣṭisahasrāṇi mārakāyikānāṃ pūrvaśubhakarmaniryātānāṃ
            aṣṭaṣaṣṭisahasrāṇi brahmakāyikānāṃ bahūni śatasahasrāṇi yāvadakaniṣṭhānāṃ devānāṃ
            saṃnipatitānyabhūvan / anye ca (<span class="bold">Vaidya 35</span>) bhūyaḥ pūrvadakṣiṇapaścimottarebhyo digbhyo bahūni devaśatasahasrāṇi saṃnipatitānyabhūvan
            / tebhyo ye udāratamā devaputrāste tāṃ mahatīṃ devaparṣadaṃ gāthābhirabhyabhāṣantaḥ
            -</p>
         
         
         <p>
            hanta śṛṇotha vacanaṃ amareśvarāho asmin vidhānamati yādṛśatatvabhūtā /<br />
            tyaktārthikāmarati dhyānasukhaṃ praṇītam anubandhayāma imamuttamaśuddhasattvam //
            Lal_5.36 //
            </p>
         
         
         <p>
            okrāntapāda tatha garbhasthitaṃ mahātmaṃ pūjārahaṃ atiśayamabhipūjayāmaḥ /<br />
            puṇyaiḥ surakṣitamṛṣiṃ parirakṣisanto yasyāvatāra labhate na manaḥ praduṣṭam // Lal_5.37
            //
            </p>
         
         
         <p>
            saṃgītitūryaracitaiśca suvādyakaiśca varṇāguṇāṃ kathayato guṇasāgarasya /<br />
            kurvāma devamanujāna praharṣaṇīyaṃ yaṃ śrutva bodhivaracitta jane janeryā // Lal_5.38
            //
            </p>
         
         
         <p>
            puṣpābhikīrṇa nṛpateśca karoma gehaṃ kālāgurūttamasudhūpitasaumyagandham /<br />
            yaṃ ghrātva devamanujāśca bhavantyudagrā vigatajvarāśca sukhinaśca bhavantyarogāḥ
            // Lal_5.39 //
            </p>
         
         
         <p>
            māndāravaiśca kusumaistatha pārijātaiścandraiḥ sucandra tatha sthālavirocamānaiḥ /<br />
            puṣpābhikīrṇa kapilāhvaya taṃ karoma pūjārtha pūrvaśubhakarmasamudgatasya // Lal_5.40
            //
            </p>
         
         
         <p>
            yāvacca garbhi vasate trimalairalipto yāvajjarāmaraṇa cāntakaraḥ prasūtaḥ /<br />
            tāvatprasannamanaso anubandhayāma eṣā matirmatidharasya karoma pūjām // Lal_5.41 //
            </p>
         
         
         <p>
            lābhā sulabdha vipulāḥ suramānuṣāṇāṃ drakṣyanti jānu imu saptapadāṃ kramantam /<br />
            śakraiśca brahmaṇakaraiḥ parigṛhyamānaṃ gandhodakaiḥ snapiyamāni suśuddhasattvam //
            Lal_5.42
            </p>
         
         <p>(<span class="bold">Vaidya 36</span>) //</p>
         
         
         <p>
            yāvacca loki anuvartanatāṃ karoti antaḥpure vasati kāmakileśaghātī /<br />
            yāvacca niṣkramati rājyamapāsya sarvaṃ tāvatprasannamanaso anubandhayāmaḥ // Lal_5.43
            //
            </p>
         
         
         <p>
            yāvadupaiti mahimaṇḍi tṛṇāṃ gṛhītvā yāvacca bodhi spṛśate vinihatya māram /<br />
            adhyeṣṭu brāhmaṇayutebhi pravarti cakraṃ tāvatkaroma vipulāṃ sugatasya pūjām // Lal_5.44
            //
            </p>
         
         
         <p>
            yada buddhakāryu kṛtu bheṣyati trisahasre sattvāna koṭinayutā amṛte vinītā /<br />
            nirvāṇamārgamupayāsyati śītibhāvaṃ tāvanmahāśayamṛṣiṃ na jahāma sarve // Lal_5.45
            //
            </p>
         
         
         <p>iti //</p>
         
         
         <p>atha khalu bhikṣavaḥ kāmadhātvīśvarāṇāṃ devakanyānāṃ bodhisattvasya rūpakāyapariniṣpattiṃ
            dṛṣṭvā etadabhavat - kīdṛśī tvasau kanyā bhaviṣyati yā imaṃ varapravaraśuddhasattvaṃ
            dhārayiṣyati / tāḥ kautūhalajātā varapravarapuṣpadhūpadīpagandhamālyavilepanacūrṇacīvaraparigṛhītā
            divyamanomayātmabhāvapratilabdhāḥ puṇyavipākādhisthānādhisthitāḥ tasmin kṣaṇe 'marapurabhavanādantarhitāḥ
            kapilāhvaye mahāpuravare udyānaśatasahasraparimaṇḍite rājñaḥ śuddhodanasya gṛhe dhṛtarāṣṭre
            mahāprāsāde amarabhavanaprakāśe vigalitāmbaradhāriṇyaḥ śubhavimalatejapratimaṇḍitā
            divyābharaṇastambhitabhujāḥ śayanavaragatāṃ māyādevīmekāṅgulikayopadarśayantyo gaganatalagatāḥ
            parasparaṃ gāthābhirabhyabhāṣanta -</p>
         
         
         <p>
            amarapuragatāna apsarāṇāṃ rūpa manorama dṛṣṭva bodhisattve /<br />
            matiriyamabhavattadā hi tāsāṃ pramada nu kīdṛśa bodhisattvamātā // Lal_5.46 //
            </p>
         
         
         <p>
            tāśca sahitapuṣpamālyahastā upagami veśma nṛpasya jātakāṅkṣā /<br />
            puṣpa tatha vilepanāṃ gṛhītvā daśanakhaañjalibhirnamasyamānāḥ // Lal_5.47 //
            </p>
         
         
         <p>
            vigalitavasanāḥ salīlarūpāḥ karatala dakṣiṇi aṅgulīṃ praṇamya /<br />
            śayanagata vidarśi māyadevīṃ sādhu nirīkṣatha rūpa mānuṣīṇām // Lal_5.48 //
            </p>
         
         <span class="note"><span class="bold">Vaidya 37</span></span>
         
         <p>
            vayamiha abhimanyayāma anye paramamanorama surūpa apsarāṇām /<br />
            ima nṛpativadhūṃ nirīkṣamāṇā jihma vipaśyatha divya ātmabhāvām // Lal_5.49 //
            </p>
         
         
         <p>
            ratiriva sadṛśī guṇānvitā ca jananiriyaṃ pravarāgrapudgalasya /<br />
            maṇiratana yathā subhājanastha tatha iva bhājana devi devadeve // Lal_5.50 //
            </p>
         
         
         <p>
            karacaraṇatalebhi yāvadūrdhvaṃ aṅga mahorama divya ātirekāḥ /<br />
            prekṣatu nayanānna cāsti tṛptiṃ bhūya praharṣati citta mānasaṃ ca // Lal_5.51 //
            </p>
         
         
         <p>
            śaśiriva gagane virājate 'syā vadanu varaṃ ca virāja gātrabhāsā /<br />
            raviriva vimalā śaśīva dīptā tatha prabha niścarate 'sya ātmabhāvāt // Lal_5.52 //
            </p>
         
         
         <p>
            kanakamiva sujātajātarūpā varṇa virocati deviye tathaiva /<br />
            bhramaravaranikāśa kuntalānī mṛdukasugandhaśravāsya mūrdhajāni // Lal_5.53 //
            </p>
         
         
         <p>
            kamaladalanibhe tathāsya netre daśanaviśuddha nabheva jyotiṣāṇi /<br />
            cāpa iva tanūdarī viśālā pārśva samudgata māṃsi nāsti saṃdhiḥ // Lal_5.54 //
            </p>
         
         
         <p>
            gajabhujasadṛśe 'sya ūrujaṅghe jānu sujātvanupūrvamudgatāsya /<br />
            karatalacaraṇā samā suraktā vyaktamiyaṃ khalu devakanya nānyā // Lal_5.55 //
            </p>
         
         
         <p>eva bahuvidhaṃ nirīkṣya devīṃ kusuma kṣipitva pradakṣiṇaṃ ca kṛtvā /
            <span class="note"><span class="bold">Vaidya 38</span></span>
            supiya yaśavatī jinasya mātā punarapi devapuraṃ gatā kṣaṇena // Lal_5.56 //</p>
         
         
         <p>
            atha caturi caturdiśāsu pālāḥ śakra suyāma tathaiva nirmitāśca /<br />
            devagaṇa kumbhāṇḍa rākṣasāśca asura mahoraga kinnarāśca vocan // Lal_5.57 //
            </p>
         
         
         <p>
            gacchata purato narottamasya puruṣavarasya karotha rakṣaguptim /<br />
            mā kuruta jage manaḥpradoṣaṃ mā ca karota viheṭha mānuṣāṇām // Lal_5.58 //
            </p>
         
         
         <p>
            yatra gṛhavarasmi māyadevī tatra samagra sapāriṣadya sarve /<br />
            asidhanuśaraśaktikhaṅgahastā gaganatalasmi sthitā nirīkṣayātha // Lal_5.59 //
            </p>
         
         
         <p>
            jñātva cyavanakāla devaputrā upagami māyasakāśa hṛṣṭacittā /<br />
            puṣpa tatha vilepanāṃ gṛhītvā daśanakhaañjalibhirnamasyamānāḥ // Lal_5.60 //
            </p>
         
         
         <p>
            cyava cyava hi narendra śuddhasattvā ayu samayo bhavato 'dya vādisiṃha /<br />
            kṛpakaruṇa janitva sarvaloke asmi adhyeṣama dharmadānahetoḥ // Lal_5.61 //
            </p>
         
         
         <p>iti //</p>
         
         
         <p>atha khalu bhikṣavo bodhisattvasya cyavanakālasamaye pūrvasyā diśo bahūni bodhisattvaśatasahasrāṇi
            sarva ekajātipratibaddhāstuṣitavarabhavanavāsino yena bodhisattvastenopasaṃkrāman
            bodhisattvasya pūjākarmaṇe / evaṃ daśabhyo digbhyo ekaikasyā diśo bahūni bodhisattvaśatasahasrāṇi
            sarva ekajātipratibaddhāstuṣitavarabhavanavāsino yena bodhisattvastenopasaṃkrāman
            bodhisattvasya pūjākarmaṇe / cāturmahārājakāyikebhyo devebhyaścaturaśītyapsaraḥśatasahasrāṇyevaṃ
            trayatriṃśato yāmebhyastuṣitebhyo nirmāṇaratibhyaḥ paranirmitavaśavartibhyo devebhyaścaturaśītyapsaraḥ
            - śatasahasrāṇi nānātūryasaṃgītivāditena yena bodhisattvastenopasaṃkrāman bodhisattvasya
            pūjākarmaṇe //</p>
         
         
         <p>atha khalu bodhisattvaḥ śrīgarbhasiṃhāsane sarvapuṇyasamudgate sarvadevanāgasaṃdarśane
            mahākūṭāgāre niṣadya sārdhaṃ bodhisattvairdevanāgayakṣakoṭiniyutaśatasahasraiḥ parivṛtaḥ
            puraskṛtastuṣitavarabhavanāt (<span class="bold">Vaidya 39</span>) pracalati sma / pracalatā ca bhikṣavo bodhisattvena tathārūpā kāyāt prabhā muktābhūd
            yayā prabhayā ayaṃ trisāhasramahāsāhasro lokadhāturevaṃ vipulavistīrṇo mahatodāreṇa
            supracalitapūrveṇa divyaprabhāsamatikrāntenāvabhāsena parisphuṭo 'bhūt / yā api tā
            lokāntarikā aghā aghasphuṭā andhakārāstamisrā yatremau candrasūryāvevaṃ maharddhikāvevaṃ
            mahānubhāvāvevaṃ maheśākhyau ābhayā ābhāṃ varṇena varṇaṃ tejasā tejo nābhitapato nābhivirocataḥ,
            tatra ye sattvā upapannāste svakānapi bāhuprasāritānna paśyanti / tathāpi tasmin samaye
            mahata udārasyāvabhāsasya prādurbhāvo 'bhūt / ye ca tatra sattvā upapannāste tenaivāvabhāsena
            sphuṭāḥ samānā anyonyaṃ samyak paśyanti sma / anyonyaṃ saṃjānante sma / evaṃ cāhuḥ
            - anye 'pi kila bhoḥ sattvā ihopapannāḥ kila bho iti //</p>
         
         
         <p>ayaṃ ca trisāhasramahāsāhasro lokadhātuḥ ṣaḍvikāramaṣṭādaśamahānimittamabhūt / akampat
            prākampat saṃprākampat / avedhat prāvedhat saṃprāvedhat / acalat prācalat saṃprācalat
            / akṣubhyat prākṣubhyat saṃprākṣubhyat / araṇat prāraṇat saṃprāraṇat / agarjat prāgarjat
            saṃprāgarjat / ante 'vanamati sma, madhye unnamati sma / madhye 'vanamati sma, ante
            unnamati sma / pūrvasyāṃ diśyavanamati sma, paścimāyāṃ diśyunnamati sma / paścimāyāṃ
            diśyavanamati sma, pūrvasyāṃ diśyunnamati sma / dakṣiṇasyāṃ diśyavanamati sma, uttarasyāṃ
            diśyunnamati sma / uttarasyāṃ diśyavanamati sma, dakṣiṇasyāṃ diśyunnamati sma / tasmin
            samaye harṣaṇīyāstoṣaṇīyāḥ premaṇīyāḥ prasādanīyā avalokanīyāḥ prahlādanīyā nirvarṇanīyā
            asecanīyā apratikūlā anuttrāsakarāḥ śabdāḥ śrūyante sma / na ca kasyacit sattvasya
            tasmin kṣaṇe viheṭhā vā trāso vā bhayaṃ vā stambhitatvaṃ vābhūt / na ca bhūyaḥ sūryācandramasorna
            brahmaśakralokapālānāṃ tasmin kṣaṇe prabhā prajñāyate sma / sarvanarakatiryagyoniyamalokopapannāśca
            sattvāstasmin kṣaṇe vigataduḥkhā abhūvan sarvasukhasamarpitāḥ / na ca kasyacit sattvasya
            rāgo bādhate sma, dveṣo vā moho vā, īrṣyā vā mātsaryaṃ vā, māno vā mrakṣo vā, mado
            vā krodho vā, vyāpādo vā paridāho vā / sarvasattvāstasmin kṣaṇe maitracittā hitacittāḥ
            parasparaṃ mātāpitṛsaṅgino 'bhūvan / aghaṭṭitāni ca divyamānuṣyakāṇi tūryakoṭiniyutaśatasahasrāṇi
            manojñaghoṣamutsṛjanti sma / devakoṭīnayutaśatasahasrāṇi pāṇibhiraṃsaiḥ śirobhistaṃ
            mahāvimānaṃ vahanti sma / tāni cāpsaraḥśatasahasrāṇi svāṃ svāṃ saṃgītiṃ saṃprayujya
            purataḥ pṛṣṭhato vāmadakṣiṇena ca sthitvā bodhisattvaṃ saṃgītirutasvareṇābhistuvanti
            sma -</p>
         
         
         <p>
            pūrvakarmaśubhasaṃcitasya te dīrgharātrakuśaloditasya te /<br />
            satyadharmanayaśodhitasya te pūja adya vipulā pravartate // Lal_5.62 //
            </p>
         
         <span class="note"><span class="bold">Vaidya 40</span></span>
         
         <p>
            pūrvi tubhya bahukalpakoṭiyo dānu dattu priyaputradhītarā /<br />
            tasya dānacaritasya tatphalaṃ yena divya kusumāḥ pravarṣitāḥ // Lal_5.63 //
            </p>
         
         
         <p>
            ātmamāṃsa tulayitva te vibho so 'bhidattu priyapakṣikāraṇāt /<br />
            tasya dānacaritasya tatphalaṃ pretaloki labhi pānabhojanam // Lal_5.64 //
            </p>
         
         
         <p>
            pūrvi tubhya bahukalpakoṭiyo śīla rakṣitamakhaṇḍanavratam /<br />
            tasya śīlacaritasya tatphalaṃ yena akṣaṇa apāya śodhitāḥ // Lal_5.65 //
            </p>
         
         
         <p>
            pūrvi tubhya bahukalpakoṭiyo kṣānti bhāvita nidānabodhaye /<br />
            tasya kṣānticaritasya tatphalaṃ maitracitta bhuta devamānuṣāḥ // Lal_5.66 //
            </p>
         
         
         <p>
            pūrvi tubhya bahukalpakoṭiyo vīryu bhāvitamalīnamuttamam /<br />
            tasya vīryacaritasya tatphalaṃ yena kāyu yatha meru śobhate // Lal_5.67 //
            </p>
         
         
         <p>
            pūrvi tubhya bahukalpakoṭiyo dhyāna dhyāyita kileśadhyeṣaṇāt /<br />
            tasya dhyānacaritasya tatphalaṃ yena kleśa jagato na bādhate // Lal_5.68 //
            </p>
         
         
         <p>
            pūrvi tubhya bahukalpakoṭiyo prajña bhāvita kileśachedanī /<br />
            tasya prajñacaritasya tatphalaṃ yena ābha paramā virocate // Lal_5.69 //
            </p>
         
         
         <p>
            maitravarmita kileśasūdanā sarvasattvakaruṇāya udgatā /<br />
            modiprāpta paramā upekṣakā brahmabhūta sugatā namo 'stu te // Lal_5.70 //
            </p>
         
         <span class="note"><span class="bold">Vaidya 41</span></span>
         
         <p>
            prajña ulkaprabha tejasodgatā sarvadoṣatamamohaśodhakā /<br />
            cakṣubhūta trisahasrināyakā mārgadeśika mune namo 'stu te // Lal_5.71 //
            </p>
         
         
         <p>
            ṛddhipādavarabhijñakovidā satyadarśi paramārthi śikṣitā /<br />
            tīrṇa tārayasi anyaprāṇino dāśabhūta sugatā namo 'stu te // Lal_5.72 //
            </p>
         
         
         <p>
            sarvopāyavarabhijñakovidā darśayasi cyutimacyuticyutim /<br />
            lokadharmabhavanābhivartase no ca loki kvaci opalipyase // Lal_5.73 //
            </p>
         
         
         <p>
            lābha teṣa paramā acintiyā yeṣu darśana śravaṃ ca eṣyase /<br />
            kiṃ punaḥ śṛṇuya yo tidharmatāṃ śraddha prīti vipulā janeṣyase // Lal_5.74 //
            </p>
         
         
         <p>
            jihma sarva tuṣitālayo bhuto jambudvīpi puri yo udāgataḥ /<br />
            prāṇikoṭinayutā acintiyāṃ bodhayiṣyasi prasupta kleśato // Lal_5.75 //
            </p>
         
         
         <p>
            ṛddha sphīta puramadya bheṣyatī devakoṭinayutaiḥ samākulam /<br />
            apsarobhi turiyairnināditaṃ rājagehi madhuraṃ śruṇiṣyati // Lal_5.76 //
            </p>
         
         
         <p>
            puṇyatejabharitā śubhakarmaṇā nāri sā paramarūpaupetā /<br />
            yasya putra ayameva samṛddhaḥ tisraloki abhibhāti śīriye // Lal_5.77 //
            </p>
         
         <span class="note"><span class="bold">Vaidya 42</span></span>
         
         <p>
            no bhuyo puravarasmi dehināṃ lobhadoṣakalahā vivādakā /<br />
            sarva maitramanasaḥ sagauravā bhāvino naravarasya tejasā // Lal_5.78 //
            </p>
         
         
         <p>
            rājavaṃśa nṛpateḥ pravardhate cakravartikularājasaṃbhavaḥ /<br />
            bheṣyate kapilasāhvayaṃ puraṃ ratnakoṣabharitaṃ susamṛddham // Lal_5.79 //
            </p>
         
         
         <p>
            yakṣarākṣasakumbhāṇḍaguhyakā devadānavagaṇāḥ saindrakāḥ /<br />
            ye sthitā naravarasya rakṣakāḥ teṣu mokṣa nacireṇa bheṣyate // Lal_5.80 //
            </p>
         
         
         <p>
            puṇyupārjitu stavitva nāyakaṃ premagauravamupasthapisva nā /<br />
            sarva bodhi pariṇāmayāmahe kṣipra bhoma yatha tvaṃ narottama // Lal_5.81 //
            </p>
         
         
         <p>iti //</p>
         
         
         <p>iti śrīlalitavistare pracalaparivarto nāma pañcamo 'dhyāyaḥ //</p>
         
         
         
         
         
         <p>START Parivarta 6</p>
         
         <span class="note"><span class="bold">Vaidya 43</span></span>
         
         
         <p>garbhāvakrāntiparivartaḥ ṣaṣṭhaḥ /</p>
         
         
         <p>iti hi bhikṣavaḥ śiśirakālavinirgate vaiśākhamāse viśākhānakṣatrānugate ṛtupravare
            vasantakālasamaye taruvarapatrākīrṇe varapravarapuṣpasaṃkusumite śītoṣṇatamorajovigate
            mṛduśādvale susaṃsthite tribhuvanajyeṣṭho lokamahito vyavalokya ṛtukālasamaye pañcadaśyāṃ
            pūrṇamāsyāṃ poṣadhagṛhītāyā mātuḥ puṣyanakṣatrayogena bodhisattvastuṣitavarabhavanāccyutvā
            smṛtaḥ saṃprajānan pāṇḍuro gajapoto bhūtvā ṣaḍdanta indragopakaśirāḥ suvarṇarājīdantaḥ
            sarvāṅgapratyaṅgo 'hīnendriyo jananyā dakṣiṇāyāṃ kukṣāvavakrāmat / avakrāntaśca sa
            dakṣiṇāvacaro 'bhūnna jātu vāmāvacaraḥ / māyādevī sukhaśayanaprasuptā imaṃ svapnamapaśyat
            -</p>
         
         
         <p>
            himarajatanibhaśca ṣaḍviṣāṇaḥ sucaraṇa cārubhujaḥ suraktaśīrṣaḥ /<br />
            udaramupagato gajapradhāno lalitagatirdṛḍhavajragātrasaṃdhiḥ // Lal_6.1 //
            </p>
         
         
         <p>
            na ca mama sukha jātu evarūpaṃ dṛṣṭamapi śrutaṃ nāpi cānubhūtam /<br />
            kāyasukhacittasaukhyabhāvā yathariva dhyānasamāhitā abhūvam // Lal_6.2 //
            </p>
         
         
         <p>atha khalu māyādevī ābharaṇavigalitavasanā prahlāditakāyacittā prītiprāmodyaprasādapratilabdhā
            śayanavaratalādutthāya nārīgaṇaparivṛtā puraskṛtā prāsādavaraśikharādavatīrya yenāśokavanikā
            tenopajagāma / sā aśokavanikāyāṃ sukhopaviṣṭā rājñaḥ śuddhodanasya dūtaṃ preṣayati
            sma - āgacchatu devo devī te draṣṭukāmeti //</p>
         
         
         <p>atha sa rājā śuddhodanastadvacanaṃ śrutvā praharṣitamanā ākampitaśarīro bhadrāsanādutthāya
            amātyanaigamapārṣadyabandhujanaparivṛto yenāśokavanikā tenopasaṃkrāmat, upasaṃkrāntaśca
            na śaknoti sma aśokavanikāṃ praveṣṭum / gurutaramivātmānaṃ manyate sma / aśokavanikādvāre
            sthito muhūrtaṃ saṃcintya tasyāṃ velāyāmimāṃ gāthāmabhāṣata -</p>
         
         
         <p>
            na smari raṇaśauṇḍi mūrdhasaṃsthasya mahyam eva guru śarīraṃ manyamī yādṛśo 'dya /<br />
            svakulagṛhamadya na prabhomi praveṣṭuṃ kimiha mama bhave 'ṅgo kānva pṛccheya cāham
            // Lal_6.3 //
            </p>
         
         
         <p>iti //</p>
         
         <span class="note"><span class="bold">Vaidya 44</span></span>
         
         <p>atha khalu śuddhāvāsakāyikā devaputrā gaganatalagatā ardhakāyamabhinirmāya rājānaṃ
            gāthayādhyabhāṣanta -</p>
         
         
         <p>
            vratatapaguṇayuktastisralokeṣu pūjyo maitrakaruṇalābhī puṇyajñānābhiṣiktaḥ /<br />
            tuṣitapuri cyavitvā bodhisattvo mahātmā nṛpati tava sutatvaṃ māyakukṣaupapannaḥ //
            Lal_6.4 //
            </p>
         
         
         <p>
            daśanakha tada kṛtvā svaṃ śiraṃ kampayanto nṛpatiranupraviṣṭaścitrikārānuyuktaḥ /<br />
            māya tada nirīkṣya mānadarpopanītāṃ vadahi kurumi kiṃ te kiṃ prayogo bhaṇāhi // Lal_6.5
            //
            </p>
         
         
         <p>devyāha -</p>
         
         
         <p>
            himarajatanikāśaścandrasūryātirekaḥ sucaraṇa suvibhaktaḥ ṣaḍviṣāṇo mahātmā /<br />
            gajavaru dṛḍhasaṃdhirvajrakalpaḥ surūpaḥ udari mama praviṣṭastasya hetuṃ śruṇuṣva
            // Lal_6.6 //
            </p>
         
         
         <p>
            vitimira trisahasrāṃ paśyamī bhrājamānāṃ devanayuta devā ye stuvantī sayānā /<br />
            na ca mama khiladoṣo naiva roṣo na moho dhyānasukhasamaṅgī jānamī śāntacittā // Lal_6.7
            //
            </p>
         
         
         <p>
            sādhu nṛpati śīghraṃ brāhmaṇānānayāsmin vedasupinapāṭhā ye gṛheṣū vidhijñāḥ /<br />
            supinu mama hi yemaṃ vyākarī tattvayuktaṃ kimida mama bhaveyā śreyu pāpaṃ kulasya
            // Lal_6.8 //
            </p>
         
         
         <p>
            vacanamimu śruṇitvā pārthivastatkṣaṇena brāhmaṇa kṛtavedānānayacchāstrapāṭhān /<br />
            māya purata sthitvā brāhmaṇānāmavocat supina mayi ha dṛṣṭastasya hetuṃ śṛṇotha //
            Lal_6.9 //
            </p>
         
         <span class="note"><span class="bold">Vaidya 45</span></span>
         
         <p>brāhmaṇā āhuḥ - brūhi devi tvayā kīdṛśaṃ svapnaṃ dṛṣṭam / śrutvā jñāsyāmaḥ /</p>
         
         
         <p>devyāha -</p>
         
         
         <p>
            himarajatanikāśaścandrasūryātirekaḥ sucaraṇa suvibhaktaḥ ṣaḍviṣāṇo mahātmā /<br />
            gajavaru dṛḍhasaṃdhirvajrakalpaḥ surūpaḥ udari mama praviṣṭastasya hetuṃ śṛṇotha //
            Lal_6.10 //
            </p>
         
         
         <p>
            vacanamimu śruṇitvā brāhmaṇā evamāhuḥ prīti vipula cintyā nāsti pāpaṃ kulasya /<br />
            putra tava janesī lakṣaṇairbhūṣitāṅgaṃ rājakulakulīnaṃ cakravarti mahātmaṃ // Lal_6.11
            //
            </p>
         
         
         <p>
            sa ca pura vijahitvā kāmarājyaṃ ca gehaṃ pravrajita nirapekṣaḥ sarvalokānukampī /<br />
            buddho bhavati eṣo dakṣiṇīyastriloke amṛtarasavareṇā tarpayet sarvalokam // Lal_6.12
            //
            </p>
         
         
         <p>
            vyākaritva giraṃ saumyāṃ bhuktvā pārthivabhojanam /<br />
            ācchādanāni codgṛhya prakrāntā brāhmaṇāstataḥ // Lal_6.13 //
            </p>
         
         
         <p>iti hi bhikṣavo rājā śuddhodano brāhmaṇebhyo lakṣaṇanaimittikavaipañcakebhyaḥ svapnādhyāyīpāṭhakebhyaḥ
            pratiśrutya hṛṣṭastuṣṭa udagra āttamanāḥ pramuditaḥ prītisaumanasyajātastān brāhmaṇān
            prabhūtena khādanīyabhojanīyāsvādanīyena saṃtarpya saṃpravāryācchādanāni ca datvā
            visarjayati sma / tasyāṃ velāyāṃ kapilavastuni mahānagare caturṣu nagaradvāreṣu sarvanagaracatvaraśṛṅgāṭakeṣu
            ca dānaṃ dāpayati sma annamannārthikebhyaḥ, pānaṃ pānārthikebhyaḥ, vastrāṇi vastrārthikebhyaḥ,
            yānāni yānārthikebhyaḥ / evaṃ gandhamālyavilepanaśayyopāśrayaṃ prājīvikaṃ prājīvikārthibhyo
            yāvadeva bodhisattvasya pūjākarmaṇe //</p>
         
         
         <p>atha khalu bhikṣavo rājñaḥ śuddhodanasyaitadabhavat - katamasmin gṛhe māyādevī sukhamanupakliṣṭā
            viharediti / atha tatkṣaṇameva catvāro mahārājāno rājānaṃ śuddhodanamupasaṃkramyaivamāhuḥ
            -</p>
         
         
         <p>
            alpotsuko deva bhava sukhaṃ tiṣṭha upekṣako /<br />
            vayaṃ hi bodhisattvasya veśma vai māpayāmahe // Lal_6.14 //
            </p>
         
         <span class="note"><span class="bold">Vaidya 46</span></span>
         
         <p>atha khalu śakro devānāmindro rājānaṃ śuddhodanamupasaṃkramyaivamāha -</p>
         
         
         <p>
            hīnā vimānā pālānāṃ trayatriṃśānamuttamāḥ /<br />
            vaijayantasamaṃ veśma bodhisattvasya dāmyaham // Lal_6.15 //
            </p>
         
         
         <p>atha khalu suyāmo devaputro rājānaṃ śuddhodanamusaṃkramyaivamāha -</p>
         
         
         <p>
            madīyaṃ bhavanaṃ dṛṣṭvā vismitāḥ śakrakoṭayaḥ /<br />
            suyāmabhavanaṃ śrīmadbodhisattvasya dāmyaham // Lal_6.16 //
            </p>
         
         
         <p>atha khalu saṃtuṣito devaputro rājānaṃ śuddhodanamupasaṃkramyaivamāha -</p>
         
         
         <p>
            yatraiva uṣitaḥ pūrvaṃ tuṣiteṣu mahāyaśāḥ /<br />
            tadeva bhavanaṃ ramyaṃ bodhisattvasya dāmyaham // Lal_6.17 //
            </p>
         
         
         <p>atha khalu sunirmito devaputro rājānaṃ śuddhodanamupasaṃkramyaivamāha -</p>
         
         
         <p>
            manomayamahaṃ śrīmadvaśma tadratanāmayam /<br />
            bodhisattvasya pūjārthamupaneṣyāmi pārthiva // Lal_6.18 //
            </p>
         
         
         <p>atha khalu paranirmitavaśavartī devaputro rājānaṃ śuddhodanamupasaṃkramyaivamāha -
            yāvantaḥ kāmadhātusthā vimānāḥ śobhanāḥ kvacit /</p>
         
         
         <p>bhābhiste madvimānasya bhavantyabhihataprabhāḥ // Lal_6.19 //</p>
         
         
         <p>
            tat prayacchāmyahaṃ śrīmadveśma ratnamayaṃ śubham /<br />
            bodhisattvasya pūjārthamānayiṣyāmi pārthiva // Lal_6.20 //
            </p>
         
         
         <p>
            divyaiḥ puṣpaiḥ samākīrṇaṃ divyagandhopavāsitam /<br />
            upanāmayiṣye vipulaṃ yatra devī vasiṣyati // Lal_6.21 //
            </p>
         
         
         <p>iti hi bhikṣavaḥ sarvaiḥ kāmāvacarraidaiveśvarairbodhisattvasya pūjārthaṃ kapilāhvaye
            mahāpuravare svakasvakāni gṛhāṇi māpitānyabhūvan / rājñā capi śuddhodanena manuṣyātikrāntaṃ
            divyāsaṃprāptaṃ gṛhataraṃ pratisaṃskāritamabhūt / tatra bodhisattvo mahāsattvo mahāvyūhasya
            samādheranubhāvena sarveṣu teṣu gṛheṣu māyādevīmupadarśayati sma / abhyantaragataśca
            bodhisattvo māyādevyāḥ kukṣau dakṣiṇe pārśve paryaṅkamābhujya niṣaṇṇo 'bhūt / sarve
            ca te deveśvarā ekaikamevaṃ saṃjānīte sma - mamaiva gṛhe bodhisattvamātā prativasati
            nānyatreti //</p>
         
         <span class="note"><span class="bold">Vaidya 47</span></span>
         
         <p>tatredamucyate -</p>
         
         
         <p>
            mahāvyūhāya sthitaḥ samādhiye acintiyā nirmita nirmiṇitvā /<br />
            sarveṣa devānabhiprāya pūritā nṛpasya pūrṇaśca tadā manorathaḥ // Lal_6.22 //
            </p>
         
         
         <p>atha khalu tasyāṃ devaparṣadi keṣāṃciddevaputrāṇāmetadabhavat - ye 'pi tāvaccāturmahārājakāyikā
            devāste 'pi tāvanmanuṣyāśrayagatatvena nirvidyāpakramanti / kaḥ punarvādo ye tadanye
            udāratamā devāḥ trāyatriṃśā vā yāmā vā tuṣitā vā / tatkathaṃ hi nāma sarvalokābhyudgato
            bodhisattvaḥ śucirnirāmagandhaḥ sattvaratnaḥ saṃtuṣitāddevanikāyāccyutvā durgandhe
            manuṣyāśraye daśamāsān mātuḥ kukṣau sthita iti //</p>
         
         
         <p>atha khalvāyuṣmānānando buddhānubhāvena bhagavantametadavocat - āścaryaṃ bhagavan
            yāvajjugupsanīyaśca mātṛgrāmastathāgatenokto yāvadrāgacaritaśca / idaṃ tu bhagavan
            āścaryataram / kathaṃ hi nāma sarvalokābhyudgato bhagavān pūrvaṃ bodhisattvabhūta
            eva tuṣitāddevanikāyāccyavitvā manuṣyāśraye (durgandhe) māturdakṣiṇe (pārśve) kukṣāvupapanna
            iti / nāhaṃ bhagavan idamutsahe evaṃ vaktaṃ yathaiva pūrve bhagavatā vyākṛtamiti /
            bhagavānāha - icchasi tvamānanda ratnavyūhaṃ bodhisattvaparibhogaṃ draṣṭuṃ yo mātuḥ
            kukṣigatasya bodhisattvasya paribhogo 'bhūt / ānanda āha - ayamasya bhagavan kālaḥ,
            ayaṃ sugata samayaḥ, yattathāgatastaṃ bodhisattvaparibhogamupadarśayed yaṃ dṛṣṭvā
            prītiṃ vetsyāmaḥ //</p>
         
         
         <p>atha khalu bhagavāṃstathārūpanimittamakarot, yad brahmā sahāpatiḥ sārdhamaṣṭaṣaṣṭibrahmaśatasahasrairbrahmaloke
            'ntarhito bhagavataḥ purataḥ pratyasthāt / sa bhagavataḥ pādau śirasābhivandya bhagavantaṃ
            tripradakṣiṇīkṛtyaikānte 'sthāt prāñjalībhūto bhagavantaṃ namasyan / tatra khalu bhagavān
            jānanneva brahmāṇaṃ sahāpatimāmantrayate sma - gṛhītastvayā brahman sa bodhisattvaparibhogo
            daśamāsiko yo mama pūrvaṃ bodhisattvabhūtasya mātuḥ kukṣigatasyābhūt / brahmā āha
            - evametadbhagavan, evametat sugata / bhagavānāha - kva sa idānīṃ brahman? upadarśaya
            tam / brahmā cāha - brahmaloke sa bhagavan / bhagavānāha - tena hi tvaṃ brahman upadarśaya
            taṃ daśamāsikaṃ bodhisattvaparibhogam, jñāsyanti kiyatsaṃskṛtamiti //</p>
         
         
         <p>atha khalu brahmā sahāpatistān brāhmaṇānetadavocat - tiṣṭhatu tāvadbhavanto yāvadvayaṃ
            ratnavyūhaṃ bodhisattvaparibhogamānayiṣyāmaḥ //</p>
         
         
         <p>atha khalu brahmā sahāpatirbhagavataḥ pādau śirasābhivanditvā bhagavataḥ purato 'ntarhitastatkṣaṇameva
            brahmaloke pratyasthāt //</p>
         
         
         <p>atha khalu brahmā sahāpatiḥ subrahmāṇaṃ devaputrametadavocat - gaccha tvaṃ mārṣā ito
            brahmalokamupādāya yāvattrāyatriṃśadbhavanam - śabdamudīraya, ghoṣamanuśrāvaya / ratnavyūhaṃ
            bodhisattvaparibhogaṃ vayaṃ tathāgatasyāntikamupanāmayiṣyāmaḥ / yo yuṣmākaṃ draṣṭukāmaḥ
            sa śīghramāgacchatviti //</p>
         
         <span class="note"><span class="bold">Vaidya 48</span></span>
         
         <p>atha khalu brahmā sahāpatiścaturaśītyā devakoṭyā nayutaśatasahasraḥ sārdhaṃ taṃ ratnavyūhaṃ
            bodhisattvaparibhogaṃ parigṛhya mahati brāhme vimāne triyojanaśatike pratiṣṭhāpyānekairdaivakoṭīnayutaśatasahasraiḥ
            samantato 'nuparivārya jambūdvīpamavatārayati sma //</p>
         
         
         <p>tena khalu punaḥ samayena kāmāvacarāṇāṃ devānāṃ mahāsaṃnipāto 'bhūt bhagavatsakāśe
            gantum / sa khalu puna ratnavyūho bodhisattvaparibhogo divyairvastrairdivyairmālyairdivyairgandhairdivyaiḥ
            puṣpairdivyairvādyairdivyaiśca paribhaugairabhisaṃskṛto 'bhūt / tāvanmaheśākhyaiśca
            devaiḥ parivṛto 'bhūd yacchakro devānāmindraḥ sumerau(samudre) sthitvā dūrata eva
            mukhe tālacchatrakaṃ dattvā śīrṣavyavalokanenānuvilokayati sma unmeṣadhyāyikayā vā
            / na ca śaknoti sma draṣṭum / tatkasmāt? maheśākhyā hi devā brāhmaṇāḥ / itarāstrāyatriṃśā
            yāmāstuṣitā nirmāṇaratayaḥ paranirmitavaśavartinaḥ / kaḥ punarvādaḥ śakro devānāmindraḥ
            / mohaṃ te vai yānti sma //</p>
         
         
         <p>
            atha khalu bhagavāṃstaṃ divyaṃ vādyanirghoṣamantardhāpayati sma /<br />
            tatkasmāt? yatsahaśravaṇādeva jāmbudvīpakā manuṣyā unmādamāpatsyanta iti //
            </p>
         
         
         <p>atha khalu catvāro mahārājānaḥ śakraṃ devānāmindramupasaṃkramyaivamāhuḥ - kathaṃ devānāmindra
            kariṣyāmo na labhāmahe ratnavyūhaṃ bodhisattvaparibhogaṃ draṣṭum / sa tānavocat -
            kimahaṃ mārṣāḥ kariṣyāmi? ahamapi na labhe draṣṭum / api tu khalu punarmārṣā bhagavatsamīpamupanītaṃ
            drakṣyāmaḥ / te tadā āhuḥ - tena hi devānāmindra tathā kuru yathāsya kṣipraṃ darśanaṃ
            bhavet / śakra āha - āgamayata mārṣā muhūrtaṃ yāvadatikrāntātikrāntatamā devaputrā
            bhagavantaṃ pratisaṃmodayante sma / tadekānte sthitvā śīrṣonmiñjitakayā bhagavantamanuvilokayanti
            sma //</p>
         
         
         <p>atha khalu brahmā sahāpatiḥ sārdhaṃ taiścaturaśītyā devakoṭīnayutaśatasahasraistaṃ
            ratnavyūhaṃ bodhisattvaparibhogaṃ gṛhītvā yena bhagavāṃstenopasaṃkrāmayati sma / sa
            khalu puna ratnavyūho bodhisattvaparibhogo 'bhirūpaḥ prāsādiko darśanīyaścaturasraścatuṣṭhūṇaḥ
            / upariṣṭācca kūṭāgārasamalaṃkṛtaḥ / evaṃpramāṇaḥ tadyathāpi nāma ṣaṇmāsajāto</p>
         
         
         <p>dāraka uccaistvena / tasya khalu punaḥ kūtāgārasya madhye paryaṅkaḥ prajñaptaḥ tadyathāpi
            nāma ṣaṇmāsajātasya dārakasya bhittīphalakaḥ / sa khalu puna ratnavyūho bodhisattvaparibhoga
            evaṃ varṇasaṃsthāno yasya na kaścit sadevake loke samārake sabrahmake sadṛśo 'sti
            ākṛtyā vā varṇena vā / devāḥ khalvapi taṃ dṛṣṭvā āścaryaprāptā abhuvan / cakṣūṃṣi
            teṣāṃ vibhramanti sma / sa ca tathāgatasyāntika upanīto 'tīva bhāsate tapati virocate
            sma / tadyathāpi nāma dvinirdhāntaṃ suvarṇaṃ kuśalena karmakāreṇa supariniṣṭhitamapagatakācadoṣam,
            evaṃ (tasmin samaye) sa kūṭāgāro virājate sma / tasmin khalu punarbodhisattvaparibhoge
            paryaṅkaḥ prajñapto yasya sadevake loke nāsti kaścit sadṛśo varṇena vā saṃsthānena
            vā anyatra kambugrīvāyā (<span class="bold">Vaidya 49</span>) bodhisattvasya / yat khalu mahābrahmaṇā cīvaraṃ prāvṛtamabhūt, tattasya bodhisattvaparyaṅkasyāgrato
            na bhāsate sma tadyathāpi nāma vātavṛṣṭyābhihataḥ kṛṣṇakambalaḥ / sa khalu punaḥ kūṭāgāra
            uragasāracandanamayo yasyaikasuvarṇadharaṇī sāhasraṃ lokadhātuṃ mūlyaṃ kṣamate, tathāvidhenoragasāracandanena
            sa kūṭāgāraḥ samantādanupaliptaḥ / tādṛśa eva dvitīyaḥ kūṭāgāraḥ kṛto yastasmin prathame
            kūṭāgāre 'bhyantarataḥ asakto 'baddhasthitaḥ / tādṛśa eva tṛtīyo 'pi kūṭāgāro yastasmin
            dvitīye kūṭāgāre 'bhyantare 'sakto 'baddhasthitaḥ / sa ca paryaṅkastasmin gandhamaye
            tṛtīye kūṭāgāre vyavasthitaḥ saṃpraticchannaḥ / tasya khalu punaruragasāracandanasyaivaṃrūpo
            varṇaḥ tadyathāpi nāma abhijātasya nīlaivaḍūryasya / tasya khalu punargandhakūṭāgārasyopari
            samantādyāvanti kāniciddivyātikrāntāni puṣpāṇi santi, tāni sarvāṇi tasmin kūṭāgāre
            bodhisattvasya pūrvakuśalamūlavipākenānuprāptānyeva jāyante sma / sa khalu puna ratnavyūho
            bodhisattvaparibhogo dṛḍhasāro 'bhedyo vajropamaḥ sparśena ca kācilindikasukhasaṃsparśaḥ
            / tasmin khalu puna ratnavyūhe bodhisattvaparibhoge ye kecit kāmāvacarāṇāṃ devānāṃ
            bhavanavyūhāste sarve tasmin saṃdṛśyante sma //</p>
         
         
         <p>yāmeva ca rātriṃ bodhisattvo mātuḥ kukṣimavakrāntastāmeva rātrimadha āpaskandhamupādāya
            aṣṭaṣaṣṭiyojanaśatasahasrāṇi mahāpṛthivīṃ bhittvā yāvad brahmalokaṃ padmabhyudgatamabhūt
            / na ca kaścittaṃ padmaṃ paśyati sma anyatra sārathinarottamāddaśaśatasāhasrikācca
            mahābrahmaṇaḥ / yacceha trisāhasramahāsāhasralokadhātāvojo vā maṇḍo va raso vā, tatsarvaṃ
            tasmin mahāpadme madhubinduḥ saṃtiṣṭhate sma //</p>
         
         
         <p>tamenaṃ mahābrahmā śubhe vaiḍūryabhājane prakṣipya bodhisattvasyopanāmayati sma /
            taṃ bodhisattvaḥ parigṛhya bhuṅkte sma mahābrahmaṇo 'nukampāmupādāya / nāsti sa kaścit
            sattvaḥ sattvanikāye yasya sa ojobinduḥ paribhuktaḥ samyak sukhena pariṇāmedanyatra
            caramabhavikādbodhisattvāt sarvabodhisattvabhūmiparipūrṇāt / kasya ca karmaṇo vipākena
            sa ojobindurbodhisattvasyopatiṣṭhate sma? dīrgharātraṃ khalvapi bodhisattvena pūrvaṃ
            bodhisattvacaryāṃ caratā glānebhyaḥ sattvebhyo bhaiṣajyaṃ dattamāśatparāṇāṃ sattvānāmāśāḥ
            paripūritāḥ, śaraṇāgatāśca na parityaktāḥ, nityaṃ cāgrapuṣpamagraphalamagrarasaṃ tathāgatebhyastathāgatacaityebhyastathāgataśrāvakasaṃghebhyo
            mātāpitṛbhyaśca dattvā paścādātmanā paribhuktam / tasya karmaṇo vipākena mahābrahmā
            bodhisattvasya taṃ madhubindumupanāmayati sma //</p>
         
         
         <p>tasmin khalu punaḥ kūṭāgāre yāni kānicit santyatikrāntātikrāntāni māyāguṇaratikrīḍāsamavasṛtasthānāni,
            tāni sarvāṇi tasmin prādurbhāvāni saṃdṛśyante sma bodhisattvasya pūrvakarmavipākena
            //</p>
         
         
         <p>tasmin khalu puna ratnavyūhe bodhisattvaparibhoge śatasahasravyūhaṃ nāma vāsoyugaṃ
            prādurbhūtam / na sa kaścitsattvaḥ sattvanikāye saṃvidyate yasya tatprādurbhavedanyatra
            caramabhavikād bodhisattvāt / (<span class="bold">Vaidya 50</span>) na ca te kecana udārodārā rūpaśabdagandharasasparśā ye tasmin kūṭāgāre na saṃdṛśyante
            sma / sacetkūṭāgāraparibhoga evaṃ suparibhoga evaṃ supariniṣpannaḥ sāntarabahirevaṃ
            supariniṣṭhita evaṃ mṛdukaśca / tadyathāpi nāma kācilindikasukhasaṃsparśo nidarśanamātreṇa,
            na tu tasyopamā saṃvidyate / dharmatā khalveṣā bodhisattvasya pūrvakeṇa ca praṇidhānena
            iyaṃ cetanā ṛddhāvavaśyaṃ bodhisattvena mahāsattvena manuṣyaloka upapattavyamabhiniṣkramya
            cānuttarāṃ samyaksaṃbodhimabhisaṃbudhya dharmacakraṃ pravartayitavyam / yasyā mātuḥ
            kukṣāvupapattirbhavati, tasyā dakṣiṇe kukṣāvādita eva ratnavyūhakūṭāgāro 'bhinirvartate
            / paścādbodhisattvastuṣitebhyaścyuttvā tasmin kūṭāgāre paryaṅkaniṣaṇṇaḥ saṃbhavati
            / na hi caramabhavikasya bodhisattvasya kalalārbudaghanapeśībhāvaṃ kāyaḥ saṃtiṣṭhate
            sma / atha tarhi sarvāṅgapratyaṅgalakṣaṇasaṃpannaḥ saṃniṣaṇṇa eva prādurbhavati /
            svapnāntaragatā ca bodhisattvamātā māyādevī mahānāgakuñjaramavakrāntaṃ saṃjānīte sma
            //</p>
         
         
         <p>tasya khalu punastathā niṣaṇṇasya śakro devānāmindraścatvāraśca mahārājāno 'ṣṭāviṃśatiśca
            mahāyakṣasenāpatayo guhyakādhipatiśca nāma yakṣakulaṃ yato vajrapāṇerutpattiste bodhisattvaṃ
            mātuḥ kukṣigataṃ viditvā satataṃ samitamanubaddhā bhavanti sma / santi khalu punaścatasro
            bodhisattvaparicārakā devatāḥ - utkhalī ca nāma samutkhalī ca nāma dhvajavatī ca nāma
            prabhāvatī ca nāma / tā api bodhisattvaṃ mātuḥ kukṣigataṃ viditvā satataṃ samitaṃ
            rakṣanti sma / śakro 'pi devānāmindraḥ sārdhaṃ pañcamātrairdevaputraśatairbodhisattvaṃ
            mātuḥ kukṣigataṃ jñātvā satataṃ samitamanubadhnāti sma //</p>
         
         
         <p>bodhisattvasya khalu punarmātuḥ kukṣigatasya kāyastathāvidho 'bhūt, tadyathāpi nāma
            parvatamūrdhani rātrāvandhakāratamisrāyāṃ mahānagniskandho yojanādapi dṛśyate sma,
            yāvat pañcabhyā yojanebhyo dṛśyate sma / evameva bodhisattvasya mātuḥ kukṣigatasyātmabhāvo
            'bhinirvṛtto 'bhūt prabhāsvaro 'bhirūpaḥ prāsādiko darśanīyaḥ / sa tasmin kūṭāgāre
            paryaṅkaniṣaṇṇo 'tīva śobhate sma / vaiḍūryapratyuptamivābhijātaṃ jātarūpam / bodhisattvasya
            mātā ca nidhyāya sthitā paśyati sma kukṣigataṃ bodhisattvam / tadyathāpi nāma mahato
            'bhrakūṭādvidyuto niḥsṛtya mahāntamavabhāsaṃ saṃjanayanti, evameva bodhisattvo mātuḥ
            kukṣigataḥ śriyā tejasā varṇena ca taṃ prathamaṃ ratnakūṭāgāramavabhāsayati sma /
            avabhāsya dvitīyaṃ gandhakūṭāgāramavabhāsayati sma / dvitīyaṃ gandhakūṭāgāramavabhāsya
            tṛtīyaṃ ratnakūṭāgāramavabhāsayati sma / tṛtīyaṃ ratnakūṭāgāramavabhāsya sarvāvantaṃ
            māturātmabhāvamavabhāsayati sma / tamavabhāsya yatra cāsane niṣaṇṇo bhavati sma tadavabhāsayati
            sma / tadavabhāsya sarvaṃ gṛhamavabhāsayati sma / sarvaṃ gṛhamavabhāsya gṛhasyopariṣṭānniḥsṛtya
            pūrvāṃ diśamavabhāsayati sma / evaṃ dakṣiṇāṃ paścimāṃ uttarāmadha ūrdhvaṃ samantāddaśadiśaḥ
            krośamātramekaikasyāṃ diśi mātuḥ kukṣigato bodhisattvaḥ śriyā tejasā varṇena cāvabhāsayati
            sma //</p>
         
         <span class="note"><span class="bold">Vaidya 51</span></span>
         
         <p>āgacchanti sma khalu punarbhikṣavaścatvāro mahārājāno 'ṣṭāviṃśacca mahāyakṣasenāpatayaḥ
            sārdhaṃ pañcamātrayakṣaśataiḥ pūrvāhṇakālasamaye bodhisattvasya darśanāya vandanāya
            paryupāsanāya dharmaśravaṇāya ca / tadā bodhisattvastānāgatān viditvā dakṣiṇaṃ pāṇimabhyutkṣipya
            ekāṅgulikayā āsanānyupadarśayati sma / niṣīdanti sma te lokapālādayo yathāprajñapteṣvāsaneṣu
            / paśyanti sma bodhisattvaṃ mātuḥ kukṣigataṃ jātarūpamiva vigrahaṃ hastaṃ cālayantaṃ
            vicālayantam utkṣipantaṃ pratiṣṭhāpayantam / te prītiprāmodyaprasādapratilabdhā bodhisattvaṃ
            namaskurvanti sma / niṣaṇṇāṃśca tān viditvā bodhisattvo dharmyayā kathayā saṃdarśayati
            sma samādāpayati sma samuttejayati sma saṃpraharṣayati sma / yadā ca prakramitukāmā
            bhavanti tadā bodhisattvasteṣāṃ cetasaiva vicintitaṃ vijñāya dakṣiṇaṃ pāṇimutkṣipya
            saṃcārayati sma / saṃcārya vicārayati sma / mātaraṃ ca na bādhate sma / tadā teṣāṃ
            caturṇāṃ mahārājānāmevaṃ bhavati sma - visarjitāḥ sma vayaṃ bodhisattveneti / te bodhisattvaṃ
            bodhisattvamātaraṃ ca tripradakṣiṇīkṛtya prakrāmanti sma / ayaṃ heturayaṃ pratyayo
            yadbodhisattvo rātryāṃ praśāntāyāṃ dakṣiṇaṃ pāṇiṃ saṃcārya vicārayati sma / vicārya
            punarapi smṛtaḥ saṃprajānaṃstaṃ pāṇiṃ pratiṣṭhāpayati sma / punaraparaṃ yadā bodhisattvasya
            keciddarśanāyāgacchanti sma striyo vā puruṣo vā dārako vā dārikā vā, tān bodhisattvaḥ
            pūrvatarameva pratisaṃmodayate sma, paścādbodhisattvasya mātā //</p>
         
         
         <p>iti hi bhikṣavo bodhisattvo mātuḥ kukṣigataḥ san sattvān pratisaṃmodanakuśalo bhavati
            smeti / na ca kaściddevo vā nāgo vā yakṣo vā manuṣyo vā amanuṣyo vā yaḥ śaknoti sma
            bodhisattvaṃ pūrvataraṃ pratisaṃmoditum / atha tarhi bodhisattva eva tāvat pūrvataraṃ
            pratisaṃmodate sma, paścādbodhisattvamātā //</p>
         
         
         <p>nirgate khalu punaḥ pūrvāhṇakālasamaye madhyāhnakālasamaye pratyupasthite atha khalu
            śakro devānāmindro niṣkrāntaḥ / abhiniṣkrāntāśca trāyatriṃśaddevaputrā bodhisattvasya
            darśanāya vandanāya paryupāsanāya / dharmaśravaṇāya cāgacchanti sma / tāṃśca bodhisattvo
            dūrata evāgacchato dṛṣṭvā dakṣiṇaṃ suvarṇavarṇaṃ bāhuṃ prasārya śakraṃ devānāmindraṃ
            devāṃśca trāyatriṃśān pratisaṃmodate sma / ekāṅgulikayā cāsanānyupadarśayati sma /
            na ca śaknoti sma bhikṣavaḥ śakro devānāmindro bodhisattvasyājñāṃ pratiroddhum / niṣīdati
            sma śakro devānāmindrastadanye ca devaputrā yathāprajñapteṣvāsaneṣu / tān bodhisattvo
            niṣaṇṇān viditvā dharmyayā kathayā saṃdarśayati sma samādāpayati sma samuttejayati
            sma saṃpraharṣayati sma / yena ca bodhisattvaḥ pāṇiṃ saṃcārayati sma, tanmukhā bodhisattvamātā
            bhavati sma / tatasteṣāmevaṃ bhavati sma - asmābhiḥ sārdhaṃ bodhisattvaḥ saṃmodate
            sma / ekaikaścaivaṃ saṃjānīte sma - mayaiva sārdhaṃ bodhisattvaḥ saṃlapati, māmeva
            pratisaṃmodate sma iti //</p>
         
         <span class="note"><span class="bold">Vaidya 52</span></span>
         
         <p>tasmin khalu punaḥ kūṭāgāre śakrasya devānāmindrasya trāyatriṃśānāṃ devānāṃ ca pratibhāsaḥ
            saṃdṛśyate sma / na khalu punaranyatraivaṃ pariśuddho bodhisattvaparibhogo bhavati
            yathā mātuḥ kukṣigatasya bodhisattvasya / yadā ca bhikṣavaḥ śakro devānāmindrastadanye
            ca devaputrāḥ prakramitukāmā bhavanti sma, tadā bodhisattvasteṣāṃ cetasaiva cetaḥparivitarkamājñāya
            dakṣiṇaṃ pāṇimutkṣipya saṃcārayanti sma / saṃcārya vicārya punarapi smṛtaḥ saṃprajānan
            pratiṣṭhāpayati sma / mātaraṃ ca na bādhate sma / tadā śakrasya devānāmindrasyānyeṣāṃ
            ca trāyatriṃśānāṃ devānāmevaṃ bhavati sma - visarjitā vayaṃ bodhisattveneti / te bodhisattvaṃ
            bodhisattvamātaraṃ ca tripradakṣiṇīkṛtya prakrāmanti sma //</p>
         
         
         <p>nirgate ca khalu punarbhikṣavo madhyāhnakālasamaye sāyāhnakālasamaye pratyupasthite
            atha khalu brahmā sahāpatiranekairbrahmakāyikairdevaputraśatasahasraiḥ parivṛtaḥ puraskṛtastaṃ
            divyamojobindumādāya yena bodhisattvastenopasaṃkrāmati sma bodhisattvaṃ draṣṭuṃ vandituṃ
            paryupāsituṃ dharmaṃ ca śrotum / samanvāharati sma bhikṣavaḥ bodhisattvo brahmāṇaṃ
            sahāpatimāgacchantaṃ saparivāram / punareva ca bodhisattvo dakṣiṇaṃ suvarṇavarṇapāṇimutkṣipya
            brahmāṇaṃ sahāpatiṃ brahmakāyikāṃśca devaputrān pratisaṃmodate sma / ekāṅgulikayā
            cāsanānyupadarśayati sma / na ca śaktirasti bhikṣavo brahmaṇaḥ sahāpaterbodhisattvasyājñāṃ
            pratiroddhum / niṣīdati sma bhikṣavo brahmā sahāpatistadanye ca brahmakāyikā devaputrā
            yathāprajñapteṣvāsaneṣu / tān bodhisattvo niṣaṇṇān viditvā dharmyayā kathayā saṃdarśayati
            sma samādāpayati sma samuttejayati sma saṃpraharṣayati sma / yena ca bodhisattvaḥ
            pāṇiṃ saṃcārayati sma, tanmukhaiva māyādevī bhavati sma / tatasteṣāmekaikasyaivaṃ
            bhavati sma - mayā sārdhaṃ bodhisattvaḥ saṃlapati, māmeva pratisaṃmodate sma iti /
            yadā ca brahmā sahāpatistadanye ca brahmakāyikā devaputrā gantukāmā bhavanti sma,
            tadā bodhisattvasteṣāṃ cetasaiva cetaḥparivitarkamājñāya dakṣiṇaṃ suvarṇavarṇaṃ bāhumutkṣipya
            saṃcārayati sma / saṃcārya vicārayati sma / saṃcārya vicārya avasādatākāreṇa pāṇiṃ
            saṃcārayati sma / mātaraṃ ca na bādhate sma / tato brahmaṇaḥ sahāpatestadanyeṣāṃ ca
            brahmakāyikānāṃ devaputrāṇāmevaṃ bhavati sma - visarjitā vayaṃ bodhisattveneti / te
            bodhisattvaṃ bodhisattvamātaraṃ ca tripradakṣiṇīkṛtya punareva prakrāmanti sma / bodhisattvaśca
            smṛtaḥ saṃprajānan pāṇiṃ pratiṣṭhāpayati sma //</p>
         
         
         <p>āgacchanti sma khalu punarbhikṣavaḥ pūrvadakṣiṇapaścimottarābhyo digbhyo 'dhastādupariṣṭāt
            santāddaśabhyo digbhyo bahūni bodhisattvaśatasahasrāṇi bodhisattvasya darśanāya vandanāya
            paryupāsanāya dharmaśravaṇāya ca dharmasaṃgītisaṃgāyanāya ca / teṣāmāgatāgatānāṃ bodhisattvaḥ
            kāyāt prabhāmutsṛjya prabhāvyūhāni siṃhāsanānyabhinirmimīte sma / abhinirmāya tān
            bodhisattvāṃsteṣvāsaneṣu niṣīdayati sma / niṣaṇṇāṃścainān viditvā paripṛcchati sma
            paripraśnayati sma yadutāsyaiva bodhisattvasya mahāyānasya vistaravibhāgatāmupādāya
            / na ca tān kaścidanyaḥ paśyati sma anyatra sabhāgebhyo devaputrebhyaḥ / ayaṃ bhikṣavo
            heturayaṃ pratyayo yena bodhisattvaḥ praśāntāyāṃ rātryāṃ kāyāt prabhāmutsṛjati sma
            //</p>
         
         <span class="note"><span class="bold">Vaidya 53</span></span>
         
         <p>na khalu punarbhikṣavo māyādevī bodhisattvakukṣigate gurukāyatāṃ saṃjānīte sma anyatra
            laghutāmeva mṛdutāmeva saukhyatāmeva / na codaragatāni duḥkhāni pratyanubhavati sma
            / na ca rāgaparidāhena vā dveṣaparidāhena vā mohaparidāhena vā paridahyate sma / na
            ca kāmavitarkaṃ vā vyāpādavitarkaṃ vā vihiṃsāvitarkaṃ vā vitarkayati sma / na ca śītaṃ
            na coṣṇaṃ vā jighatsāṃ vā pipāsāṃ vā tamo vā rajo vā kleśaṃ vā saṃjānīte sma paśyati
            vā / na cāsyā amanāpā rūpaśabdagandharasasparśā vā ābhāsamāgacchanti sma / na ca pāpakān
            svapnān paśyati sma / na cāsyāḥ strīmāyā na śāṭhyaṃ nerṣyā na strīkleśā bādhante sma
            / pañcaśikṣāpadasamādattā khalu punaḥ śīlavatī daśakuśalakarmapathe pratiṣṭhitā tasmin
            samaye bodhisattvamātā bhavati sma / na ca bodhisattvamātuḥ kvacit puruṣe rāgacittamutpadyate
            sma, nāpi kasyacitpuruṣasya bodhisattvasya māturantike / ye ca kecitkapilāhvaye mahāpuravare
            anyeṣu vā janapadeṣu devanāgayakṣagandharvāsuragaruḍabhūtāviṣṭāḥ strīpuruṣadārakadārikā
            vā, te sarve bodhisattvamātuḥ sahadarśanādeva svasthāḥ smṛtipratilabdhā bhavanti sma
            / te cāmanuṣyāḥ kṣiprameva prakrāmanti sma / ye ca kecinnānārogaspṛṣṭāḥ sattvā bhavanti
            sma, vātapittaśleṣmasaṃnipātajai rogaiḥ pīḍyante sma, cakṣurogeṇa vā śrotrarogeṇa
            vā ghrāṇarogeṇa vā jihvārogeṇa vā oṣṭharogeṇa vā dantarogeṇa kaṇṭharogeṇa vā galagaṇḍarogeṇa
            vā uragaṇḍakuṣṭhakilāsaśoṣonmādāpasmārajvaragalagaṇḍapiṭakavisarpavicarcikādyai rogaiḥ
            saṃpīḍyante sma, teṣāṃ bodhisattvamātā dakṣiṇapāṇiṃ mūrdhni pratiṣṭhāpayati sma /
            te sahapratiṣṭhāpite pāṇau vigatavyādhayo bhūtvā svakasvakāni gṛhāṇi gacchanti sma
            / antato māyādevī tṛṇagulmakamapi dharaṇitalādabhyutkṣipya glānebhyaḥ sattvebhyo 'nuprayacchati
            sma / te sahapratilambhādaroganirvikārā bhavanti sma / yadā ca māyādevī svaṃ dakṣiṇaṃ
            pārśvaṃ pratyavekṣate sma, tadā paśyati sma bodhisattvaṃ kukṣigatam, tadyathāpi nāma
            supariśuddha ādarśamaṇḍale mukhamaṇḍalaṃ dṛśyate / dṛṣṭvā ca punastuṣṭā udagrā āttamanā
            pramuditā prītisaumanasyajātā bhavati sma //</p>
         
         
         <p>bodhisattvasya khalu punarbhikṣavo mātuḥ kukṣigatasyādhiṣṭhitaṃ satataṃ samitaṃ rātriṃdivaṃ
            divyāni tūryāṇi abhi(nirmāya) pranadanti sma / divyāni ca puṣpāṇi abhipravarṣanti
            sma / kālena devā varṣanti sma / kālena vāyavo vānti sma / kālena ṛtavo nakṣatrāṇi
            ca parivartante sma / kṣemaṃ ca rājyaṃ subhikṣaṃ ca sumanākulamanubhavati sma / sarve
            ca kapilāhvaye mahāpuravare śākyā anye ca sattvāḥ khādanti sma, pibanti sma, (ramante
            sma,) krīḍanti sma, pravicārayanti sma, dānāni ca dadanti sma, puṇyāni ca kurvanti
            sma, kaumodyāmiva cāturmāsyāmekāntare krīḍāsukhavihārairviharanti sma / rājāpi śuddhodanaḥ
            saṃprāptabrahmacaryoparatarāṣṭrakāryo 'pi supariśuddhastapovanagata iva dharmamevānuvartate
            sma //</p>
         
         <span class="note"><span class="bold">Vaidya 54</span></span>
         
         <p>evaṃrūpeṇa bhikṣava ṛddhiprātihāryeṇa samanvāgato bodhisattvo mātuḥ kukṣigato 'sthāt
            / tatra khalu bhagavānāyuṣmantamānandamāmantrayate sma - drakṣyasi tvamānanda ratnavyūhaṃ
            bodhisattvaparibhogaṃ yatra bodhisattvo mātuḥ kukṣigato vyāhārṣīt / āha - paśyeyaṃ
            bhagavan paśyeyaṃ sugata / darśayati sma tathāgata āyuṣmata ānandasya śakrasya devānāmindrasya
            caturṇāṃ ca lokapālānāṃ tadanyeṣāṃ ca devamanuṣyāṇām / dṛṣṭvā ca te tuṣṭā abhūvan
            udagrā āttamanasaḥ pramuditāḥ prītisaumanasyajātāḥ / sa ca brahmā sahāpatiḥ punareva
            brahmaloke samāropya pratiṣṭhāpayati sma caityārtham //</p>
         
         
         <p>tatra khalu bhagavān punarapi bhikṣūnāmantrayate sma - iti hi bhikṣavo daśamāsakukṣigatena
            bodhisattvena ṣaṭtriṃśannayutāni devamanuṣyāṇāṃ triṣu yāneṣu paripācitānyabhūvan /
            yatredamucyate yat -</p>
         
         
         <p>bodhisattva agrasattva mātukukṣisaṃsthitaḥ prakampitā ca ṣaḍvikāra medinī sakānanā
            / suvarṇavarṇa ābha mukta sarvāpāya śodhitā praharṣitāśca devasaṃgha dharmagañju bheṣyate
            // Lal_6.23 //</p>
         
         
         <p>
            suṃsaṃsthito mahāvimānu naikaratnacitrito yatra vīru āruhitva tiṣṭhate vināyakaḥ /<br />
            gandhottamena candanena pūrito virocate yasyaikakarṣu trisahasramūlyaratnapūrito //
            Lal_6.24 //
            </p>
         
         
         <p>
            mahāsahasralokadhātu heṣvi bhindiyitvanā udāgato guṇākarasya padmaojabinduko /<br />
            so saptarātra puṇyateja brahmaloki udgato gṛhītva brahma ojabindu bodhisattva nāmayī
            // Lal_6.25 //
            </p>
         
         
         <p>
            na asti sarvasattvakāyi bhuktu yo jareya taṃ anyatra bhūri bodhisattva brahmakalpasaṃnibhe
            /<br />
            anekakalpa puṇyateja ojabindu saṃsthito bhujitva sattva kāyacitta jñānaśuddha gacchiṣu
            // Lal_6.26 //
            </p>
         
         
         <p>
            śakra brahma lokapāla pūjanāya nāyakaṃ trīṇi kāla āgamitva bodhisattvamantikam /<br />
            vandayitva pūjayitva dharma śṛṇute varaṃ pradakṣiṇaṃ karitva sarva gacchiṣū yathāgatā
            // Lal_6.27 //
            </p>
         
         <span class="note"><span class="bold">Vaidya 55</span></span>
         
         <p>
            bodhisattva dharmakāma enti lokadhātuṣu<br />
            prabhāviyūha āsaneṣu te niṣaṇṇa dṛśyiṣu /<br />
            parasparaṃ ca śrutva dharma yānaśreṣṭhamuttamaṃ<br />
            prayānti sarvi hṛṣṭacitta varṇamāla bhāṣato // Lal_6.28 //
            </p>
         
         
         <p>
            ye ca iṣṭidārakāsu duḥkhitā tadā abhūt bhūtaspṛṣṭa kṣiptacitta nagna pāṃśumrakṣitā
            /<br />
            te ca sarva dṛṣṭva māya bhonti labdhacetanā smṛtīmatīgatīupeta gehi gehi gacchiṣu
            // Lal_6.29 //
            </p>
         
         
         <p>
            vātato va pittato va śleṣmasaṃnipātakaiḥ ye ca cakṣuroga śrotraroga kāyacittapīḍitā
            /<br />
            naikarūpa naikajāti vyādhibhiśca ye hatā sthāpite sma māya mūrdhni pāṇi bhonti nirjarā
            // Lal_6.30 //
            </p>
         
         
         <p>
            athāpi vā tṛṇasya tūli bhūmito gṛhītvanā dadāti māya āturāṇa sarvi bhonti nirjarā
            /<br />
            saukhyaprāpti nirvikāra gehi gehi gacchiṣu bhaiṣajyabhūti vaidyarāji kukṣisaṃpratiṣṭhite
            // Lal_6.31 //
            </p>
         
         
         <p>
            yasmi kāli māyadevi svātanuṃ nirīkṣate adṛśāti bodhisattva kukṣiye pratiṣṭhitam /<br />
            yathaiva candra antarīkṣa tārakai parīvṛtaṃ tathaiva nāthu bodhisattvalakṣaṇairalaṃkṛtam
            // Lal_6.32 //
            </p>
         
         
         <p>
            no ca tasya rāga doṣa naiva moha bādhate kāmachandu naiva tasya īrṣi naiva hiṃsitā
            /<br />
            tuṣṭacitta hṛṣṭacitta prīti saumanasthitā kṣudhāpipāsa śīta uṣṇa naiva tasya bādhate
            // Lal_6.33 //
            </p>
         
         
         <p>
            aghaṭṭitāśca nityakāla divyatūrya vādiṣu pravarṣayanti divyapuṣpa gandhaśreṣṭha śobhanā
            /<br />
            deva paśyi mānuṣāśca mānuṣā amānuṣāṃ no viheṭhi no vihiṃsi tatra te parasyaram //
            Lal_6.34 //
            </p>
         
         <span class="note"><span class="bold">Vaidya 56</span></span>
         
         <p>ramanti sattva krīḍayanti annapānudenti ca ānandaśabda ghoṣayanti hṛṣṭatuṣṭamānasāḥ
            //</p>
         
         
         <p>kṣamā rajoanākulā ca kāli deva varṣate tṛṇāśca puṣpa oṣadhīya tasmi kāli rohiṣu //
            Lal_6.35 //</p>
         
         
         <p>
            rājagehi saptarātra ratnavarṣa varṣito yato daridrasattva gṛhya dāna denti bhuñjate
            /<br />
            nāsti sattva yo daridra yo ca āsi duḥkhito bherumūrdhni nandaneva eva sattva nandiṣu
            // Lal_6.36 //
            </p>
         
         
         <p>
            so ca rāju śākiyāna poṣadhī upoṣito rājyakāryu no karoti dharmameva gocarī /<br />
            tapovanaṃ ca so praviṣṭa māyādevī pṛcchate kīdṛśenti kāyi saukhya agrasattva dhārati
            // Lal_6.37 //
            </p>
         
         
         <p>iti śrīlalitavistare garbhāvakrāntiparivarto nāma ṣaṣṭhamo 'dhyāyaḥ //</p>
         
         
         
         
         
         <p>START Parivarta 7</p>
         
         <span class="note"><span class="bold">Vaidya 57</span></span>
         
         
         <p>janmaparivartaḥ saptamaḥ /</p>
         
         
         <p>iti hi bhikṣavo daśamāseṣu nigateṣu bodhisattvasya janmakālasamaye pratyupasthite
            rājñaḥ śuddhodanasya gṛhodyāne dvātriṃśatpūrvanimittāni prādurabhūvan / katamāni dvātriṃśat?
            sarvapuṣpāṇi suṅgībhūtāni na puṣpanti sma / puṣkariṇīṣu cotpalapadmakumudapuṇḍarīkāṇyabhyudgatāni
            kuḍmalībhūtāni na puṣpanti sma / tadā ca puṣpaphalavṛkṣā dharaṇītalādabhyudgamya kṣārakajātā
            na phalanti sma / aṣṭau ca ratnavṛkṣāḥ prādurabhūvan / viṃśati ca ratnanidhānaśatasahasrāṇyutplatya
            vyavasthitāni dṛśyante sma / antaḥpure ca ratnāṅkurāḥ prādurabhūvan / sugandhitailaparivāsitāśca
            gandhodakaśītoṣṇāḥ prasravanti sma / himavatparvatapārśvācca siṃhapotakā āgatyāgatyābhinadantaḥ
            kapilāhvayapuravaraṃ pradakṣiṇīkṛtya dvāramūleṣvavatiṣṭhante sma, na kaṃcitsattvaṃ
            viheṭhayanti sma / pañcaśatāni pāṇḍarāṇāṃ hastiśāvakānāmāgatya rājñaḥ śuddhodanasyāgrakaraiścaraṇāvabhilikhanti
            sma / mekhalībaddhakāśca devadārakā rājñaḥ śuddhodanasyāntaḥpure utsaṅgenotsaṅgamanuparivartamānāḥ
            saṃdṛśyante sma / gaganatalagatārdhakāyā nāgakanyā nānāpūjopakaraṇaparigṛhītā adhyālambamānāḥ
            saṃdṛśyante sma / daśa ca nāgakanyāsahasrāṇi mayūrāṅgahastakaparigṛhītā gagatatale
            'vasthitāḥ saṃdṛśyante sma / daśa ca pūrṇakumbhasahasrāṇi kapilavastu mahānagaraṃ
            pradakṣiṇīkurvanti saṃdṛśyante sma / daśa ca devakanyāsahasrāṇi gandhodakabhṛṅgāraparigṛhītā
            mūrdhni dhārayantyo 'vasthitāḥ saṃdṛśyante sma / daśa ca devakanyāsahasrāṇi chatradhvajapatākāparigṛhītā
            avasthitāḥ saṃdṛśyate sma / bahūni cāpsaraḥśatasahasrāṇi śaṅkhabherīmṛdaṅgapaṇavaiḥ
            ghaṇṭāvasaktaiḥ pratīkṣamāṇānyavasthitāni saṃdṛśyante sma / sarve vāyavaścāvasthitā
            na vānti sma / sarvanadī ca prasravaṇāni ca na vahanti sma / candrasūryavimānāni nakṣatrajyotirgaṇāśca
            na vahanti sma / puṣyaṃ ca nakṣatrayuktamabhūt / ratnajālaparisphuṭaṃ ca rājñaḥ śuddhodanasya
            gṛhaṃ saṃsthitamabhūt / vaiśvānaraśca na jvalati sma / kūṭāgāraprāsādatoraṇadvārakataleṣu
            ca maṇiratnānyabhipralambamānāni ca saṃdṛśyante sma / dūṣyagañjāśca viviratnagañjāśca
            prāvṛtāḥ saṃdṛśyante sma / kākolūkagṛdhravṛkaśṛgālaśabdāścāntarhitā abhūvan / sujātajātaśabdāśca
            śrūyante sma / sarvajanapadakarmāntāśca samucchinnā abhūvan / utkūlanikūlāśca pṛthivīpradeśāḥ
            samāḥ samavasthitāḥ sarvavīthīcatvaraśṛṅgāṭakarathyāntarāpaṇamukhāni ca pāṇitalamṛṣṭānīva
            puṣpābhikīrṇāni virocante sma / sarvāśca gurviṇyaḥ samyaksukhena prasūyante sma /
            sarvaśālavanadevatāśca patreṣvardhakāyānabhinirmāya namyamānāḥ sthitāḥ saṃdṛśyante
            sma / imāni dvātriṃśatpūrvanimittāni prādurabhūvan //</p>
         
         <span class="note"><span class="bold">Vaidya 58</span></span>
         
         <p>atha khalu māyādevī bodhisattvasya janmakālasamayaṃ jñātvā bodhisattvasyaiva tejonubhāvena
            rātryāṃ prathame yāme rājānaṃ śuddhodanamupasaṃkramya gāthābhirabhyabhāṣata -</p>
         
         
         <p>
            deva śṛṇu hi mahyaṃ bhāṣato yaṃ mataṃ me aciraciracireṇā jāta udyānabuddhiḥ /<br />
            yadi ca tava na roṣo naiva doṣo na mohaḥ kṣipramahu vrajeyā krīḍaudyānabhūmim // Lal_7.1
            //
            </p>
         
         
         <p>
            tvamiha tapasi khinno dharmacittaprayukto ahu ca cirapraviṣṭā śuddhasattvaṃ dharentī
            /<br />
            drumavara pratibuddhāḥ phullitā śālavṛkṣāḥ yukta bhaviya devā gantumudyānabhūmim //
            Lal_7.2 //
            </p>
         
         
         <p>
            ṛtupravara vasanto yoṣitāṃ maṇḍanīyo bhramaravaravighuṣṭāḥ kokilabarhigītāḥ /<br />
            śuciruciravicitrā bhrāmyate puṣpareṇuḥ sādhu dadahi ājñāṃ gacchamo mā vilambaḥ //
            Lal_7.3 //
            </p>
         
         
         <p>
            vacanamimu śruṇitvā deviye pārthivendraḥ<br />
            tuṣṭo muditacittaḥ pāriṣadyānavocat /<br />
            hayagajarathaṃ paṅktyā vāhanā yojayadhvaṃ<br />
            pravaraguṇasamṛddhāṃ lumbinīṃ maṇḍayadhvam // Lal_7.4 //
            </p>
         
         
         <p>
            nīlagirinikāśāṃ meghavarṇānubaddhāṃ viṃśati ca sahasrān yojayadhvaṃ gajānām /<br />
            maṇikanakavicitrāṃ hemajālopagūḍhāṃ ghaṇṭarucirapārśvān ṣaḍviṣāṇāṃ gajendrān // Lal_7.5
            //
            </p>
         
         
         <p>
            himarajatanikāśāṃ muñjakeśāṃ sukeśāṃ viṃśati ca sahasrān yojayadhvaṃ hayānām /<br />
            kanakaracitapārśvā kiṅkiṇījālalambā pavanajavitavegā vāhanā pārthivasya // Lal_7.6
            //
            </p>
         
         
         <p>
            naragaṇa raṇaśauṇḍān śūra saṃgrāmakāmān asidhanuśaraśaktipāśakhaḍgāgrahastān /<br />
            viṃśati ca sahasrān yojayadhvaṃ suśīghraṃ māya saparivārāṃ rakṣathā apramattā // Lal_7.7
            //
            </p>
         
         <span class="note"><span class="bold">Vaidya 59</span></span>
         
         <p>
            maṇikanakaniṣiktāṃ lumbinīṃ kārayadhvaṃ vividhavasanaratnaiḥ sarvavṛkṣāṃ pravethā
            /<br />
            vividhakusumacitraṃ nandanaṃ vā surāṇāṃ vadatha ca mama śīghraṃ sarvametaṃ vidhāya
            // Lal_7.8 //
            </p>
         
         
         <p>vacanamimu niśamyā pāriṣadyaiḥ kṣaṇena vāhana kṛta sajjā lumbinī maṇḍitā sā /</p>
         
         
         <p>pāriṣadya āha -</p>
         
         
         <p>jaya jaya hi narendrā āyu pālehi dīrghaṃ sarva kṛtu yathoktaṃ kāru deva pratīkṣa //
            Lal_7.9 //</p>
         
         
         <p>
            so ca naravarendro hṛṣṭacitto bhavitvā gṛhavaramanuviṣṭo iṣṭikānevamāha /<br />
            yasya ahu manāpo yā ca me prītikāmā sā mi kuruta ājñāṃ maṇḍayitvātmabhāvam // Lal_7.10
            //
            </p>
         
         
         <p>
            varasurabhisugandhāṃ bhāvaraṅgāṃ vicitrāṃ vasana mṛdumanojñāṃ prāvṛṇothā udagrāḥ /<br />
            urasi vigalitānāṃ muktahārā bhavethā ābharaṇavibhūṣāṃ darśayethādya sarvāḥ // Lal_7.11
            //
            </p>
         
         
         <p>
            tuṇapaṇavamṛdaṅgāṃ vīṇaveṇūmukuṇḍāṃ tūryaśatasahasrān yojayadhvaṃ manojñāṃ /<br />
            bhūya kuruta harṣaṃ devakanyāna yūyaṃ śrutva madhuraghoṣaṃ devatāpi spṛheyuḥ // Lal_7.12
            //
            </p>
         
         
         <p>
            ekarathavaresmiṃ tiṣṭhatāṃ māyadevī mā ca puruṣa istrī anya tatrāruheyā /<br />
            nāri vividhavarmā taṃ rathaṃ vāhayantāṃ mā ca pratikūlaṃ mā manāpaṃ śruṇeṣyā // Lal_7.13
            //
            </p>
         
         
         <p>
            hayagajarathapattīṃ sainyaśrīmadvicitrāṃ dvāri sthita nṛpasyā śrūyate uccaghoṣāḥ /<br />
            kṣubhitajalanidhirvā śrūyate eva śabdo * * * * // Lal_7.14 //
            </p>
         
         <span class="note"><span class="bold">Vaidya 60</span></span>
         
         <p>māya yada gṛhāto nirgatā dvāramūlaṃ ghaṇṭa śatasahasrā tāḍitā maṅgalārtham // Lal_7.15
            //</p>
         
         
         <p>
            so ca ratha vicitro maṇḍitaḥ pārthivena api ca marusahasrairdivyasiṃhāsanebhiḥ /<br />
            caturi ratanavṛkṣā patrapuṣpopapetā abhinaditamanojñāṃ haṃsakrauñcān mayūrān // Lal_7.16
            //
            </p>
         
         
         <p>
            chatradhvajapatākāścocchritā vaijayantyaḥ kiṅkiṇivarajālaiśchāditaṃ divyavastraiḥ
            /<br />
            maruvadhu gaganesmiṃ taṃ rathaṃ prekṣayante divyamadhuraghoṣaṃ śrāvayantyaḥ stuvanti
            // Lal_7.17 //
            </p>
         
         
         <p>
            upaviśati yadā sā māya siṃhāsanāgre pracalita trisahasrā medinī ṣaḍvikāram /<br />
            puṣpa maru kṣipiṃsū ambarāṃ bhrāmayiṃsū adya jagati śreṣṭho jāyate lumbinīye // Lal_7.18
            //
            </p>
         
         
         <p>
            caturi jagatipālāstaṃ rathaṃ vāhayante tridaśapatirapīndro mārgaśuddhiṃ karoti /<br />
            brahma puratu gacchī durjanāṃ vārayanto amaraśatasahasrāḥ prāñjalīkā namante // Lal_7.19
            //
            </p>
         
         
         <p>
            nṛpati muditacitto vīkṣate tāṃ viyūhāṃ tasya bhavati evaṃ vyakta yaṃ devadevo /<br />
            yasya caturi pālā brahma sendrāśca devāḥ kuruta vipulapūjāṃ vyakta yaṃ śuddhabhāvī
            // Lal_7.20 //
            </p>
         
         
         <p>
            nāsti tribhavi sattvo yaḥ sahetpūjametāṃ deva atha ca nāgāḥ śakra brahmā ca pālāḥ
            /<br />
            mūrdha tada phaleyā jīvitaṃ cāsya naśyet ayu puna atidevaḥ sarvapūjāṃ sahāti // Lal_7.21
            //
            </p>
         
         
         <p>atha khalu bhikṣavo māyādevī caturaśītyā hayarathasahasraiḥ sarvālaṃkāravibhūṣitaiḥ
            parivṛtā caturaśītyā gajarathasahasraiḥ sarvālaṃkāravibhūṣitaiḥ caturaśītyā ca pattisahasraiḥ
            śūrairvīrairvarāṅgarūpibhiḥ susaṃnaddhadṛḍhavarmakavacitairanuparigṛhītā ṣaṣṭyā ca
            śākyakanyāsahasraiḥ puraskṛtā catvāriṃśatā ca sahasrai (<span class="bold">Vaidya 61</span>) rājñaḥ śuddhodanasya jñātikulaprasūtaiḥ śākyaiḥ vṛddhadaharamadhyamaiḥ saṃrakṣitā,
            ṣaṣṭyā ca sahasrai rājñaḥ śuddhodanasyāntaḥpureṇa gītavādyasamyaktūryatāḍāvacarasaṃgītisaṃpravāditena
            parivṛtā, caturaśītyā ca devakanyāsahasraiḥ parivṛtā, caturaśītyā ca nāgakanyāsahasraiḥ
            caturaśītyā ca gandharvakanyāsahasraiḥ caturaśītyā ca kinnarakanyāsahasraiḥ caturaśītyā
            cāsurakanyāsahasraiḥ nānāvyūhālaṃkārālaṃkṛtābhiḥ nānāgītavādyavarṇabhāṣiṇībhiranugamyamānā
            niryāti sma / sarvaṃ ca lumbinīvanaṃ gandhodakasiktaṃ divyapuṣpābhikīrṇīkṛtamabhūt
            / sarvavṛkṣāśca tasmin vanavare akālapatrapuṣpaphalāni dadanti sma / devaiśca tathā
            tadvanaṃ samalaṃkṛtamabhūt tadyathāpi nāma miśrakāvanaṃ devānāṃ samalaṃkṛtam //</p>
         
         
         <p>atha khalu māyādevī lumbinīvanamanupraviśya tasmādrathavarādavatīrya naramarukanyāparivṛtā
            vṛkṣeṇa vṛkṣaṃ paryaṭantī vanādvanaṃ caṃkramyamāṇā drumād drumaṃ nirīkṣamāṇā anupūrveṇa
            yenāsau plakṣo mahādrumaratnavarapravaraḥ suvibhaktaśākhaḥ samapatramañjarīdharo divyamānuṣyanānāpuṣpasaṃpuṣpito
            varapravarasurabhigandhinānāgandhinānāraṅgavastrābhipralambito vividhamaṇivicitraprabhojjvalitaḥ
            sarvaratnamūladaṇḍaśākhāpatrasamalaṃkṛtaḥ suvibhaktavistīrṇaśākhaḥ karatalanibhe bhūmibhāge
            suvibhaktavistīrṇanīlatṛṇamayūragrīvāsaṃnibhe kācilindikasukhasaṃsparśe dharaṇītale
            saṃsthitaḥ pūrvajinajanetryābhinivāsitaḥ devasaṃgītyanugītaḥ śubhavimalaviśuddhaḥ
            śuddhāvāsadevaśatasahasraiḥ praśāntacittairabhinatajaṭāmakuṭāvalambitāvanatamūrdhabhirabhinandyamānastaṃ
            plakṣavṛkṣamupajagāma //</p>
         
         
         <p>atha sa plakṣavṛkṣo bodhisattvasya tejonubhāvenāvanamya praṇamati sma / atha māyādevī
            gaganatalagateva vidyut dṛṣṭiṃ dakṣiṇaṃ bāhuṃ prasārya plakṣaśākhāṃ gṛhītvā salīlaṃ
            gaganatalaṃ prekṣamāṇā vijṛmbhamānā sthitābhūt / atha tasmin samaye ṣaṣṭyapsaraḥśatasahasrāṇi
            kāmāvacaradevebhya upasaṃkramya māyādevyā upasthāne paricaryāṃ kurvanti sma //</p>
         
         
         <p>evaṃrūpeṇa khalu puna ṛddhiprātihāryeṇa samanvāgato bodhisattvo mātuḥ kukṣigato 'sthāt
            / sa paripūrṇānāṃ daśānāṃ māsānāmatyayena māturdakṣiṇapārśvānniṣkramati sma smṛtaḥ
            saṃprajānannanupalipto garbhamalairyathā nānyaḥ kaściducyate 'nyeṣāṃ garbhamala iti
            //</p>
         
         
         <p>tasmin khalu punarbhikṣavaḥ samaye śakro devānāmindro brahmā ca sahāpatiḥ purataḥ
            sthitāvabhūtām, yau bodhisattvaṃ paramagauravajātau divyakāśikavastrāntaritaṃ sarvāṅgapratyaṅgaiḥ
            smṛtau saṃprajñau pratigṛhṇāte sma //</p>
         
         
         <p>yasmiṃśca kūṭāgāre bodhisattvo mātuḥ kukṣigato 'sthāt, taṃ brahmā sahāpatirbrahmakāyikāśca
            devaputrā abhyutkṣipya brahmalokaṃ caityārthaṃ pūjārthaṃ copanāmayāmāsuḥ / aparigṛhītaḥ
            khalu punarbodhisattvaḥ kenacinmanuṣyabhūtena, atha tahi bodhisattvaṃ devatāḥ prathamataraṃ
            pratigṛhṇanti sma //</p>
         
         
         <p>atha bodhisattvo jātamātraḥ pṛthivyāmavatarati sma / samanantarāvatīrṇasya ca bodhisattvasya
            mahāsattvasya mahāpṛthivīṃ bhittvā mahāpadmaṃ prādurabhūt / nandopanandau ca nāgarājānau
            gaganatale 'rdhakāyau (<span class="bold">Vaidya 62</span>) sthitvā śītoṣṇe dve vāridhāre 'bhinirbhiṃttvā bodhisattvaṃ snāpayataḥ sma / śakrabrahmalokapālāḥ
            pūrvaṃgamāścānye ca bahavo devaputrāḥ śatasahasrā ye bodhisattvaṃ jātamātraṃ nānāgandhodakamuktakusumaiḥ
            snāpayantyabhyavakiranti sma / antarikṣe ca dve cāmare ratnacchatraṃ ca prādurbhūtam
            / sa tasmin mahāpadme sthitvā caturdiśamavalokayati sma / (caturdiśamavalokya) siṃhāvalokitaṃ
            mahāpuruṣāvalokitaṃ vyavalokayati sma //</p>
         
         
         <p>tasmin khalu punaḥ samaye bodhisattvaḥ pūrvakuśalamūlavipākajenāpratihatena divyacakṣuprādurbhūtena
            divyena cakṣuṣā sarvāvantaṃ trisāhastraṃ mahāsāhastraṃ lokadhātuṃ sanagaranigamajanapadarāṣṭrarājadhānīṃ
            sadevamānuṣaṃ paśyati sma / sarvasattvānāṃ ca cittacaritaṃ ca prajānāti sma / jñātvā
            ca vyavalokayati sma - asti tvasau kaścitsattvo yo mayā sadṛśaḥ śīlena vā samādhinā
            vā prajñayā vā kuśalamūlacaryayā vā / yadā ca bodhisattvaḥ trisāhasramahāsāhasralokadhātau
            na kaṃcitsattvamātmatulyaṃ paśyati sma, atha tasminsamaye bodhisattvaḥ siṃha iva vigatabhayabhairavo
            'saṃtrastaḥ astambhī sucintitaṃ smṛtvā cintayitvā sarvasattvānāṃ cittacaritāni jñātvā
            aparigṛhīto bodhisattvaḥ pūrvāṃ diśamabhimukhaḥ sapta padāni prakrāntaḥ - pūrvaṃgamo
            bhaviṣyāmi sarveṣāṃ kuśalamūlānāṃ dharmāṇām / tasya prakramata uparyantarīkṣe 'parigṛhītaṃ
            divyaśvetavipulachatraṃ cāmaraśubhe gacchantamanugacchanti sma - yatra yatra ca bodhisattvaḥ
            padamutkṣipati sma, tatra tatra padmāni prādurbhavanti sma / dakṣiṇāṃ diśamabhimukhaḥ
            sapta padāni prakrāntaḥ - dakṣiṇīyo bhaviṣyāmi devamanuṣyāṇām / paścimāṃ diśamabhimukhaḥ
            sapta padāni prakāntaḥ / saptame sthitvā siṃha ivāhlādanātmikāṃ vācaṃ bhāṣate sma
            - ahaṃ loke jyeṣṭho 'haṃ loke śreṣṭhaḥ / iyaṃ me paścimā jātiḥ / kariṣyāmi jātijarāmaraṇaduḥkhasyāntam
            / uttarāṃ diśamabhimukhaḥ sapta padāni prakrāntaḥ - anuttaro bhaviṣyāmi sarvasattvānām
            / adhastāddiśamabhimukhaḥ sapta padāni prakrāntaḥ - nihaniṣyāmi māraṃ ca mārasenāṃ
            ca / sarvanairayikāṇāṃ ca nirayāgnipratighātāya saha dharmameghavṛṣṭiṃ varṣiṣyāmi,
            yena te sukhasamarpitā bhaviṣyanti / upariṣṭāddiśamabhimukhaḥ sapta padāni prakrāntaḥ,
            urdhvaṃ cāvalokayati sma - ullokanīyo bhaviṣyāmi sarvasattvānām / samanantarabhāṣitā
            ceyaṃ bodhisattvena vākū / atha tasmin samaye ayaṃ trisāhasramahāsāhasralokadhātuḥ
            svareṇābhivijñāpto 'bhūt / iyaṃ bodhisattvasya karmavipākajā abhijñādharmatā //</p>
         
         
         <p>yadā bodhisattvaścaramabhavika upajāyate, yadā cānuttarāṃ samyaksaṃbodhimabhisaṃbudhyate,
            tadā asyemānyevaṃrūpāṇi ṛddhiprātihāryāṇi bhavanti - tasmin khalu punarbhikṣavaḥ samaye
            saṃhṛṣitaromakūpajātāḥ sarvasattvā abhūvan / mahataśca pṛthivīcālasya loke prādurbhāvo
            'bhūt bhairavasya romaharṣaṇasya / aghaṭṭitāni ca divyamānuṣyakāni tūryāṇi saṃpravāditāni
            / sarvartukālikāśca (<span class="bold">Vaidya 63</span>) vṛkṣāstasmin samaye trisāhasramahāsāhasralokadhātau saṃkusumitāḥ phalitāśca / viśuddhācca
            gaganatalānmeghaśabdaḥ śrūyate sma / apagatameghācca gaganācchanaiḥ sūkṣmasūkṣmo devaḥ
            pravarṣati sma / nānāvarṣadivyakusumavastrābharaṇagandhacūrṇavyāmiśrāḥ paramasukhasaṃsparśāśca
            saumyāḥ sugandhavātāḥ pravāyanti sma / vyapagatatamorajodhūmanīhārāśca sarvadiśaḥ
            suprasannā virājante sma / upariṣṭāccāntarikṣādadṛśyā gambhīrā mahābrahmaghoṣāḥ saṃśrūyante
            sma / sarvacandrasūryaśakrabrahmalokapālaprabhāścābhibhūtā abhūvan / paramasukhasaṃsparśayā
            ca sarvasattvakāyacittasukhasaṃjananyā lokottarayā anekaśatasahasravarṇaprabhayā sarvatrisāhasramahāsāhasralokadhātuḥ
            parisphuṭo 'bhūt / samantarajātasya khalu punarbodhisattvasyaikāntasukhasamarpitāḥ
            sarvasattvā babhūvuḥ / sarvarāgadveṣamohadarpārativiṣādabhayalobherṣyāmātsaryavigatāḥ
            sarvākuśalakriyāprativiratā vyādhitānāṃ sattvānāṃ vyādhaya upaśāntāḥ / kṣutpipāsitānāṃ
            sattvānāṃ kṣutpipāsā prasrabdhābhūt / madyamadamattānāṃ ca sattvānāṃ madāpagamaḥ saṃvṛttaḥ
            / unmattaiśca smṛtiḥ pratilabdhā / cakṣurvikalaiśca sattvaiścakṣuḥ pratilabdham, śrotravikalaiśca
            sattvaiḥ śrotram / aṅgapratyaṅgavikalendriyāścāvikalendriyāḥ saṃvṛttāḥ / daridraiśca
            dhanāni pratilabdhāni / bandhanabaddhāśca bandhanebhyo vimuktāḥ / āvīcimādiṃ kṛtvā
            sarvanairayikāṇāṃ sattvānāṃ sarvakāraṇād duḥkhaṃ tasminsamaye prasrabdham / tiyagyonikānāmanyonyabhakṣaṇādi
            duḥkham, yamalokikānāṃ sattvānāṃ kṣutpipāsādiduḥkhaṃ vyupaśāntamabhūt //</p>
         
         
         <p>yadā ca bodhisattvo jātamātraḥ sapta padāni prakrānto 'bhūt, asaṃkhyeyākalpakoṭinayutaśatasahasraiḥ
            sucaritacaraṇairmahāvīryamahāsthāmadharmatāpratilambhena tasmin samaye daśadiglokadhātusthitā
            buddhā bhagavantastaṃ pṛthvīpradeśaṃ vajramayadhitiṣṭhanti sma / yena mahāpṛthivī
            tasmin pradeśe nāvatīryata, tāvanmahābalavegasamanvāgato hi bhikṣavo jātamātro bodhisattvaḥ
            sapta padāni prakrānto 'bhūt / sarvalokāntarikāśca tasmin samaye mahatāvabhāsena sphuṭā
            abhūvan / mahāṃśca tasmin samaye gītaśabdo 'bhūnnṛtyaśabdaḥ / aprameyāśca tasmin samaye
            puṣpacūrṇagandhamālyaratnābharaṇavastrameghā abhipravarṣanti sma / paramasukhasamarpitāśca
            sarvasattvā abhūvan / saṃkṣepādacintyā sā kriyābhūt, yadā bodhisattvo loke prādurabhūt
            sarvalokābhyudgataḥ //</p>
         
         
         <p>atha khalvāyuṣmānānandaḥ utthāyāsanādekāṃsamuttarāsaṅgaṃ kṛtvā dakṣiṇajānumaṇḍalaṃ
            pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocat - sarvasattvānāṃ
            bhagavaṃstathāgata āścaryabhūto 'bhūt, bodhisattvabhūt evādbhutadharmasamanvāgataśca
            / kaḥ punarvādaḥ evaṃ hyanuttarāṃ samyaksaṃbodhimabhisaṃbuddhaḥ / eṣo 'haṃ bhagavaṃścatuṣpañcakṛtvo
            'pi daśakṛtvo 'pi yāvatpañcāśatkṛtvo 'pi śatakṛtvo 'pi yāvadanekaśatasahasraśo 'pyahaṃ
            bhagavan buddhaṃ bhagavantaṃ śaraṇaṃ gacchāmi //</p>
         
         <span class="note"><span class="bold">Vaidya 64</span></span>
         
         <p>evamukte bhagavānāyuṣmantamānandametadavocat - bhaviṣyanti khalu punarānanda anāgate
            'dhvani kecidbhikṣavo 'bhāvitakāyā abhāvitacittā abhāvitaśīlā abhāvitaprajñā bālā
            apaṇḍitā ābhimānikā uddhatā unnatā asaṃvṛtā vikṣiptacittāḥ kāṅkṣāparīttā vicikitsābahulā
            aśraddhāḥ śramaṇamalāḥ śramaṇapratirūpakāḥ / te na śraddāsyanti imāmevaṃrūpāṃ bodhisattvasya
            garbhāvakrāntipariśuddhim / te 'nyonyamekānte saṃnipātyaivaṃ vakṣyanti - paśyata bho
            yūyametadapūjyamānaṃ bodhisattvasya kila mātuḥ kukṣigatasyoccāraprasrāvamaṇḍoparimiśrasya
            īdṛśī vibhūtirāsīt / sa ca kila abhiniṣkrāman māturdakṣiṇāyāḥ kukṣeranupalipto garbhamalenābhūditi
            / kathametadyojyate? na punaste mohapuruṣā evaṃ jñāsyanti - na sukṛtakarmaṇāṃ sattvānāmuccāraprasrāvamaṇḍe
            kāyaḥ saṃbhavatīti / bhadrikā khalvapi tathārūpāṇāṃ sattvānāṃ garbhāvakrāntirbhavati
            / garbhāvasthitaśca sattvānukampayā hi bodhisattvo manuṣyaloke upapadyate, na devabhūta
            eva dharmacakraṃ pravartayati / tatkasmāt? mā khalvānanda sattvāḥ kausīdyamāpatsyante
            / devabhūtaḥ sa bhagavān tathāgato 'rhan samyaksaṃbuddhaḥ, vayaṃ tu manuṣyamātrāḥ
            / na vayaṃ samarthāstatsthānaṃ paripūrayitumiti kausīdyamāpadyeran / na khalu punasteṣāṃ
            mohapuruṣāṇāṃ dharmastainyakānāmevaṃ bhaviṣyati - acintyo hi sa sattvaḥ, nāsāvasmābhiḥ
            prāmāṇikaḥ kartavya iti / api tu khalvānanda buddhaṛddhiprātihāryamapi te tasmin kāle
            nāvakalpayiṣyanti, kimaṅga punarbodhisattvabhūtasya tathāgatasya bodhisattvaprātihāryāṇi
            / paśya ānanda kiyantaṃ te mohapuruṣā bahvapuṇyābhisaṃskāramabhisaṃskariṣyanti, ye
            buddhadharmān pratikṣepsyanti lābhasatkāraślokābhibhūtā uccāralagnā lābhasatkārābhibhūtā
            itarajātīyāḥ //</p>
         
         
         <p>ānanda āha - mā maivaṃrūpā bhagavan anāgate 'dhvani bhikṣavo bhaviṣyanti ya imāmevaṃ
            bhadrikāṃ sūtrāntāṃ pratikṣepsyanti pratipakṣaṃ pakṣanti ca //</p>
         
         
         <p>bhagavānāha - evaṃrūpāśca te ānanda sūtrāntāṃ prapikṣepsyanti, prativakṣyanti cānekaprakārān
            cānyān pāpakānabhisaṃskārānabhisaṃskariṣyanti / anarthikāśca te śrāmaṇyena bhaviṣyanti
            //</p>
         
         
         <p>ānanda āha - kā punarbhagavan teṣāṃ tathārūpāṇāmasatpuruṣāṇāṃ gatirbhaviṣyati? ko
            'bhisaṃparāyaḥ?</p>
         
         
         <p>bhagavānāha - yā gatirbuddhabodhimantardhāyāpyatītānāgatapratyutpannāṃśca buddhān
            bhagavato 'tyākhyāya tāṃ te gatiṃ gamiṣyanti //</p>
         
         
         <p>atha khalvāyuṣmānānandaḥ saṃharṣitaromakūpajāto namo buddhāya ityuktvā bhagavantametadavocatmūrchā
            me bhagavan kāyasyābhūdimaṃ teṣāmasatpuruṣāṇāṃ samudācāraṃ śrutvā //</p>
         
         <span class="note"><span class="bold">Vaidya 65</span></span>
         
         <p>bhagavānāha - na teṣāmānanda samācāro bhaviṣyati / viṣamasamudācārāḥ khalu punaste
            sattvā bhaviṣyanti / te tena viṣamena samudācāreṇavīcau mahānarake prapatiṣyanti /
            tatkasya hetoḥ? ye kecidānanda bhikṣavo vā bhikṣuṇyo vā upāsako vā upāsikā vā imānevaṃrūpān
            sūtrāntān śrutvā nādhimokṣyanti na śraddhāsyanti na prativetsyanti, te cyutāḥ samānā
            avīcau mahānarake prapatiṣyanti / mā ānanda tathāgatāprāmāṇikaṃ akārṣuḥ / tatkasmāddhetoḥ?
            aprameyo hyānanda tathāgato gambhīro vipulo duravagāhaḥ / yeṣāṃ keṣāṃcidānanda imānevaṃrūpān
            sūtrāntāñchrutvopapatsyate prītiprāmodyam, prasādalābhāstaiḥ sattvaiḥ sulabdhāḥ /
            amoghaṃ ca teṣāṃ jīvitam, amoghaṃ ca teṣāṃ mānuṣyam, sucaritacaraṇāśca te, ādattaṃ
            ca taiḥ sāram, muktāśca te tribhyo 'pāyebhyaḥ, bhaviṣyanti ca te putrāstathāgatasya,
            pariprāptaṃ ca taiḥ sarvakāryam, amoghaśca teṣāṃ śraddhāpratilambhaḥ, suvibhakta ca
            tai rāṣṭrapiṇḍam, prasannāśca te 'grasattvaiḥ, saṃchinnāstairmārapāśāḥ, nistīrṇaśca
            taiḥ saṃsārāṭavīkāntāraḥ, samuddhṛtaśca taiḥ śokaśalyaḥ, anuprāptaṃ ca taiḥ prāmodyavastu,
            sugṛhītāni ca taiḥ śaraṇagamanāni, dakṣiṇīyāśca te pūjārhāḥ, durlabhaprādurbhāvāśca
            te loke, dakṣiṇīyāśca te dhārayitavyāḥ / tatkasya hetoḥ? tathā hi - te sarvaloke imamevaṃ
            sarvalokavipratyanīkaṃ tathāgatadharmaṃ śraddadhanti / na te ānanda sattvā avarakeṇa
            kuśalamūlena samanvāgatā bhavanti / te cānanda sattvā mamaikajātipratibaddhāni mitrāṇi
            bhaviṣyanti / tatkasmāddhetoḥ? kaścidānanda śravaṇādeva priyo bhavati manāpaśca na
            tu darśanena / kaścidānanda darśanenāpi priyo bhavati manāpaśca na tu khalu punaḥ
            śravaṇena / kaścidānanda darśanenāpi śravaṇenāpi priyo bhavati manāpaśca / teṣāṃ keṣāṃcidānanda
            ahaṃ darśanena vā śravaṇena vā priyo manāpo bhaveyaṃ niṣṭhāṃ tvaṃ tatra gacchethāḥ
            - na tāni mamaikajātipratibaddhāni mitrāṇi / dṛṣṭāste tathāgatena, mocayitavyāste
            tathāgatena, te samaguṇapratyaṃśāḥ, te tathāgataguṇapratyaṃśāḥ, te tathāgatena kartavyā
            upāsakāḥ, te tathāgataṃ śaraṇaṃ gatāḥ, upāttāste tathāgatena / mamāntikāt khalvapyānanda
            pūrvaṃ bodhisattvacaryāmeva tāvaccarato ye kecidbhayārditāḥ sattvā āgatya abhayaṃ
            pratiyācante sma, tebhyo 'haṃ sattvebhyo 'bhayaṃ dattvān, kimaṅga punaretarhyanuttarāṃ
            samyaksaṃbodhimabhisaṃbuddhaḥ / śraddhāyāmānanda yogaḥ karaṇīyaḥ / idaṃ tathāgato
            vijñāpayati / yadānanda tathāgatena yuṣmākaṃ karaṇīyaṃ kṛtam, tattathāgatena śodhito
            mānaśalyaḥ / śravaṇenāpyānanda mitrasya nanu yojanaśatāntaramapi gacchanti, gatvā
            ca sukhitā bhavanti adṛṣṭapūrvaṃ mitraṃ dṛṣṭvā / kaḥ punarvādo ye māṃ niśritya kuśalamūlānyavaropayanti
            / jñāsyantyānanda tathāgatā arhantaḥ samyaksaṃbuddhāḥ - pūrva mitrāṇyete sattvāstathāgatānām,
            asmākamapyete mitrāṇi bhavantīti / tatkasmāt khalu punarānanda mitraṃ mitrasya priyaṃ
            ca manāpaṃ ca bhavati? tasyāpi (tadapi) priyameva bhavati, mitrasya yatpriyaṃ mitram,
            tadapi priyameva bhavati manāpaṃ ca / tasmāttarhyānanda ārocayāmi ca prativedayāmi
            ca / śraddhāmātrakamutpādayatha / anuparindiṣyāmo (<span class="bold">Vaidya 66</span>) vayamanāgatānāṃ tathāgatānāmarhatāṃ samyaksaṃbuddhānāmantike, te 'smākamapi mitrāṇīti
            viditvā yathābhiprāyaṃ paripūrayiṣyanti / tadyathāpi nāma ānanda kasyacideva puruṣasyaikaputrako
            bhavet suvayāḥ pradakṣiṇagrāhī / sa ca puruṣo bahumitro bhavet / sa tasmin pitari
            kālagate na hi vihanyeta pitṛmitrasuparigṛhītaḥ / evabheva ānanda ye kecinmama śraddhāsyanti
            tānahamupādadāmi / mitrāṇīva mama tāni / (te) mama śaraṇaṃ gatāḥ / bahumitraśca tathāgataḥ
            / tāni ca tathāgatasya mitrāṇi bhūtavādīni na mṛṣāvādīni / anuparindāmyahaṃ bhūtavādīnām
            / yāni tathāgatasya mitrāṇyanāgatāstathāgatā arhantaḥ samyaksaṃbuddhā / śraddhāyāmānanda
            yogaḥ karaṇīyaḥ / atrāhaṃ yuṣmān vijñāpayāmīti //</p>
         
         
         <p>iti hi jāte bodhisattve gaganatalagatānyapsaraḥkoṭinayutaśatasahasrāṇi divyaiḥ puṣpadhūpagandhamālyavilepanavastrābharaṇairmāyādevīmabhyavakiranti
            sma / tatredamucyate -</p>
         
         
         <p>
            śubhavimalaviśuddhahemaprabhā candrasūryaprabhā<br />
            ṣaṣṭi daśasahasra devāpsarā mañjughoṣasvarāḥ /<br />
            tasmi kṣaṇi upetya tāṃ lumbinīṃ māyadevyabruvan<br />
            mā khu jani viṣādu tuṣṭā bhavopasthāyikāṣte vayam // Lal_7.22 //
            </p>
         
         
         <p>
            bhaṇahi kiṃ karaṇīyu kiṃ kurmahe kena kāryaṃ ca te<br />
            vayaṃ tava susamarthopasthāyikā premabhāvasthitāḥ /<br />
            api ca bhava udagra harṣānvitā mā ca khedaṃ janehi<br />
            jarāmaraṇavighāti vaidyottamaṃ adya devī janeṣī laghum // Lal_7.23 //
            </p>
         
         
         <p>
            yatha druma pariphulla saṃpuṣpitā śālavṛkṣā ime<br />
            yatha ca marusahasra pārśve sthitā bhrāmayanto bhujān /<br />
            yatha ca cali sasāgarā medinī ṣaḍvikārā iyaṃ<br />
            divi divi ca vighuṣṭa lokottaraṃ tvaṃ janeṣī sutam // Lal_7.24 //
            </p>
         
         
         <p>
            yatha ca prabha viśuddha vibhrājate svarṇavarṇa śubhā<br />
            tūryaśata manojñā cāghaṭṭitā ghuṣyayante 'mbare /<br />
            yatha ca śatasahasra śuddhā śubhā vītarāgāḥ surā<br />
            namiṣu muditacittā adyo jane sarvaloke hitam // Lal_7.25 //
            </p>
         
         
         <p>
            śakramapi ca brahmapālāpi cānyā ca yā devatā<br />
            tuṣṭamuditacittā pārśve sthitā nāmayanto bhujām /<br />
            so ca puruṣasiṃha śuddhavrato (bhittva) kukṣinirdhāvito<br />
            kanakagirinikāśa śuddhavrato niṣkramī nāyakaḥ // Lal_7.26 //
            </p>
         
         <span class="note"><span class="bold">Vaidya 67</span></span>
         
         <p>
            śakramapi ca brahma tau pāṇibhiḥ saṃpratīcchā muniṃ<br />
            kṣetra śatasahasra saṃkampitā ābha muktā śubhā /<br />
            api ca triṣu apāyi sattvā sukhī nāsti duḥkhaṃ puna<br />
            amaraśatasahasra puṣpāṃ kṣipī bhrāmayantyambarān // Lal_7.27 //
            </p>
         
         
         <p>
            vīryabalaupeta vajrātmikā medinī saṃsthitā ('bhuttadā)<br />
            padmu ruciracitru abhyudgato yatra (cakrāṅgacitrebhiḥ) padbhyāṃ sthito ('pi) nāyakaḥ
            /<br />
            sapta pada kramitva brahmasvaro muñci ghoṣottamaṃ<br />
            jaramaraṇavighāti vaidyottamo bheṣyi sattvottamaḥ // Lal_7.28 //
            </p>
         
         
         <p>
            gaganatala sthihitva brahmottamo śakradevottamaḥ<br />
            śuciruciraprasannagandhodakairvisnapī nāyakam /<br />
            api ca uragarājā śītoṣṇa dve vāridhāre śubhe (vyamuñcatāntarīkṣe sthitāḥ)<br />
            amara śatasahasra gandhodakairvisnapī nāyakam // Lal_7.29 //
            </p>
         
         
         <p>
            lokapālāśca saṃbhrānta saṃdhārayantī karaiḥ śobhanaiḥ /<br />
            trisahasrā iyaṃ bhūmiḥ kampate sacarācarā // Lal_7.30 //
            </p>
         
         
         <p>
            prabhā ca rucirā muktā apāyāśca viśodhitāḥ /<br />
            kleśaduḥkhāśca te śāntā jāte lokavināyake // Lal_7.31 //
            </p>
         
         
         <p>
            kṣipanti marutaḥ puṣpaṃ jāte 'sminnaranāyake /<br />
            krama sapta padāṃ vīraḥ kramate balavīryavān // Lal_7.32 //
            </p>
         
         
         <p>
            pādau nikṣipate yatra bhūmau padmavarāḥ śubhāḥ /<br />
            abhyudgacchaṃstato mahyāṃ sarvaratnavibhūṣitāḥ // Lal_7.33 //
            </p>
         
         
         <p>
            yadā sapta padāṃ gatvā brahmasvaramudāhari /<br />
            jarāmaraṇavighāti bhiṣagvara ivodgataḥ // Lal_7.34 //
            </p>
         
         
         <p>
            vyavalokayitvā ca viśārado diśaḥ tato girāṃ muñcati arthayuktām /<br />
            jyeṣṭho 'haṃ sarvalokasya śraṣṭho (loke vināyakaḥ) iyaṃ ca jātirmama paścimā (iti)
            // Lal_7.35 //
            </p>
         
         
         <p>
            hāsyaṃ ca muktaṃ naranāyakena salokapālairmarubhiśca sendraiḥ /<br />
            prasannacittairvaragandhavāribhiḥ saṃskārito lokahitārthakārī // Lal_7.36 //
            </p>
         
         <span class="note"><span class="bold">Vaidya 68</span></span>
         
         <p>
            api coragendraiḥ sahitaiḥ samagraiḥ gandhogradhārāvisaraiḥ snapiṃsu /<br />
            anye 'pi devā nayutā (sthitāḥ) 'ntarīkṣe snapiṃsu gandhāgrajine svayaṃbhum // Lal_7.37
            //
            </p>
         
         
         <p>
            śvetaṃ ca vipulaṃ chatraṃ cāmarāṃśca śubhāmbarān /<br />
            antarīkṣe gatā devāḥ snāpayanti nararṣabham // Lal_7.38 //
            </p>
         
         
         <p>pañcakulikaśatāni prasūyante sma /</p>
         
         
         <p>
            puruṣa tvaritu gatva śuddhodanamabravīt harṣito<br />
            vṛddhi vipula jātu devā suto bhūṣito lakṣaṇaiḥ /<br />
            mahakularatanasya (vṛddhibhūtā) vyakto asau cakravartīśvaraḥ<br />
            na ca bhavi pratiśatru jambudhvaje ekachatro bhavet // Lal_7.39 //
            </p>
         
         
         <p>
            dvitiyu puruṣu gatva (rājñi) śuddhodane śleṣayitvā krame<br />
            vṛddhi vipula deva jātā nṛpe śākiyānāṃ kule /<br />
            pañcaviṃśatisahasra jātāḥ sutāḥ śākiyānāṃ gṛhe<br />
            sarvi balaupeta nagnāḥ samā duṣpradharṣā paraiḥ // Lal_7.40 //
            </p>
         
         
         <p>
            aparu puruṣa āha devā śruṇā nandaśabdaṃ mamā<br />
            chandakapramukhāni ceṭīsutā jāta aṣṭau śatā /<br />
            api ca daśasahasra jātā hayāḥ kaṇṭhakasya sakhā<br />
            turagavarapradhāna hemaprabhā mañjukeśā varāḥ // Lal_7.41 //
            </p>
         
         
         <p>
            viṃśati ca sahasra paryantakāḥ koṭṭarājāstathā<br />
            nṛpati kramatalebhi cānvākramī sādhu devā jayā /<br />
            ājñā khalu dadāhi gacchāma kiṃ vā karomo nṛpā<br />
            tvamiha vaśitu prāptu bhṛtyā vayaṃ bhaṭṭa devā jayā // Lal_7.42 //
            </p>
         
         
         <p>
            viṃśati ca sahasra nāgottamā hemajālojjvalā<br />
            tvaritamupagamiṃsu rājño gṛhaṃ garjamānā nabhe /<br />
            kṛṣṇaśabala vatsa gopāmukhā jāta ṣaṣṭiśatā<br />
            iyamapi suti devadevottame vṛddhi rājño gṛhe // Lal_7.43 //
            </p>
         
         <span class="note"><span class="bold">Vaidya 69</span></span>
         
         <p>
            api ca nṛpati gaccha prekṣa svayaṃ sarvameva prabho (puṇyateja prabho)<br />
            naramarutasahasra ye harṣitā dṛṣṭva jāte guṇāṃ /<br />
            bodhivara aśoka saṃprasthitāḥ kṣipra bhomā jināḥ // Lal_7.44 //
            </p>
         
         
         <p>iti //</p>
         
         
         <p>iti hi bhikṣavo jāte bodhisattve tatkṣaṇaṃ dānanisargaḥ punaruttari pravartate sma
            / pañca ca kulikāśatāni prasūyante sma, daśa ca kanyāsahasrāṇi yaśovatīpramukhāni
            / aṣṭau dāsīśatāni aṣṭau dāsaśatāni chandakapramukhāni / daśa vaḍavāsahasrāṇi daśa
            kiśorasahasrāṇi kaṇṭhakapramukhāni / pañca kareṇusahasrāṇi pañca piṅgasahasrāṇi prasūyante
            sma / tāni sarvāṇi rājñā śuddhodanena pustavaropitāni kumārasya krīḍārthaṃ dattānyabhūvan
            //</p>
         
         
         <p>caturṇāṃ ca dvīpakoṭīśatasahasrāṇāṃ madhye pṛthivīpradeśe aśvatthayaṣṭiḥ prādurabhūdantardvīpe
            ca candanavanaṃ prādurbabhūva bodhisattvasya paribhogārthaṃ bodhisattvasyaivānubhāvena
            / pañca codyānaśatāni samantānnagarasya prādurbabhūvurbodhisattvasya paribhogāya /
            pañca ca nidhānasahasrāṇi dharaṇītalādutplutya mukhaṃ darśayanti sma / iti hi ye kecidrājñaḥ
            śuddhodanasyārthābhipretā abhūvan, te sarve samṛddhābhipretā abhūvan saṃsiddhāḥ //</p>
         
         
         <p>tato rājñaḥ śuddhodanasyaitadabhūt - kimahaṃ kumārasya nāmadheyaṃ kariṣyāmīti / tato
            'syaitadabhūt - asya hi jātamātreṇa mama sarvārthāḥ saṃsiddhāḥ / yannvahamasya sarvārthasiddha
            iti nāma kuryām / tato rājā bodhisattvaṃ mahatā satkāreṇa satkṛtya sarvārthasiddho
            'yaṃ kumāro nāmnā bhavatu iti nāmāsyākārṣīt //</p>
         
         
         <p>iti hi bhikṣavo jāte bodhisattve mātuḥ kukṣipārśvamakṣatamanupahatamabhavadyathā pūrvaṃ
            tathā paścāt / tritaviṣyandāmbukūpāḥ prādurabhūvan api ca sugandhatailapuṣkariṇyaḥ
            / pañcāpsaraḥ - sahasrāṇi divyagandhaparivāsitatailaparigṛhītāni bodhisattvamātaramupasaṃkramya
            sujātajāte tāmaklāntakāyatāṃ ca paripṛcchanti sma / pañcāpsaraḥsahasrāṇi divyānulepanaparigṛhītāni
            bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /
            pañcāpsaraḥsahasrāṇi divyagandhodakaparipūrṇaghaṭāparigṛhītāni bodhisattvamātaramupasaṃkramya
            sujātajāte tāmaklāntakāyatāṃ ca paripṛcchanti sma / paccāpsaraḥsahasrāṇi divyānulepanaparigṛhītani
            bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /
            pañcāpsaraḥsahasrāṇi divyadārakācīvaraparigṛhītāni bodhisatvamātaramupasaṃkramya sujārajāte
            tāmaklāntakāyatāṃ ca paripṛcchanti sma / pañcāpsaraḥ - sahasrāṇi divyadārakābharaṇaparigṛhītāni
            bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /
            pañcāpsaraḥsahasrāṇi divyatūryasaṃgītisaṃprabhaṇitena bodhisattvamātaramupasaṃkramya
            sujātajāte tāmaklāntakāyatāṃ ca paripṛcchanti sma / yāvantaśceha jambudvīpe bāhyāḥ
            pañcabhijñā ṛṣayaste sarve gaganatalenāgatya rājñaḥ śuddhodanasya purataḥ sthitvā
            jayavṛddhiśabdamanuśrāvayanti sma //</p>
         
         
         <p>iti hi bhikṣavo jātamātro bodhisattvaḥ saptarātraḥ lumbinīvane divyamānuṣyakaistūryatālāvacaraiḥ
            satkriyate sma, gurukriyate sma, mānyate sma, pūjyate sma, khādyabhojyasvādanīyāni
            (<span class="bold">Vaidya 70</span>) viśrāṇyante sma / sarvaśākyagaṇāśca saṃnipātyānandaśabdamudīrayanti sma, dānāni
            ca dadanti sma, puṇyāni ca kurvanti sma / dvātriṃśacca brāhmaṇaśatasahasrāṇi dine
            dine saṃtarpyante sma / yeṣāṃ ca yenārthena tebhyastaddīyate sma / śakraśca devānāmindro
            brahmā ca tasyāṃ brāhmaṇaparṣadi māṇavakarūpamabhinirmāyāgrāsane niṣadyemāṃ maṅgalyāṃ
            gāthāmabhyabhāṣatām -</p>
         
         
         <p>
            apāyāśca yathā śāntā sukhī sarvaṃ yathā jagat /<br />
            dhruvaṃ sukhāvaho jātaḥ sukhe sthāpayitā jagat // Lal_7.45 //
            </p>
         
         
         <p>
            yathā vitimirā cābhā ravicandrasuraprabhāḥ /<br />
            abhibhūtā na bhāsante dhruvaṃ puṇyaprabhodbhavaḥ // Lal_7.46 //
            </p>
         
         
         <p>
            paśyantyanayanā yadvacchrotrahīnāḥ śruṇanti ca /<br />
            unmattakāḥ smṛtīmanto bhavitā lokacetiyaḥ // Lal_7.47 //
            </p>
         
         
         <p>
            na bādhante yathā kleśā jātaṃ maitrajanaṃ jagat /<br />
            niḥsaṃśayaṃ brahmakoṭīnāṃ bhavitā pūjanārahaḥ // Lal_7.48 //
            </p>
         
         
         <p>
            yathā saṃpuṣpitāḥ śālā medinī ca samā sthitā /<br />
            dhruvaṃ sarvajagatpūjyaḥ sarvajño 'yaṃ bhaviṣyati // Lal_7.49 //
            </p>
         
         
         <p>
            yathā nirākulo loko mahāpadmo yathodbhavaḥ /<br />
            niḥsaṃśayaṃ mahātejā lokanātho bhaviṣyati // Lal_7.50 //
            </p>
         
         
         <p>
            yathā ca mṛdukā vātā divyagandhopavāsitāḥ /<br />
            śamenti vyādhiṃ sattvānāṃ vaidyarājo bhaviṣyati // Lal_7.51 //
            </p>
         
         
         <p>
            vītarāgā yathā ceme rūpadhātau marucchatāḥ /<br />
            kṛtāñjaliṃ namasyante dakṣiṇīyo bhaviṣyati // Lal_7.52 //
            </p>
         
         
         <p>
            yathā ca manujā devān devāḥ paśyanti mānuṣān /<br />
            heṭhayanti na cānyonyaṃ sārthavāho bhaviṣyati // Lal_7.53 //
            </p>
         
         
         <p>
            yathā ca jvalanaḥ śāntaḥ sarvā nadyaśca visthitāḥ /<br />
            sūkṣmaṃ ca kampate bhūmiḥ bhavitā tattvadarśakaḥ // Lal_7.54 //
            </p>
         
         
         <p>iti //</p>
         
         
         <p>iti hi bhikṣavaḥ saptarātrajātasya bodhisattvasya mātā māyādevī kālamakarot / sā kālagatā
            trāyatriṃśati deveṣūpapadyata / syāt khalu punarbhikṣavo yuṣmākamevaṃ bodhisattvāparādhena
            māyādevī kālagateti? na khalvevaṃ draṣṭavyam / tatkasmāddhetoḥ? etat paramaṃ hi tasyā
            āyuṣpramāṇamabhūt / atītānāmapi bhikṣavo bodhisattvānāṃ saptarātrajātānāṃ janetryaḥ
            kālamakurvanta / tatkasmāddhetoḥ? vivṛddhasya hi bodhisattvasya paripūrṇendriyasyābhiniṣkrāmato
            māturhṛdayaṃ sphuṭet //</p>
         
         <span class="note"><span class="bold">Vaidya 71</span></span>
         
         <p>iti hi bhikṣavaḥ saptame divase yādṛśenaiva vyūhena māyādevī kapilavastuno mahānagarādudyānabhūmimabhiniṣkrāntābhūt,
            tataḥ koṭīśatasahasraguṇottareṇa mahāvyūhena bodhisattvaḥ kapilavastu mahānagaraṃ
            prāvikṣat / tasya ca praviśataḥ pañca pūrṇakumbhasahasrāṇi gandhodakaparipūrṇāni purato
            nīyante sma / evaṃ pañcakanyāsahasrāṇi mayūrahastakamparigṛhītāni purato gacchanti
            sma / pañca ca kanyāsahasrāṇi tālavṛkṣakaparigṛhītāni purato gacchanti sma / pañca
            sa kanyāsahasrāṇi gandhodakabhṛṅgāraparigṛhītāni purato gacchanti sma, mārgamavasiñcanti
            sma / pañca ca kanyāsahasrāṇi vicitrapaṭalakaparigṛhītāni purato gacchanti sma / pañca
            ca kanyāsahasrāṇi navavicitrapralambanamālāparigṛhītāni purato gacchanti sma / pañca
            ca kanyāsahasrāṇi ratnabhadrālaṃkāraparigṛhītāni purato gacchanti sma, mārgaṃ śodhayanti
            sma / pañca ca kanyāsahasrāṇi bhadrāsanaparigṛhītāni purato gacchanti sma / pañca
            ca brāhmaṇasahasrāṇi ghaṇṭāparigṛhītāni māṅgalyaśabdaṃ śrāvayantaḥ purato gacchanti
            sma / viṃśati nāgasahasrāṇi sarvālaṃkāravibhūṣitāni purato gacchanti sma / viṃśati
            hayasahasrāṇi suvarṇālaṃkārasaṃchannāni sarvālaṃkāravibhūṣitāni purato gacchanti sma
            / aśīti rathasahasrāṇi uchritachatradhvajapatākākiṅkiṇījālasamalaṃkṛtāni bodhisattvasya
            pṛṣṭhato 'nucchanti sma / cattvāriṃśatpadātisahasrāṇi śūrāṇāṃ vīrāṇāṃ varāṅgurūpiṇāṃ
            saṃnaddhadṛḍhavarmakavacānāṃ bodhisattvaṃ gacchantamanugacchanti sma / gaganatalagatāni
            cāprameyāsaṃkhyeyānyabhijñātāni kāmāvacarāṇāṃ rūpāvacaradevaputrakoṭīnayutaśatasahasrāṇi
            nānāprakrāramanekavyūhairbodhisattvasya pūjāṃ kurvanto 'nugacchanti sma / yasmiṃśca
            varapravararathe bodhisattvaḥ samabhirūḍho 'bhūt, sa kāmāvacarairdevairanekairmahāvyūhaiḥ
            samalaṃkṛto 'bhūt / viṃśati ca devakanyāsahasrāṇi sarvālaṃkāravibhūṣitāni ratnasūtraparigṛhītāni
            taṃ rathaṃ vahanti sma / dvayoścāpsarasormadhye ekā mānuṣī kanyā dvayormānuṣīkanyayormadhye
            ekāpsarā / na cāpsaraso mānuṣīṇāmāmagandhaṃ jighranti sma / na ca mānuṣā apsarasāṃ
            rūpaṃ dṛṣṭvā pramādamāpadyante sma yadidaṃ bodhisattvasya tejonubhāvena //</p>
         
         
         <p>iti hi bhikṣavaḥ kapilāhvaye puravare sarvārthasiddhāya pañcamātraiḥ śākyaśataiḥ pañcagṛhaśatāni
            nirmāpitānyabhūvan bodhisattvamuddiśya / te bodhisattvaṃ nagaraṃ praviśantaṃ svasvagṛhadvāramūle
            sthitvā kṛtāñjalipuṭā abhinatakāyāḥ sagauravā evamāhuḥ - iha bhoḥ sarvārthasiddha
            praviśa / iha bho devātideva praviśa / iha bhoḥ śuddhasattva praviśa / iha bhoḥ sārathivara
            praviśa / iha bhoḥ prītiprāmodyakara praviśa / iha bho aninditayaśaḥ praviśa / iha
            bhoḥ samantacakṣu praviśa / iha bho asamasama praviśa / iha bho asadṛśaguṇatejodhara
            lakṣaṇānuvyañjanasvalaṃkṛtakāya praviśeti / tataścopādāya kumārasyeha sarvārthasiddhaḥ
            sarvārthasiddha iti saṃjñāmagamat //</p>
         
         
         <p>tatra rājā śuddhodanasteṣāṃ sarveṣāmanuvartanārthaṃ bodhisattvaṃ sarvagṛheṣu praveśya
            caturṇāṃ māsānāmatyayādbodhisattvaṃ svagṛhe praveśayati sma / tatra ca nānāratnavyūho
            nāma (<span class="bold">Vaidya 72</span>) mahāprāsādastaṃ bodhisattvaḥ samārūḍho 'bhūt / tatra te bṛddhavṛddhāḥ śākyāḥ saṃnipatyaivaṃ
            mataṃ cārayanti sma - kā nu khalu samarthā bodhisattvaṃ gopāyituṃ kelayituṃ mamāyituṃ
            hitacittatayā maitracittatayā guṇacittatayā saumyacittatayā ceti / tatra pañcamātrāṇi
            śākyavadhūśatāni / ekaikā evamāhūḥ - ahaṃ kumāramupasthāsya iti / tatra mahallakamahallikāḥ
            śākyā evamāhuḥ - sarvā etā vadhūkā navā dahnāstaruṇyaḥ rūpayauvanamadamattāḥ / naitāḥ
            samarthā bodhisattvaṃ kālena kālamupasthāpayitum / atha ca punariyaṃ mahāprajāpatī
            gautamī kumārasya mātṛsvasā / eṣā samarthā kumāraṃ samyaksukhena saṃvardhayitum, rājānaṃ
            ca śuddhodanamabhidhārayitum / iti hi te sarve samagrā bhūtvā mahāprajāpatīṃ gautamīmutsāhayanti
            sma / iti hi mahāprajāpatī gautamī kumāraṃ saṃvardhayati sma / tatra bodhisattvasyārthe
            dvātriṃśaddhātryaḥ saṃsthāpitā abhuvan aṣṭāvaṅgadhātryaḥ, aṣṭau kṣīradhātryaḥ, aṣṭau
            maladhātryaḥ, aṣṭau krīḍādhātryaḥ //</p>
         
         
         <p>tato rājā śuddhodanaḥ sarvaṃ śākyagaṇaṃ saṃnipātyaivaṃ mīmāṃsate sma - kiṃ nu khalvayaṃ
            kumāro rājā bhaviṣyati cakravartī, āhosvidabhiniṣkramiṣyati pravrajyāyai?</p>
         
         
         <p>tena ca samayena himavataḥ parvatarājasya pārśve asito nāma maharṣiḥ prativasati sma
            pañcābhijñaḥ sārdhaṃ naradattena bhāgineyena / sa bodhisattvasya jātamātrasya bahūnyāścaryādbhutaprātihāryāṇyadrākṣīt
            / gaganatalagatāṃśca devaputrān buddhaśabdamanuśrāvayato 'mbarāṇi ca bhrāmayata itastataḥ
            pramuditān bhramato 'drākṣīt / tasyaitadabhūt - yannvahaṃ vyavalokayeyamiti / sa divyena
            cakṣuṣā sarvaṃ jambudvīpamanuvilokayannadrākṣīt kapilāhvaye mahāpuravare rājñaḥ śuddhodanasya
            gṛhe kumāraṃ jātaṃ śatapuṇyatejastejitaṃ sarvalokamahitaṃ dvātriṃśanmahāpuruṣalakṣaṇaiḥ
            samalaṃkṛtagātram / dṛṣṭvā ca punarnaradattaṃ māṇavakamāmantrayate sma - yat khalu
            māṇavaka jānīyā jambudvīpe mahāratnamutpannam / kapilavastuni mahānagare rājñaḥ śuddhodanasya
            gṛhe kumāro jātaḥ śatapuṇyatejastejitaḥ sarvalokamahito dvātriṃśanmahāpuruṣalakṣaṇaiḥ
            samanvāgataḥ / sacetso 'gāramadhyāvasiṣyati, rājā bhaviṣyati caturaṅgaścakravartī
            vijitavān dhārmiko dharmarājo jānapadasthāmavīryaprāptaḥ saptaratnasamanvāgataḥ /
            tasyemāni sapta ratnāni bhavanti / tadyathā - cakraratnaṃ hastiratnaṃ aśvaratnaṃ maṇiratnaṃ
            strīratnaṃ gṛhapatiratnaṃ pariṇāyakaratnam / evaṃ saptaratnasaṃpūrṇaśca / asya putrasahasraṃ
            bhaviṣyati śūrāṇāṃ vīrāṇāṃ varāṅgarūpiṇāṃ parasainyapramardakānām / sa imaṃ mahāpṛthivīmaṇḍalaṃ
            samudraparikhamadaṇḍenāśastreṇa svena (dharmeṇa) balenābhibhūyābhinirjitya rājyaṃ
            kariṣyatyaiśvaryādhipatyena / sacetpunaragārādanagārikāṃ pravrajiṣyati, tathāgato
            bhaviṣyati arhan samyaksaṃbuddho netā ananyaneyaḥ śāstā loke saṃbuddhaḥ / tadetarhyupasaṃkramiṣyāvastad
            draṣṭumiti //</p>
         
         
         <p>atha khalvasito maharṣiḥ sārdhaṃ naradattena bhāgineyena rājahaṃsa iva gaganatalādabhyudgamya
            samutplutya yena kapilavastu mahānagaraṃ tenopasaṃkrāmat / upasaṃkramya ṛddhiṃ pratisaṃhṛtya
            padbhyāmeva kapilavastu mahānagaraṃ praviśya yena rājñaḥ śuddhodanasya niveśanaṃ tenopasaṃkrāmat
            / upasaṃkramya rājñaḥ śuddhodanasya gṛhadvāre 'sthāt //</p>
         
         <span class="note"><span class="bold">Vaidya 73</span></span>
         
         <p>iti hi bhikṣavo 'sito maharṣiḥ paśyati sma rājñaḥ śuddhodanasya gṛhadvāre 'nekāni
            prāṇiśatasahasrāṇi saṃnipatitāni / atha khalvasito maharṣirdauvārikamupasaṃkramyaivamāha
            - gaccha tvaṃ bhoḥ puruṣa rājñaḥ śuddhodanasya, nivedaya dvāre ṛṣirvyavasthita iti
            / parameti dauvāriko 'sitasya maharṣeḥ pratiśrutya yena rājā śuddhodanastenopasaṃkrāmat
            / upasaṃkramya kṛtāñjalipuṭo rājānaṃ śuddhodanamevamāha - yat khalu deva jānīyā ṛṣirjīrṇo
            vṛddho mahallako dvāre sthitaḥ / evaṃ ca vadati - rājānamahaṃ draṣṭukāma iti / atha
            rājā śuddhodano 'sitasya maharṣerāsanaṃ prajñāpya taṃ puruṣamevamāha - praviśatu ṛṣiriti
            / atha sa puruṣo rājakulānniṣkramyāsitaṃ maharṣimevamāha - praviśeti //</p>
         
         
         <p>atha khalvasito maharṣiryena rājā śuddhodanastenopasaṃkrāmat / upasaṃkramya purataḥ
            sthitvā rājānaṃ śuddhodanamevamāha - jaya jaya mahārāja, ciramāyuḥ pālaya, dharmeṇa
            rājyaṃ kārayeti //</p>
         
         
         <p>atha sa rājā śuddhodano 'sitasya maharṣerarghapādyamarcanaṃ ca kṛtvā sādhu suṣṭhu
            ca parigṛhya āsanenopanimantrayate sma / sukhopaviṣṭaṃ cainaṃ jñātvā sagauravaḥ supratīta
            evamāha - na smarāmyahaṃ tava ṛṣe darśanam / tatkenārthenehābhyāgato 'si, kiṃ prayojanam?</p>
         
         
         <p>evamukte 'sito maharṣī rājānaṃ śuddhodanametadavocat - putraste mahārāja jātastamahaṃ
            draṣṭukāma ihāgata iti //</p>
         
         
         <p>rājā āha - svapiti maharṣe kumāraḥ / muhūrtamāgamaya yāvadutthāsyatīti //</p>
         
         
         <p>ṛṣiravocat - na mahārāja tādṛśā mahāpuruṣāściraṃ svapanti / jāgaraśīlāstādṛśāḥ satpuruṣā
            bhavanti //</p>
         
         
         <p>iti hi bhikṣavo bodhasattvo 'sitasya maharṣeranukampayā jāgaraṇanimittamakarot / atha
            khalu rājā śuddhodanaḥ sarvārthasiddhaṃ kumāramubhābhyāṃ pāṇibhyāṃ sādhu ca suṣṭhu
            cānuparigṛhya asitasya maharṣerantikamupanāmayati sma //</p>
         
         
         <p>iti hi asito maharṣirbodhisattvamavalokya dvātriṃśatā mahāpuruṣalakṣaṇaiḥ samanvāgatamaśītyanuvyañjanasuvicitragātraṃ
            śakrabrahmalokapālātirekavapuṣaṃ dinakaraśatasahasrātirekatejasaṃ sarvāṅgasundaraṃ
            dṛṣṭvā codānamudānayati sma - āścaryapudgalo batāyaṃ loke prādurbhūta, mahāścaryapudgalo
            batāyaṃ loke prādurbhūtaḥ ityutthāyāsanātkṛtāñjalipuṭo bodhisattvasya caraṇayoḥ praṇipatya
            pradakṣiṇīkṛtya ca bodhisattvamaṅkena parigṛhya nidhyāyannavasthito 'bhūt / so 'drākṣīdbodhisattvasya
            dvātriṃśanmahāpuruṣalakṣaṇāni yaiḥ samanvāgatasya puruṣapudgalasya dve gatī bhavato
            nānyā / sacedagāramadhyāvasati rājā bhavati caturaṅgaścakravartī pūrvavadyāvadevaiśvaryādhipatyena
            / sacetpunaragārādanagārikāṃ pravrajati tathāgato bhaviṣyati vighuṣṭaśabdaḥ samyaksaṃbuddhaḥ
            / sa taṃ dṛṣṭvā prārodīdaśrūṇi ca pravartayan gambhīraṃ ca niśvasati sma //</p>
         
         <span class="note"><span class="bold">Vaidya 74</span></span>
         
         <p>adrākṣīdrājā śuddhodano 'sitaṃ maharṣiṃ rudantamaśrūṇi ca pravartayamānaṃ gambhīraṃ
            ca niśvasantam / dṛṣṭvā ca saṃharṣitaromakūpajātastvaritatvaritaṃ dīnamanā asitaṃ
            maharṣimetadavocat - kimidamṛṣe rodasi aśrūṇi ca pravartayasi gambhīraṃ ca niśvasasi?
            mā khalu kumārasya kācidvipratipattiḥ //</p>
         
         
         <p>evamukte 'sito maharṣī rājānaṃ śuddhodanamevamāha - nāhaṃ mahārāja kumārasyārthena
            rodimi, nāpyasya kācidvipratipattiḥ / kiṃ tvātmānamahaṃ rodimi / tatkasmāddhetoḥ?
            ahaṃ ca mahārāja jīrṇo vṛddho mahallakaḥ / ayaṃ ca sarvārthasiddhaḥ kumāro 'vaśyamanuttarāṃ
            samyaksaṃbodhimabhisaṃbhotsyati / abhisaṃbudhya cānuttaraṃ dharmacakraṃ pravartayiṣyati
            apravartitaṃ śramaṇena vā brāhmaṇena vā devena vā māreṇa vā anyena vā punaḥ kenacilloke
            sahadharmeṇa / sadevakasya lokasya hitāya sukhāya dharmaṃ deśayiṣyati ādau kalyāṇaṃ
            madhye kalyāṇaṃ paryavasāne kalyāṇam / svarthaṃ suvyañjanaṃ kevalaṃ paripūrṇaṃ pariśuddhaṃ
            paryavadātaṃ brahmacaryaṃ sattvānāṃ saṃprakāśayiṣyati / asmāttaṃ dharmaṃ śratvā jātidharmāṇaḥ
            sattvā jātyā parimokṣante / evaṃ jarāvyādhimaraṇaśokaparidevaduḥkhadaurmanasyopāyāsebhyaḥ
            parimokṣante / rāgadveṣamohāgnisaṃtaptānāṃ sattvānāṃ saddharmajalavarṣeṇa prahlādanaṃ
            kariṣyati / nānākudṛṣṭigrahaṇapraskandhānāṃ sattvānāṃ kupathaprayātānāmṛjumārgeṇa
            nirvāṇapathamupaneṣyati / saṃsārapañjaracārakāvaruddhānāṃ kleśabandhanabaddhānāṃ bandhananirmokṣaṃ
            kariṣyati / ajñānatamastimirapaṭalaparyavanaddhanayanānāṃ sattvānāṃ prajñācakṣurutpādayiṣyati
            / kleśaśalyaviddhānāṃ sattvānāṃ śalyoddharaṇaṃ kariṣyati / tadyathā mahārāja audumbarapuṣpaṃ
            kadācitkarhicilloke utpadyate, evameva mahārāja kadācitkarhicidbahubhiḥ kalpakoṭinayutairbuddhā
            bhagavanto loke utpadyante / so 'yaṃ kumāro 'vaśyamanuttarāṃ samyaksaṃbodhimabhisaṃbhotsyate
            / abhisaṃbudhya ca sattvakoṭīniyutaśatasahasrāṇi saṃsārasāgarāt pāramuttārayiṣyati,
            amṛte ca pratiṣṭhāpayiṣyati / vayaṃ ca taṃ buddharatnaṃ na drakṣyāmaḥ / ityeva tadahaṃ
            mahārāja rodimi paridīnamanā dīrghaṃ ca niśvasāmi yadahamimaṃ nārogye 'pi rādhayiṣyāmi
            //</p>
         
         
         <p>yathā hyasmākaṃ mahārāja mantravedaśāstreṣvāgacchati - nārhati sarvārthasiddhaḥ kumāro
            'gāramadhyāvasitum / tatkasya hetoḥ? tathā hi mahārāja sarvārthasiddhaḥ kumāro dvātriṃśatā
            mahāpuruṣalakṣaṇaiḥ samānvāgataḥ / katamairdvātriṃśatā? tadyathā / uṣṇīṣaśīrṣo mahārāja
            sarvārthasiddhaḥ kumāraḥ / anena mahārāja prathamena mahāpuruṣalakṣaṇena samanvāgataḥ
            sarvārthasiddhaḥ kumāraḥ / bhinnāñjanamayūrakalāpābhinīlavallitapradakṣiṇāvartakeśaḥ
            / samavipulalalāṭaḥ / ūrṇā mahārāja sarvārthasiddhasya kumārasya bhruvo rmadhye jātā
            himarajataprakāśā / gopakṣmanetraḥ / abhinīlanetraḥ / samacattvāriṃśaddantaḥ / aviraladantaḥ
            / śukladantaḥ / brahmasvaro mahārāja sarvārthasiddhaḥ kumāraḥ / rasarasāgravān / prabhūtatanujihvaḥ
            / siṃhahanuḥ / susaṃvṛttaskandhaḥ / saptotsadaḥ / citāntarāṃsaḥ / sūkṣmasuvarṇavarṇacchaviḥ
            / sthito 'navanatapralambabāhu / siṃhapūrvārdhakāyaḥ / nyagrodhaparimaṇḍalo mahārāja
            sarvārthasiddhaḥ kumāraḥ / ekaikaromā / ūrdhvāgrābhipradakṣiṇāvartaromāḥ / (<span class="bold">Vaidya 75</span>) kośopagatabastiguhyaḥ / suvivartitoruḥ / eṇeyamṛgarājajaṅghaḥ / dīrghāṅguliḥ / āyatapārṣṇipādaḥ
            / utsaṅgapādaḥ / mṛdutaruṇahastapādaḥ / jālāṅgulihastapādaḥ / dīrghāṅguliradhaḥkramatalayormahārāja
            sarvārthasiddhasya kumārasya cakre jāte ci (arciṣmatī prabhāsvare site) sahasrāre
            sanemike sanābhike / supratiṣṭhitasamapādo mahārāja sarvārthasiddhaḥ kumāraḥ / anena
            mahārāja dvātriṃśattamena mahāpuruṣalakṣaṇena samanvāgataḥ sarvārthasiddhaḥ kumāraḥ
            / na ca mahārāja cakravartināmevaṃvidhāni lakṣaṇāni bhavanti / bodhisattvānāṃ ca tādṛśāni
            lakṣaṇāni bhavanti //</p>
         
         
         <p>saṃvidyante khalu punarmahārāja sarvārthasiddhasya kumārasya kāye 'śītyanuvyañjanāni,
            yaiḥ samanvāgataḥ sarvārthasiddhaḥ kumāro nārhatyagāramadhyāvasitum / avaśyamabhiniṣkramiṣyati
            pravrajyāyai / katamāni ca mahārāja tānyaśītyanuvyañjanāni? tadyathā - tuṅganakhaśca
            mahārāja sarvārthasiddhaḥ kumāraḥ / tāmranakhaśca snigdhanakhaśca vṛttāṅguliśca anupūrvacitrāṅguliśca
            gūḍhaśiraśca gūḍhagulphaśca ghanasaṃdhiśca aviṣamasamapādaśca āyatapārṣṇiśca mahārāja
            sarvārthasiddhaḥ kumāraḥ / snigdhapāṇilekhaśca tulyapāṇilekhaśca gambhīrapāṇilekhaśca
            ajihmapāṇilekhaśca anupūrvapāṇilekhaśca bimboṣṭhaśca noccavacanaśabdaśca mṛdutaruṇatāmrajihvaśca
            gajagarjitābhistanitameghasvaramadhuramañjughoṣaśca paripūrṇavyañjanaśca mahārāja
            sarvārthasiddhaḥ kumāraḥ / pralambabāhuśca śucigātravastusaṃpannaśca mṛdugātraśca
            viśālagātraśca adīnagātraśca anupūrvonnatagātraśca susamāhitagātraśca suvibhaktagātraśca
            pṛthuvipulasuparipūrṇajānumaṇḍalaśca vṛttagātraśca mahārāja sarvārthasiddhaḥ kumāraḥ
            / suparimṛṣṭagātraśca ajihmavṛṣabhagātraśca anupūrvagātraśca gambhīranābhiśca ajihmanābhiśca
            anupūrvanābhiśca śucyācāraśca ṛṣabhavatsamantaprāsādikaśca paramasuviśuddhavitimirālokasamantaprabhaśca
            nāgavilambitagatiśca mahārāja sarvārthasiddhaḥ kumāraḥ / siṃhavikrāntagatiśca ṛṣabhavikrāntagatiśca
            haṃsavikrāntagatiśca abhipradakṣiṇāvartagatiśca vṛttakukṣiśca mṛṣṭakukṣiśca ajihmakukṣiśca
            cāpodaraśca vyapagatachandadoṣanīlakālakāduṣṭaśarīraśca vṛttadaṃṣṭraśca mahārāja sarvārthasiddhaḥ
            kumāraḥ / tīkṣṇadaṃṣṭraśca anupūrvadaṃṣṭraśca tuṅganāsaśca śucinayanaśca vimalanayanaśca
            prahasitanayanaśca āyatanayanaśca viśālanayanaśca nīlakuvalayadalasadṛśanayanaśca
            sahitabhrūśca mahārāja sarvārthasiddhaḥ kumāraḥ / citrabhrūśca asitabhrūśca saṃgatabhrūśca
            anupūrvabhrūśca pīnagaṇḍaśca aviṣamagaṇḍaśca vyapagatagaṇḍadoṣaśca anupahatakruṣṭaśca
            suviditendriyaśca suparipūrṇendriyaśca mahārāja sarvārthasiddhaḥ kumāraḥ / saṃgatamukhalalāṭaśca
            paripūrṇottamāṅgaśca asitakeśaśca sahitakeśaśca (susaṃgatakeśaśca) surabhikeśaśca
            aparuṣakeśaśca anākulakeśaśca anupūrvakeśaśca sukuñcitakeśaśca śrīvatsasvastikanandyāvartavardhamānasaṃsthānakeśaśca
            mahārāja sarvārthasiddhaḥ kumāraḥ / imāni tāni mahārāja sarvārthasiddhasya kumārasyāśītyanuvyañjanāni,
            (<span class="bold">Vaidya 76</span>) yaiḥ samanvāgataḥ sarvārthasiddhaḥ kumāro nārhatyagāramadhyāvasitum / avaśyamabhiniṣkramiṣyati
            pravrajyāyai //</p>
         
         
         <p>atha khalu rājā śuddhodano 'sitasya maharṣeḥ sakāśātkumārasyedaṃ vyākaraṇaṃ śrutvā
            saṃtuṣṭa udagra āttamanāḥ pramuditaḥ prītisaumanasyajāta utthāyāsanādbodhisattvasya
            caraṇayoḥ praṇipatyemāṃ gāthāmabhāṣata -</p>
         
         
         <p>
            vanditastvaṃ suraiḥ sendraiḥ ṛṣibhiścāsi pūjitaḥ /<br />
            vaidya sarvasya lokasya vande 'hamapi tvāṃ vibho // Lal_7.55 //
            </p>
         
         
         <p>iti hi bhikṣavo rājā śuddhodano 'sitaṃ maharṣi sārdhaṃ naradattena bhāgineyenānurūpeṇa
            bhaktena saṃtarpayati sma / saṃtarpyābhicchādya pradakṣiṇamakarot / atha khalvasito
            maharṣistata evarddhyā vihāyasā prākramat, yena svāśramastenopāsaṃkrāmat //</p>
         
         
         <p>atha khalu dvayaṃ saṃkramya tatra khalvasito maharṣirnaradattaṃ māṇavakametadavocat
            - yadā tvaṃ naradatta śṛṇuyā buddho loke utpanna iti, tadā tva gatvā tasya śāsane
            pravrajeḥ / tatte bhaviṣyati dīrgharātramarthāya hitāya sukhāyeti //</p>
         
         
         <p>tatredamucyate -
            
            <p>
               dṛṣṭvā devagaṇānnabhastalagatān buddhaśravodgāriṇo<br />
               devarṣīrasito 'drikandaragataḥ prītiṃ parāṃ prāptavān /<br />
               buddho nāma padaṃ kimetadiha bho harṣāvahaṃ prāṇināṃ<br />
               prahlāda mama kāya eti sukhitaṃ śāntaṃ ca cittaṃ param // Lal_7.56 //
               </p>
         </p>
         
         
         <p>
            kiṃ devo tvasuro 'thavāpi sa bhaved garuḍo 'thavā kinnaraḥ<br />
            buddho nāma kimetadaśrutapadaṃ prītikaraṃ modanam /<br />
            divyā cakṣuṣa prekṣate daśa diśaḥ śailān mahīṃ sāgarān<br />
            bhūyaḥ paśyati cādbhutaṃ bahuvidhaṃ bhūmau girau sāgare // Lal_7.57 //
            </p>
         
         
         <p>
            ābheyaṃ pravirājate surucirā prahlādayantī tanuṃ<br />
            jātāścaiva yathā hi śailaśikhare snigdhāḥ pravālāṅkurāḥ /<br />
            vṛkṣāścaiva yathā supuṣpabharitā nānāphalairmaṇḍitāḥ<br />
            suvyaktaṃ tribhave bhaviṣyati laghu ratnodbhavaḥ śobhanaḥ // Lal_7.58 //
            </p>
         
         
         <p>
            bhūmirbhāti yathā ca pāṇisadṛśā sarvā samā nirmalā<br />
            devāścaiva yathā prahṛṣṭamanasaḥ khe bhrāmayantyambarān /<br />
            yadvat sāgaranāgarājanilaye ratnāḥ plavante 'dbhutāḥ<br />
            suvyaktaṃ jinaratna jambunilaye dharmākarasyodbhavaḥ // Lal_7.59 //
            </p>
         
         <span class="note"><span class="bold">Vaidya 77</span></span>
         
         <p>
            yadvacchānta apāya duḥkhavigatāḥ sattvāśca saukhyānvitāḥ<br />
            yadvaddevagaṇā nabhastalagatā gacchanti harṣānvitāḥ /<br />
            yatha ca snigdharavaṃ manojña śṛṇuyā divyāna saṃgītināṃ<br />
            ratanasyā iva prādurbhāvu tribhave yasyā nimittā ime // Lal_7.60 //
            </p>
         
         
         <p>
            asitaḥ prekṣati jambusāhvayamidaṃ divyena vai cakṣuṣā<br />
            so 'drākṣīt kapilāhvaye puravare śuddhodanasyālaye /<br />
            jāto lakṣaṇapuṇyatejabharito nārāyaṇasthāmavān<br />
            dṛṣṭvā cāttamanā udagramanasaḥ sthāmāsya saṃvardhitaḥ // Lal_7.61 //
            </p>
         
         
         <p>
            udyuktastvarito 'tivismitamanā cāsau svaśiṣyānvitaḥ<br />
            āgatvā kapilāhvayaṃ puravaraṃ dvāri sthito bhūpateḥ /<br />
            anubaddhā bahuprāṇikoṭinayutā dṛṣṭvā ṛṣirjīrṇakaḥ<br />
            avacī sārathi rājña vedaya laghuṃ dvāre ṛṣistiṣṭhati // Lal_7.62 //
            </p>
         
         
         <p>
            śrutvā cāśu praviśya rājabhavanaṃ rājñastamākhyātavān<br />
            dvāre deva tapasvi tiṣṭhati mahān jīrṇo ṛṣirjarjaraḥ /<br />
            so cāpī abhinandate ṛṣivaraḥ prāveṣṭu rājño gṛhaṃ<br />
            ājñā dīyatu tāva pārthivavarā demi praveśaṃ tesā // Lal_7.63 //
            </p>
         
         
         <p>
            sthāpyā cāsanamasya cāha nṛpatiḥ gaccha praveśaṃ dada<br />
            asitaḥ sārathivākya śrutva muditaḥ prītyā sukhenānvitaḥ /<br />
            śītaṃ vāri yathābhikāṅkṣi tṛṣito bhuktvādito cāśanaṃ<br />
            tadvatsukhyabhinandito ṛṣivaraḥ taṃ draṣṭu sattvottamam // Lal_7.64 //
            </p>
         
         
         <p>
            jaya bhoḥ pārthiva ityuvāca mudito cāyuṃ ciraṃ pālaya<br />
            vṛddhiṃ kṛtva niṣaṇṇa dāntamanasaḥ śāntendriyaḥ sūrataḥ /<br />
            rājā vai abhivādya taṃ sunibhṛtaṃ provāca kiṃ kāraṇaṃ<br />
            āgāmastava pārthivendra nilaye tad brūhi śīghraṃ mune // Lal_7.65 //
            </p>
         
         
         <p>
            putraste vararūpa pāramigato jāto mahātejavān<br />
            dvātriṃśadvaralakṣaṇaiḥ kavacito nārāyaṇasthāmavān /<br />
            taṃ draṣṭuṃ hi mamepsitaṃ narapate sarvārthasiddhaṃ śiśum<br />
            ityarthaṃ samupāgato 'smi nṛpate nāstyanyakāryaṃ mama // Lal_7.66 //
            </p>
         
         <span class="note"><span class="bold">Vaidya 78</span></span>
         
         <p>
            sādhu svāgatu yācase kilamitaḥ prīto 'smi te darśanāt<br />
            eṣo 'sau śayitaḥ kumāra varado draṣṭuṃ na śakyo 'dhunā /<br />
            sādhū tāva mūhūrtamāgama ihā yad drakṣyase nirmalaṃ<br />
            candraṃ vā yatha pūrṇamāsi vimalaṃ tārāgaṇairmaṇḍitam // Lal_7.67 //
            </p>
         
         
         <p>
            yada cāsau pratibuddha sārathivaraḥ paripūrṇacandraprabhaḥ<br />
            tada rājā pratigṛhya vahnivapuṣaṃ sūryātirekaprabham /<br />
            hantā paśya ṛṣe nṛdevamahitaṃ hemāgrabimbopamam<br />
            asito dṛṣṭva ca tasya tau sucaraṇau cakrāṅkitau śobhanau // Lal_7.68 //
            </p>
         
         
         <p>
            pratyutthāya tataḥ kṛtāñjalipuṭo caraṇāni so vandate<br />
            aṅke gṛhya mahātmaśāstrakuśalo nidhyāyato prekṣate /<br />
            so 'paśyadvaralakṣaṇaiḥ kavacitaṃ nārāyaṇasthāmavaṃ<br />
            śīrṣaṃ kampya sa vedaśāstrakuśalo dve tasya paśyadgatī // Lal_7.69 //
            </p>
         
         
         <p>
            rājā vā bhavi cakravarti balavān buddho va lokottamaḥ<br />
            bāṣpaṃ tyakta sudīnakāyamanaso gambhīra niśvasya ca /<br />
            udvignaśca babhūva pārthivavaraḥ kiṃ brāhmaṇo roditī<br />
            mā vighnaṃ khalu paśyate 'yamasitaḥ sarvārthasiddhasya me // Lal_7.70 //
            </p>
         
         
         <p>
            bhūtaṃ vyāhara kiṃ tu rodiṣi ṛṣe śreyo 'tha kiṃ pāpakaṃ<br />
            pāpaṃ nāsti na cāntarāyamiha bhoḥ sarvārthasiddhasya te /<br />
            ātmānaṃ bahu śocamī narapate jīrṇo 'smi yajjarjaraḥ<br />
            yadayaṃ bheṣyati buddha lokamahito dharmaṃ yadā vakṣyate // Lal_7.71 //
            </p>
         
         
         <p>
            na drakṣe ahu labdhaprītimanaso ityartha rodāmyahaṃ<br />
            yasyā kāyi bhavanti lakṣaṇavarā dvātriṃśati nirmalā /<br />
            dve tasyā gatayo na anya tṛtiyā jānīṣva evaṃ nṛpa<br />
            rājā vā bhavi cakravarti balavān buddho 'tha lokottamaḥ // Lal_7.72 //
            </p>
         
         
         <p>
            nāyaṃ kāmaguṇebhirarthiku punaḥ buddho ayaṃ bheṣyati<br />
            śrutvā vyākaraṇaṃ ṛṣeḥ sa nṛpatiḥ prītiṃ sukhaṃ labdhavān /<br />
            pratyutthāya tataḥ kṛtāñjalipuṭo caraṇāvasau vandate<br />
            devaistvaṃ svabhipūjitaḥ subalavān ṛṣibhiśca saṃvarṇitaḥ // Lal_7.73 //
            </p>
         
         
         <p>vande tvāṃ varasārthavāha tribhave sarve jage pūjitaṃ
            asitaḥ prāha ca bhāgineya muditaḥ saṃśrūyatāṃ bhāṣato /
            <span class="note"><span class="bold">Vaidya 79</span></span>
            buddhā bodhi yadā śṛṇoṣi jagato varteti cakraṃ hyayaṃ
            śīghraṃ pravraja śāsane 'sya munaye tatprāpsyase nirvṛtim // Lal_7.74 //</p>
         
         
         <p>
            vanditvā caraṇau hyasau munivaraḥ kṛtvā ca prādakṣiṇaṃ<br />
            lābhā te nṛpate sulabdha vipulā yasyedṛśaste sutaḥ /<br />
            eṣo loka sadevakaṃ samanujaṃ dharmeṇa tarpeṣyati<br />
            niṣkrāmaṃ kapilāhvayādṛṣivaro 'raṇye sthitaḥ svāśrame // Lal_7.75 //
            </p>
         
         
         <p>iti //</p>
         
         
         <p>iti hi bhikṣavo jātamātrasya bodhisattvasya maheśvaro devaputraḥ śuddhāvāsakāyikān
            devaputrānāmantryaivamāha - yo 'sau mārṣā asaṃkhyeyakalpakoṭiniyutaśatasahasrasukṛtakarmadānaśīlakṣāntivīryadhyānaprajñopāyaśratacaraṇavratatapaḥsucaritacaraṇaḥ
            mahāmaitrīmahākaruṇāmahāmuditāsamanvāgataḥ upekṣāsamudgatacittaḥ sarvasattvahitasukhodyataḥ
            dṛḍhavīryakavacasusaṃnāhasaṃnaddhaḥ pūrvajinakṛtakuśalamūloditaḥ śatapuṇyalakṣaṇasamalaṃkṛtaḥ
            sukṛtaniścayaparākramaḥ paracakrapramathanaḥ suvimalaśuddhāśayasaṃpannaḥ sucaritacaraṇo
            mahājñānaketudhvajaḥ mārabalāntakaraṇaḥ trisāhasramahāsāhasrasārthavāhaḥ devamanuṣyapūjitamahāyajñayaṣṭaḥ
            susamṛddhapuṇyanicayaniḥsaraṇābhiprāyo jātijarāmaraṇāntakaraḥ sujātajātaḥ ikṣvākurājakulasaṃbhūto
            jagadvibodhayitā bodhisattvo mahāsattvo manuṣyaloka upapannaḥ / na cirādasāvanuttarāṃ
            samyaksaṃbodhimabhisaṃbhotsyate / hanta gacchāmastamabhivandituṃ mānayituṃ pūjayitumabhistotumanyeṣāṃ
            ca mānābhibhūtānāṃ devaputrāṇāṃ mānamadadarpacchedanārtham / te 'smānabhivandamānān
            dṛṣṭvā te 'pi bodhisattvaṃ vandiṣyanti mānayiṣyanti pūjayiṣyanti ca / tatteṣāṃ bhaviṣyati
            dīrgharātramarthāya hitāya sukhāya yāvadamṛtādhigamāya / rājñaśca śuddhodanasya jayavṛddhiranuśrāvitā
            bhaviṣyati / tattvavyākaraṇena ca bodhisattvaṃ vyākṛtya punarapyāgamiṣyāma iti //</p>
         
         
         <p>atha khalu maheśvaro devaputro dvādaśabhirdevaputraśatasahasraiḥ parivṛtaḥ puraskṛtaḥ
            sarvakapilavastumahānagaramavabhāsena sphurayitvā yena rājñaḥ śuddhodanasya niveśanaṃ
            tenopasaṃkrāmat / upasaṃkramya dauvārike nivedya rājñābhyanujñāto rājakulaṃ praviśya
            bodhisattvasya pādau śirasābhivandyaikāṃsamuttarāsaṅgaṃ kṛtvāṃ anekaśatasahasrakṛtvaḥ
            pradakṣiṇīkṛtya bodhisattvamaṅke samāropya rājānaṃ śuddhodanamāśvāsayati sma - tuṣṭo
            mahārāja bhava paramaprītaśca / tatkasmāddhetoḥ? yathā mahārāja bodhisattvasya lakṣaṇairanuvyañjanaiśca
            kāyaḥ samalaṃkṛtaḥ, yathā ca kumāro 'bhibhavati sadevamānuṣāsuralokaṃ varṇena tejasā
            ca yaśasā lakṣmyā ca, niḥsaṃśayaṃ mahārāja bodhisattvo 'nuttarāṃ samyaksaṃbodhimabhisaṃbhotsyate
            //</p>
         
         
         <p>iti hi bhikṣavo maheśvaro devaputraḥ sārdhaṃ śuddhāvāsakāyikairdevaputrairbodhisattvasya
            mahatpūjopasthānaṃ kṛtvā bodhisattvaṃ tattvavyākaraṇena vyākṛtya punarapi svabhavanaṃ
            prākrāmat //</p>
         
         <span class="note"><span class="bold">Vaidya 80</span></span>
         
         <p>tatredamucyate -</p>
         
         
         <p>
            jātasya tasya guṇasāgarasāgarasya jñātvā sureśvaramarud bruvate udagraḥ /<br />
            yasyā sudurlabhaśravo bahukalpakoṭyā hantetha taṃ vrajama pūjayituṃ munīndram // Lal_7.76
            //
            </p>
         
         
         <p>
            paripūrṇadvādaśasahasra marudviśuddhā maṇiratnacūḍasamalaṃkṛta iryavantaḥ /<br />
            kapilāhvayaṃ puravaraṃ samupetya śīghraṃ dvāri sthitā narapateḥ suvilambacūḍāḥ //
            Lal_7.77 //
            </p>
         
         
         <p>
            te dvārapālamavadan sumanojñaghoṣāḥ prativedayasva nṛpate bhavanaṃ praviśya /<br />
            dauvāriko vacana śrutva gṛhaṃ praviṣṭaḥ prahvaḥ kṛtāñjalipuṭo nṛpatiṃ babhāṣe // Lal_7.78
            //
            </p>
         
         
         <p>
            jaya deva nityamanupālaya dīrghamāyuḥ dvāre sthitā vipulapuṇyaviśuddhabhāsaḥ /<br />
            maṇiratnacūḍasuvibhūṣita iryavantaḥ paripūrṇacandravadanā śaśinirmalābhāḥ // Lal_7.79
            //
            </p>
         
         
         <p>
            chāyāṃ na teṣa nṛpate kvacidapyapaśyan śabdaṃ na caiva caraṇotkṣipaṇe śṛṇomi /<br />
            na ca medinīṃ vicarato rajamutkṣipanti tṛptiṃ na yānti ca janāḥ samudīkṣatāṃ vai //
            Lal_7.80 //
            </p>
         
         
         <p>
            kāyaprabhā suvipulā ca vibhāti teṣāṃ vācā manojña yatha nāsti ha mānuṣāṇām /<br />
            gambhiraślakṣṇasuśilā ca suākarā ca śaṅkā hi me suragaṇā na hi te manuṣyāḥ // Lal_7.81
            //
            </p>
         
         
         <p>
            varapuṣpamālyaanulepanapaṭṭadāmā pāṇī gṛhītvana udīkṣiṣu gauraveṇa /<br />
            niḥsaṃśayaṃ nṛpati draṣṭu kumāramete devādhideva marutāgata pūjanārtham // Lal_7.82
            //
            </p>
         
         <span class="note"><span class="bold">Vaidya 81</span></span>
         
         <p>
            rājā niśāmya vacanaṃ paramaṃ udagro gacchā bhaṇāhi praviśantu gṛhaṃ bhavantaḥ /<br />
            na hi mānuṣāṇa iyamīdṛśa ṛddhi kāci yatha bhāṣase ca guṇa teṣa yathā ca iryā // Lal_7.83
            //
            </p>
         
         
         <p>
            dauvārikaḥ kṛtapuṭo marutaivamāha praviśī bhavanta anujñātu narādhipena /<br />
            te hṛṣṭatuṣṭamanaso varamālyahastā gehaṃ praviṣṭa nṛpateramarālayaṃ vā // Lal_7.84
            //
            </p>
         
         
         <p>
            dṛṣṭvā ca tāṃ suravarāṃ praviśanta gehaṃ pratyutthito nṛpatirañjali saṃpragṛhya /<br />
            saṃvidyayanta ima āsana ratnapādā atrā niṣīdata bhavannanukampya buddhyā // Lal_7.85
            //
            </p>
         
         
         <p>
            te mānadarpavigatā sthita āsaneṣu yasyārthi āgata ihā nṛpate śṛṇuṣva /<br />
            putrastavātipṛthupuṇyaviśuddhakāyo jātaḥ sujātacaraṇaṃ vaya draṣṭukāmāḥ // Lal_7.86
            //
            </p>
         
         
         <p>
            asmo vidhijña varalakṣaṇalakṣaṇajñā yeṣāṃ tathā bhavati yā gati yaḥ prayogaḥ /<br />
            tatsādhu pārthivavara prajahasva khedaṃ paśyāma lakṣaṇavicitravibhūṣitāṅgam // Lal_7.87
            //
            </p>
         
         
         <p>
            sa strīgaṇaiḥ parivṛto nṛpatiḥ prahṛṣṭo gṛhya kumāramasamaṃ jvalanārcivarṇam /<br />
            upanāmayan suravarāṃ suvilambacūḍāṃ dvārāttu niṣkramatu kampita trisahasrāḥ // Lal_7.88
            //
            </p>
         
         
         <p>
            dṛṣṭvaiva te suravarā krama nāyakasya tāmrā nakhāṃ vimalapatraviśuddhatejā /<br />
            te utthitā tvarita rūpavilambacūḍā mūrdhnābhivandiṣu kramāṃ vimalaprabhasya // Lal_7.89
            //
            </p>
         
         
         <p>yatha lakṣaṇā yatha ca darśita lakṣitā ca yatha puṇyateji śiri mūrdha vilokitaṃ ca
            /
            <span class="note"><span class="bold">Vaidya 82</span></span>
            yatha irya netra vimalāprabha ūrṇakośā niḥsaṃśayaṃ spṛśati bodhi vijitya māram //
            Lal_7.90 //</p>
         
         
         <p>
            te taṃ stuvanti guṇabhūta yathārthadarśī dhyāyī guṇāṃ vigatakleśatamonudasya /<br />
            sucireṇa sattvaratanasya hi prādurbhāvo jātījarāmaraṇakleśaraṇaṃjahasya // Lal_7.91
            //
            </p>
         
         
         <p>
            ādīpta sarvatribhavaṃ tribhiragnitaptaṃ saṃkalparāgaviṣayāraṇiucchritena /<br />
            tvaṃ dharmamegha trisahasra spharitva dhīrā amṛtodakena praśameṣyasi kleśatāpam //
            Lal_7.92 //
            </p>
         
         
         <p>
            tvaṃ maitravākya karuṇānvita ślakṣṇavākya brahmasvarāracitaghoṣa manojñavāṇi /<br />
            trisahasra ājñaparivijñapanī jagasya kṣipraṃ pramuñca bhagavan mahabuddhaghoṣam //
            Lal_7.93 //
            </p>
         
         
         <p>
            bhagnā kutīrthikagaṇā viparītadṛṣṭiḥ bhavarāgabandhananimagna sthitā bhavāgre /<br />
            hetu pratītya bhava śūnya śruṇitva dharmā siṃhasya kroṣṭukagaṇaiva palāyināste //
            Lal_7.94 //
            </p>
         
         
         <p>
            bhittvā avidyapaṭalaṃ mahakleśadhūmaṃ paryutthitā janataye niyataprakāśe /<br />
            jñānārciprajñaprabhavidyuvilokitena sarvaṃ jage vidhamaye mahadandhakāram // Lal_7.95
            //
            </p>
         
         
         <p>
            lābhā sulabdha vipulā marumānuṣāṇāṃ yatrodbhavā 'dbhuta ihedṛśi śuddhasattve /<br />
            pithitā apāyapatha sphīta marutpathāni bheṣyanti sattvaratanena vibodhakena // Lal_7.96
            //
            </p>
         
         
         <p>
            varṣitva divyakusumāṃ kapilāhvaye 'smin kṛtvā pradakṣiṇa stavitva ca gauraveṇa /<br />
            buddha subuddha iti vākyamudīrayantaḥ prakrānta te suragaṇā gagane salīlāḥ // Lal_7.97
            //
            </p>
         
         
         <p>iti //</p>
         
         
         <p>iti śrīlalitavistare janmaparivarto nāma saptamo 'dhyāyaḥ //</p>
         
         
         
         
         
         <p>START Parivarta 8</p>
         
         <span class="note"><span class="bold">Vaidya 83</span></span>
         
         
         <p>devakulopanayanaparivarto 'ṣṭamaḥ /</p>
         
         
         <p>iti hi bhikṣavo yāmeva rātriṃ bodhisattvo jātastasyāmeva rātryāṃ viṃśati kanyāsahasrāṇi
            kṣatriyabrāhmaṇanaigamagṛhapatimahāśālakuleṣu jātāḥ / tāśca sarvā mātāpitṛbhirbodhisattvāya
            dattā upasthānaparicaryāyai / viṃśati ca kanyāsahasrāṇi rājñā śuddhodanena dattāni
            bodhisattvasyopasthānaparicaryāyai / viṃśati ca kanyāsahasrāṇi mitrāmātyātmajñātisālohitairdattāni
            bodhisattvasyopasthānaparicaryāyai / viṃśati ca kanyāsahasrāṇi amātyapārṣadyairdattāni
            bodhisattvasyopasthānaparicaryāyai //</p>
         
         
         <p>tadā ca bhikṣavo mahallakamahallikāḥ śākyāḥ saṃnipatya rājānaṃ śuddhodanamupasaṃkramyaivamāhuḥ
            - yatkhalu deva jānīyāḥ - devakulaṃ kumāra upanīyatāmiti / rājā āha - sādhu, upanīyatāṃ
            kumāraḥ / tena hi maṇḍyatāṃ nagaram / upaśobhyantāṃ vīthicatvaraśṛṅgāṭakāntarāpaṇarathyāmukhāni
            / apanīyantāmamaṅgalyāḥ kāṇakubjabadhirāndhamūkavisaṃsthitavirūparūpā aparipūrṇendriyāḥ
            / upanāmyantāṃ maṅgalāni / ghuṣyantāṃ puṇyabheryaḥ / tāḍyantāṃ maṅgalyaghaṇṭāḥ / samalaṃkriyantāṃ
            puravaradvārāṇi / vādyantāṃ sumanojñatūryatālāvacarāṇi / saṃnipātyantāṃ sarvakoṭṭarājānaḥ
            / ekībhavantu śreṣṭhigṛhapatyamātyadauvārikapāriṣadyāḥ / yujyantāṃ kanyārathāḥ / upanāmyantāṃ
            pūrṇakumbhāḥ / saṃnipātyantāmadhīyānā brāhmaṇāḥ / alaṃkriyantāṃ devakulāni / iti hi
            bhikṣavo yathoktapūrvaṃ sarvaṃ kṛtamabhūt //</p>
         
         
         <p>tato rājā śuddhodanaḥ svagṛhaṃ praviśya mahāprajāpatīṃ gautamīmāmantryaivamāha - alaṃkriyantāṃ
            kumāraḥ devakulamupaneṣyata iti / sādhviti pratiśrutya mahāprajāpatī gautamī kumāraṃ
            maṇḍayati sma //</p>
         
         
         <p>tataḥ kumāro maṇḍyamānaḥ prahasitavadano vyapagatabhṛkuṭikaḥ paramamadhurayā vācā
            mātṛsvasāramevamāha - amba kutrāhamupaneṣyata iti / āha - devakulaṃ putreti / tataḥ
            kumāraḥ smitamupadarśayan prahasitavadano mātṛsvasāraṃ gāthābhiradhyabhāṣata -</p>
         
         
         <p>
            jātasya mahyamiha kampita trisahasraṃ śakraśca brahma asurāśca mahoragāśca /<br />
            candraśca sūrya tatha vaiśravaṇaḥ kumāro mūrdhnā krameṣu nipatitva namasyayanti //
            Lal_8.1 //
            </p>
         
         
         <p>
            katamo 'nyu deva mama uttari yo viśiṣṭo yasmin mama praṇayase tvamihādya amba /<br />
            devātideva ahu uttamu sarvadevaiḥ devo na me 'sti sadṛśaḥ kuta uttaraṃ vā // Lal_8.2
            //
            </p>
         
         
         <p>lokānuvartana pratī iti amba yāsye dṛṣtvā vikurvita mamā janatā udagrāḥ /
            <span class="note"><span class="bold">Vaidya 84</span></span>
            adhimātru gaurava kariṣyati citrakāraḥ jñāsyanti devamanujā svaya devadevaḥ // Lal_8.3
            //</p>
         
         
         <p>iti hi bhikṣavaḥ sarvairvarṇaiḥ stutimaṅgalaiḥ pratyupasthitairaparimitālaṃkārālaṃkṛteṣu
            vīthicatvaraśṛṅgāṭakāntarāpaṇamukheṣvantaḥpure kumārasya rathamalaṃkṛtya rājā śuddhodano
            brāhmaṇanaigamaśreṣṭhigṛhapatyamātyakoṭṭarājadauvārikapāriṣadyamitrajñātiparivṛtaḥ
            puraskṛto dhūpanadhūpitena muktapuṣpābhikīrṇena hayagajarathapattikalilenocchritachatradhvajapatākena
            nānātūryasaṃpravāditena mārgeṇa kumāraṃ gṛhītvā gacchati sma / devatāśatasahasrāṇi
            bodhisattvasya rathaṃ vahanti sma / anekāni ca devaputrāpsaraḥkoṭiniyutaśatasahasrāṇi
            gaganatalagatāni puṣpavarṣāṇyabhipravarṣanti sma / tūryāṇi ca pravādayanti sma / iti
            hi rājā śuddhodano mahatā rājavyūhena mahatā rājarddhyā mahatā rājānubhāvena kumāraṃ
            gṛhītvā devakulaṃ praviśati sma / samanantarapratiṣṭhāpitaśca bodhisattvena dakṣiṇaścaraṇayoḥ
            kramatalastasmin devakule atha tā acetanyo devapratimāḥ tadyathā - śivaskandanārāyaṇakuberacandrasūryavaiśravaṇaśakrabrahmalokapālaprabhṛtayaḥ
            pratimāḥ - sarvāḥ svebhyaḥ svebhyaḥ sthānebhyo vyutthāya bodhisattvasya kramatalayornipatanti
            sma / tatra devamanuṣyaśatasahasrāṇi hīhīkārakilakilāpramukhaiḥ prakṣveḍitaśatasahasrāṇi
            prāmuñcan / cailavikṣepāṇi cākārṣuḥ / sarvaṃ ca kapilavastumahānagaraṃ ṣaṅvikāraṃ
            prākampitam / divyāni ca kusumāni prāvarṣan / tūryaśatasahasrāṇi cāghaṭṭitāni praṇeduḥ
            / yeṣāṃ ca devānāṃ tāḥ pratimāḥ, te sarve svasvarūpamupadarśyemā gāthā abhāṣata -</p>
         
         
         <p>
            no merū girirāja parvatavaro jātū name sarṣape<br />
            no vā sāgara nāgarājanilayo jātū name goṣpade /<br />
            candrāditya prabhaṃkarā prabhakarā khadyotake no name<br />
            prajñāpuṇyakulodito guṇadharaḥ kasmānname devate // Lal_8.4 //
            </p>
         
         
         <p>
            yadvat sarṣapa goṣpade va salilaṃ khadyotakā vā bhavet<br />
            evaṃ ca trisahasra devamanujā ye keci mānāśritāḥ /<br />
            merūsāgaracandrasūryasadṛśo loke svayaṃbhūttamo<br />
            yaṃ loko hyabhivandya lābha labhate svargaṃ tathā nirvṛtim // Lal_8.5 //
            </p>
         
         
         <p>asmin khalu punarbhikṣavo bodhisattvena mahāsattvena devakule praveśe saṃdarśyamāne
            dvātriṃśatāṃ devaputraśatasahasrāṇāmanuttarāyāṃ samyaksaṃbodhau cittānyutpadyante
            / ayaṃ bhikṣavo heturayaṃ pratyayo yenopekṣako bodhisattvo bhavati sma devakulamupanīyamāna
            iti //</p>
         
         
         <p>iti śrīlalitavistare devakulopanayanaparivarto nāma aṣṭamo 'dhyāyaḥ //</p>
         
         
         
         
         
         <p>START Parivarta 9</p>
         
         <span class="note"><span class="bold">Vaidya 85</span></span>
         
         
         <p>ābharaṇaparivarto navamaḥ /</p>
         
         
         <p>atha khalu bhikṣava udayano nāma brāhmaṇo rājñaḥ purohita udāyinaḥ pitā, sa pañcamātrairbrāhmaṇaśataiḥ
            parivṛto hastottare citrānakṣatre rājānaṃ śuddhodanamupasaṃkramyaivamāha - yatkhalu
            devo jānīyādābharaṇāni kumārāya kriyantāmiti / taṃ rājā āha - bāḍham / gāḍhaṃ kriyatāmiti
            //</p>
         
         
         <p>tatra rājñā śuddhodanena pañcamātraiśca śakyaśataiḥ pañcamātrāṇyābharaṇaśatāni kāritānyabhūvan
            / tadyathā - hastābharaṇāni pādābharaṇāni mūrdhābharaṇāni kaṇṭhābharaṇāni mudrikābharaṇāni
            karṇikāyākeyūrāṇi mekhalāsuvarṇasūtrāṇi kiṅkiṇījālāni ratnajālāni maṇipratyuptāni
            pādukā nānāratnasamalaṃkṛtā hārāḥ kaṭakā harṣā mukuṭāni / kārayitvā ca puṣyanakṣatrayogenānuyuktena
            te śākyā rājānaṃ śuddhodanamupasaṃkramyaivamāhuḥ - hanta deva maṇḍyatāṃ kumāra iti
            / rājā āha - alamalaṃkṛtaśca pūjitaśca bhavadbhiḥ kumāraḥ / mayāpi (kumārasya) sarvābharaṇāni
            kāritāni / te 'vocan - saptasaptarātriṃdivānyapyasmākamābharaṇāni kumāraḥ kāya ābadhnātu
            / tato 'smākamamogho vyāyāmo bhaviṣyatīti //</p>
         
         
         <p>tatra rātrau vinirgatāyāmāditya udite vimalavyūhanāmodyānaṃ tatra bodhisattvo nirgato
            'bhūt / tatra mahāprajāpatyā gautamyā bodhisattvo 'ṅke gṛhīto 'bhut / aśītiśca strīsahasrāṇi
            pratyudgamya bodhisattvasya vadanaṃ prekṣante sma / daśa ca kanyāsahasrāṇi pratyudgamya
            bodhisattvasya vadanaṃ prekṣante sma / pañca ca brāhmaṇasahasrāṇi pratyudgamya bodhisattvasya
            vadanaṃ prekṣante sma / tatra yāni bhadrikeṇa śākyarājenābharaṇāni kāritānyabhūvan,
            tāni bodhisattvasya kāye ābadhyante sma / tāni samanantarābaddhāni bodhisattvasya
            kāyaprabhayā jihmīkṛtānyabhūvan, na bhāsante sma, na tapanti sma, na virocanti sma
            / tadyathāpi nāma jāmbūnadasya suvarṇasya purato masipiṇḍa upanikṣipto na bhāsati
            na tapati na virocate, evameva tānyābharaṇāni bodhisattvasya kāyaprabhayāspṛṣṭāni
            na bhāsante na tapanti na virocante sma / evaṃ yā yā ābharaṇavikṛtirbodhisattvasya
            kāya ābadhyate sma, sā sā jihmībhavati sma tadyathāpi nāma masipiṇḍaḥ //</p>
         
         
         <p>tatra vimalā nāmodyānadevatā sā audārikamātmabhāvamabhisaṃdarśya purataḥ sthitvā rājānaṃ
            śuddhodanaṃ taṃ ca mahāntaṃ śākyagaṇaṃ gāthābhirabhibhāṣate sma -</p>
         
         
         <p>sarveyaṃ trisahasra medinī sanagaranigamā pūrṇā kāñcanasaṃcitā bhavet surucira vimalā
            /
            <span class="note"><span class="bold">Vaidya 86</span></span>
            ekā kākiṇi jāmbukāñcane bhavati upahatā nā bhāsī itaraḥ sa kāñcana prabhasirirahitaḥ
            // Lal_9.1 //</p>
         
         
         <p>
            jāmbūkāñcanasaṃnibhā punarbhavet sakara iya mahī<br />
            rome ābha pramukta nāyake hirisiribharite /<br />
            nā bhāsī na tapī na śobhate na ca prabhavati<br />
            ābhāye sugatasya kāyi no bhavati yatha masiḥ // Lal_9.2 //
            </p>
         
         
         <p>
            sve tejena ayaṃ svalaṃkṛto guṇaśatabharito<br />
            no tasyābharaṇā virociṣū suvimalavapuṣaḥ /<br />
            candrasūryaprabhāśca jyotiṣā tatha maṇijvalanāḥ<br />
            śakrabahmaprabhā na bhāsate purata śirighane // Lal_9.3 //
            </p>
         
         
         <p>
            yasyā lakṣaṇi kāyu citritaḥ purimaśubhaphalaiḥ<br />
            kiṃ tasyābharaṇebhiritvaraiḥ parakṛtakaraṇaiḥ /<br />
            apanethā bharaṇā ma heṭhatā abudha budhakaraṃ<br />
            nāyaṃ kṛttimabhūṣaṇārthika paramamatikaraḥ // Lal_9.4 //
            </p>
         
         
         <p>
            ceṭasyābharaṇāni dethime surucira vimalā<br />
            sahajāto ya subhūṣi chandako nṛpatikulaśubhe /<br />
            tuṣṭā śākiya vismitāśca abhavanpramuditamanaso<br />
            vṛddhiḥ śākyakulanandasya cottamā bhaviṣyati vipulā // Lal_9.5 //
            </p>
         
         
         <p>ityuktvā sā devatā bodhisattvaṃ divyaiḥ puṣpairabhyavakīrya tatraivāntaradhāt //</p>
         
         
         <p>// iti śrīlalitavistare ābharaṇaparivarto nāma navamo 'dhyāyaḥ //</p>
         
         
         
         
         
         <p>START Parivarta 10</p>
         
         <span class="note"><span class="bold">Vaidya 87</span></span>
         
         
         <p>lipiśālāsaṃdarśanaparivarto daśamaḥ /</p>
         
         
         <p>iti hi bhikṣavaḥ saṃvṛddhaḥ kumāraḥ / tadā māṅgalyaśatasahasraiḥ lipiśālāmupanīyate
            sma daśabhirdārakasahasraiḥ parivṛtaḥ puraskṛtaḥ, daśabhiśca rathasahasraiḥ khādanīyabhojanīyasvādanīyaparipūrṇairhiraṇyasuvarṇaparipūrṇaiśca
            / yena kapilavastuni mahānagare vīthicatvararathyāntarāpaṇamukheṣvabhyavakīryate sma
            abhiviśrāmyante / aṣṭābhiśca tūryaśatasahasraiḥ praghuṣyamāṇairmahatā ca puṣpavarṣeṇābhipravarṣatā
            vitardiniryūhatoraṇagavākṣaharmyakūṭāgāraprāsādataleṣu kanyāśatasahasrāṇi sarvālaṃkārabhūṣitāḥ
            sthitā abhūvan / bodhisattvaṃ prekṣamāṇāḥ kusumāni ca kṣipanti sma / aṣṭau ca marutkanyāsahasrāṇi
            vigalitālaṃkārābharaṇālaṃkṛtāni ratnabhadraṃkareṇa gṛhītāni mārgaṃ śodhayantyo bodhisattvasya
            purato gacchanti sma / devanāgayakṣagandharvāsuragaruḍakinnaramahoragāścārdhakāyikā
            gaganatalātpuṣpapaṭṭadāmānyabhipralambayanti sma / sarve ca śākyagaṇāḥ śuddhodanaṃ
            rājānaṃ puraskṛtya bodhisattvasya purato gacchanti sma / anenaivaṃrūpeṇa vyūhena bodhisattvo
            lipiśālāmupanīyate sma //</p>
         
         
         <p>samanantarapraveśitaśca bodhisattvo lipiśālām / atha viśvāmitro nāma dārakācāryo bodhisattvasya
            śriyaṃ tejaścāsahamāno dharaṇitale niviṣṭo 'dhomukhaḥ prapatati sma / taṃ tathā prapatitaṃ
            dṛṣṭvā śubhāṅgo nāma tuṣitakāyiko devaputro dakṣiṇena karatalena parigṛhyotthāpayati
            sma / utthāpya ca gaganatalastho rājānaṃ śuddhodanaṃ taṃ ca mahāntaṃ janakāyaṃ gāthābhirabhyabhāṣat
            -</p>
         
         
         <p>
            śāstrāṇi yāni pracalanti manuṣyaloke saṃkhyā lipiśca gaṇanāpi ca dhātutantram /<br />
            ye śilpayoga pṛthu laukika aprameyāḥ teṣveṣu śikṣitu purā bahukalpakoṭyaḥ // Lal_10.1
            //
            </p>
         
         
         <p>
            kiṃ tū janasya anuvartanatāṃ karoti lipiśālamāgatu suśikṣitu śiṣyaṇārtham /<br />
            paripācanārtha bahudāraka agrayāne anyāṃśca sattvanayutānamṛte vinetum // Lal_10.2
            //
            </p>
         
         
         <p>
            lokottareṣu catusatyapathe vidhijño hetupratītyakuśalo yatha saṃbhavanti /<br />
            yatha cānirodhakṣayu saṃsthitu śītibhāvaḥ tasminvidhijña kimatho lipiśāstramātre //
            Lal_10.3 //
            </p>
         
         
         <p>netasya ācariya uttari vā triloke sarveṣu devamanujeṣvayameva jeṣṭhaḥ /
            <span class="note"><span class="bold">Vaidya 88</span></span>
            nāmāpi teṣa lipināṃ na hi vittha yūyaṃ yatreṣu śikṣitu purā bahukalpakoṭyaḥ // Lal_10.4
            //</p>
         
         
         <p>
            so cittadhāra jagatāṃ vividhā vicitrā ekakṣaṇena ayu jānati śuddhasattvaḥ /<br />
            adṛśyarūparahitasya gatiṃ ca vetti kiṃ vā puno 'tha lipino 'kṣaradṛśyarūpām // Lal_10.5
            //
            </p>
         
         
         <p>ityuktvā sa devaputro bodhisattvaṃ divyaiḥ kusumairabhyarcya tatraivāntardadhe / tatra
            dhātryaśca ceṭīvargāśca sthāpitā abhūvan / pariśeṣāḥ śākyāḥ śuddhodanapramukhāḥ prakrāmantaḥ
            //</p>
         
         
         <p>atha bodhisattva uragasāracandanamayaṃ lipiphalakamādāya divyārṣasuvarṇatirakaṃ samantānmaṇiratnapratyuptaṃ
            viśvāmitramācāryamevamāha - katamāṃ me bho upādhyāya lipiṃ śikṣāpayasi / brāhmīkharoṣṭīpuṣkarasāriṃ
            aṅgalipiṃ vaṅgalipiṃ magadhalipiṃ maṅgalyalipiṃ aṅgulīyalipiṃ śakārilipiṃ brahmavalilipiṃ
            pāruṣyalipiṃ drāviḍalipiṃ kirātalipiṃ dākṣiṇyalipiṃ ugralipiṃ saṃkhyālipiṃ anulomalipiṃ
            avamūrdhalipiṃ daradalipiṃ khāṣyalipiṃ cīnalipiṃ lūnalipiṃ hūṇalipiṃ madhyākṣaravistaralipiṃ
            puṣpalipiṃ devalipiṃ nāgalipiṃ yakṣalipiṃ gandharvalipiṃ kinnaralipiṃ mahoragalipiṃ
            asuralipiṃ garuḍalipiṃ mṛgacakralipiṃ vāyasarutalipiṃ bhaumadevalipiṃ antarīkṣadevalipiṃ
            uttarakurudvīpalipiṃ aparagoḍānīlipiṃ pūrvavidehalipiṃ utkṣepalipiṃ nikṣepalipiṃ vikṣepalipiṃ
            prakṣepalipiṃ sāgaralipiṃ vajralipiṃ lekhapratilekhalipiṃ anudrutalipiṃ śāstrāvartāṃ
            gaṇanāvartalipiṃ utkṣepāvartalipiṃ nikṣepāvartalipiṃ pādalikhitalipiṃ dviruttarapadasaṃdhilipiṃ
            yāvaddaśottarapadasaṃdhilipiṃ madhyāhāriṇīlipiṃ sarvarutasaṃgrahaṇīlipiṃ vidyānulomāvimiśritalipiṃ
            ṛṣitapastaptāṃ rocamānāṃ dharaṇīprekṣiṇīlipiṃ gaganaprekṣiṇīlipiṃ sarvauṣadhiniṣyandāṃ
            sarvasārasaṃgrahaṇīṃ sarvabhūtarutagrahaṇīm / āsāṃ bho upādhyāya catuṣṣaṣṭīlipīnāṃ
            katamāṃ tvaṃ śiṣyāpayiṣyasi?</p>
         
         
         <p>atha viśvāmitro dārakācāryo vismitaḥ prahasitavadano nihatamānamadadarpa imāṃ gāthāmabhāṣata
            -</p>
         
         
         <p>
            āścaryaṃ śuddhasattvasya loke lokānuvartino /<br />
            śikṣitaḥ sarvaśāstreṣu lipiśālāmupāgataḥ // Lal_10.6 //
            </p>
         
         
         <p>
            yeṣāmahaṃ nāmadheyaṃ lipīnāṃ na prajānami /<br />
            tatraiṣa śikṣitaḥ santo lipiśālāmupāgataḥ // Lal_10.7 //
            </p>
         
         
         <p>
            vaktraṃ cāsya na paśyāmi mūrdhānaṃ tasya naiva ca /<br />
            śiṣyayiṣye kathaṃ hyenaṃ lipiprajñāya pāragam // Lal_10.8 //
            </p>
         
         <span class="note"><span class="bold">Vaidya 89</span></span>
         
         <p>
            devadevo hyatidevaḥ sarvadevottamo vibhuḥ /<br />
            asamaśca viśiṣṭaśca lokeṣvapratipudgalaḥ // Lal_10.9 //
            </p>
         
         
         <p>
            asyaiva tvanubhāvena prajñopāye viśeṣataḥ /<br />
            śikṣitaṃ śiṣyayiṣyāmi sarvalokaparāyaṇam // Lal_10.10 //
            </p>
         
         
         <p>iti hi bhikṣavo daśa dārakasahasrāṇi bodhisattvena sārdhaṃ lipiṃ śiṣyante sma / tatra
            bodhisattvādhisthānena teṣāṃ dārakāṇāṃ mātṛkāṃ vācayatāṃ yadā akāraṃ parikīrtayanti
            sma, tadā anityaḥ sarvasaṃskāraśabdo niścarati sma / ākāre parikīrtyamāne ātmaparahitaśabdo
            niścarati sma / ikāre indriyavaikalyaśabdaḥ / īkāre ītibahulaṃ jagaditi / ukāre upadravabahulaṃ
            jagaditi / ūkāre ūnasattvaṃ jagaditi / ekāre eṣaṇāsamutthānadoṣaśabdaḥ / aikāre airyāpathaḥ
            śreyāniti / okāre oghottaraśabdaḥ / aukāre aupapādukaśabdaḥ / aṃkāre amoghotpattiśabdaḥ
            / aḥkāre astaṃgamanaśabdo niścarati sma / kakāre karmavipākāvatāraśabdaḥ / khakāre
            khasamasarvadharmaśabdaḥ / gakāre gambhīradharmapratītyasamutpādāvatāraśabdaḥ / ghakāre
            ghanapaṭalāvidyāmohāndhakāravidhamanaśabdaḥ / ṅakāre 'ṅgaviśuddhiśabdaḥ / cakāre caturāryasatyaśabdaḥ
            / chakāre chandarāgaprahāṇaśabdaḥ / jakāre jarāmaraṇasamatikramaṇaśabdaḥ / jhakāre
            jhaṣadhvajabalanigrahaṇaśabdaḥ / ñakāre jñāpanaśabdaḥ / ṭakāre paṭopacchedanaśabdaḥ
            / ṭhakāre ṭhapanīyapraśnaśabdaḥ / ḍakāre ḍamaramāranigrahaṇaśabdaḥ / ḍhakāre mīḍhaviṣayā
            iti / ṇakāre reṇukleśā iti / takāre tathatāsaṃbhedaśabdaḥ / thakāre thāmabalavegavaiśāradyaśabdaḥ
            / dakāre dānadamasaṃyamasaurabhyaśabdaḥ / dhakāre dhanamāryāṇāṃ saptavidhamiti / nakāre
            nāmarūpaparijñāśabdaḥ / pakāre paramārthaśabdaḥ / phakāre phalaprāptisākṣātkriyāśabdaḥ
            / bakāre bandhanamokṣaśabdaḥ / bhakāre bhavavibhavaśabdaḥ / makāre madamānopaśamanaśabdaḥ
            / yakāre yathāvaddharmaprativedhaśabdaḥ / rakāre ratyaratiparamārtharatiśabdaḥ / lakāre
            latāchedanaśabdaḥ / vakāre varayānaśabdaḥ / śakāre śamathavipaśyanāśabdaḥ / ṣakāre
            ṣaḍāyatananigrahaṇābhijñajñānāvāptiśabdaḥ / sakāre sarvajñajñānābhisaṃbodhanaśabdaḥ
            / hakāre hatakleśavirāgaśabdaḥ / kṣakāre parikīrtyamāne kṣaṇaparyantābhilāpyasarvadharmaśabdo
            niścarati sma //</p>
         
         
         <p>iti hi bhikṣavasteṣāṃ dārakāṇāṃ mātṛkāṃ vācayatāṃ bodhisattvānubhāvenaiva pramukhānyasaṃkhyeyāni
            dharmamukhaśatasahasrāṇi niścaranti sma //</p>
         
         
         <p>tadānupūrveṇa bodhisattvena lipiśālāsthitena dvātriṃśaddārakasahasrāṇi paripācitānyabhūvan
            / anuttarāyāṃ samyaksaṃbodhau cittānyutpāditāni dvātriṃśaddārikāsahasrāṇi / ayaṃ heturayaṃ
            pratyayo yacchikṣito 'pi bodhisattvo lipiśālāmupāgacchati sma //</p>
         
         
         <p>// iti śrīlalitavistare lipiśālāsaṃdarśanaparivarto nāma daśamo 'dhyāyaḥ //</p>
         
         
         
         
         
         <p>START Parivarta 11</p>
         
         <span class="note"><span class="bold">Vaidya 90</span></span>
         
         
         <p>kṛṣigrāmaparivarta ekādaśaḥ /</p>
         
         
         <p>iti hi bhikṣavo yāvadvivṛddhaḥ kumāraḥ / athāpareṇa samayena kumārastadanyaiḥ kumārairamātyaputraiḥ
            sārdhaṃ kṛṣigrāmavalokayituṃ gacchati sma / avalokya ca kṛṣikarmāntamanyata udyānabhūmiṃ
            praviśati sma / saṃvignamanāstatra bodhisattva ekākī advitīyo 'nucaṃkramyamāṇo 'nuvicaran
            jambuvṛkṣamapaśyat prāsādikaṃ darśanīyam / tatra bodhisattvaśchāyāyāṃ paryaṅkena niṣīdati
            sma / niṣaṇṇaśca bodhisattvaścittaikāgratāmāsādayati sma / āsādya ca viviktaṃ kāmairviviktaṃ
            pāpakairakuśalairdharmaiḥ savitarkaṃ savicāraṃ vivekajaṃ prītisukhaṃ prathamaṃ dhyānamupasaṃpadya
            viharati sma / sa vitarkavicārāṇāṃ vyupaśamādadhyātmasaṃprasādāccetasa ekotibhāvādavitarkamavicāraṃ
            samādhijaṃ prītisukhaṃ dvitīyaṃ dhyānamupasaṃpadya viharati sma / sa prītervirāgādupekṣako
            viharati sma smṛtimān saṃprajānan / sukhaṃ ca kāyena pratisaṃvedayati sma / yattadāryā
            ācakṣate upekṣakaḥ smṛtimān sukhavihārī niṣprītikaṃ tṛtīyaṃ dhyānamusaṃpadya viharati
            sma / sa sukhasya ca prahāṇādduḥkhasya ca prahāṇāt pūrvameva ca saumanasyadaurmanasyayorastaṃgamādaduḥkhāsukhamupekṣāsmṛtipariśuddhaṃ
            caturthaṃ dhyānamupasaṃpadya viharati sma //</p>
         
         
         <p>tena ca samayena pañca ṛṣayo bāhyāḥ pañcābhijñāḥ ṛddhimanto vihāyasaṃgamā dakṣiṇāyā
            diśa uttarāṃ diśaṃ gacchanti sma / te tasya vanakhaṇḍasyopari gacchantaḥ pratyāhatā
            iva na śaknuvanti sma gantum / te saṃvignaromakūpajātā imāṃ gāthāmabhāṣanta -</p>
         
         
         <p>
            vayamiha maṇivajrakūṭaṃ giriṃ merumabhyudgataṃ tiryagatyarthavaistārikaṃ gaja iva
            sahakāraśākhākulāṃ vṛkṣavṛndāṃ pradāritva nirdhāvitānekaśaḥ /<br />
            vayamiha marūṇāṃ pure cāpyasaktā gatā yakṣagandharvaveśmani cordhvaṃ nabhe niśritā
            ima puna vanakhaṇḍamāsādya sīdāma bhoḥ kasya lakṣmī nivarteti ṛddherbalam // Lal_11.1
            //
            </p>
         
         
         <p>iti //</p>
         
         
         <p>
            atha yā tatra vanakhaṇḍadevatā sā tānṛṣīn gāthayādhyabhāṣat -<br />
            nṛpatipatikuloditaḥ śākyarājātmajo bālasūryaprakāśaprabhaḥ sphuṭitakamalagarbhavarṇaprabhaścārucandrānano
            lokajyeṣṭho viduḥ /<br />
            ayamiha vanamāśrito dhyānacintāparo devagandharvanāgendrayakṣārcito bhavaśataguṇakoṭisaṃvardhitastasya
            lakṣmī nivarteti ṛddherbalam // Lal_11.2 //
            </p>
         
         
         <p>iti //</p>
         
         
         <p>tataste 'dhastādavalokayanto 'drākṣuḥ kumāraṃ śriyā tejasā ca jājvalyamānam / teṣāmetadabhūt
            - ko nvayaṃ niṣaṇṇaḥ? mā haiva vaiśravaṇo dhanādhipatirbhavet / āhosvinmāraḥ kāmādhipatiḥ
            / atha mahoragendraḥ / (<span class="bold">Vaidya 91</span>) athendro vajradharaḥ / atha rudraḥ kumbhāṇḍādhipatiḥ / atha kṛṣṇo mahotsāhaḥ / uta
            candro devaputraḥ / uta sūryaḥ sahasraraśmiḥ / uta rājā cakravartī bhaviṣyati? tasyāṃ
            ca velāyāmimāṃ gāthāmabhāṣanta -</p>
         
         
         <p>
            rūpaṃ vaiśravaṇātirekavapuṣaṃ vyaktaṃ kubero hyayaṃ<br />
            āho vajradharasya caiva pratimā candro 'tha sūryo hyayam /<br />
            kāmāgrādhipatiśca vā pratikṛtī rūdrasya kṛṣṇasya vā<br />
            śrīmān lakṣaṇacitritāṅgamanagho buddho 'tha vā syādayam // Lal_11.3 //
            </p>
         
         
         <p>iti //</p>
         
         
         <p>tataḥ sā vanadevatā tānṛṣīn gāthayā pratyabhāṣat -</p>
         
         
         <p>
            yā śrī ca vaiśravaṇe ca vai nivasate yā vā sahasrekṣaṇe<br />
            lokānāṃ paripālakeṣu catuṣū yā cāsurendraśriyā /<br />
            brahme yā ca sahāpatau nivasate kṛṣṇe ca yā ca śriyā<br />
            sā śrī prāpya imaṃ hi śākyatanayaṃ nopaiti kāṃcitkalām // Lal_11.4 //
            </p>
         
         
         <p>atha khalu te ṛṣayastasyā devatāyā vacanamupaśritya dharaṇītale pratiṣṭhante / te
            paśyanti sma bodhisattvaṃ dhyāyantamāniñjyamānena kāyena tejorāśimiva jvalantam /
            te bodhisattvamupanidhyāya gāthābhirabhituṣṭuvuḥ / tatraika āha -</p>
         
         
         <p>
            loke kleśāgnisaṃtapte prādurbhūto hyayaṃ hradaḥ /<br />
            ayaṃ taṃ prāpsyate dharmaṃ yajjagad hlādayiṣyati // Lal_11.5 //
            </p>
         
         
         <p>aparo 'pyāha -</p>
         
         
         <p>
            ajñānatimire loke prādurbhūtaḥ pradīpakaḥ /<br />
            ayaṃ taṃ prāpsyate dharmaṃ yajjagadbhāsayiṣyati // Lal_11.6 //
            </p>
         
         
         <p>aparo 'pyāha -</p>
         
         
         <p>
            śokasāgarakāntāre yānaśreṣṭhamupasthitam /<br />
            ayaṃ taṃ prāpsyate dharmaṃ yajjagattārayiṣyati // Lal_11.7 //
            </p>
         
         
         <p>aparo 'pyāha -</p>
         
         
         <p>
            kleśabandhanabaddhānāṃ prādurbhūtaḥ pramocakaḥ /<br />
            ayaṃ taṃ prāpsyate dharmaṃ yajjaganmocayiṣyati // Lal_11.8 //
            </p>
         
         
         <p>aparo 'pyāha -</p>
         
         
         <p>
            jarāvyādhikiliṣṭānāṃ prādurbhūto bhiṣagvaraḥ /<br />
            ayaṃ taṃ prāpsyate dharmaṃ jātimṛtyupramocakam // Lal_11.9 //
            </p>
         
         <span class="note"><span class="bold">Vaidya 92</span></span>
         
         
         <p>atha khalu te ṛṣayo bodhisattvamābhirgāthābhirabhistutvā tripradakṣiṇīkṛtya vihāyasā
            prakrāntāḥ / rājāpi śuddhodano bodhisattvamapaśyan bodhisattvena vinā na ramate sma
            / so 'vocat - kumāraḥ kva gataḥ? nainaṃ paśyāmīti / tatra mahājanakāyo nirdhāvito
            'bhūt kumāraṃ parigaveṣamāṇaḥ / tato 'nyatama amātyo bodhisattvaṃ paśyati sma jambucchāyāyāṃ
            paryaṅkaniṣaṇṇaṃ dhyāyantam / sarvavṛkṣāṇāṃ ca tasmin samaye chāyā parivṛttābhūt /
            jambucchāyā ca bodhisattvasya kāyaṃ na vijahāti sma / sa taṃ dṛṣṭvā āścaryaprāptastuṣṭa
            udagra āttamanāḥ pramuditaḥ prītisaumanasyajātaḥ śīghraṃ śīghraṃ tvaramāṇarūpo rājānaṃ
            śuddhodanamupasaṃkramya gāthābhyāmadhyabhāṣata -</p>
         
         
         <p>
            paśya deva kumāro 'yaṃ jambucchāyāhi dhyāyati /<br />
            yathā śakro 'thavā brahmā śriyā tejena śobhate // Lal_11.10 //
            </p>
         
         
         <p>
            yasya vṛkṣasya chāyāyāṃ niṣaṇṇo varalakṣaṇaḥ /<br />
            sainaṃ na jahate chāyā dhyāyantaṃ purūṣottamam // Lal_11.11 //
            </p>
         
         
         <p>atha rājā śuddhodano yena sa jambuvṛkṣastenopasaṃkrāmat / so 'drākṣīdbodhisattvaṃ
            śriyā tejasā ca jvalantam / dṛṣṭā caimāṃ gāthāmabhāṣat -</p>
         
         
         <p>
            hutāśano vā girimūrdhni saṃsthitaḥ śaśīva nakṣatragaṇānucīrṇaḥ /<br />
            vepanti gātrāṇi mi paśyato imaṃ dhyāyantu tejo nu pradīpakalpam // Lal_11.12 //
            </p>
         
         
         <p>sa bodhisattvasya pādāvabhivandyemāṃ gāthāmabhāṣat -</p>
         
         
         <p>
            yadā cāsi mune jāto yadā dhyāyasi cārciman /<br />
            ekadvirapi te nātha pādau vande vināyaka // Lal_11.13 //
            </p>
         
         
         <p>tatra triphalavāhakā dārakāḥ śabdaṃ kurvanti sma / tānamātyā evamāhuḥ - mā śabdaṃ
            mā śabdaṃ kārṣṭeti / te 'vocan - kimetaditi / amātyā āhuḥ -</p>
         
         
         <p>
            vyāvṛtte timiranudasya maṇḍale 'pi vyomābhaṃ śubhavaralakṣaṇāgradhārim /<br />
            dhyāyantaṃ girinicalaṃ narendraputraṃ siddhārthaṃ na jahati saiva vṛkṣachāyā // Lal_11.14
            //
            </p>
         
         
         <p>tatredamucyate -</p>
         
         
         <p>
            grīṣme vasanta samudāgata jeṣṭhamāse saṃpuṣpite kusumapallavasaṃprakīrṇe /<br />
            kroñcāmayūraśukasārikasaṃpraghuṣṭe bhūyiṣṭha śākiyasutā abhiniṣkramanti // Lal_11.15
            //
            </p>
         
         <span class="note"><span class="bold">Vaidya 93</span></span>
         
         <p>
            chando 'bhyuvāca parivāritu dārikebhiḥ hantā kumāra vani gacchama locanārtham /<br />
            kiṃ te gṛhe nivasato hi yathā dvijasya hanta vrajāma vaya codananārisaṃgham // Lal_11.16
            //
            </p>
         
         
         <p>
            madhyāhnakālasamaye suviśuddhasattvaḥ pañcāśataiḥ parivṛtaiḥ saha ceṭakebhiḥ /<br />
            na ca mātu naiva ca pituḥ prativedayitvā so 'buddha niṣkrāmiti gacchi kṛṣāṇagrāmam
            // Lal_11.17 //
            </p>
         
         
         <p>
            tasmiṃśca pārthivavarasya kṛṣāṇagrāme jambudrumo 'bhavadanekaviśālaśākhaḥ /<br />
            dṛṣṭvā kumāra pratibuddha dukhena cotto dhiksaṃskṛteti bahuduḥkha kṛṣī karoti // Lal_11.18
            //
            </p>
         
         
         <p>
            so jambuchāyamupagamya vinītacitto tṛṇakāni gṛhya svaya saṃstaru saṃstaritvā /<br />
            paryaṅkamābhujiya ujju karitva kāyaṃ catvāri dhyāna śubha dhyāyi sa bodhisattvaḥ //
            Lal_11.19 //
            </p>
         
         
         <p>
            pañcā ṛṣī khagapathena hi gacchamānā jambūya mūrdhni na prabhonti parākrametum /<br />
            te visthitā nihatamānamadāśca bhūtvā sarve samagrasahitā samudīkṣayanto // Lal_11.20
            //
            </p>
         
         
         <p>
            vaya meruparvatavaraṃ tatha cakravālān nirbhidya gacchama javena asajjamānāḥ /<br />
            te jambuvṛkṣa na prabhoma atikrametuṃ ko nvatra heturayamadya bhaviṣyatīha // Lal_11.21
            //
            </p>
         
         
         <p>
            avatīrya medinitale ca pratiṣṭhihitvā paśyanti śākyatanayaṃ tahi jambumūle /<br />
            jambunadārcisadṛśaṃ prabhatejaraśmiṃ paryaṅkabandhu tada dhyāyatu bodhisattvam //
            Lal_11.22 //
            </p>
         
         <span class="note"><span class="bold">Vaidya 94</span></span>
         
         <p>
            te vismitā daśanakhā kariyāna mūrdhni praṇatā kṛtāñjalipuṭā nipatan krameṣu /<br />
            sādho sujāta sumukhaṃ karuṇā jagasya śīghraṃ vibuddha amṛte vinayasva sattvān // Lal_11.23
            //
            </p>
         
         
         <p>
            parivṛtta sūrya na jahī sugatasya chāyā olambate drumavaraṃ yatha padmapatram /<br />
            devā sahasra bahavaḥ sthita añjalībhiḥ vandanti tasya caraṇau kṛtaniścayasya // Lal_11.24
            //
            </p>
         
         
         <p>
            śuddhodanaśca svagṛhe parimārgamāṇaḥ saṃpṛcchate kva nu gataḥ sa hi me kumāraḥ /<br />
            mātṛsvasā avaci mārgata no labhāmi saṃpṛcchatā narapate kva gataḥ kumāraḥ // Lal_11.25
            //
            </p>
         
         
         <p>
            śuddhodanastvaritu pṛcchati kāñcukīyaṃ dauvārikaṃ tathapi cāntajanaṃ samantāt /<br />
            dṛṣṭaṃ kumāra mama kenaci niṣkramanto śṛṇute varūpagatu deva kṛṣāṇagrāmam // Lal_11.26
            //
            </p>
         
         
         <p>
            so śīghrameva tvaritaṃ saha śākiyebhiḥ niṣkrāntu prekṣi kṛṣigrāmagiriṃ praviṣṭam /<br />
            yatha sūryakoṭiniyutāni samudgatāni tatha prekṣate hitakaraṃ śiriyā jvalantam // Lal_11.27
            //
            </p>
         
         
         <p>
            mukuṭaṃ ca khaṅga tatha pāduka chorayitvā kṛtvā daśāṅguli śire abhivandite tam /<br />
            sādhū subhūtavacanā ṛṣayo mahātmā vyaktaṃ kumāra abhiniṣkrami bodhihetoḥ // Lal_11.28
            //
            </p>
         
         
         <p>
            paripūrṇa dvādaśaśatā suprasannadevāḥ paccāśatā upagatā yatha śākiyānām /<br />
            dṛṣṭvā ca ṛddhi sugate guṇasāgarasya saṃbodhicittu janayaṃ dṛḍhaāśayena // Lal_11.29
            //
            </p>
         
         <span class="note"><span class="bold">Vaidya 95</span></span>
         
         <p>
            so kampayitva trisahasra aśeṣabhūmiṃ smṛtu saṃprajānu pratibuddha tataḥ samādheḥ /<br />
            brahmasvaraḥ pitaramālapate dyutīmān utsṛjya tāta kṛṣigrāmabhato gaveṣa // Lal_11.30
            //
            </p>
         
         
         <p>
            yadi svarṇakāryu ahu svarṇa pravarṣayiṣye yadi vastrakāryu ahameva pradāsyi vastrāṃ
            /<br />
            atha dhānyakāryu ahameva pravarṣayiṣye samyakprayukta bhava sarvajage narendra //
            Lal_11.31 //
            </p>
         
         
         <p>
            anuśāsayitva pitaraṃ janapāriṣadyāṃ tasmin kṣaṇe puravaraṃ puna so pravekṣī /<br />
            anuvartamāna jagataḥ sthihate puresmiṃ naiṣmkramyayuktamanasaḥ suviśuddhasattvaḥ //
            Lal_11.32 //
            </p>
         
         
         <p>iti //</p>
         
         
         <p>// iti śrīlalitavistare kṛṣigrāmaparivarto nāma ekādaśo 'dhyāyaḥ //</p>
         
         
         
         
         
         <p>START Parivarta 12</p>
         
         <span class="note"><span class="bold">Vaidya 96</span></span>
         
         
         <p>śilpasaṃdarśanaparivarto dvādaśaḥ /</p>
         
         
         <p>iti hi bhikṣavaḥ saṃvṛddhe kumāre rājā śuddhodano 'pareṇa samayena śākyagaṇena sārdhaṃ
            saṃsthāgāre niṣaṇṇo 'bhūt / tatra te mahallakamahallakāḥ śākyā rājānaṃ śuddhodanamevamāhuḥ
            - yatkhalu devo jānīyāt / ayaṃ sarvārthasiddhakumāro naimittikairbrāhmaṇaiḥ kṛtaniścayaiśca
            devairyadbhūyasaivaṃ nirdiṣṭo yadi kumāro 'bhiniṣkramiṣyati, tathāgato bhaviṣyatyarhan
            samyaksaṃbuddhaḥ / uta nābhiniṣkramiṣyati rājā bhaviṣyati cakravartī caturaṅgo vijitavān
            dhārmiko dharmarājaḥ saptaratnasamanvāgataḥ / tasyemāni sapta ratnāni bhaviṣyanti
            / tadyathā - cakraratnaṃ hastiratnaṃ aśvaratnaṃ maṇiratnaṃ strīratnaṃ gṛhapatiratnaṃ
            pariṇāyakaratnam / evaṃ saptaratnam / saṃpūrṇaṃ cāsya putrasahasraṃ bhaviṣyati śūrāṇāṃ
            varāṅgarūpiṇāṃ parasainyapramardakānām / sa imaṃ pṛthivīmaṇḍalamadaṇḍenāśastreṇābhinirjityādhyāvasiṣyati
            saha dharmeṇeti / tasmānniveśanaṃ kumārasya kriyatāmiti / tatra strīgaṇaparivṛto ratiṃ
            vetsyati, nābhiniṣkramiṣyati / evamasmākaṃ cakravartivaṃśasya cānupacchedo bhaviṣyati
            / mānitāśca bhaviṣyāmo 'navadyāśca sarvakoṭarājabhiḥ //</p>
         
         
         <p>tato rājā śuddhodana evamāha - yadyevaṃ tena hi vyavalokayata kamatā kanyā kumārasyānurūpā
            syāt /</p>
         
         
         <p>tatra pañcamātrāṇi śākyaśatāni / ekaika evamāha - mama duhitā anurūpā syāt kumārasya
            / surūpā mama duhiteti /</p>
         
         
         <p>rājā prāha - durāsadaḥ kumāraḥ / tat prativedayiṣyāmastāvat kumārasya, katamā te kanyā
            rocata iti /</p>
         
         
         <p>tataśca te sarve saṃnipatya kumārasyaināṃ prakṛtimārocayanti sma / tān kumāra uvāca
            - saptame divase prativacanaṃ śroṣyatheti //</p>
         
         
         <p>tato bodhisattvasyaitadabhavat -</p>
         
         
         <p>
            vidita mama ananta kāmadoṣāḥ saraṇasarvairasaśokaduḥkhamūlāḥ /<br />
            bhayakara viṣapatrasaṃnikāśāḥ jvalananibhā asidhāratulyarūpāḥ // Lal_12.1 //
            </p>
         
         
         <p>
            kāmaguṇi na me 'sti chandarāgo na ca ahu śobhami istrigāramadhye /<br />
            yannu ahu vane vaseya tūṣṇīṃ dhyānasamādhisukhena śāntacittaḥ // Lal_12.2 //
            </p>
         
         
         <p>iti //</p>
         
         <span class="note"><span class="bold">Vaidya 97</span></span>
         
         <p>sa punarapi mīmāṃsopāyakauśalyamāmukhīkṛtya sattvaparipākamavekṣamāṇo mahākarūṇāṃ
            saṃjanayya tasyāṃ velāyāmimāṃ gāthāmabhāṣata -</p>
         
         
         <p>
            saṃkīrṇi paṅki padumāni vivṛddhimanti ākīrṇa rāja naramadhyi labhāti pūjām /<br />
            yada bodhisattva parivārabalaṃ labhante tada sattvakoṭinayutānyamṛte vinenti // Lal_12.3
            //
            </p>
         
         
         <p>
            ye cāpi pūrvaka abhūdvidu bodhisattvāḥ sarvebhi bhārya suta darśita istrigārāḥ /<br />
            na ca rāgarakta na ca dhyānasukhebhi bhraṣṭāḥ hantānuśikṣayi ahaṃ pi guṇeṣu teṣām
            // Lal_12.4 //
            </p>
         
         
         <p>
            na ca prākṛtā mama vadhū anukūla yā syād yasyā na iṣyatu guṇā sada satyavākyam /<br />
            yā cinti mahyamabhirādhayate 'pramattā rūpeṇa janmakulagotratayā suśuddhā // Lal_12.5
            //
            </p>
         
         
         <p>
            so gāthalekha likhite guṇaarthayuktā yā kanya īdṛśa bhave mama tāṃ varethā /<br />
            na mamārthu prākṛtajanena asaṃvṛtena yasyā guṇā kathayamī mama tāṃ varethā // Lal_12.6
            //
            </p>
         
         
         <p>
            yā rūpayauvanavarā na ca rūpamattā mātā svasā va yatha vartati maitracittā /<br />
            tyāge ratā śramaṇabrāhmaṇadānaśīlā tāṃ tādṛśāṃ mama vadhūṃ varayasva tāta // Lal_12.7
            //
            </p>
         
         
         <p>
            yasyā na mānu na khilo na ca doṣamasti na ca śāṭhya īrṣya na ca māya na ujjubhraṣṭā
            /<br />
            svapnāntare 'pi purūṣe na pare 'bhiraktā tuṣṭā svakena patinā śayate 'pramattā //
            Lal_12.8 //
            </p>
         
         
         <p>na ca garvitā na pi ca uddhata na pragalbhā nirmāna mānavigatāpi ca ceṭibhūtā /
            <span class="note"><span class="bold">Vaidya 98</span></span>
            na ca pānagṛddha na raseṣu na śabdagandhe nirlobhabhidhyavigatā svadhanena tuṣṭā //
            Lal_12.9 //</p>
         
         
         <p>
            satye sthitā na pi ca cañcala naiva bhrāntā na ca uddhatonnatasthitā hirivastrachannā
            /<br />
            na ca dṛṣṭimaṅgalaratā sada dharmayuktā kāyena vāca manasā sada śuddhabhāvā // Lal_12.10
            //
            </p>
         
         
         <p>
            na ca styānamiddhabahulā na ca mānamūḍhā mīmāṃsayukta sukṛtā sada dharmacārī /<br />
            śvaśrau ca tasya śvaśure yatha śāstṛpremā dāsī kalatra jani yādṛśamātmaprema // Lal_12.11
            //
            </p>
         
         
         <p>
            śāstre vidhijña kuśalā gaṇikā yathaiva paścāt svapet prathamamutthihate ca śayyāta
            /<br />
            maitrānuvarti akuhāpi ca mātṛbhūtā etādṛśīṃ mi nṛpate vadhukāṃ vṛṇīṣva // Lal_12.12
            //
            </p>
         
         
         <p>iti //</p>
         
         
         <p>atha khalu bhikṣavo rājā śuddhodana imā gāthā vācayitvā purohitamāmantrayate sma -
            gaccha tvaṃ mahābrāhmaṇa kapilavastumahānagare / sarvagṛhāṇyanupraviśya kanyā vyavalokaya
            / yasyā ete guṇāḥ saṃvidyante kṣatriyakanyāyā vā brāhmaṇakanyāyā vā vaiśyakanyāyā
            vā śūdrakanyāyā vā tāṃ kanyāmasmākaṃ prativedaya / tatkasmāddhetoḥ? na hi kumāraḥ
            kulārthiko na gotrārthikaḥ / guṇārthika eva kumāraḥ //</p>
         
         
         <p>tasyāṃ ca velāyāmimāṃ gāthāmabhāṣata -</p>
         
         
         <p>
            brāhmaṇīṃ kṣatriyāṃ kanyāṃ veśyāṃ śūdrīṃ tathaiva ca /<br />
            yasyā ete guṇāḥ santi tāṃ me kanyāṃ pravedaya // Lal_12.13 //
            </p>
         
         
         <p>
            na kulena na gotreṇa kumāro mama vismitaḥ /<br />
            guṇe satye ca dharme ca tatrāsya ramate manaḥ // Lal_12.14 //
            </p>
         
         
         <p>iti //</p>
         
         
         <p>atha khalu bhikṣavaḥ sa purohitastaṃ gāthālekhaṃ gṛhītvā kapilavastuni mahānagare
            gṛhādgṛhaṃ vyavalokayan gatvā hiṇḍan kanyāṃ paryeṣate sma / evaṃguṇayuktāmapaśyan
            (na caiva guṇayuktāṃ kanyāṃ) / so 'nupūrveṇa vicaran yena daṇḍapāṇeḥ śākyasya niveśanaṃ
            tenopasaṃkrāmat / sa taṃ niveśanaṃ praviṣṭo 'drākṣīt kanyāmabhirūpāṃ prāsādikāṃ darśanīyāṃ
            paramayā śubhavarṇapuṣkaratayā samanvāgatāṃ nātidīrghāṃ nātihrasvāṃ nātisthūlāṃ nātikṛśāṃ
            nātigaurāṃ nātikṛṣṇāṃ prathamayauvanāvasthāṃ strīratnamiva khyāyamānām /</p>
         
         <span class="note"><span class="bold">Vaidya 99</span></span>
         
         <p>atha sā dārikā purohitasya caraṇau gṛhītvā evamāha - kena te mahābrāhmaṇa kāryam?</p>
         
         
         <p>purohita āha -</p>
         
         
         <p>
            śuddhodanasya tanayaḥ paramābhirūpo dvātriṃśalakṣaṇadharo guṇatejayuktaḥ /<br />
            teneti gātha likhitā guṇaye vadhūnāṃ yasyā guṇāsti hi ime sa hi tasya patnī // Lal_12.15
            //
            </p>
         
         
         <p>sa tasyāstaṃ lekhamupanāmayati sma //</p>
         
         
         <p>atha sā dārikā taṃ gāthālekhaṃ vācayitvā smitamupadarśya taṃ purohitaṃ gāthayādhyabhāṣat
            -</p>
         
         
         <p>
            mahyeti brāhmaṇa guṇā anurūpa sarve so me patirbhavatu saumya surūparūpaḥ /<br />
            bhaṇahi kumāru yadi kārya ma hū vilamba mā hīnaprākṛtajanena bhaveya vāsaḥ // Lal_12.16
            //
            </p>
         
         
         <p>iti //</p>
         
         
         <p>atha sa khalu purohito rājānaṃ śuddhodanamupasaṃkramyaiva tamarthamārocayati sma -
            dṛṣṭā mayā deva kanyā yā kumārasyānurūpā syāt / āha - kasyāsau? āha - daṇḍapāṇerdeva
            śākyasya duhitā //</p>
         
         
         <p>atha rājñaḥ śuddhodanasyaitadabhavat - durāsadaḥ kumāraḥ śubhādhimuktaśca / prāyeṇa
            ca mātṛgrāmo 'saṃvidyamānaguṇo 'pi guṇānāmātmani prajānīte / yannvahamaśokabhāṇḍakāni
            kārayeyam, yāni kumāraḥ sarvadārikābhyo 'nuprayacchet / tatra yasyāṃ dārikāyāṃ kumārasya
            cakṣurabhiniveśyati, tāṃ kumārasya varayiṣyāmīti //</p>
         
         
         <p>atha khalu rājā śuddhodano 'śokabhāṇḍāni kārayati sma suvarṇamayāni rūpyamayāni nānāratnamayāni
            / kārayitvā ca kapilavastuni mahānagare ghaṇṭāghoṣaṇāṃ kārayāmāsa - saptame divase
            kumāro darśanaṃ dāsyati, aśokabhāṇḍakāni ca dārikābhyo viśrāṇayiṣyati / tatra sarvadārikābhiḥ
            saṃsthāgāre saṃnipatitavyamiti //</p>
         
         
         <p>iti hi bhikṣavaḥ saptame divase bodhisattvaḥ saṃsthāgāramupasaṃkramya bhadrāsane nyaṣīdat
            / rājāpi śuddhodano 'dṛśyapuruṣān sthāpayati sma - yasyāṃ dārikāyāṃ kumārasya cakṣuḥ
            saṃniviśet, tāṃ mamārocayadhvamiti //</p>
         
         
         <p>iti hi bhikṣavo yāvantyaḥ kapilavastuni mahānagare dārikāstāḥ sarvā yena saṃsthāgāro
            yena ca bodhisattvastenopasaṃkrāman bodhisattvasya darśanāya aśokabhāṇḍakāni ca pratigṛhītum
            //</p>
         
         <span class="note"><span class="bold">Vaidya 100</span></span>
         
         <p>iti hi bhikṣavo bodhisattvo yathāgatābhyastābhyo dārikābhyo 'śokabhāṇḍakānyanuprayacchati
            sma / tāśca dārikā na śaknuvanti sma bodhisattvasya śriyaṃ tejaśca soḍhum / tā aśokabhāṇḍakāni
            gṛhītvā śīghraṃ śīghrameva prakrāmanti sma //</p>
         
         
         <p>atha daṇḍapāṇeḥ śākyasya duhitā gopā nāma śākyakanyā, sā dāsīgaṇaparivṛtā puraskṛtā
            yena saṃsthāgāro yena ca bodhisattvastenopasaṃkrāmat / upasaṃkramyaikānte 'sthāt bodhisattvamanimeṣābhyāṃ
            nayanābhyāṃ prekṣamāṇā / tadyadā bodhisattvena sarvāṇyaśokabhāṇḍāni dattāni, tadā
            sā bodhisattvamupasaṃkramya prahasitavadanā bodhisattvamevamāha - kumāra kiṃ te mayāpanītaṃ
            yastvaṃ māṃ vimānayasi?</p>
         
         
         <p>āha - nāhaṃ tvāṃ vimānayāmi, api tu khalu punastvamabhipaścādāgateti / sa tasyai cānekaśatasahasramūlyamaṅgulīyakaṃ
            nirmucya prādāt //</p>
         
         
         <p>sā prāha - idamahaṃ kumāra tavāntikādarhāmi? āha - imāni madīyānyābharaṇāni, gṛhyatām
            / sā āha - na vayaṃ kumāraṃ vyalaṃkariṣyāmaḥ? alaṃkariṣyāmo vayaṃ kumāram / ityuktvā
            sā kanyā prakrāmat //</p>
         
         
         <p>tatastairguhyapuruṣai rājānaṃ śuddhodanamupasaṃkramyaiṣa vṛttānto nivedito 'bhūt -
            deva daṇḍapāṇeḥ śākyasya duhitā gopā nāma śākyakanyā, tasyāṃ kumārasya cakṣurniviṣṭam,
            muhūrtaṃ ca tayoḥ saṃlāpo 'bhūt //</p>
         
         
         <p>ityetatkhalu vacanaṃ śrutvā rājā śuddhodano daṇḍapāṇeḥ śākyasya purohitaṃ dautyena
            preṣayati sma - yā te duhitā, sā mama kumārasya pradīyatāmiti //</p>
         
         
         <p>daṇḍapāṇirāha - ārya kumāro gṛhe sukhasaṃvṛddhaḥ / asmākaṃ cāyaṃ kuladharmaḥ śilpajñasya
            kanyā dātavyā nāśilpajñasyeti / kumāraśca na śilpajño nāsidhanuṣkalāpayuddhasālambhavidhijñaḥ
            / tatkathamaśilpajñāyāhaṃ duhitaraṃ dāsyāmi?</p>
         
         
         <p>ityetacca rājñaḥ prativeditam / tato rājña etadabhavat - dvirapīdamahaṃ sahadharmeṇa
            coditaḥ / yadāpi mayoktaṃ kasmācchākyakumārāḥ kumārasyopasthānāya nāgacchantīti tadāpyahamabhihitaḥ
            - kiṃ vayaṃ maṇḍakasyopasthānaṃ kariṣyāma iti / etarhyapyevamiti pradhyāyanniṣaṇṇo
            'bhūt //</p>
         
         
         <p>bodhisattvaścainaṃ vṛttāntamaśroṣīt / śrutvā ca yena rājā śuddhodanastenopasaṃkrāmat
            / upasaṃkramyaivamāha - deva kimidaṃ dīnamanāstiṣṭhasi?</p>
         
         
         <p>rājā āha - alaṃ te kumāra anena /</p>
         
         
         <p>kumāra āha - deva sarvathā tāvadavaśyabhevamākhyātavyam / yāvattrirapi bodhisattvo
            rājānaṃ śuddhodanaṃ paripṛcchati sma //</p>
         
         <span class="note"><span class="bold">Vaidya 101</span></span>
         
         <p>tato rājā śuddhodano bodhisattvāya tāṃ prakṛtimārocayati sma / tāṃ śrutvā bodhisattva
            āha - deva asti punariha nagare kaścidyo mayā sārdhaṃ samarthaḥ śilpena śilapamupadarśayitum?</p>
         
         
         <p>tato rājā śuddhodanaḥ prahasitavadano bodhisattvamevamāha - śakyasi punastvaṃ putra
            śilpamupadarśayitum? sa āha - bāḍhaṃ śakyāmi deva / tena hi saṃnipātyantāṃ sarvaśilpajñāḥ,
            yeṣāṃ purataḥ svaṃ śilpamupadarśayiṣyāmi //</p>
         
         
         <p>tato rājā śuddhodanaḥ kapilavastuni mahānagaravare ghaṇṭāghoṣaṇāṃ kārayati sma - saptame
            divase kumāraḥ svaṃ śilpamupadarśayati / tatra sarvaśilpajñaiḥ saṃnipatitavyam //</p>
         
         
         <p>tatra saptame divase pañcamātrāṇi śākyakumāraśatāni saṃnipatitānyabhūvan / daṇḍapāṇeśca
            śākyasya duhitā gopā nāma śākyakanyā jayapatākā sthāpitābhūt - yo vā atra asidhanuṣkalāpayuddhasālambheṣu
            jeṣyati, tasyaiṣā bhaviṣyatīti //</p>
         
         
         <p>tatra sarvapurato devadattaḥ kumāro nagarādabhiniṣkrāmati sma / śvetaśca hastī mahāpramāṇo
            bodhisattvasyārthe nagaraṃ praveśyate sma / tatra devadattaḥ kumāra īrṣyayā ca śākyabalamadena
            ca mattaḥ / sa taṃ hastināgaṃ vāmena pāṇinā śuṇḍāyāṃ gṛhītvā dakṣiṇena pāṇinā capeṭayā
            ekaprahāreṇaiva hato 'bhūt //</p>
         
         
         <p>tasyānantaraṃ sundaranandakumāro 'bhiniṣkrāmati sma / so 'drākṣīttaṃ hastināgaṃ nagaradvāre
            hatam / dṛṣṭvā ca paryapṛcchat - kenāyaṃ hata iti / tatra mahājanakāya āha - devadatteneti
            / sa āha - aśobhanamidaṃ devadattasya / sa taṃ hastināgaṃ lāṅgūle gṛhītvā nagaradvārādapakarṣati
            sma //</p>
         
         
         <p>tadanantaraṃ bodhisattvo rathābhirūḍho 'bhiniṣkrāmati sma / adrākṣīdbodhisattvastaṃ
            hastinaṃ hatam / dṛṣṭvā ca paryapṛcchat - kenāyaṃ hata iti / āhuḥ - devadatteneti
            / āha - aśobhanaṃ devadattasya / kena punarasmānnagaradvārādapakarṣita iti / āhuḥ
            - sundaranandeneti / āha - śobhanamidaṃ sundaranandasya / kiṃ tu mahākāyo 'yaṃ sattvaḥ
            / so 'yaṃ klinnaḥ sarvanagaraṃ daurgandhena sphuriṣyatīti //</p>
         
         
         <p>tataḥ kumāro rathasya evaikaṃ pādaṃ bhūmau prasārya pādāṅguṣṭhena taṃ hastināgaṃ lāṅgūle
            gṛhitvā sapta prākārān sapta ca parikhānatikramya bahirnagarasya krośamātre prakṣipati
            sma / yatra va pradeśe sa hastī patitastasmin pradeśe mahadbilaṃ saṃvṛttaṃ yatsāṃprataṃ
            hastigartetyabhidhīyate //</p>
         
         
         <p>tatra devamanujāḥ śatasahasrāṇi hāhākārakilakilāprakṣveḍitaśatasahasrāṇi prāmuñcan
            / cailavikṣepāṃścākārṣuḥ / gaganatalagatāśca devaputrā ime gāthe 'bhāṣanta -</p>
         
         
         <p>
            yatha mattagajendragatīnāṃ pādāṅguṣṭhatalena gajendram /<br />
            sapta purāparikhā atikramya kṣiptu bahiḥ svapurātu ayaṃ hi // Lal_12.17 //
            </p>
         
         <span class="note"><span class="bold">Vaidya 102</span></span>
         
         <p>
            niḥsaṃśayameṣa sumedhā mānabalena samucchritakāyān /<br />
            saṃsārapurātu bahirdhā eka kṣapiṣyati prajñabalena // Lal_12.18 //
            </p>
         
         
         <p>iti hi pañcamātrāṇi śākyakumāraśatāni nagarānniṣkamya yenānyatamaḥ pṛthivīpradeśo
            yatra śākyakumārāḥ śilpamupadarśayanti sma tenopasaṃkrāman / rājāpi śuddhodano mahallakamahallakāśca
            śākyā mahāṃśca janakāyo yenāsau pṛthivīpradeśastenopasaṃkrāman bodhisattvasya cānyeṣāṃ
            ca śākyakumārāṇāṃ śilpaviśeṣaṃ draṣṭukāmāḥ //</p>
         
         
         <p>tatra ādita eva ye śākyakumārā lipyāṃ paṭuvidhijñāste bodhisattvena sārdhaṃ lipiṃ
            viśeṣayanti sma / tatra taiḥ śākyairviśvāmitra ācāryaḥ sākṣī sthāpito 'bhūt - sa tvaṃ
            vyavalokaya katamo 'tra kumāro lipijñāne viśiṣyate yadi vā lekhyato yadi vā bahulipiniryāṇataḥ
            / atha viśvāmitra ācāryaḥ pratyakṣo bodhisattvasya lipijñāne smitamupadarśayannime
            gāthe 'bhāṣata -</p>
         
         
         <p>
            manuṣyaloke 'tha ca devaloke gandharvaloke 'pyasurendraloke /<br />
            yāvanti kecillipi sarvaloke tatraiṣa pāraṃgatu śuddhasattvaḥ // Lal_12.19 //
            </p>
         
         
         <p>
            nāmāpi yūyaṃ ca ahaṃ ca teṣāṃ lipīna jānāma na cākṣarāṇām /<br />
            yānyeṣa jānāti manuṣyacandro ahamatra pratyakṣu vijeṣyate 'yam // Lal_12.20 //
            </p>
         
         
         <p>śākyā āhuḥ - viśiṣyatāṃ tāvatkumāro lipijñāne / saṃkhyājñāne kumāro viśeṣayitavyo
            jijñāsyaśca / tatrārjuno nāma śākyagaṇako mahāmātraḥ saṃkhyāgaṇanāsu pāraṃgataḥ, sa
            sākṣī sthāpito 'bhūt - sa tvaṃ vyavalokaya katamo 'tra kumāro viśiṣyate saṃkhyājñānata
            iti / tatra bodhisattvaścoddiśati sma, ekaśca śākyakumāro nikṣipati sma, na ca pariprāpayati
            sma / bodhisattvasyaika dvau trayaścatvāraḥ pañcadaśa viṃśattriṃśaccatvāriṃśatpañcāśacchataṃ
            yāvatpañcāpi śākyakumāraśatāni yugapatkāle nikṣipanti sma, na ca pariprāpayanti sma
            / tato bodhisattva āha - uddiśata yūyam, ahaṃ nikṣepsyāmīti / tatraikaśākyakumāro
            bodhisattvasyoddiśati sma, na ca pariprāpayati sma / dvāvapi trayo 'pi pañcāpi daśāpi
            viṃśatyapi triṃśadapi catvāriṃśadapi pañcāśadapi yāvatpañcāpi śākyakumāraśatāni yugapaduddiśanti
            sma / na ca pariprāpayanti sma bodhisattvasya nikṣipataḥ //</p>
         
         
         <p>bodhisattva āha - alamalamanena vivādena / sarva idānīmekībhūtvā mamoddiśata, ahaṃ
            nikṣepsyāmīti / tatra pañcamātrāṇi śākyakumāraśatānyekavacanodāhāreṇāpūrvacaritaṃ
            samuddiśanti sma, bodhisattvaścāsaṃmūḍho nikṣipati sma / evamaparyantāḥ sarvaśākyakumārāḥ,
            atha paryantaśca bodhisattvaḥ //</p>
         
         
         <p>tato 'rjuno gaṇakamahāmātra āścaryaprāpta ime gāthe 'bhāṣata -</p>
         
         
         <p>
            jñānasya śīghratā sādhu buddhe saṃparipṛcchatā /<br />
            pañcamātraśatānyete dhiṣṭhitā gaṇanāpathe // Lal_12.21 //
            </p>
         
         <span class="note"><span class="bold">Vaidya 103</span></span>
         
         <p>
            īdṛśī ca iyaṃ prajñā buddhirjñānaṃ smṛtirmatiḥ /<br />
            adyāpi śikṣate cāyaṃ gaṇitaṃ jñānasāgaraḥ // Lal_12.22 //
            </p>
         
         
         <p>tataḥ sarvaśākyagaṇa āścaryaprāptaḥ paramavismayāpanno 'bhūt / ekakaṇṭhāścemāṃ vācamabhāṣanta
            - jayati jayati bhoḥ sarvārthasiddhaḥ kumāraḥ / sarve cāsanebhya utthāya kṛtāñjalipuṭā
            bhūtvā bodhisattvaṃ namaskṛtya rājānaṃ śuddhodanametadavocan - lābhāste mahārāja paramasulabdhāḥ,
            yasya te putra evaṃ śīghralaghujavacapalaparipṛcchāpratibhāna iti //</p>
         
         
         <p>atha sa rājā śuddhodano bodhisattvamevamāha - śakyasi putra arjunena gaṇakamahāmātreṇa
            sārdhaṃ saṃkhyājñānakauśalyagaṇanāgatimanupraveṣṭum? tena hi gaṇyatām / athārjuno
            gaṇakamahāmātro bodhisattvamevamāha - jānīṣe tvaṃ kumāra koṭiśatottarāṃ nāma gaṇanāgatim?
            bodhisattva āha - śakyāmi deva / āha - jānāmyaham / āha - kathaṃ punaḥ koṭiśatottarā
            gaṇanāgatiranupraveṣṭavyā? bodhisattva āha - śataṃ koṭīnāmayutaṃ nāmocyate / śatamayutānāṃ
            niyuto nāmocyate / śataṃ niyutānāṃ kaṅkaraṃ nāmocyate / śataṃ kaṅkarāṇāṃ vivaraṃ nāmocyate
            / śataṃ vivarāṇāmakṣobhyaṃ nāmocyate / śatamakṣobhyāṇāṃ vivāhaṃ nāmocyate / śataṃ
            vivāhānāmutsaṅgaṃ nāmocyate / śatamutsaṅgānāṃ bahulaṃ nāmocyate / śataṃ bahulānāṃ
            nāgabalaṃ nāmocyate / śataṃ nāgabalānāṃ tiṭilambhaṃ nāmocyate / śataṃ tiṭilambhānāṃ
            vyavasthānaprajñaptirnāmocyate / śataṃ vyavasthānaprajñaptīnāṃ hetuhilaṃ nāmocyate
            / śataṃ hetuhilānāṃ karakurnāmocyate / śataṃ karakūṇāṃ hetvindriyaṃ nāmocyate / śataṃ
            hetvindriyāṇāṃ samāptalambhaṃ nāmocyate / śataṃ samāptalambhānāṃ gaṇanāgatirnāmocyate
            / śataṃ gaṇanāgatīnāṃ niravadyaṃ nāmocyate / śataṃ niravadyānāṃ mudrābalaṃ nāmocyate
            / śataṃ mudrābalānāṃ sarvabalaṃ nāmocyate / śataṃ sarvabalānāṃ visaṃjñāgatī nāmocyate
            / śataṃ visaṃjñāgatīnāṃ sarvasaṃjñā nāmocyate / śataṃ sarvasaṃjñānāṃ vibhūtaṃgamā
            nāmocyate / śataṃ vibhūtaṃgamānāṃ tallakṣaṇaṃ nāmocyate / iti hi tallakṣaṇagaṇanayā
            sumerūparvatarājo lakṣanikṣepakriyayā parikṣayaṃ gacchet / ato 'pyuttari dhvajāgravatī
            nāma gaṇanā, yasyāṃ gaṇanāyāṃ gaṅgānadīvālikāsamā lakṣanikṣepakriyayā parikṣayaṃ gaccheyuḥ
            / ato 'pyuttari dhvajāgraniśāmaṇī nāma gaṇanā / ato 'pyuttari vāhanaprajñaptirnāma
            / ato 'pyuttari iṅgā nāma / ato 'pyuttari kuruṭu nāma / ato 'pyuttari kuruṭāvi nāma
            / ato 'pyuttari sarvanikṣepā nāma gaṇanā, yasyāṃ gaṇanāyāṃ daśa gaṅgānadīvālikāsamā
            lakṣanikṣepakriyayā parikṣayaṃ gaccheyuḥ / ato 'pyuttari agrasārā nāma gaṇanā, yatra
            koṭīśataṃ gaṅgānadīvālikāsamā lakṣanikṣepāḥ parikṣayaṃ gaccheyuḥ / ato 'pyuttari paramāṇurajaḥpraveśānugatānāṃ
            gaṇanā, yatra tathāgataṃ sthāpayitvā bodhimaṇḍavarāgragataṃ ca sarvaṃdharmābhiṣekābhimukhaṃ
            bodhisattvaṃ nānyaḥ kaścitsattvaḥ sattvanikāye saṃvidyate ya etāṃ gaṇanāṃ prajānāti
            anyatrāhaṃ vā yo vā syānmādṛśaḥ / evaṃ caramabhāviko viniṣkrāntagṛhavāso bodhisattvaḥ
            //</p>
         
         <span class="note"><span class="bold">Vaidya 104</span></span>
         
         <p>arjuno 'vocat - kathaṃ kumāra paramāṇurajaḥpraveśagaṇanānupraveṣṭavyā? bodhisattva
            āha - sapta paramāṇurajāṃsyaṇuḥ / saptāṇavastrutiḥ / saptatruterekaṃ vātāyanarajaḥ
            / sapta vātāyanarajāṃsyekaṃ śaśarajaḥ / sapta śaśarajāṃsyekameḍakarajaḥ / saptaiḍakarajāṃsyekaṃ
            gorajaḥ / sapta gorajāṃsyekaṃ likṣārajaḥ / sapta likṣāḥ sarṣapaḥ / saptasarṣapādyavaḥ
            / saptayavādaṅgulīparva / dvādaśāṅgulīparvāṇi vitastiḥ / dve vitastī hastaḥ / catvāro
            hastā dhanuḥ / dhanuḥsahasraṃ mārgadhvajākrośaḥ / catvāraḥ krośā yojanam / tatra ko
            yuṣmākaṃ yojanapiṇḍaṃ prajānāti? kiyanti tāni paramāṇurajāṃsi bhavanti? arjuno 'vocat
            - ahameva tāvatkumāra saṃmohamāpannaḥ, kimaṅga punarye cānye 'lpabuddhayaḥ / nirdiśatu
            kumāro yojanapiṇḍaṃ kiyanti tāni paramāṇurajāṃsi bhavantīti / bodhisattvo 'vocat -
            tatra yojanapiṇḍaḥ paramāṇurajasāṃ paripūrṇamakṣobhyanayutamekaṃ triṃśacca koṭīnayutaśatasahasrāṇi
            ṣaṣṭiśca koṭīśatāni dvātriṃśatiśca koṭyaḥ pañca ca daśaśatasahasrāṇi dvādaśa ca sahasrāṇi
            etāvān yojanapiṇḍaḥ paramāṇurajonikṣepasya / anena praveśenāyaṃ jambudvīpaḥ saptayojanasahasrāṇi
            / godānīyo 'ṣṭau yojanasahasrāṇi / pūrvavideho nava yojanasahasrāṇi / uttarakurudvīpo
            daśayojanasahasrāṇi / anena praveśenemaṃ cāturdvīpakaṃ lokadhātūṃ pramukhaṃ kṛtvā
            paripūrṇakoṭīśataṃ cāturdvīpakānāṃ lokadhātūnāṃ yatra koṭīśataṃ mahāsamudrāṇām, koṭīśataṃ
            cakravālamahācakravālānām, koṭīśataṃ sumerūṇāṃ parvatarajānām, koṭīśataṃ caturmahārājikānāṃ
            devānām, koṭīśataṃ trayatriṃśānām, koṭīśataṃ yāmānām, koṭīśataṃ tuṣitānām, koṭīśataṃ
            nirmāṇaratīnām, koṭīśataṃ paranirmitavaśavartīnām, koṭīśataṃ brahmakāyikānām, koṭīśataṃ
            brahmapurohitānām, koṭīśataṃ brahmapārṣadyānām, koṭīśataṃ mahābrahmāṇām, koṭīśataṃ
            parīttābhānām, koṭīśataṃ apramāṇābhānām, koṭīśataṃ ābhāsvarāṇām, koṭīśataṃ parīttaśubhānām,
            koṭīśataṃ apramāṇaśubhānām, koṭīśataṃ śubhakṛtsnānām, koṭīśataṃ anabhrakāṇām, koṭīśataṃ
            puṇyaprasavānām, koṭīśataṃ bṛhatphalānām, kīṭīśataṃ asaṃjñisattvānām, koṭīśataṃ abṛhānām,
            koṭīśataṃ atapānām , koṭīśataṃ sudṛśānām, koṭīśataṃ sudarśanānām, koṭīśataṃ akaniṣṭhānāṃ
            devānām / ayamucyate trisāhasramahāsāhasralokadhāturvipulaśca vistīrṇaśca / sa yāvanti
            yojanaśatāni (paramāṇurajāṃsi trisāhasramahāsāhasralokadhātau) yāvanti yojanasahasrāṇi,
            yāvanti yojanakoṭayaḥ, yāvanti yojananayutāni ........peyālaṃ.............yāvadyāvanto
            yojanāgrasārā gaṇanāḥ / kiyantyetāni paramāṇurajāṃsi ityāha / saṃkhyāgaṇanā vyativṛttā
            hyeṣāṃ gaṇanānāṃ taducyate 'saṃkhyeyamiti / ato 'saṃkhyeyatamāni paramāṇurajāṃsi yāni
            trisāhasramahāsāhasralokadhātau bhavanti //</p>
         
         
         <p>asmin khalu punargaṇanāparivarte bodhisattvena nirdiśyamāne arjuno gaṇakamahāmātraḥ
            sarvaśca śākyagaṇastuṣṭa udagra āttamanāḥ pramudita āścaryādbhutaprāpto 'bhūt / te
            sarva ekaikairvastraiḥ sthitā abhūvan / pariśiṣṭairvastrābharaṇairbodhisattvamabhichādayanti
            sma //</p>
         
         <span class="note"><span class="bold">Vaidya 105</span></span>
         
         <p>atha khalvarjuno gaṇakamahāmātra ime gāthe 'bhāṣata -</p>
         
         
         <p>
            koṭīśataṃ ca ayutā nayutāstathaiva niyutānu kaṅkaragatī tatha bimbarāśca /<br />
            akṣobhiṇī paramajñānu na me 'styato 'rtha - mata uttare gaṇanamapratimasya jñānam
            // Lal_12.23 //
            </p>
         
         
         <p>api ca bhoḥ śākyāḥ -</p>
         
         
         <p>
            trisāhasri rajāśrayantakā tṛṇavana oṣadhiyo jalasya bindūn /<br />
            huṃkāreṇa nyaseya ekinaiṣo ko puni vismayu pañcabhiḥ śatebhiḥ // Lal_12.24 //
            </p>
         
         
         <p>tatra devamanujāḥ śatasahasrāṇi hāhākārakilikilāprakṣveḍitaśatasahasrāṇi prāmuñcan
            / gaganatalagatāśca devaputrā imā gāthā abhāṣanta -</p>
         
         
         <p>
            yāvanta sattva nikhilena triyadhvayuktāḥ cittāni caitasikasaṃjñi vitarkitāni /<br />
            hīnāḥ praṇīta tatha saṃkṣipavikṣipā ye ekasmi cittaparivarti prajāni sarvān // Lal_12.25
            //
            </p>
         
         
         <p>iti hi bhikṣavo 'bhibhūtāḥ sarve śākyakumārā abhūvan / bodhisattva eva viśiṣyate /
            tadanantaraṃ laṅghite plavite javite sarvatra bodhisattva eva viśiṣyate sma / gaganatalagatāśca
            devaputrā imāṃ gāthāmabhāṣanta -</p>
         
         
         <p>
            vratatapasaguṇena saṃyamena kṣamadamamaitrabalena kalpakoṭyaḥ /<br />
            atha kṛtulaghukāyacittanetā tasya javasya viśeṣatāṃ śṛṇotha // Lal_12.26 //
            </p>
         
         
         <p>
            iha gṛhagata yuṣme paśyathā sattvasāram api ca daśasu dikṣū gacchate 'yaṃ kṣaṇena
            /<br />
            aparimitajinānāṃ pūjanāmeṣa kurvan maṇikanakavicitrairlokadhātuṣvanantā // Lal_12.27
            //
            </p>
         
         
         <p>
            na ca puna gati āgatiṃ ca asyā yūyaṃ prajānatha tāvadṛddhiprāpto /<br />
            ko 'tra javiti vismayo janeyā asadṛśa eṣa karotha gauravo 'smin // Lal_12.28 //
            </p>
         
         
         <p>evaṃ kṛtvā bodhisattva eva viśiṣyate sma //</p>
         
         
         <p>tatra śākyā āhuḥ - yuddheṣu tāvatkumāro viśeṣayitavyo jijñāsyaśca / tatra bodhisattva
            ekānte sthito 'bhūt / tāni ca pañcamātrāṇi śākyakumāraśatāni yugapadyudhyanti sma
            //</p>
         
         <span class="note"><span class="bold">Vaidya 106</span></span>
         
         <p>iti hi dvātriṃśacchākyakumārāḥ sālambhāya sthitāḥ / tadā nandaścānandaśca bodhisattvamabhigatau
            sālambhāya / tau samanantaraṃ spṛṣṭāveva bodhisattvena pāṇinā / tau bodhisattvasya
            balaṃ tejaścāsahamānau dharaṇītale prapatitāvabhūtām / tadanantaraṃ devadattaḥ kumāro
            garvitaśca mānī ca balavāneva tabdhaḥ śākyamānena ca tabdho bodhisattvena sārdhaṃ
            vispardhamānaḥ sarvāvantaṃ raṅgamaṇḍalaṃ pradakṣiṇīkṛtya vikrīḍamāno bodhisattvamabhipatati
            sma / atha bodhisattvo 'saṃbhrānta evātvaran dakṣiṇena pāṇinā salīlaṃ devadattaṃ kumāraṃ
            gṛhītvā trirgaganatale parivartya mānanigrahārthamavihiṃsābuddhyā maitreṇa cittena
            dharaṇītale nikṣipati sma / na cāsya kāyaṃ vyābādhate sma //</p>
         
         
         <p>tato bodhisattvo 'pyāha - alamalamanena vivādena / sarva eva ekībhūtvā idānīṃ sālambhāyāgacchateti
            //</p>
         
         
         <p>atha te sarve harṣitā bhūtvā bodhisattvamabhinipatitāḥ / te samanantaraspṛṣṭā bodhisattvena
            bodhisattvasya śriyaṃ tejaśca kāyabalaṃ sthāmaṃ cāsahamānāḥ spṛṣṭamātrā eva bodhisattvena
            dharaṇitale prāpatan / tatra marūnmanujaśatasahasrāṇi hīhīkārakilakilāprakṣveḍitaśatasahasrāṇyakārṣuḥ
            / gaganatalagatāśca devaputrā mahāntaṃ puṣpavarṣamabhipravṛṣyaikasvareṇemāṃ gāthāmabhāṣanta
            -</p>
         
         
         <p>
            yāvanta sattvanayutā daśasū diśāsu te duṣṭamallamahanagnasamā bhaveyuḥ /<br />
            ekakṣaṇena nipateyu nararṣabhasya saṃspṛṣṭamātra nipateyu kṣitītalesmiṃ // Lal_12.29
            //
            </p>
         
         
         <p>
            merūḥ sumeru tatha vajrakacakravālāḥ ye cānya parvata kvaciddaśasū diśāsu /<br />
            pāṇibhya gṛhya masicūrṇanibhāṃ prakuryāt ko vismayo manujaāśrayake asāre // Lal_12.30
            //
            </p>
         
         
         <p>
            eṣo drumendrapravare mahaduṣṭamallaṃ māraṃ sasainyasabalaṃ sahayaṃ dhvajāgre /<br />
            maitrībalena vinihatya hi kṛṣṇabandhuṃ yāvat spṛśiṣyati anuttarabodhi sāntam // Lal_12.31
            //
            </p>
         
         
         <p>iti //</p>
         
         
         <p>evaṃ kṛtvā bodhisattva eva viśiṣyate sma //</p>
         
         
         <p>atha daṇḍapāṇiḥ śākyakumārānetadavocat - jijñāsitamidaṃ dṛṣṭaṃ ca / hantedānīmiṣukṣepamupadarśayateti
            / tatra ānandasya dvayoḥ krośayorayasmayī bherī lakṣaṃ sthāpitābhūt / asyānantaraṃ
            devadattasya caturṣu krośeṣvayasmayī bherī sthāpitābhūt / daṇḍapāṇeryojanadvaye 'yasmayī
            bherī sthāpitābhūt / (<span class="bold">Vaidya 107</span>) bodhisattvasya daśasu krośeṣvayasmayī bherī sthāpitābhūt / tasyānantaraṃ sapta tālā
            ayasmayī varāhapratimā yantrayuktā sthāpitābhūt / tatrānandena dvābhyāṃ krośābhyāṃ
            bheryāhatābhūt, tatottari na śaknoti sma / devadattena catuḥkrośasthā bheryāhatābhūt,
            nottari śaknoti sma / sundaranandena ṣaṭkrośasthā bheryāhatābhūt, nottari śaknoti
            sma / daṇḍapāṇinā dviyojanasthā bheryāhatābhūt, nirviddhā ca nottari śaknoti sma /
            tatra bodhisattvasya yadyadeva dhanurupānamyate sma, tattadeva vicchidyate sma / tato
            bodhisattva āha - astīha deva nagare kiṃcidanyaddhanuryanmamāropaṇaṃ saheta kāyabalasthāmaṃ
            ca? rājā āha - asti putra / kumāra āha - kva taddeva? rājā āha - tava putra pitāmahaḥ
            siṃhahanurnāmābhūt, tasya yaddhanustadeva tarhi devakule gandhamālyairmahīyate / na
            punastatkaścicchaknoti sma taddhanurāropayituṃ prāgeva pūrayitum / bodhisattva āha
            - ānīyatāṃ deva taddhanuḥ / jijñāsiṣyāmahe //</p>
         
         
         <p>tāvadyāvattaddhanurupanāmitamabhūt / tatra sarve śākyakumārāḥ parameṇāpi prayatnena
            vyāyacchamānā na śaknuvanti sma taddhanurāropayituṃ prāgeva pūravitum / tatastaddhanurdaṇḍapāṇeḥ
            śākyasyopanāmitamabhūt / atha daṇḍapāṇiḥ śākyaḥ sarvaṃ kāyabalasthāma saṃjanayya taddhanurāropayitumārabdho
            'bhūt / na ca śaknoti sma / yāvadbodhisattvasyopanāmitamabhūt / tadbodhisattvo gṛhītvā
            āsanādanuttiṣṭhannevārdhaparyaṅkaṃ kṛtvā vāmena pāṇinā(gṛhītvā) dakṣiṇena pāṇinā ekāṅgulyagreṇāropitavānabhūt
            / tasya dhanuṣa āropyamāṇasya sarvaṃ kapilavastu mahānagaraṃ śabdenābhivijñaptamabhūt
            / sarvanagarajanaśca vihvalībhūto 'nyonyamapṛcchat - kasyāyamevaṃvidhaḥ śabda iti
            / anye tadavocan - siddhārthena kila kumāreṇa paitāmahadhanurāropitam, tasyāyaṃ śabda
            iti / tatra devamanujaśatasahasrāṇi hāhākārakilikilāprakṣveḍitaśatasahasrāṇi prāmuñcan
            / gaganatalagatāśca devaputrā rājānaṃ śuddhodanaṃ taṃ ca mahāntaṃ janakāyaṃ gāthayādhyabhāṣanta
            -</p>
         
         
         <p>
            yatha pūrita eṣa dhanurmuninā na ca utthitu āsani no ca bhūmī /<br />
            niḥsaṃśayu pūrṇamabhiprāyu munirlaghu bheṣyati jitva ca māracamūm // Lal_12.32 //
            </p>
         
         
         <p>iti hi bhikṣavo bodhisattvastaddhanuḥ pūrayitveṣuṃ gṛhītvā tādṛśena balasthāmnā tamiṣuṃ
            kṣipati sma, yena yā cānandasya bherī yā ca devadattasya yāvatsunddaranandasya yāvaddaṇḍapāṇetāḥ
            sarvā abhinirbhidya tāṃ ca daśakrośasthāṃ svakāmayasmayīṃ bherīṃ saptatālāṃ yantrayuktavarāhapratimāmabhinirbhidya
            sa iṣurdharaṇītalaṃ praviśya adarśanābhāso 'bhūt / yatra ca pradeśe sa iṣurbhūmitalaṃ
            bhittvā praviṣṭastasmin pradeśe kūpaḥ saṃvṛttaḥ, yadadyatve 'pi śarakūpa ityabhidhīyate
            / tatra devamanuṣyaśatasahasrāṇi hīhīkārakilikilāprakṣveḍitaśatasahasrāṇi prāmuñcan
            / sarvaśca śākyagaṇo vismito 'bhūt āścaryaprāptaḥ - (<span class="bold">Vaidya 108</span>) āścaryaṃ bhoḥ / na ca nāma anena yogyā kṛtā, idaṃ cedṛśaṃ śilpakauśalam / gaganatalagatāśca
            devaputrā rājānaṃ śuddhodanaṃ taṃ ca mahāntaṃ janakāyamevamāhuḥ - ko 'tra vismayo
            manujāḥ / tatkasmāt?</p>
         
         
         <p>eṣa dharaṇimaṇḍe purvabuddhāsanasthaḥ śamathadhanu gṛhītvā śūnyanairātmabāṇaiḥ / kleśaripu
            nihatvā dṛṣṭijālaṃ ca bhittvā śivavirajamaśokāṃ prāpsyate bodhimagryām // Lal_12.33
            //</p>
         
         
         <p>evamuktvā te devaputrā bodhisattvaṃ divyaiḥ puṣpairabhyavakīrya prākrāman //</p>
         
         
         <p>evaṃ laṅghite prāgvallipimudrāgaṇanāsaṃkhyasālambhadhanurvede javite plavite taraṇe
            iṣvastre hastigrīvāyāmaśvapṛṣṭhe rathe dhanuṣkalāpe sthairyasthāmni suśaurye bāhuvyāyāme
            aṅkuśagrahe pāśagrahe udyāne niryāṇe avayāne muṣṭibandhe padabandhe śikhābandhe chedye
            bhedye dālane sphālane akṣuṇṇavedhitve marmavedhitve śabdavedhitve dṛḍhaprahāritve
            akṣakrīḍāyāṃ kāvyakaraṇe granthe citre rūpe rūpakarmaṇi dhīte agnikarmaṇi vīṇāyāṃ
            vādye nṛtye gīte paṭhite ākhyāne hāsye lāsye nāṭye viḍambite mālyagrathane saṃvāhite
            maṇirāge vastrarāge māyākṛte svapnādhyāye śakunirute strīlakṣaṇe puruṣalakṣaṇe aśvalakṣaṇe
            hastilakṣaṇe golakṣaṇe ajalakṣaṇe miśralakṣaṇe kauṭubheśvaralakṣaṇe nirghaṇṭe nigame
            purāṇe itihāse vede vyākaraṇe nirukte śikṣāyāṃ chandasvinyāṃ yajñakalpe jyotiṣe sāṃkhye
            yoge kriyākalpe vaiśike vaiśeṣike arthavidyāyāṃ bārhaspatye āmbhirye āsurye mṛgapakṣirute
            hetuvidyāyāṃ jalayantre madhūcchiṣṭakṛte sūcikarmaṇi vidalakarmaṇi patrachede gandhayuktau
            - ityevamādyāsu sarvakarmakalāsu laukikādiṣu divyamānuṣyakātikrāntāsu sarvatra bodhisattva
            eva viśiṣyate sma //</p>
         
         
         <p>atha khalu punastena samayena daṇḍapāṇiḥ śākyaḥ svāṃ duhitaraṃ gopāṃ śākyakanyāṃ bodhisattvāya
            prādāt / sā ca rājñā śuddhodanenānupūrveṇa bodhisattvasya vṛtābhūt //</p>
         
         
         <p>tatra khalvapi bodhisattvaścaturaśītistrīsahasrāṇāṃ madhye prāpto lokānubhavanatayā
            ramamāṇaṃ krīḍayantaṃ paricārayantamātmānamupadarśayati sma / tāsāṃ caturaśīte strīsahasrāṇāṃ
            gopā śākyakanyā sarvāsāmagramahiṣyabhiṣiktābhūt //</p>
         
         
         <p>tatra khalvapi gopā śākyakanyā na kaṃcid dṛṣṭvā vadanaṃ chādayati sma śvaśrūṃ vā śvaśuraṃ
            vāntarjanaṃ vā / te tāmupadhyāyanti sma, vicārayanti sma - navavadhūkā hi nāma pratilīnā
            tiṣṭhati, iyaṃ punarvivṛtaiva sarvadā iti / tato gopā śākyakanyā etāṃ prakṛtiṃ śrutvā
            sarvasyāntarjanasya purataḥ sthitvā imā gāthā abhāṣata -</p>
         
         
         <p>
            vivṛtaḥ śobhate ārya āsanasthānacaṃkrame /<br />
            maṇiratnaṃ dhvajāgre vā bhāsamānaṃ prabhāsvaram // Lal_12.34 //
            </p>
         
         <span class="note"><span class="bold">Vaidya 109</span></span>
         
         <p>
            gacchan vai śobhate ārya āgacchannapi śobhate /<br />
            sthito vātha niṣaṇṇo vā āryaḥ sarvatra śobhate // Lal_12.35 //
            </p>
         
         
         <p>
            kathayaṃ śobhate āryastūṣṇībhūto 'pi śobhate /<br />
            kalaviṅko yathā pakṣī darśanena svareṇa vā // Lal_12.36 //
            </p>
         
         
         <p>
            kuśacīranivasto vā mandacailaḥ kṛśaṃtanuḥ /<br />
            śobhate 'sau svatejena guṇavān guṇabhūṣitaḥ // Lal_12.37 //
            </p>
         
         
         <p>
            sarveṇa śobhate āryo yasya pāpaṃ na vidyate /<br />
            kiyadvibhūṣito bālaḥ pāpacārī na śobhate // Lal_12.38 //
            </p>
         
         
         <p>
            ye kilbiṣāḥ svahṛdaye madhurāsu vācaṃ kumbho viṣasmi pariṣiktu yathāmṛtena /<br />
            dusparśa śailaśilavat kaṭhināntarātmā sarpasya vā virasu darśana tādṛśānām // Lal_12.39
            //
            </p>
         
         
         <p>
            sarveṣu te namiṣu sarvamupaiti saumyāḥ sarveṣu tirthamiva sarvagopajīvyāḥ /<br />
            dadhikṣīrapūrṇaghaṭatulya sadaiva āryā śuddhātmadarśanu sumaṅgalu tādṛśānām // Lal_12.40
            //
            </p>
         
         
         <p>
            yaiḥ pāpamitra parivarjita dīrgharātraṃ kalyāṇamitraratanaiśca parigṛhītāḥ /<br />
            pāpaṃ vivarjayi niveśayi buddhadharme saphalaṃ sumaṅgalu sudarśanu tādṛśānām // Lal_12.41
            //
            </p>
         
         
         <p>
            ye kāyasaṃvṛta susaṃvṛtakāyadoṣāḥ ye vācasaṃvṛta sadānavakīrṇavācaḥ /<br />
            guptendriyā sunibhṛtāśca manaḥprasannāḥ kiṃ tādṛśāna vadanaṃ pratichādayitvā // Lal_12.42
            //
            </p>
         
         
         <p>
            vastrā sahasra yadi chādayi ātmabhāvaṃ cittaṃ ca yeṣu vivṛtaṃ na hirī na lajjā /<br />
            na ca yeṣu īdṛśa guṇā napi satyavākyaṃ nagne vinagnatara te vicaranti loke // Lal_12.43
            //
            </p>
         
         <span class="note"><span class="bold">Vaidya 110</span></span>
         
         <p>
            yāścittagupta satatendriyasaṃyatāśca na ca anyasattvamanasā svapatīna tuṣṭāḥ /<br />
            ādityacandrasadṛśā vivṛtaprakāśā kiṃ tādṛśāna vadanaṃ pratichādayitvā // Lal_12.44
            //
            </p>
         
         
         <p>api ca -</p>
         
         
         <p>
            jānanti āśayu mama ṛṣayo mahātmā paracittabuddhikuśalāstatha devasaṃghāḥ /<br />
            yatha mahya śīlaguṇasaṃvaru apramādo vadanāvaguṇṭhanamataḥ prakaromi kiṃ me // Lal_12.45
            //
            </p>
         
         
         <p>aśroṣīdbhikṣavo rājā śuddhodano nāma gopāyāḥ śākyakanyāyā imāmevaṃrūpāṃ sarvāṃ gāthāṃ
            pratibhānanirdeśam / śrutvā ca punastuṣṭa udagra āttamanāḥ pramuditaḥ prītisaumanasyajāto
            'nekaratnapratyuptena dūṣyayugena koṭīśatasahasramūlyena ca muktāhāreṇābhijātalohitamuktāpratyuptayā
            ca suvarṇamālayā gopāṃ śākyakanyāmabhicchādyainamudānamudānayati sma -</p>
         
         
         <p>
            yathā ca putro mama bhūṣito guṇaiḥ tathā ca kanyā svaguṇā prabhāsate /<br />
            viśuddhasattvau tadubhau samāgatau sameti sarpiryatha sarpimaṇḍe // Lal_12.46 //
            </p>
         
         
         <p>iti //</p>
         
         
         <p>(anupūrveṇa yathāpūrvavadbodhisattvapramukhāḥ svapuraṃ prakrāmanta ) //</p>
         
         
         <p>iti śrīlalitavistare śilpasaṃdarśanaparivarto nāma dvādaśamo 'dhyāyaḥ //</p>
         
         
         
         
         
         <p>START Parivarta 13</p>
         
         <span class="note"><span class="bold">Vaidya 111</span></span>
         
         
         <p>saṃcodanāparivartastrayodaśaḥ /</p>
         
         
         <p>iti hi bhikṣava ātmarutaharṣamudīrayanta āgatā āsan bodhisattvasyāntaḥpuramadhyagatasya
            anekairdevairnāgayakṣagandharvāsuragaruḍakinnaramahoragaśakrabrahmalokapālāḥ, ye bodhisattvasya
            pūjākarmaṇe autsukyamāpatsyante sma //</p>
         
         
         <p>tatra bhikṣavo apareṇa samayena saṃbahulānāṃ devanāgayakṣagandharvāsuragaruḍakinnaramahoragaśakrabrahmalokapālānāmetadabhavat
            - aticiraṃ batāyaṃ satpuruṣo 'ntaḥpure vilambitaḥ / ye cāsyeme dīrgharātraṃ paripācitāḥ
            sattvāścaturbhiḥ saṃgrahavastubhirdānena priyavākyenārthakriyayā samānārthatayā, yasya
            bodhiprāptasya dharmadeśitamājñāsyanti, tatsahaiva ca tāni dharmabhājanāni sarvāṇyantarhitāni
            bhaviṣyanti / bodhisattvaśca paścādabhiniṣkramyānuttarāṃ samyaksaṃbodhimabhisaṃbhotsyate
            //</p>
         
         
         <p>tataste sagauravāḥ sapratīkṣāḥ prāñjalībhūtā bodhisattvaṃ namasyanti sma / evamabhiprāyāścodīkṣamāṇāḥ
            sthitā abhūvan - kadā ca nāma tadbhaviṣyati yadvayaṃ varapravaraṃ śuddhasattvamabhiniṣkrāmantaṃ
            paśyema, abhiniṣkramya ca tasmin mahādrumarājamūle 'bhiniṣadya sabalaṃ māraṃ dharṣayitvā
            anuttarāṃ samyaksaṃbodhimabhisaṃbuddhaṃ daśabhistathāgatabalaiḥ samanvāgataṃ caturbhiśca
            tathāgatavaiśāradyaiḥ samanvāgatamaṣṭādaśabhiścāveṇikairbuddhadharmaiḥ samanvāgataṃ
            triparivartaṃ dvādaśākāramanuttaraṃ dharmacakraṃ pravartayantaṃ mahatā buddhavikrīḍitena
            sadevamānuṣāsuralokaṃ yathādhimuktyā subhāṣitena saṃtoṣayantamiti //</p>
         
         
         <p>tatra bhikṣavo bodhisattvo dīrgharātramasaṃkhyeyān kalpānupādāya satataṃ samitamaparapraṇeyo
            'bhūt / sarvalaukikalokottareṣu dharmeṣu svayamevācāryaḥ sarvakuśalamūladharmacaryāsu
            dīrghakālaṃ ca kālajño velājñaḥ samayajño 'bhūdacyuto 'bhijñaḥ pañcābhijñābhiḥ samanvāgato
            'bhūt / ṛddhipādavikrīḍataḥ sarvendriyakuśalaḥ kālākālajñaḥ kālaveṣī mahāsāgara iva
            prāptāṃ velāṃ nātikrāmati sma / so 'bhijñajñānabalena samanvāgataḥ svayameva sarvaṃ
            jānāti sma / asyāyaṃ kālaḥ pragrahasya, ayaṃ kālo nigrahasya, ayaṃ kālaḥ saṃgrahasya,
            ayaṃ kālo 'nugrahasya, ayaṃ kāla upekṣāyāḥ, ayaṃ kālo bhāṣitasya, ayaṃ kālastūṣṇīṃbhāvasya,
            ayaṃ kālo niṣkramyasya, ayaṃ kālaḥ pravrajyāyāḥ, ayaṃ kālaḥ svādhyāyasya, ayaṃ kālo
            yoniśomanaskārasya, ayaṃ kālaḥ pravivekasya, ayaṃ kālaḥ kṣatriyaparṣadamupasaṃkramituṃ.............peyālaṃ...............yāvadayaṃ
            kālo brāhmaṇagṛhapatiparṣadamupasaṃkramitum, ayaṃ kālo devanāgayakṣagandharvāsuragaruḍakinnaramahoragaśakrabrahmalokapālabhikṣubhikṣuṇyupāsakopāsikāparṣadamupasaṃkramitum,
            ayaṃ kālo dharmadeśanāyāḥ, ayaṃ kālaḥ pratisaṃlayanasya / sarvatra bodhisattvo nityakālaṃ
            kālajño bhavati sma kālaveṣī //</p>
         
         <span class="note"><span class="bold">Vaidya 112</span></span>
         
         <p>atha ca punarbhikṣavo dharmatāpratilambha eṣa ca caramabhāvikānāṃ bodhisattvānāṃ yadavaśyaṃ
            daśadiglokadhātusthitairbuddhairbhagavadbhirantaḥpuramadhyagatāḥ saṃgītitūryanirnāditairebhirevaṃrūpairdharmamukhaiḥ
            saṃcoditavyā bhavanti //</p>
         
         
         <p>tatredamucyate -</p>
         
         
         <p>
            ye sattvāgrā daśadigloke teṣu viśeṣāttatra ratituriyaiḥ /<br />
            gāthā gītā ima ratimadhurā saṃcodentī naravarapravaram // Lal_13.1 //
            </p>
         
         
         <p>
            pūrvi tubhyaṃ ayu kṛtu praṇidhī dṛṣṭvā sattvān duḥkhaśatabharitān /<br />
            lenaṃ trāṇaṃ jaganijaśaraṇe bheṣye nāthu hitakaru paramaḥ // Lal_13.2 //
            </p>
         
         
         <p>
            sādho vīrā smara cari purimāṃ yā te āsījjagahitapraṇidhiḥ /<br />
            kālo velā ayu tava samayo niṣkramyāhī ṛṣivarapravarā // Lal_13.3 //
            </p>
         
         
         <p>
            yasyārthe te dhanavara vividhā tyaktā pūrve śirakaracaraṇā /<br />
            bheṣye buddho naramarudamako lokasyāgro guṇaśatanicitaḥ // Lal_13.4 //
            </p>
         
         
         <p>
            tvaṃ śīlena vratatapacaritaḥ tvaṃ kṣāntīye jagahitakaraṇaḥ /<br />
            tvaṃ vīryeṇā śubhaguṇanicito dhyāne prajñe na tu samu tribhave // Lal_13.5 //
            </p>
         
         
         <p>
            krodhāviṣṭā khilamalabahulā te maitrīye tvayi sphuṭa sugatā /<br />
            kāruṇyaṃ te bahuvidhamabudhe mithyātveṣū śubhaguṇarahite // Lal_13.6 //
            </p>
         
         
         <p>
            puṇyajñāne śubhānicitātmā dhyānābhijño pratapasi virajo /<br />
            obhāsesī daśa ima diśato meghā muktaḥ śaśiriva vimalaḥ // Lal_13.7 //
            </p>
         
         
         <p>
            ete cānye bahuvidha rucirā tūryairghoṣāṃ jinarutaravanā /<br />
            ye codentī suranaramahitaṃ niṣkramyāhī ayu tava samayu // Lal_13.8 //
            </p>
         
         
         <p>iti //</p>
         
         
         <p>bodhisattvasya khalu punarbhikṣavastasmin gṛhavarapradhāne sarvopakaraṇasamṛddhisamudite
            yathābhiprāyasukhavihārānukūle amarapurabhavanaprakāśe vitardiniryūhatoraṇagavākṣaharmyakūṭāgāraprāsādavarapravare
            sarvaratnavicitrālaṃkāravividhabhaktisuvibhakte ucchritachatradhvajapatākānekaratnakiṅkiṇījālasamalaṃkṛte
            anekapaṭṭhadāmaśatasahasrābhipralambite nānāratnapratyupte muktāhārābhipralambite
            vicitrapaṭṭaratnasaṃkramopaśobhite avasaktapaṭṭamālyadāmakalāpe gandhaghaṭikānirdhūpite
            avaśyāyapaṭavitatavitānesarvartukapuṣpaparamasugandhisurucirābhiprakīrṇapuṣkariṇīpuṇḍarīkanavanalinījāla
            - saṃsthānaparibhogabahule patraguptaśukasārikakokilahaṃsamayūracakravākakunālakalaviṅkajīvajīvakādinānāvidhadvijagaṇamadhura
            svaranikūjitenīlavaiḍūryamaye dharaṇītalasaṃsthānaparibhoge sarvarūpapratibhāsasaṃdarśane
            atṛptanayanābhiramye (<span class="bold">Vaidya 113</span>) paramaprītiprāmodyasaṃjanane tasmin gṛhavarapradhāne 'dhyāvasato bodhisattvasyodāravaraśaraṇabhavananivāsino
            'malavimalanirmalāṅgasyāmuktamālyābharaṇasya pravarasurabhigandhānulepanānuliptagātrasya
            śuklaśubhavimalaviśuddhanirmalavastraprāvṛtaśarīrasya anekadivyadūṣyasūkṣmasuvinyastamṛdukācilindikasukhasaṃsparśavarāṅgaracitaśayanatalābhirūḍhasya
            amaravadhūbhiriva sarvato anavadyāpratikūladarśanaśubhopacāracaritasya abhirūpāntaḥpuramadhyagatasya
            śaṅkhabherīmṛdaṅgapaṇavatuṇavavīṇāvallakisaṃpatāḍakipalanakulasughoṣakamadhuraveṇunirnāditaghoṣarutanānātūryasaṃgītisaṃprayogapratibodhitasya
            ye ca nārīgaṇāḥ snigdhamadhuramanojñasvaraveṇunirnāditanirghoṣarutena bodhisattvaṃ
            pratisaṃbodhayanti sma, teṣāṃ daśadigavasthitānāṃ buddhānāṃ bhagavatāmadhisthānena
            tebhyo veṇutūryaninādanirghoṣarutebhya imā bodhisattvasya saṃcodanā gāthā niścaranti
            sma -</p>
         
         
         <p>
            yā nāryo muditamanāḥ prasannacittā veṇubhyo madhuramanoramaṃ raṇante /<br />
            āveśāddaśadiggatāṃ jinottamānāṃ gāthemā vividhavicitracitrarūpāḥ // Lal_13.9 //
            </p>
         
         
         <p>
            pūrve te ayu (kṛtu) praṇidhī abhūṣi vīrā dṛṣṭvemāṃ janata sadā anāthabhūtām /<br />
            śociṣye jaramaraṇāttathānyaduḥkhād buddhitvā padamajaraṃ paraṃ aśokam // Lal_13.10
            //
            </p>
         
         
         <p>
            tatsādho puravara ita śīghraṃ niṣkramyā purimaṛṣibhi cīrṇam /<br />
            ākramyā dharaṇitalapradeśaṃ saṃbuddhyā asadṛśajinajñānam // Lal_13.11 //
            </p>
         
         
         <p>
            pūrve te dhanaratana vicitrā tyaktābhūt karacaraṇapriyātmā /<br />
            eṣo 'dyā tava samayu maharṣe dharmaughaṃ jagi vibhaja anantam // Lal_13.12 //
            </p>
         
         
         <p>
            śīlaṃ te śubha vimalakhaṇḍaṃ pūrvānte vara satatamabhūṣī /<br />
            śīlenānatisadṛśu maharṣe śocehī jagu vividhakileśaiḥ // Lal_13.13 //
            </p>
         
         <span class="note"><span class="bold">Vaidya 114</span></span>
         
         <p>
            kṣāntīye bhava śatacaritastvaṃ kṣāntāste jagi vividha duruktāḥ /<br />
            kṣāntāye kṣamadamaniratātma naiṣkramye mati kuru dvipadendrā // Lal_13.14 //
            </p>
         
         
         <p>
            vīryaṃ te dṛḍhamacalamakampyaṃ pūrvānte pṛthu sugata abhūvan /<br />
            dharṣitvā namuci śaṭhaṃ sasainyaṃ śoṣiṣye traya sakalaapāyāt // Lal_13.15 //
            </p>
         
         
         <p>
            yasyārthe vratatapa caritastvaṃ dhyāyitvā kalikaluṣakileśāṃ /<br />
            tvaṃ varṣā amṛtajalamoghaṃ tarpehī ciratṛṣita anāthāṃ // Lal_13.16 //
            </p>
         
         
         <p>
            tāṃ pūrvāṃ giravaramanucintyā niṣkramyā puravara ita śīghram /<br />
            buddhitvā padamamṛtamaśokaṃ tarpiṣye amṛtarasi tṛṣārtāṃ // Lal_13.17 //
            </p>
         
         
         <p>
            prajñāyā paricarikuśala tvaṃ jñānaṃ te pṛthu vipulamanantam /<br />
            mūḍhānāṃ vimatipathasthitānāṃ prajñābhāṃ śubharucira kuru tvam // Lal_13.18 //
            </p>
         
         
         <p>
            maitrāyāṃ bhava śatacaritastvaṃ kārūṇye vara mudita upekṣe /<br />
            yāmevā varacari caritastvaṃ tāmevā cariṃ vibhaja jagasya // Lal_13.19 //
            </p>
         
         
         <p>
            evaṃ daśa diśa jinatejairgāthā vai guṇakusumavicitrāḥ /<br />
            tūryebhyo vividhamanuravante codentī śayanagatakumāram // Lal_13.20 //
            </p>
         
         
         <p>yada puna pramudita ratikara pramadā surucira sumadhura prabhaṇiṣu turiyaiḥ /
            <span class="note"><span class="bold">Vaidya 115</span></span>
            atha jina daśadiśi suranaradamakāḥ giravaramanuravi tatu ravi turiyaiḥ // Lal_13.21
            //</p>
         
         
         <p>
            kṛta tvayi hitakara bahuguṇa janato nijinitu nijaguṇa vicarati gatiṣū /<br />
            smara smara purimaka bratatapacaraṇa laghu vraja drumavaru spṛśa padamamṛtam // Lal_13.22
            //
            </p>
         
         
         <p>
            sutṛṣita naramaru jinaguṇarahitā tvayi mati pratibalu amṛtarasadadā /<br />
            daśabalaguṇadhara budhajanamahitaṃ laghu tvayi narapati vibhajahi amṛtam // Lal_13.23
            //
            </p>
         
         
         <p>
            tyaji tvayi puri bhavi dhanamaṇikanakā sakhi priya suta mahi sanagaranigamā /<br />
            śiramapi tyaji svaku karacaranayanā jagati ya hitakaru jinaguṇaniratā // Lal_13.24
            //
            </p>
         
         
         <p>
            puri tuma naravarasutu nṛpu yadabhū naru tava abhimukha ima giramavacī /<br />
            dada mama ima mahi sanagaranigamāṃ tyaji tada pramuditu na ca manu kṣubhito // Lal_13.25
            //
            </p>
         
         
         <p>
            puri tuma narapati svaku dvija yadabhū gurujani paricari na ca druhi parato /<br />
            sthapayisu dvijavara bahujana kuśale cyutu tatu bhavagatu marupuranilayam // Lal_13.26
            //
            </p>
         
         
         <p>
            puri tuma nṛpasuta ṛṣivaru yadabhū chini tava tanuruha kalinṛpu ruṣito /<br />
            kṛta tvayi kulakriya na ca manu kṣubhito payu tava sravi tada karatalacaraṇaiḥ //
            Lal_13.27 //
            </p>
         
         
         <p>
            syamu puna ṛṣisuta tvayi puri yadabhū vrataratu gurubharu girivaranilaye /<br />
            hata bhava nṛpatina viṣakṛta īṣuṇā kṛpa tava tahi nṛpa na ca manu kṣubhito // Lal_13.28
            //
            </p>
         
         <span class="note"><span class="bold">Vaidya 116</span></span>
         
         <p>
            puri tuma guṇadhara mṛgapati yadabhū girinadibahujali duyamanu puruṣo /<br />
            hita bhava tvayi naru sthalapathi sthapito upanayi tava ari na ca manu kṣubhito //
            Lal_13.29 //
            </p>
         
         
         <p>
            puri tuma naravara tyaji sutu yadabhū maṇi tava prapatitu jaladhari vipule /<br />
            cyavayitu kṣapayitu tvaya mahaudadhiṃ labhi tada dhanamaṇi dṛḍhabala vaṣabhī // Lal_13.30
            //
            </p>
         
         
         <p>
            puri tuma supuruṣa ṛṣivaru yadabhū dvija tava upagatu bhava mama śaraṇam /<br />
            bhaṇi ṛṣi dvijavara mama ripuupane tyaji tvaya svaki tanu na ca dvija tyajase // Lal_13.31
            //
            </p>
         
         
         <p>
            syamu ṛṣi upagatu puri drumanilaye ruci bhaṇi taruruha kati ima gaṇaye /<br />
            suvidita sugaṇita yatha tahi kiśalā tatha tava avitatha samagira racitā // Lal_13.32
            //
            </p>
         
         
         <p>
            sukula suguṇadhara puri drumi vasato kṣayagatu na ca tyaji kṛtu smari purimam /<br />
            marupati pramuditu tava guṇa smarato śriyakari drumavari yathariva purimā // Lal_13.33
            //
            </p>
         
         
         <p>
            iti tava asadṛśa vratatapacaraṇā bahuguṇa guṇadhara guṇapathi carato /<br />
            tyaji mahi sanagari ayu tava samayo laghu jagu sthapayahi jinaguṇacaraṇe // Lal_13.34
            //
            </p>
         
         
         <p>
            yada pramadaratanā śubhavastrā bhūṣitagātrā varapravaru turiyā sumanojñā saṃprabhaṇīṣu
            /<br />
            atha daśasū diśato jinatejairgātha vicitrā iti raviṣū madhurā rutaghoṣā tūryasvarebhyaḥ
            // Lal_13.35 //
            </p>
         
         <span class="note"><span class="bold">Vaidya 117</span></span>
         
         <p>
            tava praṇidhī purime bahukalpāṃ lokapradīpā<br />
            jaramaraṇagrasite ahu loke trāṇu bhaviṣye /<br />
            smara purimapraṇidhiṃ narasiṃhā yā ti abhūṣī<br />
            ayu samayo tvamihā dvipadendrā niṣkramaṇāya // Lal_13.36 //
            </p>
         
         
         <p>
            bhavanayute tvamihā bahudānaṃ dattamanekaṃ<br />
            dhanakanakā ratanā śubhavastrā ratnavicitrā /<br />
            karacaraṇā nayanā priyaputrā rājya samṛddhaṃ<br />
            tvayi tyajitaṃ na ca te khiladoṣā yācanakeṣu // Lal_13.37 //
            </p>
         
         
         <p>
            śiśunṛpati tvamihā śaśiketo āsi sudaṃṣṭro kṛpa karuṇāmanaso maṇicūḍo candrapradīpaḥ
            /<br />
            iti pramukhā kariyā dṛḍhaśūro rājasunetro bahu nṛpati nayutā rata dāne tvaṃ savikurvan
            // Lal_13.38 //
            </p>
         
         
         <p>
            tava sugatā carito bahukalpāṃ śīlacarīye maṇiratnā vimalā sadṛśābhūcchīlaviśuddhiḥ
            /<br />
            tvayi caratā camarī yatha bālaṃ rakṣitu śīlaṃ kṛtu tvamihā jagati vipulārthaṃ śīlaratenā
            // Lal_13.39 //
            </p>
         
         
         <p>
            gajavaru tvamihā ripulubdhe viddhu iṣūṇā kṛpa karuṇā janiyā atiraudre chāditu śobhe
            /<br />
            parityaji te rucirā śubhadantā na ca tyaji śīlaṃ iti pramukhā kariyā bahu tubhyaṃ
            śīlavikurvī // Lal_13.40 //
            </p>
         
         
         <p>
            tvayi sahitā jagato 'hita anekā duḥkhasahasrā bahukaṭukāvacanaṃ vadhabandhā kṣāntiratenā
            /<br />
            paricārita purime nara ye te sarvasukhenā puna vadhakāstava teha abhūvan tacca ti
            kṣāntam // Lal_13.41 //
            </p>
         
         
         <p>
            giripravarānilaye tuma nāthā ṛkṣu yadāsī<br />
            himakiraṇā salilā bhayabhītaṃ tvaṃ naru gṛhya /<br />
            paricarasi vividhā phalamūlaiḥ sarvasukhenā<br />
            laghu vadhakāṃ sa tavā upanetrī taṃ ca ti kṣāntam // Lal_13.42 //
            </p>
         
         <span class="note"><span class="bold">Vaidya 117</span></span>
         
         <p>
            dṛḍhu saṃsthitamacalamakampyaṃ vīryu tavāsīt<br />
            vratatapasā vividhā guṇajñānaṃ eṣata bodhim /<br />
            kṛtu abalo namucī vaśavartī vīyabalenā<br />
            ayu samayo tvamihā narasiṃhā niṣkramaṇāya // Lal_13.43 //
            </p>
         
         
         <p>
            hayapravarū tvamihā puri āsī hemasuvarṇo<br />
            laghu gagane vajrase kṛpajāto rākṣasidvīpam /<br />
            vyasanagata manujāṃ tada gṛhyā kṣemi thapesī<br />
            iti pramukhā kariyā bahu tubhyaṃ vīryavikurvā // Lal_13.44 //
            </p>
         
         
         <p>
            damaśamatheḥ niyamāhatakleśā dhyāyina agrā<br />
            laghu capalaṃ viṣayai ratilolaṃ cittu damitvā /<br />
            kṛtu svaguṇo tvamihā jagato 'rthe dhyānaratenā<br />
            ayu samayo tvamihā varasattvā dhyānavikurvā // Lal_13.45 //
            </p>
         
         
         <p>
            tvaṃ purime ṛṣi susthitu āsī dhyānaratīye nṛparahitā manujā tvamu gṛhyā rājyabhiṣiñcī
            /<br />
            daśakuśalī janitā thapitā te brahmapatheṣu cyuta manujā vrajiṣū tada sarve brahmaniketam
            // Lal_13.46 //
            </p>
         
         
         <p>
            diśividiśi vividhāgatijñāne tvaṃ suvidhijño paracaritā jagati rutajñāne indriyajñāne
            /<br />
            nayavinaye vividhāmatidhāre pāragatastvaṃ ayu samayo tvamihā nṛpasūno niṣkramaṇāya
            // Lal_13.47 //
            </p>
         
         
         <p>
            tvayi purimā janatā ima dṛṣṭvā dṛṣṭivipannā jaramaraṇā vividhā bahuduḥkhe kṛchragatā
            hi /<br />
            bhavavibhavaṃkaraṇo ṛjumārge svāmanubaddhā hatatamasa tvamihā kṛtu loke arthu mahanto
            // Lal_13.48 //
            </p>
         
         
         <p>
            iti vividhā rucirā guṇayuktā gātha vicitrā<br />
            tatu raviṣu turiyebhī jinatejā codayi vīram /<br />
            duḥkhabharitajanate iha dṛṣṭvā mā tvamupekṣā<br />
            ayu samayo tvamihā varabuddhe niṣkramaṇāya // Lal_13.49 //
            </p>
         
         <span class="note"><span class="bold">Vaidya 119</span></span>
         
         <p>
            vicitravastraratnahāragandhamālyabhūṣitā prasannacitta premajāta nāriyo praharṣitā
            /<br />
            prabodhayanti ye 'grasattva tūryasaṃpravāditaiḥ jinānubhāvi ekarūpa gātha tūrya niścarī
            // Lal_13.50 //
            </p>
         
         
         <p>
            yasyārthi tubhya kalpa naika tyaktu tyāga dustyajā<br />
            sucīrṇa śīlu kṣānti vīrya dhyāna prajña bhāvitā /<br />
            jagaddhitārtha so ti kālu sāṃprataṃ upasthito<br />
            naiṣkramyabuddhi cintayāśu mā vilamba nāyaka // Lal_13.51 //
            </p>
         
         
         <p>
            tyuktu pūrvi ratnakośa svarṇarūpyabhūṣaṇā yaṣṭā ti yajña naikarūpa tāsu tāsu jātiṣu
            /<br />
            tyakta bhārya putra dhīta kāyu rājyu jīvitaṃ bodhiheturaprameya tyaktuḥdustyajā tvayā
            // Lal_13.52 //
            </p>
         
         
         <p>
            abhūṣi tvaṃ adīnapuṇya rāja viśrutaśriyo<br />
            nimiṃdharo nimiśca kṛṣṇa(bandhu) brahmadatta kesarī /<br />
            sahasrayajña dharmacinti arcimān dṛḍhadhanu<br />
            sucintitārtha dīnasattva yeḥti tyakta dustyajā // Lal_13.53 //
            </p>
         
         
         <p>
            sutasoma dīptavīrya puṇyaraśmi yo so 'bhū<br />
            mahatyāgavantu sthāmavantu yaḥ kṛtajña tvaṃ abhūḥ /<br />
            rājarṣi candrarūpavantu śūra satyavardhano<br />
            subhāṣitaṃgaveṣi rāji asi sumatiṃ ca sūrato // Lal_13.54 //
            </p>
         
         
         <p>
            candraprabho viśeṣagāmi reṇubhū diśāṃpati pradānaśūra kāśirāju ratnacūḍa śāntagaḥ
            /<br />
            eti cānyi pārthivendra yebhi tyakta dustyajā yathā ti vṛṣṭa tyāgavṛṣṭi eṣa dharma
            varṣahī // Lal_13.55 //
            </p>
         
         
         <p>
            dṛṣṭā ti pūrviṃ sattvasāra gaṅgavālukopamā kṛtā ti teṣa buddhapūja aprameyacintiyā
            /<br />
            varāgrabodhi eṣamāṇa sattvamokṣakāraṇādū ayaṃ sa kālu prāptu sūru niṣkramā purottamāt
            // Lal_13.56 //
            </p>
         
         <span class="note"><span class="bold">Vaidya 120</span></span>
         
         <p>
            prathamena te amoghadarśi śālapuṣpapūjito virocanaḥ prasannacitta prekṣitaḥ kṣaṇāntaram
            /<br />
            harītakī ca eka datta dundubhisvarāya te tṛṇottha gṛhya dhāritā ti dṛṣṭa candanaṃ
            gṛham // Lal_13.57 //
            </p>
         
         
         <p>
            purapraveśi reṇu dṛṣṭa kṣiptu cūrṇamuṣṭikā dharmeśvarāya sādhukāru dattu dharma bhāṣato
            /<br />
            namo namaḥ samantadarśi dṛṣṭa vāca bhāṣitā mahārciskandhi svarṇamāla kṣipta harṣitena
            te // Lal_13.58 //
            </p>
         
         
         <p>
            dharmadhvajo daśāpradāni rodhu muṅga muṣṭinā aśokapuṣpi jñānaketu yvāgupāna sārathiḥ
            /<br />
            ratnaśikhī ca dīpadāni padmayoni oṣadhī sarvābhibhūśca muktahāri padmadāni sāgaro
            // Lal_13.59 //
            </p>
         
         
         <p>
            vitānadāni padmagarbhi siṃhu varṣasaṃstare śālendrarāja sarpidāni kṣīratyāgi puṣpitī
            /<br />
            yaśodattu kuruṇṭapuṣpi satyadarśi bhojane kāyu praṇāmi jñānameru nāgadattu cīvare
            // Lal_13.60 //
            </p>
         
         
         <p>
            atyuccagāmi candanāgri tīkṣṇalohamuṣṭinā mahāviyūha padmadāni raśmirāja ratnabhiḥ
            /<br />
            śākyamuni ca suvarṇamuṣṭi indraketu saṃstuto sūryānano vataṃsake hi svarṇapaṭṭi sūmatī
            // Lal_13.61 //
            </p>
         
         
         <p>
            nāgābhibhū maṇipradāni puṣya dūṣyasaṃstare bhaiṣajyarāju ratnachatri siṃhaketu āsane
            /<br />
            guṇāgradhāri ratnajāli sarvavādi kāśyapo gandhāgri cūrṇi mukta arciketu puṣpacaityake
            // Lal_13.62 //
            </p>
         
         
         <p>
            akṣobhyarāja kūṭāgāri mālya lokapūjito tagaraśikhi ca rājyatyāgi sarvagandhi durjayo
            /<br />
            mahāpradīpa ātmatyāgi bhūṣaṇe padmottaro vicitrapuṣpi dharmaketu dīpakāri utpalaiḥ
            // Lal_13.63 //
            </p>
         
         <span class="note"><span class="bold">Vaidya 121</span></span>
         
         <p>
            eti cānyi sattvasāra ye ti pūrva pūjitā nānārūpa vicitra pūja anyajanyakurvatā /<br />
            smarāhi te atīta buddha tā ca pūja śāstunāṃ anāthasattva śokapūrṇa mā upekṣi niṣkramā
            // Lal_13.64 //
            </p>
         
         
         <p>
            dīpaṃkareti dṛṣṭamātri labdha kṣānti uttamā abhijña pañca acyutā ti labdha ānulomikā
            /<br />
            atottareṇa ekameka buddha pūjacintiyā pravartitā asaṃkhyakalpa sarvalokadhātuṣū //
            Lal_13.65 //
            </p>
         
         
         <p>
            kṣīṇā ti kalpa aprameya te ca buddha nirvṛtā tavāpi sarva ātmabhāvi te ca nāma kva
            gatā /<br />
            kṣayāntadharmi sarvi bhāvu nāsti nityu saṃskṛte anitya kāma rājyabhoga niṣkramā purottamāt
            // Lal_13.66 //
            </p>
         
         
         <p>
            jarā ca vyādhi mṛtyu enti dāruṇā mahābhayā<br />
            hutāśano va ugrateja bhīma kalpasaṃkṣaye /<br />
            kṣayāntadharmi sarvi bhāvu nāsti nityu saṃskṛte<br />
            sukṛcchra prāpta sattva* * niṣkramā guṇaṃdharā // Lal_13.67 //
            </p>
         
         
         <p>
            yada nārigaṇastuṇaveṇuravaiḥ vividhaisturiyaiḥ pratibodhayiṣu /<br />
            sukhaśayanagataṃ manujādhipatiṃ tada tūryaravo ayu niścarate // Lal_13.68 //
            </p>
         
         
         <p>
            jvalitaṃ tribhavaṃ jaravyādhidukhaiḥ maraṇāgnipradīptamanāthamidam /<br />
            bhavani śaraṇe sada mūḍha jagat bhramatī bhramaro yatha kumbhagato // Lal_13.69 //
            </p>
         
         
         <p>
            adhruvaṃ tribhavaṃ śaradabhranibhaṃ naṭaraṅgasamā jagi rūrmicutī /<br />
            girinadyasamaṃ laghuśīghrajavaṃ vrajatāyu jage yatha vidyu nabhe // Lal_13.70 //
            </p>
         
         <span class="note"><span class="bold">Vaidya 122</span></span>
         
         <p>
            bhuvi devapure triapāyapathe bhavatṛṣṇaavidyavaśā janatā /<br />
            parivartiṣu pañcagatiṣvabudhāḥ yatha kumbhakarasya hi cakrabhramī // Lal_13.71 //
            </p>
         
         
         <p>
            priyarūpavaraiḥ saha snigdharutaiḥ śubhagandharasai varasparśasukhaiḥ /<br />
            pariṣiktamidaṃ kalipāśa jagat mṛgalubdhakapāśi yathaiva kapi // Lal_13.72 //
            </p>
         
         
         <p>
            sabhayā saraṇāḥ sada vairakarāḥ bahuśoka upadrava kāmaguṇāḥ /<br />
            asidhārasamā viṣapatranibhā jahitāryajanairyatha mīḍhaghaṭāḥ // Lal_13.73 //
            </p>
         
         
         <p>
            smṛtiśokakarāstamasīkaraṇāḥ bhayahetukarā dukhamūla sadā /<br />
            bhavatṛṣṇalatāya vivṛddhikarāḥ sabhayā saraṇā sada kāmaguṇāḥ // Lal_13.74 //
            </p>
         
         
         <p>
            yatha agnikhadā jvalitā sabhayā tatha kāma ime viditāryajanaḥ /<br />
            mahapaṅkasamā asisundhusamāḥ madhudigdha iva kṣuradhāra yathā // Lal_13.75 //
            </p>
         
         
         <p>
            yatha sarpisaro yatha mīḍhaghaṭāḥ tatha kāma ime viditā viduṣām /<br />
            tatha śūlasamā dvijapeśisamāḥ yatha śvāna karaṅka savairamukhāḥ // Lal_13.76 //
            </p>
         
         
         <p>
            udacandrasamā imi kāmaguṇāḥ pratibimba iva girighoṣa yathā /<br />
            pratibhāsasamā naṭaraṅgasamāḥ tatha svapnasamā viditāryajanaiḥ // Lal_13.77 //
            </p>
         
         <span class="note"><span class="bold">Vaidya 123</span></span>
         
         <p>
            kṣaṇikā vaśikā imi kāmaguṇāḥ tatha māyamarīcisamā alikāḥ /<br />
            udabudbudaphenasamā vitathā parikalpasamuchita buddha budhaiḥ // Lal_13.78 //
            </p>
         
         
         <p>
            prathame vayase vararūpadharaḥ priya iṣṭa mato iya bālacarī /<br />
            jaravyādhidukhai hatatejavapuṃ vijahanti mṛgā iva śuṣkanadīm // Lal_13.79 //
            </p>
         
         
         <p>
            dhanadhānyavaro bahudravyabalī priya iṣṭa mato iya bālacarī /<br />
            parihīnadhanaṃ puna kṛcchragataṃ vijahanti narā iva śūnyaṭavīm // Lal_13.80 //
            </p>
         
         
         <p>
            yatha puṣpadrumo saphaleva drumo naru dānaratastatha prītikaro /<br />
            dhanahīna jarārtitu yācanako bhavate tada apriyu gṛdhrasamaḥ // Lal_13.81 //
            </p>
         
         
         <p>
            prabhu dravyabalī vararūpadharaḥ priyasaṃgamanendriyaprītikaro /<br />
            jaravyādhidukhārditu kṣīṇadhano bhavate tada apriyu mṛtyusamaḥ // Lal_13.82 //
            </p>
         
         
         <p>
            jarayā jaritaḥ samatītavayo druma vidyuhateva yathā bhavati /<br />
            jarajīrṇa agāru yathā sabhayo jaraniḥsaraṇaṃ laghu brūhi mune // Lal_13.83 //
            </p>
         
         
         <p>
            jara śoṣayate naranārigaṇaṃ yatha mālulatā ghanaśālavanam /<br />
            jara vīryaparākramavegaharī jara paṅkanimagna yathā puruṣo // Lal_13.84 //
            </p>
         
         
         <p>jara rūpasurūpavirūpakarī jara tejaharī balasthāmaharī /
            <span class="note"><span class="bold">Vaidya 124</span></span>
            sada saukhyaharī paribhāvakarī jara mṛtyukarī jara ojaharī // Lal_13.85 //</p>
         
         
         <p>
            bahurogaśatai ghanavyādhidukhaiḥ upasṛṣṭa jagajjvalateva mṛgāḥ /<br />
            jaravyādhigataṃ prasamīkṣva jagat dukhaniḥsaraṇaṃ laghu deśayahī // Lal_13.86 //
            </p>
         
         
         <p>
            śiśire hi yathā himadhātu mahān tṛṇagulmavanauṣadhiojaharo /<br />
            tatha ojaharo ahu vyādhijaro parihīyati indriya rūpa balam // Lal_13.87 //
            </p>
         
         
         <p>
            dhanadhānyamahārthakṣayāntakaro paritāpakaraḥ sahavyādhijaro /<br />
            pratighātakaraḥ priyu dveṣakaraḥ paridāhakaro yatha sūrya nabhe // Lal_13.88 //
            </p>
         
         
         <p>
            maraṇaṃ cavanaṃ cuti kālakriyā priyadravyajanena viyogu sadā /<br />
            apunāgamanaṃ ca asaṃgamanaṃ drumapatraphalā nadisrota yathā // Lal_13.89 //
            </p>
         
         
         <p>
            maraṇaṃ vaśitāmavaśīkurute maraṇaṃ harate nadi dāru yathā /<br />
            asahāyu naro vrajate 'dvitiyo svakakarmaphalānugato vivaśaḥ // Lal_13.90 //
            </p>
         
         
         <p>
            maraṇo grasate bahuprāṇiśataṃ makareva jalā hari bhūtagaṇam /<br />
            garuḍo uragaṃ mṛgarāju gajaṃ jvalaneva tṛṇoṣadhibhūtagaṇam // Lal_13.91 //
            </p>
         
         
         <p>
            ima īdṛśakai bahudoṣaśataiḥ jagu mocayituṃ kṛta yā praṇidhi /<br />
            smara tāṃ purimāṃ praṇidhānacarīṃ ayu kālu tavā abhiniṣkramitum // Lal_13.92 //
            </p>
         
         <span class="note"><span class="bold">Vaidya 125</span></span>
         
         <p>
            yada nārigaṇaḥ praharṣito bodhayatī turiyairmahāmunim /<br />
            tada gātha vicitra niścarī tūryaśabdāt sugatānubhāvataḥ // Lal_13.93 //
            </p>
         
         
         <p>
            laghu tadbhañjati sarvasaṃskṛtaṃ acirasthāyi nabheva vidyataḥ /<br />
            ayu kālu tavā upasthitaḥ samayo niṣkramaṇāya suvrata // Lal_13.94 //
            </p>
         
         
         <p>
            saṃskāra anitya adhruvāḥ āmakumbhopama bhedanātmakāḥ /<br />
            parakeraka yācitopamāḥ pāṃśunagaropama tāvakālikāḥ // Lal_13.95 //
            </p>
         
         
         <p>
            saṃskāra pralopadharmime varṣakāli calitaṃ ca lepanam /<br />
            nadikūla ivā savālukaṃ pratyayādhīna svabhāvadurbalāḥ // Lal_13.96 //
            </p>
         
         
         <p>
            saṃskāra pradīpaacivat kṣiprautpattinirodhadharmikāḥ /<br />
            anavasthita mārutopamāḥ phenapiṇḍave asāra durbalāḥ // Lal_13.97 //
            </p>
         
         
         <p>
            saṃskāra nirīha śūnyakāḥ kadalīskandhasamā nirīkṣataḥ /<br />
            māyopama cittamohanā bālaullāpana ukta muṣṭivat // Lal_13.98 //
            </p>
         
         
         <p>
            hetūbhi ca pratyayebhi cā sarvasaṃskāragataṃ pravartate /<br />
            anyonya pratītya hetutaḥ tadidaṃ bālajano na budhyate // Lal_13.99 //
            </p>
         
         
         <p>yatha muñja pratītya balvajaṃ rajju vyāyāmabalena vartitā /
            <span class="note"><span class="bold">Vaidya 126</span></span>
            ghaṭiyantra sacakra vartate eṣa ekaikaśa nāsti vartanā // Lal_13.100 //</p>
         
         
         <p>
            tatha sarvabhavāṅgavartinī anyamanyopacayena niśritā /<br />
            ekaikaśa teṣu vartinī pūrvaparāntata nopalabhyate // Lal_13.101 //
            </p>
         
         
         <p>
            bījasya sato yathāṅkuro na ca yo bīja sa caiva aṅkuro /<br />
            na ca tato na caiva tat evamanuccheda aśāśvata dharmatā // Lal_13.102 //
            </p>
         
         
         <p>
            saṃskāra avidyapratyayāḥ te saṃskāre na santi tattvataḥ /<br />
            saṃskāra avidya caiva hi śūnya eke prakṛtīnirīhakāḥ // Lal_13.103 //
            </p>
         
         
         <p>
            mudrātpratimudra dṛśyate mudrasaṃkrānti na copalabhyate /<br />
            na ca tatra na caiva śāśvato eva saṃskārānucchedaśāśvatāḥ // Lal_13.104 //
            </p>
         
         
         <p>
            cakṣuśca pratītya rūpataḥ cakṣuvijñānamihopajāyate /<br />
            na ca cakṣuṣi rūpa niśrita rūpasaṃkrānti na caiva cakṣuṣi // Lal_13.105 //
            </p>
         
         
         <p>
            nairātmyaśubhāśca dharmime punarātmeti śubhāśca kalpitāḥ /<br />
            viparītamasadvikalpitaṃ cakṣuvijñāna tatopajāyate // Lal_13.106 //
            </p>
         
         
         <p>
            vijñānanirodhasaṃbhavaṃ vijñānotpādavyayaṃ vipaśyati /<br />
            akahiṃ ca gataṃ anāgataṃ śūnya māyopama yogi paśyati // Lal_13.107 //
            </p>
         
         <span class="note"><span class="bold">Vaidya 127</span></span>
         
         <p>
            araṇiṃ yatha cottarāraṇiṃ hastavyāyāma trayebhi saṃgati /<br />
            iti pratyayato 'gni jāyate jātu kṛtārthu laghu nirudhyate // Lal_13.108 //
            </p>
         
         
         <p>
            atha paṇḍitu kaści mārgate kutayaṃ āgatu kutra yāti vā /<br />
            vidiśo diśi sarvi mārgato nāgati nāsya gatiśca labhyate // Lal_13.109 //
            </p>
         
         
         <p>
            skandhadhātvāyatanāni dhātavaḥ tṛṣṇa avidyā iti karmapratyayā /<br />
            sāmagri tu sattvasūcanā sa ca paramārthatu nopalabhyate // Lal_13.110 //
            </p>
         
         
         <p>
            kaṇṭhoṣṭha pratītya tālukaṃ jihvāparivarti akṣarā /<br />
            na ca kaṇṭhagatā na tāluke akṣaraikaika tu nopalabhyate // Lal_13.111 //
            </p>
         
         
         <p>
            sāmagri pratītyataśca sā vācamanabuddhivaśena niścarī /<br />
            mana vāca adṛśyarūpiṇī bāhyato 'bhyantara nopalabhyate // Lal_13.112 //
            </p>
         
         
         <p>
            utpādavyayaṃ vipaśyato vāca rutaghoṣasvarasya paṇḍitaḥ /<br />
            kṣaṇikāṃ vaśikāṃ tadā dṛśī sarvā vāca pratiśrutakopamām // Lal_13.113 //
            </p>
         
         
         <p>
            yatha tantri pratītya dārū ca hastavyāyāma trayebhi saṃgati /<br />
            tuṇavīṇasughoṣakādibhiḥ śabdo niścarate tadudbhavaḥ // Lal_13.114 //
            </p>
         
         
         <p>atha paṇḍitu kaści mārgate kutayaṃ āgatu kutra yāti vā /
            <span class="note"><span class="bold">Vaidya 128</span></span>
            vidiśo diśi sarvi mārgataḥ śabdagamanāgamanaṃ na labhyate // Lal_13.115 //</p>
         
         
         <p>
            tatha hetubhi pratyayebhi ca sarvasaṃskāragataṃ pravartate /<br />
            yogī puna bhūtadaśanāt śūnya saṃskāra nirīha paśyati // Lal_13.116 //
            </p>
         
         
         <p>
            skandhāyatanāni dhātavaḥ śūnya adhyātmika śūnya bāhyakāḥ /<br />
            sattvātmaviviktamanālayā dharmākāśasvabhāvalakṣaṇāḥ // Lal_13.117 //
            </p>
         
         
         <p>
            iya īdṛśa dharmalakṣaṇā buddha dīpaṃkara darśane tvayā /<br />
            anubuddha svayaṃ yathātmanā tatha bodhehi sadevamānuṣāṃ // Lal_13.118 //
            </p>
         
         
         <p>
            viparītaabhūtakalpitaiḥ rāgadoṣaiḥ paridahyate jagat /<br />
            kṛpameghasamāmbuśītalāṃ muñca dhārāmamṛtasya nāyakā // Lal_13.119 //
            </p>
         
         
         <p>
            tvayi yasya kṛtena paṇḍitā dattu dānaṃ bahukalpakoṭiṣu /<br />
            saṃprāpya hi bodhimuttamāṃ āryadhanasaṃgraha kariṣya prāṇinām // Lal_13.120 //
            </p>
         
         
         <p>
            tāṃ pūrvacarīmanusmarā nārya dhanahīna daridra duḥkhitām /<br />
            mā upekṣahi sattvasārathe āryadhanasaṃgrahi teṣu kurvahi // Lal_13.121 //
            </p>
         
         
         <p>
            tvayi śīla sadā surakṣitaṃ pithanārthāya apāyabhūminām /<br />
            svargāmṛtadvāramuttamāṃ darśayiṣye bahusattvakoṭinām // Lal_13.122 //
            </p>
         
         <span class="note"><span class="bold">Vaidya 129</span></span>
         
         <p>
            tāṃ pūrvacarīmanusmarā baddhvā dvāra nirayāya bhūminām /<br />
            svargāmṛtadvāra muñcahī ṛddhyahi śīlavato vicintitam // Lal_13.123 //
            </p>
         
         
         <p>
            tvayi kṣānti sadā surakṣitā pratighakrodhaśamārtha dehinām /<br />
            bhāvārṇava sattva tāriyā sthāpayiṣye śivi kṣemi nirjvale // Lal_13.124 //
            </p>
         
         
         <p>
            tāṃ pūrvacarīmanusmarā vairavyāpādavihiṃsaākulām /<br />
            mā upekṣa vihiṃsacāriṇaḥ kṣāntibhūmīya sthape imaṃ jagat // Lal_13.125 //
            </p>
         
         
         <p>
            tvayi vīrya yadartha sevitaṃ dharmanāvaṃ samudānayitvanā /<br />
            uttārya jagadbhavārṇavāt thapayiṣye śivi kṣemi nirjvale // Lal_13.126 //
            </p>
         
         
         <p>tāṃ pūrvacarīmanusmarā caturoghairiva muhyate jagat //</p>
         
         
         <p>laghu vīryabalaṃ parākramā sattva saṃtārayahī anāyakāṃ // Lal_13.127 //</p>
         
         
         <p>
            tvaya dhyānakileśadhyeṣaṇā bhāvitā yasya kṛtena sūratā /<br />
            bhrāntendriya prākṛtendriyāṃ kvapi cittāryapathe sthapeṣyaham // Lal_13.128 //
            </p>
         
         
         <p>
            tāṃ pūrvacarīmanusmarā kleśajālairihamākulaṃ jagat /<br />
            mā upekṣahi kleśupadrutāṃ dhyānaikāgri sthapehimāṃ prajām // Lal_13.129 //
            </p>
         
         <span class="note"><span class="bold">Vaidya 130</span></span>
         
         <p>
            tvayi prajña purā subhāvitā mohavidyāndhatamovṛte jage /<br />
            bahudharmaśatābhilokane dāsye cakṣuṣi tattvadarśanam // Lal_13.130 //
            </p>
         
         
         <p>
            tāṃ pūrvacarīmanusmarā mohavidyāndhatamovṛte jage /<br />
            dadahī varaprajña suprabhā dharmacakṣuṃ vimalaṃ nirañjanam // Lal_13.131 //
            </p>
         
         
         <p>
            iyamīdṛśa gātha niścarī tūryasaṃgītiravātu nāriṇām /<br />
            yaṃ śrutva middhaṃ vivarjiyā cittu preṣeti varāgrabodhaye // Lal_13.132 //
            </p>
         
         
         <p>iti //</p>
         
         
         <p>iti hi bhikṣavo 'ntaḥpuramadhyagato bodhisattvo 'virahito 'bhūddharmaśravaṇena, avirahito
            'bhūddharmamanasikāreṇa / takasmāddhetoḥ? tathā hi bhikṣavo bodhisattvo dīrgharātraṃ
            sagauravo 'bhūt / dharmeṣu dharmabhāṇakeṣu cādhyāśayena dharmārthiko dharmakāmo dharmaratirato
            'bhūt / dharmaparyeṣṭyatṛpto yathāśrutadharmasaṃprakāśakaḥ, anuttaro mahādharmadānapatiḥ,
            nirāmiṣadharmadeśako dharmadānenāmatsaraḥ, ācāryamuṣṭivigato dharmānudharmapratipanno
            dharmapratipattiśūraḥ, dharmalayano dharmatrāṇo dharmaśaraṇo dharmapratiśaraṇo dharmaparāyaṇaḥ
            dharmanidhyāptiḥ kṣāntiniryātaḥ prajñāpāramitācarita upāyakauśalyagatiṃ gataḥ //</p>
         
         
         <p>tatra bhikṣavo bodhisattvo mahopāyakauśalyavikrīḍitena sarvāntaḥpurasya yathādhimuktyā
            īryāpathamupadarśya, paurvikāṇāṃ ca bodhisattvānāṃ lokaviṣayasamatikrāntānāṃ lokānuvartanakriyādharmatāmanuvartya,
            dīrgharātraṃ suviditakāmadoṣaḥ sattvaparipākavaśādakāmātkāmopabhogaṃ saṃdarśya, aparimitakuśalamūlopacayapuṇyasaṃbhārabalaviśeṣaṇāsadṛśīṃ
            lokādhipateyatāṃ saṃdarśya, devamanuṣyātikrāntaṃ sārodāravividhavicitrarūpaśabdagandharasasparśaparamaratiramaṇīyaṃ
            kāmaratirasaukhyamupadarśya, sarvakāmaratisvaviṣayeṣvaparyantatvāt svacittavaśavartitāṃ
            saṃdarśya, pūrvapraṇidhānabalasahāyakuśalamūlopacitān sattvān samānasaṃvāsatayā paripācya,
            sarvalokasaṃkleśamalāsaṃkliṣṭacittatayāntaḥpuramadhyagato yathābhinimantritasya sattvadhātoḥ
            paripākakālamavekṣamāṇo bhūyasyā mātrayā bodhisattvastasmin samaye pūrvapratijñāmanusmarati
            sma, buddhadharmāṃścāmukhīkaroti sma, praṇidhānabalaṃ cābhinirharati sma / sattveṣu
            ca mahākaruṇāmavakrāmati sma / sattvapramokṣaṃ ca cintayati sma / sarvasaṃpado vipattiparyavasānā
            iti pratyavekṣate sma / anekopadravabhayabahulaṃ ca saṃsāramupaparīkṣate (<span class="bold">Vaidya 131</span>) sma / mārakalipāśāṃśca saṃchinatti sma / saṃsāraprabandhāccātmānamuccārayati sma
            / nirvāṇe ca cittaṃ saṃpreṣayati sma //</p>
         
         
         <p>tatra bhikṣavo bodhisattvaḥ pūrvāntata eva suviditasaṃsāradoṣaḥ saṃskṛtenādhyāśayenānarthikaḥ
            sarvopādānaparigrahairanarthiko buddhadharmanirvāṇābhimukhaḥ saṃsāraparāṅmukhastathāgatagocarābhirataḥ
            māraviṣayagocarāsaṃsṛṣṭaḥ ādīptabhavadoṣadarśī traidhātukānniḥśaraṇābhiprāyaḥ saṃsāradoṣādīnavaniḥsaraṇakuśalaḥ
            pravrajyābhilāṣī niṣkramaṇābhiprāyo vivekanimno vivekapravaṇo vivekaprāgbhāraḥ āraṇyaprāraṇyābhimukhaḥ
            pravivekapraśamābhikāṅkṣī ātmaparahitapratipannaḥ anuttarapratipattiśūro lokasyārthakāmo
            hitakāmaḥ sukhakāmo yogakṣemakāmo lokānukampako hitaiṣī maitrīvihārī mahākāruṇikaḥ
            saṃgrahavastukuśalaḥ satatasamitamaparikhinnamānasaḥ sattvaparipākavinayakuśalaḥ sarvasattveṣvekaputrakapremānugatamanasikāraḥ
            sarvavastunirapekṣaparityāgī dānasaṃvibhāgarataḥ prayuktatyāgaḥ prayatapāṇiḥ tyāgaśūro
            yaṣṭayajñaḥ susamṛddhapuṇyaḥ susaṃgṛhītapuṇyaḥ pariṣkāravigatamalāmātsaryasunigṛhītacitto
            'nuttaro mahādānapatirdattvā ca vipākāpratikāṅkṣī pradānaśūraḥ icchāmahecchālobhadveṣamadamānamohamātsaryapramukhasarvārikleśagaṇapratyarthikanigrahāyābhyutthitaḥ
            sarvajñatācittotpādaprabandhāccalitaḥ mahātyāgacittasaṃnāhasusaṃnaddhaḥ lokānukampako
            hitaiṣīva varmitakavacitavīryaḥ sattvapramokṣālambanamahākaruṇābalavikramaparākramaḥ
            avaivartikasarvasattvasamacittatyāgapraharaṇo yathābhiprāyasattvāśayasaṃtoṣaṇo bodhibhājanībhūtaḥ
            kālākṣuṇṇadharmavedhī bodhipariṇāmapraṇidhiḥ anavanāmitadhvajastrimaṇḍalapariśodhanadānaparityāgī
            jñānavaravajradṛḍhapraharaṇaḥ sunigṛhītakleśapratyarthikaḥ śīlaguṇacāritrapratipannaḥ
            svārakṣitakāyavāṅbhanaskarmānto 'ṇumātrāvadyabhayadarśī supariśuddhaśīlaḥ amalavimalanirmalacittaḥ
            sarvaduruktadurāgatavacanapathākrośaparibhāṣaṇakutsanatāḍanatarjanavadhabandhanāvarodhanaparikleśāluḍitacitto
            'kṣubhitacittaḥ kṣāntisaurabhyasaṃpannaḥ akṣato 'nupahato 'vyāpannacittaḥ sarvasattvahitārthāyottaptavīryārambhī
            dṛḍhasamādānasarvakuśalamūladharmasamudānayanāpratyudāvartyasmṛtimān susaṃprajñāsusamāhito
            'vikṣiptacitto dhyānaikāgramanasikāro dharmapravicayakuśalo labdhāloko vigatatamondhakāraḥ
            anityaduḥkhātmāśubhākāraparibhāvitacetāḥ smṛtyupasthānasamyakprahāṇaṛddhipādendriyabalabodhyaṅgamārgārya
            satyasarvabodhipakṣadharmasuparikarmakṛtamanasikāraḥ śamathavipaśyanāsuparyavadātabuddhiḥ
            pratītyasamutpādasatyadarśī satyānubodhādaparapratyayastrivimokṣasukhavikrīḍito māyāmarīcisvapnodakacandrapratiśrutkāpratibhāsopamasarvadharmanayāvatīrṇaḥ
            //</p>
         
         
         <p>iti hi bhikṣavo bodhisattvasyaivaṃ bhavati pratikṛtiḥ - evaṃ dharmavihārī evaṃ guṇamāhātmyavihārī
            evaṃ sattvārthābhiyuktavihārī abhūt / bhūyasyā mātrayā ābhirdaśadigbuddhādhiṣṭhānatūryasaṃgītiviniḥsṛtābhirgāthābhiḥ
            saṃcoditaḥ sa tasyāṃ velāyāṃ pūrveṣāṃ ca bodhisattvānāṃ caramabhavopagatānāmantaḥpuraparipācitāni
            (<span class="bold">Vaidya 132</span>) catvāri dharmamukhānyāmukhīkaroti sma / katamāni catvāri? yadidaṃ dānaṃ priyavacanamarthakriyāṃ
            samānārthatāṃ ca / catuḥsaṃgrahavastuprayoganirhāraviśuddhiṃ ca nāma dharmamukhamāmukhīkaroti
            sma / triratnavaṃśasādhāraṇābhiprāyo vipraṇāśasarvajñatācittapraṇidhānabalādhānāvaivartyaviṣayaṃ
            ca nāma dharmamukhamāmukhīkaroti sma / sarvasattvāparityāgādhyāśayamahākaruṇāvatāratāṃ
            ca nāma dharmamukhamāmukhīkaroti sma / sarvabodhipakṣadharmapade prabhedārthābhiniścayajñānasaṃsārabalaviśeṣasamudānayamahāvyūhaṃ
            ca nāma dharmamukhamāmukhīkaroti sma / imāni catvāri dharmamukhānyāmukhīkṛtya bodhisattvaḥ
            sarvasyāntaḥpurasya paripācanārthaṃ tasyāṃ velāyāṃ tathārūpamṛddhyabhisaṃskāramabhisaṃskaroti
            sma, yathārūpeṇa ṛddhyabhisaṃskāreṇābhisaṃskṛtena tebhyaḥ saṃgītirutebhyo bodhisattvānubhāvenemānyevaṃrūpāṇi
            dharmamukhaśatasahasrāṇi niścaranti sma / tadyathā -</p>
         
         
         <p>
            udārachandena ca āśayena adhyāśayenā karuṇāya prāṇiṣu /<br />
            utpadyate cittu varāgrabodhaye śabde ca rūpasturiyebhi niścarī // Lal_13.133 //
            </p>
         
         
         <p>
            śraddhā prasādo adhimukti gauravaṃ nirmānatā onamanā gurūṇām /<br />
            paripṛcchanā kiṃkuśalaṃgaveṣaṇā anusmṛtībhāvanu śabda niścarī // Lal_13.134 //
            </p>
         
         
         <p>
            dāne dabhe saṃyamaśīlaśabdaḥ kṣāntīya śabdastatha vīryaśabdaḥ /<br />
            dhyānābhinirhārasamādhiśabdaḥ prajñā upāyasya ca śabda niścarī // Lal_13.135 //
            </p>
         
         
         <p>
            maitrāya śabdaḥ karuṇāya śabdo muditāupekṣāya abhijñaśabdaḥ /<br />
            catusaṃgrahāvastuviniścayena sattvāna paripācanaśabda niścarī // Lal_13.136 //
            </p>
         
         
         <p>
            smṛterupasthānaprabhedaśabdaḥ samyakprahāṇāstatha ṛddhipādā /<br />
            pañcedriyā pañcabalaprabhedā bodhyaṅgaśabdasturiyebhi niścarī // Lal_13.137 //
            </p>
         
         <span class="note"><span class="bold">Vaidya 133</span></span>
         
         <p>
            aṣṭāṅgiko mārgabalaprabhedaḥ śamathasya śabdo 'tha vipaśyanāyāḥ /<br />
            anityaduḥkhārtianātmaśabdaḥ aśubhārtiśabdo turiyebhi niścarī // Lal_13.138 //
            </p>
         
         
         <p>
            virāgaśabdaśca vivekaśabdaḥ kṣayajñānaśabdo anutpādaśabdaḥ /<br />
            anirodhaśabdaśca anālayaṃ ca nirvāṇaśabdasturiyebhi niścarī // Lal_13.139 //
            </p>
         
         
         <p>
            ima evarūpāsturiyebhi śabdāḥ saṃbodhiśabdaścanubhāva niścarī /<br />
            yaṃ śrutva sarvā pramadā nu śikṣitā varāgrasattve praṇidhenti bodhaye // Lal_13.140
            //
            </p>
         
         
         <p>iti hi bhikṣavo antaḥpuramadhyagatena bodhisattvena tāni caturaśītistrīsahasrāṇi paripācitānyabhūvan
            anuttarāyāṃ samyaksaṃbodhau bahūni ca devatāśatasahasrāṇi ye tatra saṃprāptā abhūvan
            //</p>
         
         
         <p>tathā abhiniṣkramaṇakāle tasmin samaye bodhisattvasya hrīdevo nāma tuṣitakāyiko devaputro
            'nuttarāyāḥ samyaksaṃbodheḥ sa rātrau praśāntāyāṃ dvātriṃśatā devaputrasahasraiḥ parivṛtaḥ
            puraskṛto yena bodhisattvasyopasthānaprāsādastenopasaṃkrāmat /
            upasaṃkramya gaganatalagata eva bodhisattvaṃ gāthābhiradhyabhāṣata -</p>
         
         
         <p>
            cyuti darśitā atiyaśā janma ca saṃdarśitaṃ puruṣasiṃha /<br />
            antaḥpuraṃ vidarśitu kṛtānuvṛttistvayā loke // Lal_13.141 //
            </p>
         
         
         <p>
            paripācitā ti bahavo deva manuja loki dharmamanuprāpya /<br />
            ayamadya kālasamayo niṣkramye mati vicintehi // Lal_13.142 //
            </p>
         
         
         <p>
            na hi baddha mocayātī na cāndhapuruṣena darśiyati mārgaḥ /<br />
            muktastu mocayātī sacakṣuṣā darśayati mārgaḥ // Lal_13.143 //
            </p>
         
         
         <p>
            ye sattva kāmadāsā gṛhe dhane putrabhāryapariśraddhāḥ /<br />
            te tubhya śiṣyamāṇā naiṣkramyamatau spṛhāṃ kuryuḥ // Lal_13.144 //
            </p>
         
         
         <p>
            aiśvarya kāmakrīḍā catudvīpā sapta ratna vijahitvā /<br />
            niṣkrānta tvāṃ viditvā spṛhayetsanarāmaro lokaḥ // Lal_13.145 //
            </p>
         
         
         <p>
            kiṃ cāpi dhyānasaukhyairviharasi dharmairna cāsi kāmarataḥ /<br />
            atha puna ciraprasuptāṃ bodhaya marumānuṣaśatāni // Lal_13.146 //
            </p>
         
         <span class="note"><span class="bold">Vaidya 134</span></span>
         
         <p>
            atipatita yauvanamidaṃ girinadi yatha cañcalapracalavegā /<br />
            gatayauvanasya bhavato naiṣkramyamatirna śobhete // Lal_13.147 //
            </p>
         
         
         <p>
            tatsādhu taruṇarūpe prathame varayāvane 'bhiniṣkramya /<br />
            uttāraya pratijñāṃ kuruṣva cārthaṃ suragaṇānām // Lal_13.148 //
            </p>
         
         
         <p>
            na ca kāmaguṇaratībhistṛptirlavaṇodadheryathāmbhobhiḥ /<br />
            te tṛpta yeṣa prajñā āryā lokottarā virajā // Lal_13.149 //
            </p>
         
         
         <p>
            tvamiha priyo manāpo rājñaḥ śuddhodanasya rāṣṭrasya /<br />
            śatapatrasadṛśavadanā naiṣkramyamatiṃ vicintehi // Lal_13.150 //
            </p>
         
         
         <p>
            ādīpta kleśatāpairaniḥśaraṇairgāḍhabandhanairbaddhāṃ /<br />
            śīghraṃ pramokṣamārge sthāpaya śānte asamavīrā // Lal_13.151 //
            </p>
         
         
         <p>
            tvaṃ vaidya dhātukuśalaścirāturāṃ sattvarogasaṃspṛṣṭāṃ /<br />
            bhaiṣajyadharmayogairnirvāṇasukhe sthapaya śīghram // Lal_13.152 //
            </p>
         
         
         <p>
            andhātamā anayanā mohākuladṛṣṭijālabaddhāḥ /<br />
            prajñāpradīpacakṣuḥ śodhaya śīghraṃ naramarūṇām // Lal_13.153 //
            </p>
         
         
         <p>
            samudīkṣante bahavo devāsuranāgayakṣagandharvāḥ /<br />
            drakṣyāma bodhiprāptaṃ niruttaraṃ dharma śroṣyāmaḥ // Lal_13.154 //
            </p>
         
         
         <p>
            drakṣyati ca bhujagarājo bhavanaṃ avabhāsitaṃ tava śirīye /<br />
            kariyati anantapūjā pūrehi vratāśayastasya // Lal_13.155 //
            </p>
         
         
         <p>
            catvāri lokapālāḥ sasainyakāste tava pradīkṣante /<br />
            dāsyāma caturi pātrāṃ bodhidhvaji pūrṇamanasasya // Lal_13.156 //
            </p>
         
         
         <p>
            brahma praśāntacārī udīkṣate maitravākvaruṇalābhī /<br />
            adhyoṣiṣye narendraṃ vartenti niruttaraṃ cakram // Lal_13.157 //
            </p>
         
         
         <p>
            bodhiparipācikāpi ca devata abhivusta bodhimaṇḍesmiṃ /<br />
            utpatsye 'yaṃ satya ti drakṣyāmyabhibudhyato bodhim // Lal_13.158 //
            </p>
         
         
         <p>
            satyaṃ hi bodhisattvā antaḥpuriye kriyā vidarśenti /<br />
            pūrvaṃgamo bhava tvaṃ mā bheṣyasi paścimasteṣām // Lal_13.159 //
            </p>
         
         
         <p>
            mañjuruta mañjughoṣā smarāhi dīpaṃkarasya vyākaraṇam /<br />
            bhūtaṃ tathā avitathā jinaghoṣarutaṃ udīrehi // Lal_13.160 //
            </p>
         
         
         <p>iti śrīlalitavistare saṃcodanāparivarto nāma trayodaśo 'dhyāyaḥ //</p>
         
         
         
         
         
         <p>START Parivarta 14</p>
         
         <span class="note"><span class="bold">Vaidya 135</span></span>
         
         
         <p>svapnaparivartaścaturdaśaḥ /</p>
         
         
         <p>iti hi bhikṣavo bodhisattvaḥ saṃcoditaḥ san tena devaputreṇa rājñaḥ śuddhodanasyemaṃ
            svapnamupadarśayati sma - yadrājā śuddhodanaḥ suptaḥ svapnāntaragato 'drākṣīt bodhisattvaṃ
            rātrau praśāntāyāmabhiniṣkramantaṃ devagaṇaparivṛtam / abhiniṣkramya pravrajitaṃ cādrākṣīt
            kāṣāyavastraprāvṛtam / sa pratibuddhaḥ tvaritaṃ tvaritaṃ kāñcukīyaṃ paripṛcchati sma
            - kaccit kumāro 'ntaḥpure 'sti? so 'vocat - asti deveti //</p>
         
         
         <p>tato rājñaḥ śuddhodanasyāntaḥpure śokaśalyo hṛdaye 'nupraviṣṭo 'bhūt - abhiniṣkramiṣyati
            avaśyaṃ kumāro 'yam / yaccemāni pūrvanimittāni saṃdṛśyante sma //</p>
         
         
         <p>tasyaidabhavat - na khalvavyayaṃ kumāreṇa kadācidudyānabhūmimabhinirgantavyam / strīgaṇamadhye
            'bhirataḥ ihaiva ramyate, nābhiniṣkramiṣyatīti //</p>
         
         
         <p>tato rājñā śuddhodanena kumārasya paribhogārthaṃ trayo yathartukāḥ prāsādāḥ kāritā
            abhūvan graiṣmiko vārṣiko haimantikaśca / tatra yo graiṣmikaḥ sa ekāntaśītalaḥ / yo
            vārṣikaḥ sa sādhāraṇaḥ / yo haimantikaḥ sa svabhāvoṣṇaḥ / ekaikasya ca prāsādasya
            sopānāni pañca pañca puruṣaśatānyutkṣipanti sma, nikṣipanti sma / teṣāṃ tathotkṣipyamāṇānāṃ
            nikṣipyamāṇānāṃ ca śabdo 'rdhayojane śrūyate sma - mā khalu kumāro 'nabhijñāta evābhiniṣkramiṣyatīti
            / naimittikairvaipañcikaiśca vyākṛtamabhūt - maṅgaladvāreṇa kumāro 'bhiniṣkramiṣyatīti
            / tato rājā maṅgaladvārasya mahānti kapāṭāni kārayati sma / ekaikaṃ ca kapāṭaṃ pañca
            pañca puruṣaśatānyuddhāṭayanti sma, apaghāṭayanti sma / teṣāṃ cārdhayojanaṃ śabdo
            gacchati sma / pañca cāsya kāmaguṇān sadṛśānupasaṃharati sma / gītavāditanṛtyaiścainaṃ
            sadaiva yuvataya upatasthuḥ //</p>
         
         
         <p>atha bhikṣavo bodhisattvaḥ sārathiṃ prāha - śīghraṃ sārathe rathaṃ yojaya / udyānabhūmiṃ
            gamiṣyāmīti / tataḥ sārathī rājānaṃ śuddhoddhanamupasaṃkramyaivamāha - deva kumāra
            udyānabhūmimabhiniryāsyatīti //</p>
         
         
         <p>atha rājñaḥ śuddhodanasyaitadabhavat - na kadācinmayā kumāra udyānabhūmimabhiniṣkramitaḥ
            / subhūmidarśanāya / yannvahaṃ kumāramudyānabhūmimabhiniṣkrāmayeyam / tataḥ kumāraḥ
            strīgaṇaparivṛto ratiṃ vetsyate, nābhiniṣkramiṣyatīti //</p>
         
         
         <p>tato rājā śuddhodanaḥ snehabahumānābhyāṃ bodhisattvasya nagare ghaṇṭāvaghoṣaṇāṃ kārayati
            sma saptame divase kumāra udyānabhūmiṃ niṣkramiṣyatīti (subhūmidarśanāya) / tatra
            bhavadbhiḥ sarvāmanāpāni cāpanayitavyāni - mā kumāraḥ pratikūlaṃ paśyet / sarvamanāpāni
            copasaṃhartavyāni viṣayābhiramyāṇi //</p>
         
         <span class="note"><span class="bold">Vaidya 136</span></span>
         
         <p>tataḥ saptame divase sarvaṃ nagaramalaṃkṛtamabhūt udyānabhūmimupaśobhitaṃ nānāraṅgadūṣyavitānīkṛtaṃ
            chatradhvajapatākāsamalaṃkṛtam / yena ca mārgeṇa bodhisattvo 'bhinirgacchati sma,
            sa mārgaḥ siktaḥ saṃmṛṣṭo gandhodakapariṣikto muktakusumāvakīrṇo nānāgandhaghaṭikānirdhūpitaḥ
            pūrṇakumbhopaśobhitaḥ kadalīvṛkṣocchrito nānāvicitrapaṭavitānavitato ratnakiṅkiṇījālahārārdhahārābhipralambito
            'bhūt / caturaṅgasainyavyūhitaḥ parivāraścodyukto 'bhūt kumārasyāntaḥpuraṃ pratimaṇḍayitum
            / atha śuddhāvāsakāyikā devā nidhyāpayanti sma bodhisattvamāharitum, tatra bodhisattvasya
            pūrveṇa nagaradvāreṇodyānabhūmimabhiniṣkrāmato mahatā vyūhena atha bodhisattvasyānubhāvena
            śuddhavāsakāyikairdevaputraistasmin mārge puruṣo jīrṇo vṛddho mahallako dhamanīsaṃtatagātraḥ
            khaṇḍadanto valīnicitakāyaḥ palitakeśaḥ kubjo gopānasīvakro vibhagno daṇḍaparāyaṇa
            āturo gatayauvanaḥ kharakharāvasaktakaṇṭhaḥ prāgbhāreṇa kāyena daṇḍamavaṣṭabhya pravepayamānaḥ
            sarvāṅgapratyaṅgaiḥ purato mārgasyopadarśito 'bhūt //</p>
         
         
         <p>atha bodhisattvo jānanneva sārathimidamavocat -</p>
         
         
         <p>
            kiṃ sārathe puruṣa durbala alpasthāmo ucchuṣkamāṃsarudhiratvacasnāyunaddhaḥ /<br />
            śvetaṃśiro viraladanta kṛśāṅgarūpo ālambya daṇḍa vrajate asukhaṃ skhalantaḥ // Lal_14.1
            //
            </p>
         
         
         <p>sārathirāha -</p>
         
         
         <p>
            eṣo hi deva puruṣo jarayābhibhūtaḥ kṣīṇendriyaḥ sudukhito balavīryahīnaḥ /<br />
            bandhūjanena paribhūta anāthabhūtaḥ kāryāsamartha apaviddhu vaneva dāru // Lal_14.2
            //
            </p>
         
         
         <p>bodhisattva āha -</p>
         
         
         <p>
            kuladharma eṣa ayamasya hitaṃ bhaṇāhi athavāpi sarvajagato 'sya iyaṃ hyavasthā /<br />
            śīghraṃ bhaṇāhi vacanaṃ yathabhūtametat śrutvā tathārthamiha yoniśa cintayiṣye //
            Lal_14.3 //
            </p>
         
         
         <p>sārathirāha -</p>
         
         
         <p>
            naitasya deva kuladharma na rāṣṭradharmaḥ sarve jagasya jara yauvanu dharṣayāti /<br />
            tubhyaṃ pi mātṛpitṛbāndhavajñātisaṃgho jarayā amukta na hi anya gatirjanasya // Lal_14.4
            //
            </p>
         
         <span class="note"><span class="bold">Vaidya 137</span></span>
         
         <p>bodhisattva āha -</p>
         
         
         <p>
            dhiksārathe abudha bālajanasya buddhiḥ yadyauvanena madamatta jarāṃ na paśyet /<br />
            āvartayāśu mi rathaṃ punarahaṃ pravekṣye kiṃ mahya krīḍaratibhirjarayāśritasya //
            Lal_14.5 //
            </p>
         
         
         <p>atha bodhisattvaḥ pratinirvatya rathavaraṃ punarapi puraṃ prāviśat //</p>
         
         
         <p>iti hi bhikṣavo bodhisattvo 'pareṇa kālasamayena dakṣiṇena nagaradvāreṇodyānabhūmimabhiniṣkraman
            mahatā vyūhena so 'drākṣīnmārge puruṣaṃ vyādhispṛṣṭaṃ dagdhodarābhibhūtaṃ durbalakāyaṃ
            svake mūtrapurīṣe nimagnamatrāṇamapratiśaraṇaṃ kṛcchreṇocchvasantaṃ praśvasantam /
            dṛṣṭvā ca punarbodhisattvo jānanneva sārathimidamavocat -</p>
         
         
         <p>
            kiṃ sārathe puruṣa ruṣyavivarṇagātraḥ sarvendriyebhi vikalo guru praśvasantaḥ /<br />
            sarvāṅgaśuṣka udarākula kṛcchraprāpto mūtre purīṣi svaki tiṣṭhati kutsanīye // Lal_14.6
            //
            </p>
         
         
         <p>sārathirāha -</p>
         
         
         <p>
            eṣo hi deva puruṣo paramaṃ gilāno vyādhībhayaṃ upagato maraṇāntaprāptaḥ /<br />
            ārogyatejarahito balaviprahīno atrāṇadvīpaśaraṇo hyaparāyaṇaśca // Lal_14.7 //
            </p>
         
         
         <p>bodhisattva āha -</p>
         
         
         <p>
            ārogyatā ca bhavate yatha svapnakrīḍā vyādhībhayaṃ ca imamīdṛśu ghorarūpam /<br />
            ko nāma vijñapuruṣo ima dṛṣṭvavasthāṃ krīḍāratiṃ ca janayecchubhasaṃjñatāṃ vā // Lal_14.8
            //
            </p>
         
         
         <p>atha khalu bhikṣavo bodhisattvaḥ pratinivartya rathavaraṃ punarapi puravaraṃ prāvikṣat
            //</p>
         
         
         <p>iti hi bhikṣavo bodhisattvo 'pareṇa kālasamayena paścimena nagaradvāreṇodyānabhūmimabhiniṣkraman
            mahatā vyūhena so 'drākṣīt puruṣaṃ mṛtaṃ kālagataṃ mañce samāropitaṃ cailavitānīkṛtaṃ
            jñātisaṃghaparivṛtaṃ sarvai rudadbhiḥ krandadbhiḥ paridevamānaiḥ prakīrṇakeśaiḥ pāṃśvavakīrṇaśirobhirurāṃsi
            tāḍayadbhirutkrośadbhiḥ pṛṣṭhato 'nugacchadbhiḥ / dṛṣṭvā ca punarbodhisattvo jānanneva
            sārathimidamavocat -</p>
         
         <span class="note"><span class="bold">Vaidya 138</span></span>
         
         <p>
            kiṃ sārathe puruṣa mañcapari gṛhīto uddhūtakeśanakha pāṃśu śire kṣipanti /<br />
            paricārayitva viharantyurastāḍayanto nānāvilāpavacanāni udīrayantaḥ // Lal_14.9 //
            </p>
         
         
         <p>sārathirāha -</p>
         
         
         <p>
            eṣo hi deva puruṣo mṛtu jambudvīpe nahi bhūyu mātṛpitṛ drakṣyati putradārāṃ /<br />
            apahāya bhogagṛha (mātṛpitṛ) mitrajñātisaṃghaṃ paralokaprāptu na hi drakṣyati bhūyu
            jñātīṃ // Lal_14.10 //
            </p>
         
         
         <p>bodhisattva āha -</p>
         
         
         <p>
            dhigyauvanena jarayā samabhidrutena ārogya dhigvividhavyādhiparāhatena /<br />
            dhigjīvitena viduṣā nacirasthitena dhikpaṇḍitasya puruṣasya ratiprasaṅgaiḥ // Lal_14.11
            //
            </p>
         
         
         <p>
            yadi jara na bhaveyā naiva vyādhirna mṛtyuḥ<br />
            tathapi ca mahaduḥkhaṃ pañcaskandhaṃ dharanto /<br />
            kiṃ puna jaravyādhirmṛtyu nityānubaddhāḥ<br />
            sādhu pratinivartyā cintayiṣye pramokṣam // Lal_14.12 //
            </p>
         
         
         <p>atha khalu bhikṣavo bodhisattvaḥ pratinivartya taṃ rathavaraṃ punarapi puraṃ prāvikṣat
            //</p>
         
         
         <p>iti hi bhikṣavo bodhisattvasyāpareṇa kālasamayenottareṇa nagaradvāreṇodyānabhūmimabhiniṣkrāmatastaireva
            devaputrairbodhisattvasyānubhāvenaiva tasminmārge bhikṣurabhinirmito 'bhūt / adrākṣīdbodhisattvastaṃ
            bhikṣuṃ śāntaṃ dāntaṃ saṃyataṃ brahmacāriṇamavikṣiptacakṣuṣaṃ yugamātraprekṣiṇaṃ prāsādikenairyāpathena
            saṃpannaṃ prāsādikenābhikramapratikrameṇa saṃpannaṃ prāsādikenāvalokitavyavalokitena
            prāsādikena samiñjitaprasāritena prāsādikena saṃghāṭīpātracīvaradhāraṇena mārge sthitam
            / dṛṣṭvā ca punarbodhisattvo jānanneva sārathimidamavocat -</p>
         
         
         <p>
            kiṃ sārathe puruṣa śāntapraśāntacitto notkṣiptacakṣu vrajate yugamātradarśī /<br />
            kāṣāyavastravasano supraśāntacārī pātraṃ gṛhītva na ca uddhatu unnato vā // Lal_14.13
            //
            </p>
         
         <span class="note"><span class="bold">Vaidya 139</span></span>
         
         <p>sārathirāha -</p>
         
         
         <p>
            eṣo hi deva puruṣo iti bhikṣunāmā apahāya kāmaratayaḥ suvinītacārī /<br />
            pravajyaprāptu śamamātmana eṣamāṇo saṃrāgadveṣavigato 'nveti piṇḍacaryā // Lal_14.14
            //
            </p>
         
         
         <p>bodhisattva āha -</p>
         
         
         <p>
            sādhū subhāṣitamidaṃ mama rocate ca pravrajya nāma vidubhiḥ satataṃ praśastā /<br />
            hitamātmanaśca parasattvahitaṃ ca yatra sukhajīvitaṃ sumadhuraṃ amṛtaṃ phalaṃ ca //
            Lal_14.15 //
            </p>
         
         
         <p>atha khalu bhikṣavo bodhisattvaḥ pratinivartya taṃ rathavaraṃ punarapi puravaraṃ prāvikṣat
            //</p>
         
         
         <p>iti hi bhikṣavo rājā śuddhodano bodhisattvasyemāmevaṃrūpāṃ saṃcodanāṃ dṛṣṭvā śrutvā
            ca bhūyasyā mātrayā bodhisattvasya parirakṣaṇārthaṃ prākārān māpayate sma, parikhāḥ
            khānayati sma, dvārāṇi ca gāḍhāni kārayati sma / ārakṣān sthāpayati sma / śūrāṃścodayati
            sma / vāhanāni yojayati sma / varmāṇi grāhayati sma / caturṣu nagaradvāraśṛṅgāṭakeṣu
            caturo mahāsenāvyūhān sthāpayati sma bodhisattvasya parirakṣaṇārtham / ya enaṃ rātriṃdivaṃ
            rakṣanti sma - mā bodhisattvo 'bhiniṣkramiṣyatīti / antaḥpure cājñāṃ dadāti sma -
            mā sma kadācitsaṃgītiṃ vicchetsyatha / sarvaratikrīḍāścopasaṃhartavyāḥ, strīmāyāścopadarśayata,
            nirbandhata kumāraṃ yathānuraktacitto na nirgacchetpravrajyāyai //</p>
         
         
         <p>tatredamucyate -</p>
         
         
         <p>
            dvāre sthāpita yuddhaśauṇḍapuruṣāḥ khaḍgāyudhāpāṇayo<br />
            hastīaśvarathāśca varmitanarā ārūḍha nāgāvalī /<br />
            parikhā khoṭakatoraṇāśca mahatā prākāra ucchrāpitā<br />
            dvārā baddha sugāḍhabandhanakṛtāḥ krośasvarāmuñcanāḥ // Lal_14.16 //
            </p>
         
         
         <p>
            sarve śākyagaṇā viṣaṇṇamanaso rakṣanti rātriṃdivaṃ<br />
            nirghoṣaśca balasya tasya mahataḥ śabdo mahā śrūyate /<br />
            nagaraṃ vyākulu bhītatrastamanaso mā smād vrajetsūrato<br />
            mā bhūcchākyakuloditasya gamane chidyeta vaṃśo hyayam // Lal_14.17 //
            </p>
         
         
         <p>ājñapto yuvatījanaśca satataṃ saṃgīti mā chetsyathā
            vasthānaṃ prakarotha krīḍaratibhirnirbandhathā mānasam /
            <span class="note"><span class="bold">Vaidya 140</span></span>
            ye vā istriyamāya nekavividhā darśetha ceṣṭāṃ bahuṃ
            ārakṣāṃ prakarotha vighna kuruthā mā khu vrajetsūrataḥ // Lal_14.18 //</p>
         
         
         <p>
            tasyā niṣkramikāli sārathivare pūrve nimittā ime<br />
            haṃsā kroñca mayūra sārika śukā no te ravaṃ muñciṣu /<br />
            prāsādeṣu gavākṣatoraṇavareṣvātālamañceṣu ca<br />
            jihmājihva sudurmanā asukhitā dhyāyantyadhomūrdhakāḥ // Lal_14.19 //
            </p>
         
         
         <p>
            puḍinīpuṣkariṇīṣu padma rucirā mlānāni mlāyanti ca<br />
            vṛkṣāḥ śuṣkapalāśa puṣparahitāḥ puṣpanti bhūyo na ca /<br />
            vīṇāvallakivaṃśatantriracitā chidyantyakasmāttadā<br />
            bherīścaiva mṛdaṅga pāṇyabhihatā bhidyanti no vādyiṣu // Lal_14.20 //
            </p>
         
         
         <p>
            sarvaṃ vyākulamāsi tacca nagaraṃ nidrābhibhūtaṃ bhṛśaṃ<br />
            no nṛtte na ca gāyite na ramite bhūyo manaḥ kasyacit /<br />
            rājāpī paramaṃ sudīnamanasaḥ cintāparo dhyāyate<br />
            hā dhikśākyakulasya ṛddhi vipulā mā haiva saṃdhakṣyate // Lal_14.21 //
            </p>
         
         
         <p>
            ekasmiṃ śayane sthite sthitamabhūdgopā tathā pārthivo<br />
            gopā rātriyi ardharātrasamaye svapnānimāṃ paśyati /<br />
            sarveyaṃ pṛthivī prakampitamabhūcchailā sakūṭāvaṭī<br />
            vṛkṣā mārutaeritā kṣiti patī utpāṭya mūloddhṛtāḥ // Lal_14.22 //
            </p>
         
         
         <p>
            candrāsūrya nabhātu bhūmipatitau sajyotiṣālaṃkṛtau<br />
            keśānadṛśi lūna dakṣiṇi bhuje mukuṭaṃ ca vidhvaṃsitam /<br />
            hastau chinna tathaiva chinna caraṇau nagnā dṛśī ātmanaṃ<br />
            muktāhāra tathaiva mekhalamaṇī chinnā dṛśī ātmanaḥ // Lal_14.23 //
            </p>
         
         
         <p>
            śayanasyā dṛśi chinna pāda caturo dharaṇītalesmiṃ chayī<br />
            chatre daṇḍu sucitru śrīma ruciraṃ chinnā dṛśī pārthive /<br />
            sarve ābharaṇā vikīrṇa patitā muhyanti te vāriṇā<br />
            bhartuścābharaṇā savastramukuṭā śayyāgatā vyākulā // Lal_14.24 //
            </p>
         
         
         <p>ulkāṃ paśyati niṣkramanta nagarāttamasābhibhūtaṃ puraṃ
            chinnāṃ jālikamadṛśāti supine ratanāmikāṃ śobhanāṃ /
            <span class="note"><span class="bold">Vaidya 141</span></span>
            muktāhāru pralambamānu patitaḥ kṣubhito mahāsāgaraṃ
            meruṃ parvatarājamadṛśi tadā sthānātu saṃkampitam // Lal_14.25 //</p>
         
         
         <p>
            etānīdṛśa śākyakanya supināṃ supināntare adṛśī<br />
            dṛṣṭvā sā pratibuddha ruṇṇanayanā svaṃ svāminaṃ abravīt /<br />
            devā kiṃ mi bhaviṣyate khalu bhaṇā supināntarāṇīdṛśā<br />
            bhrāntā me smṛti no ca paśyami punaḥ śokārditaṃ me manaḥ // Lal_14.26 //
            </p>
         
         
         <p>
            śrutvāsau kalaviṅkadundubhiruto brahmasvaraḥ susvaro<br />
            gopāmālapate bhava pramuditā pāpaṃ na te vidyate /<br />
            ye sattvā kṛtapuṇyapūrvacaritā teṣeti svapnā<br />
            ime ko 'nyaḥ paśyati naikaduḥkhavihitaḥ svapnāntarāṇīdṛśā // Lal_14.27 //
            </p>
         
         
         <p>
            yatte dṛṣṭā medinī kampamānā kūṭā śailā medinīye patantā /<br />
            devā nāgā rākṣasā bhūtasaṃghāḥ sarve tubhyaṃ pūjyaśreṣṭhāṃ karonti // Lal_14.28 //
            </p>
         
         
         <p>
            yatte dṛṣṭā vṛkṣamūloddhṛtāni keśāṃ lūnāṃ dakṣiṇenādṛśāsi /<br />
            kṣipraṃ gope kleśajālaṃ chinitvā dṛṣṭījālaṃ uddharī saṃskṛtātaḥ // Lal_14.29 //
            </p>
         
         
         <p>
            yatte dṛṣṭau candrasūryau patantau dṛṣṭā nakṣatrā jyotiṣā nīpatantaḥ /<br />
            kṣipraṃ gope kleśaśatrū nihatvā pūjyā loke bhāvinī tvaṃ praśasyā // Lal_14.30 //
            </p>
         
         
         <p>
            yatte dṛṣṭā muktahāraṃ viśīrṇaṃ nagnaṃ bhagnaṃ sarvakāyādṛśāsi /<br />
            kṣipraṃ gope istrikāyaṃ jahitvā puruṣastvaṃ vai bheṣyase nocireṇa // Lal_14.31 //
            </p>
         
         
         <p>
            yatte dṛṣṭaṃ mañcakaṃ chinnapādaṃ chatre daṇḍaṃ ratnacitraṃ prabhagnam /<br />
            kṣipraṃ gope ogha catvāri tīrtvā māṃ draṣṭāsī ekachatraṃ triloke // Lal_14.32 //
            </p>
         
         <span class="note"><span class="bold">Vaidya 142</span></span>
         
         <p>
            yatte dṛṣṭā bhūṣaṇā uhyamānā cūḍā vastrā mahya mañce 'dṛśāsi /<br />
            kṣipraṃ gope lakṣaṇairbhūṣitāṅgaṃ māṃ saṃpaśyī sarvalokaiḥ stuvantam // Lal_14.33
            //
            </p>
         
         
         <p>
            yatte dṛṣṭā dīpakoṭīśatāni nagarānniṣkrāntā tatpuraṃ cāndhakāram /<br />
            kṣipraṃ gope mohavidyāndhakāre prajñāloke kurvamī sarvalokam // Lal_14.34 //
            </p>
         
         
         <p>
            yatte dṛṣṭaṃ muktahāraṃ prabhagnaṃ chinnaṃ caiva svarṇasūtraṃ vicitram /<br />
            kṣipraṃ gope kleśajālaṃ chinitvā saṃjñā sūtraṃ uddharī saṃskṛtātaḥ // Lal_14.35 //
            </p>
         
         
         <p>
            yatte gope cittikāraṃ karoṣī nityaṃ pūjāṃ gauraveṇottamena /<br />
            nāstī tubhyaṃ durgatī naiva śokaḥ kṣipraṃ bhohī prītiprāmodyalabdhā // Lal_14.36 //
            </p>
         
         
         <p>
            pūrve mahyaṃ dānu dattaṃ praṇītaṃ śīlaṃ cīrṇaṃ bhāvitā nityakṣānti /<br />
            tasmānmahyaṃ ye prasādaṃ labhante sarve bhontī prītiprāmodyalābhāḥ // Lal_14.37 //
            </p>
         
         
         <p>
            kalpā koṭī saṃskṛtā me anantā bodhīmārgo śodhito me praṇītaḥ /<br />
            tasmānmahyaṃ ye prasādaṃ karonti sarve chinnā teṣu trīṇyapyapāyāḥ // Lal_14.38 //
            </p>
         
         
         <p>
            harṣaṃ vindā mā ca khedaṃ janehi tuṣṭiṃ vindā saṃjanehī ca prītim /<br />
            kṣipraṃ bheṣye prītiprāmodyalābhī sehī gope bhadrakā te nimittā // Lal_14.39 //
            </p>
         
         
         <p>so puṇyatejabharito siritejagarbho pūrve nimittasupine imi adṛśāsi /
            <span class="note"><span class="bold">Vaidya 143</span></span>
            ye bhonti pūrvaśubhakarmasamuccayānāṃ naiṣkramyakālasamaye narapuṃgavānām // Lal_14.40
            //</p>
         
         
         <p>
            so adṛśāsi ca karāccaraṇāddhatānā mahasāgarebhi catubhirjala lolayantā /<br />
            sarvāmimāṃ vasumatīṃ śayanaṃ vicitraṃ meruṃ ca parvatavaraṃ śirasopadhānam // Lal_14.41
            //
            </p>
         
         
         <p>
            ābhā pramukta supine tada adṛśāsi loke vilokitu mahātamasāndhakāram /<br />
            chatrodgataṃ dharaṇiye spharate trilokaṃ ābhāya spṛṣṭa vinipātadukhā praśāntā // Lal_14.42
            //
            </p>
         
         
         <p>
            kṛṣṇā śubhā caturi prāṇaka pāda lekhī catuvarṇa etva śakunādbhuta ekavarṇāḥ /<br />
            mīḍhaṃgirī paramahīna jugupsanīyā abhibhūya caṃkramati tatra ca nopalipto // Lal_14.43
            //
            </p>
         
         
         <p>
            bhūyo 'dṛśī supini nadya jalaprapūrṇā bahusattvakoṭinayutāni ca uhyamānā /<br />
            so nāva kṛtva prataritva parāṃ pratārya sthāpeti so sthalavare abhaye aśoke // Lal_14.44
            //
            </p>
         
         
         <p>
            bhūyo 'dṛśāti bahu ātura rogaspṛṣṭāṃ ārogyatejarahitāṃ balaviprahīnāṃ /<br />
            so vaidya bhūtva bahu oṣadha saṃprayacchā moceti sattvanayutāṃ bahurogaspṛṣṭāṃ //
            Lal_14.45 //
            </p>
         
         
         <p>
            siṃhāsane va hi niṣaṇṇa sumerupṛṣṭhe śiṣyāṃ kṛtāñjalipuṭānamarānnamantāṃ /<br />
            saṃgrāmamadhyi jayu adṛśi ātmanaśca ānandaśabdamamarāṃ gagane bruvantaḥ // Lal_14.46
            //
            </p>
         
         
         <p>
            evaṃvidhā supini adṛśi bodhisattvo maṅgalya śobhanavratasya ca pāripūrim /<br />
            yāṃ śrutva devamanujā abhavanprahṛṣṭā na cirādbhaviṣyati ayaṃ naradevadevaḥ // Lal_14.47
            //
            </p>
         
         
         <p>iti //</p>
         
         
         <p>iti śrīlalitavistare svapnaparivarto nāma caturdaśo 'dhyāyaḥ //</p>
         
         
         
         
         
         <p>START Parivarta 15</p>
         
         <span class="note"><span class="bold">Vaidya 144</span></span>
         
         
         <p>abhiniṣkramaṇaparivartaḥ pañcadaśaḥ /</p>
         
         
         <p>atha khalu bhikṣavo bodhisattvasyaitadabhūt - ayuktametanmama syādakṛtajñatā ca yadahamaprativedya
            mahārājñaḥ śuddhodanasya ananujñātaśca pitrā niṣkrameyam / sa rātrau praśāntāyāṃ svakādupasthānaprāsādādavatīrya
            rājñaḥ śuddhodanasya prāsādatale pratiṣṭhito 'bhūt / pratiṣṭhitamātrasya ca punarbodhisattvasya
            sarvo 'sau prāsāda ābhayā sphuṭo 'bhūt / tatra rājā prativibuddhastāṃ prabhāmadrākṣīt
            / dṛṣṭvā ca punastvaritaṃ tvaritaṃ kāñcukiyamāmantrayāmāsa - kiṃ bhoḥ kāñcukīya sūryo
            'bhyudgato yeneyaṃ prabhā virājate? kāñcukīya āha - adyāpi tāvadeva rajanyā upārdhaṃ
            nātikrāntam / api ca deva -</p>
         
         
         <p>
            sūryaprabhāya bhavate drumakuḍyachāyā saṃtāpayāti ca tanuṃ prakaroti dharmam /<br />
            haṃsā mayūraśukakokilacakravākāḥ pratyūṣakālasamaye svarutāṃ ravanti // Lal_15.1 //
            </p>
         
         
         <p>
            ābhā iyaṃ tu naradeva sukhā manojñā prahlādanī śubhakarī na karoti dāham /<br />
            kuḍyā ca vṛkṣa abhibhūya na cāsti chāyā niḥsaṃśayaṃ guṇadharo iha adya prāptaḥ //
            Lal_15.2 //
            </p>
         
         
         <p>
            so prekṣate daśadiśo nṛpatī viṣaṇṇo dṛṣṭaśca so kamalalocana śuddhasattvaḥ /<br />
            so 'bhyutthituṃ śayani icchati na prabhoti pitṛgauravaṃ janayate varaśuddhabuddhiḥ
            // Lal_15.3 //
            </p>
         
         
         <p>
            so ca sthihitva purato nṛpatiṃ avocat mā bhūyu vighna prakarohi ma caiva khedam /<br />
            naiṣkramyakālasamayo mama deva yukto hanta kṣamasva nṛpate sajanaḥ sarāṣṭraḥ // Lal_15.4
            //
            </p>
         
         
         <p>
            taṃ aśrupūrṇanayano nṛpatī babhāṣe kiṃcitprayojanu bhavedvinivartane te /<br />
            kiṃ yācase mama varaṃ vada sarva dāsye anugṛhṇa rājakulu māṃ ca idaṃ ca rāṣṭram //
            Lal_15.5 //
            </p>
         
         <span class="note"><span class="bold">Vaidya 145</span></span>
         
         <p>
            tada bodhisattva avacī madhurapralāpī icchāmi deva caturo vara tān mi dehi /<br />
            yadi śakyase daditu mahya vase ti tatra tad drakṣyase sada gṛhe na ca niṣkramiṣye
            // Lal_15.6 //
            </p>
         
         
         <p>
            icchāmi deva jara mahya na ākrameyyā<br />
            śubhavarṇa yauvanasthito bhavi nityakālam /<br />
            ārogyaprāptu bhavi no ca bhaveta vyādhiḥ<br />
            amitāyuṣaśca bhavi no ca bhaveta mṛtyuḥ (saṃpattitaśca vipulā nu bhavedvipattiḥ) //
            Lal_15.7 //
            </p>
         
         
         <p>
            rājā śruṇitva vacanaṃ paramaṃ dukhārto asthānu yācasi kumāra na me 'tra śaktiḥ /<br />
            jaravyādhimṛtyubhayataśca vipattitaśca kalpasthitīya ṛṣayo 'pi na jātu muktāḥ // Lal_15.8
            //
            </p>
         
         
         <p>
            yadidāni deva caturo vara no dadāsi jaravyādhimṛtyubhayataśca vipattitaśca /<br />
            hanta śṛṇuṣva nṛpate aparaṃ varaikaṃ asmāccyutasya pratisaṃdhi na me bhaveyā // Lal_15.9
            //
            </p>
         
         
         <p>
            śrutvaiva cema vacanaṃ narapuṃgavasya tṛṣṇā tanuṃ ca kari chindati putrasneham /<br />
            anumodamī hitakarā jagati pramokṣaṃ abhiprāyu tubhya paripūryatu yanmataṃ te // Lal_15.10
            //
            </p>
         
         
         <p>atha khalu bhikṣavo bodhisattvaḥ pratikramya svake prāsāde 'bhiruhya śayane niṣasāda
            / na cāsya kaścidgamanaṃ vā āgamanaṃ vā saṃjānīte sma //</p>
         
         
         <p>iti hi bhikṣavo rājā śuddhodanastasyā rātryā atyayena sarvaṃ śākyagaṇaṃ saṃnipātyaināṃ
            prakṛtimārocayati sma - abhiniṣkramiṣyati kumāraḥ / tatkiṃ kariṣyāmaḥ? śākyā āhuḥ
            - rakṣāṃ deva kariṣyāmaḥ / tatkasmāt? ayaṃ ca mahāñśākyagaṇaḥ, sa caikākī / tatkā
            tasya śaktirasti balādabhiniṣkramitum?</p>
         
         
         <p>tatra taiḥ śākyai rājñā śuddhodanena ca pañca śākyakumāraśatāni kṛtāstrāṇi kṛtayogyāni
            iṣvastraśikṣitāni mahānagnabalopetāni pūrve nagaradvāre sthāpitānyabhūvan bodhisattvasya
            rakṣaṇārtham / ekaikaśca śākyakumāraḥ pañcarathaśataparivāraḥ, ekaikaṃ ca rathaṃ pañcapattiśataparivāraṃ
            sthāpitamabhūt (<span class="bold">Vaidya 146</span>) bodhisattvasya rakṣaṇārtham / evaṃ dakṣiṇe paścime uttare nagaradvāre pañca pañca
            śākyakumāraśatāni kṛtāstrāṇi kṛtayogyāni iṣvastraśikṣitāni mahānagnabalopetāni / ekaikaśca
            śākyakumāraḥ pañcarathaśataparivāraḥ, ekaikaṃ ca rathaṃ pañcapattiśataparivāraṃ sthāpitamabhūta
            bodhisattvasya rakṣārtham / mahallakamahallikāśca śākyāḥ sarvacatvaraśṛṅgāṭakapūgarathyāsvārakṣārthaṃ
            sthitā abhavan / rājā ca śuddhodanaḥ pañcabhiḥ śākyakumāraśataiḥ sārdhaṃ parivṛtaḥ
            puraskṛtaḥ svake gṛhadvāre hayeṣu ca gajeṣu ca samabhiruhya jāgarti sma / mahāprajāpatī
            ca gotamī ceṭīvargamāmantrayate sma -</p>
         
         
         <p>
            jvāletha dīpa vimalāṃ dhvajāgri maṇiratna sarvi sthāpethā /<br />
            olambayātha hārāṃ prabhāṃ kuruta sarvi gehesmin // Lal_15.11 //
            </p>
         
         
         <p>
            saṃgīti yojayethā jāgaratha atandritā imāṃ rajanīm /<br />
            pratirakṣathā kumāraṃ yathā avidito na gaccheyā // Lal_15.12 //
            </p>
         
         
         <p>
            varmitakalāpahastā asidhanuśaraśaktitomaragṛhītāḥ /<br />
            priyatanayarakṣaṇārthaṃ karotha sarve mahāyatnam // Lal_15.13 //
            </p>
         
         
         <p>
            dvārāṃ pithetha sarvāṃ suyantritāṃ nirgaḍāṃ dṛḍhakapāṭāṃ /<br />
            muñcatha mā ca akāle mā agrasattva itu na vrajeyā // Lal_15.14 //
            </p>
         
         
         <p>
            maṇihāramuktahārāṃ mukhapuṣpake ardhacandra saśṛṅkhalāḥ /<br />
            mekhalakarṇikamudrika sunibaddhāṃ nūpurāṃ kuruta // Lal_15.15 //
            </p>
         
         
         <p>
            yadi sahasa niṣkrameyā naramaruhita mattavāraṇavicārī /<br />
            tatha tatha parākramathā yathā vighātaṃ na vindeyā // Lal_15.16 //
            </p>
         
         
         <p>
            yā nāri śaktidhārī śayanaṃ parivārayantu vimalasya /<br />
            ma ca bhavatha middhavihatāḥ pataṃga iva rakṣathā netraiḥ // Lal_15.17 //
            </p>
         
         
         <p>
            chādetha ratanajālai idaṃ gṛhaṃ pārthivasya rakṣārtham /<br />
            veṇūravāṃśca ravathā imāṃ rajani rakṣathā virajām // Lal_15.18 //
            </p>
         
         
         <p>
            anyonya bodhayethā ma vasayathā rakṣathā imāṃ rajanīm /<br />
            mā hu abhiniṣkramethā vijahya rāṣṭraṃ ca rājyaṃ ca // Lal_15.19 //
            </p>
         
         
         <p>etasya nirgatasyā rājakulaṃ sarvimaṃ nirabhiramyam /
            ucchinnaśca bhaveyā pārthivavaṃśaściranubaddhaḥ // Lal_15.20 // Lal_15.iti</p>
         
         
         <p>atha khalu bhikṣavo 'ṣṭāviṃśatimahāyakṣasenāpatayaḥ pāñcikayajñasenāpatipūrvaṃgamāni
            ca pañcahāritīputraśatānyekasmin saṃnipātyaivaṃ mataṃ vicārayanti sma - adya mārṣā
            bodhisattvo 'bhiniṣkramiṣyati / tasya yuṣmābhiḥ pūjākarmaṇe autsukyamāpattavyam //</p>
         
         <span class="note"><span class="bold">Vaidya 147</span></span>
         
         <p>catvāraśca mahārājāno alakavatīṃ rājadhānīṃ praviśya tāṃ mahatīṃ yakṣaparṣadamāmantrayate
            sma - adya mārṣā bodhisattvo 'bhiniṣkramiṣyati / sa yuṣmābhirha yavaracaraṇaparigṛhīto
            niṣkrāmayitavyaḥ / sā ca yakṣaparṣadāha -</p>
         
         
         <p>
            vajradṛḍha abhedya nārāyaṇo ātmabhāvo guru vīryabalaupetu so 'kampito sarvasattvottamaḥ
            /<br />
            girivara mahameru utpāṭya śakyaṃ nabhe dhārituṃ kenacit na tu jinaguṇameru śailairguruḥ
            puṇyajñānāśritaḥ śakya netuṃ kvacit // Lal_15.21 //
            </p>
         
         
         <p>vaiśravaṇa āha -</p>
         
         
         <p>
            ye mānagarvita narā guru teṣu śāstā ye premagauravasthitā laghu te vijāni /<br />
            adhyāśayena abhiyujyatha gauraveṇa laghu taṃ hi vetsyatha khagā iva tūlapeśim // Lal_15.22
            //
            </p>
         
         
         <p>
            ahaṃ ca purato yāsye yūyaṃ ca vahathā hayam /<br />
            naiṣkramye bodhisattvasya puṇyamārjayāmo bahum // Lal_15.23 //
            </p>
         
         
         <p>atha khalu bhikṣavaḥ śakro devānāmindro devāṃstrāyatriṃśānāmantrayate sma - adya mārṣā
            bodhisattvo 'bhiniṣkramiṣyati / tatra yuṣmābhiḥ sarvaiḥ pūjākarmaṇe autsukyena bhavitavyam
            //</p>
         
         
         <p>tatra śāntamatirnāma devaputraḥ sa evamāha - ahaṃ tāvatkapilavastuni mahānagare sarvastrīpuruṣadārakadārikāṇāṃ
            prasvāpanaṃ kariṣyāmi /</p>
         
         
         <p>lalitavyūho nāma devaputraḥ sa evamāha - ahamapi sarvahayagajakharoṣṭragomahiṣastrīpuruṣadārakadārikāṇāṃ
            śabdamantardhāpayiṣyāmi /</p>
         
         
         <p>vyūhamatirnāma devaputraḥ sa evamāha - ahaṃ gaganatale saptarathavistārapramāṇaṃ ratnavedikāparivṛtaṃ
            sūryakāntamaṇiratnaprabhojjvalitamuchritachatradhvajapatākaṃ nānāpuṣpābhikīrṇaṃ nānāgandhaghaṭikānidhūpitaṃ
            mārgavyūhaṃ kariṣyāmi, yena mārgeṇa bodhisattvo 'bhiniṣkramiṣyati /</p>
         
         
         <p>airāvaṇo nāma nāgarājā sa evamāha - ahamapi ca svasyāṃ śuṇḍāyāṃ dvātriṃśadyojanapramāṇaṃ
            kūṭāgāraṃ māpayiṣyāmi / yatrāpsaraso 'bhiruhya tūryasaṃgītisaṃprabhaṇitena mahatā
            gītavāditena bodhisattvasyopasthānaparicaryāṃ kurvantyo gamiṣyanti /</p>
         
         
         <p>svayaṃ ca śakro devānāmindra evamāha - ahaṃ dvārāṇi vivariṣyāmi / mārgaṃ ca saṃdarśayāmi
            /</p>
         
         
         <p>dharmacārī devaputra āha - ahaṃ vikṛtamantaḥpuramupadarśayiṣyāmi /</p>
         
         
         <p>saṃcodako devaputra āha - ahaṃ bodhisattvaṃ śayanādutthāpayiṣyāmi /</p>
         
         <span class="note"><span class="bold">Vaidya 148</span></span>
         
         <p>tatra varuṇaśca nāma nāgarājo manasvī ca nāgarājaḥ sāgaraśca nāgarājo 'navataptaśca
            nāgarājo nandopanandau nāgarājāvevamāhuḥ - vayamapi bodhisattvasya pūjākarmaṇe kālānusārimeghamabhinirmāya
            uragasāracandanacūrṇavarṣamabhivarṣayiṣyāmaḥ //</p>
         
         
         <p>iti hi bhikṣavo devanāgayakṣagandharvaiścāyamevaṃrūpo niścayābhiprāyaścintito 'bhūd
            vyavasitaśca / bodhisattvasyaivaṃ dharmacintānupraviṣṭasya saṃgītiprāsādeṣu sukhaśayanagatasya
            antaḥpuramadhyagatasya pūrvabuddhacarita vicintayataḥ sarvasattvahitamanucintayataścatvāri
            pūrvapraṇidhānapadānyāmukhībhavanti sma / katamāni catvāri? pūrvaṃ mayā svayaṃbhuvāmādhipateyatāmabhilaṣatā
            sarvajñatāṃ prārthayamānenaivaṃ saṃnāhaḥ saṃnaddho 'bhūt - sattvān duḥkhitān dṛṣṭā
            aho batāhaṃ saṃsāramahācārakabandhanaprakṣiptasya lokasaṃniveśasya saṃsāracārakaṃ
            bhittvā bandhanapramokṣaśabdaṃ codīrayeyaṃ tṛṣṇayā sanigaḍagāḍhabandhanabaddhāṃśca
            sattvān pramocayeyam / idaṃ prathamaṃ pūrvapraṇidhānapadamāmukhībhavati sma //</p>
         
         
         <p>aho batāhaṃ saṃsāramahāvidyāndhakāragahanaprakṣiptasya lokasyājñānapaṭalatimirāvṛtanayanasya
            prajñācakṣurvirahitasyāvidyāmohāndhakārasya mahāntaṃ dharmālokaṃ kuryām / jñānapradīpaṃ
            copasaṃhareyam / trivimokṣasukhajñānavatauṣadhisaṃprayogeṇa copāyaprajñājñānasaṃprayuktena
            sarvāvidyāndhakāratamohataṃ mahattimirapaṭalakāluṣyamapanīya prajñācakṣurviśodhayeyam
            / idaṃ dvitīyaṃ pūrvapraṇidhānapadamāmukhībhavati sma //</p>
         
         
         <p>aho batāhaṃ mānadhvajocchritasya lokasyāhaṃkāramamakārābhiniviṣṭasyātmanīyagrāhānugamānasasya
            saṃjñācittadṛṣṭiviparyāsaviparyastasyāsaṃgrahagṛhītasyāryamārgopadeśenāsmimānadhvajaprapātanaṃ
            kuryām / itīdaṃ tṛtīyaṃ pūrvapraṇidhānapadamāmukhībhavati sma /</p>
         
         
         <p>aho batāhaṃ vyupaśāntasya lokasya tandrākulajātasya guṇāvaguṇṭhitabhūtasyājavaṃjavasamāpannasyāsmāllokāt
            paraṃ lokaṃ paralokādimaṃ lokaṃ saṃghāvataḥ saṃsarataḥ saṃsārādabhinivṛttasyālātacakrasamārūḍhasyopaśamikaṃ
            prajñātṛptikaraṃ dharmaṃ saṃprakāśayeyam / itīdaṃ caturthaṃ pūrvapraṇidhānapadamāmukhībhavati
            sma / imāni catvāri pūrvapraṇidhānapadānyāmukhībhavanti sma //</p>
         
         
         <p>tasmiṃśca kṣaṇe dharmacāriṇā devaputreṇa śuddhāvāsakāyikaiśca devaputrairvikṛtavigalitamantaḥ
            - puramupadarśitamabhūt / visaṃsthitaṃ bībhatsarūpamupadarśya ca gaganatalasthāste
            bodhisattvaṃ gāthābhiradhyabhāṣanta -</p>
         
         
         <p>
            athābruvan devasutā maharddhayo vibuddhapadmāyatalocanaṃ tam /<br />
            kathaṃ tavāsminnupajāyate ratiḥ śmaśānamadhye samavasthitasya // Lal_15.24 //
            </p>
         
         
         <p>saṃcoditaḥ so 'tha sureśvarebhiḥ nirīkṣate 'ntaḥpura taṃ muhūrtam /
            <span class="note"><span class="bold">Vaidya 149</span></span>
            saṃpreṣate paśyati tāṃ bibhatsāṃ śmaśānamadhye vasito 'smi bhūtam // Lal_15.25 //</p>
         
         
         <p>adrākṣīt khalvapi bodhisattvaḥ sarvāvantaṃ nārīgaṇam / vyavalokayan paśyati / tatra
            kāścidvayapakṛṣṭavastrāḥ kāścidvidhūtakeśyaḥ kāścidvikīrṇābharaṇāḥ kāścidvibhraṣṭamukuṭāḥ
            kāścidvihatairaṃsaiḥ kāścidvigopitagātryaḥ kāścidvisaṃsthitamukhāḥ kāścidviparivartitanayanāḥ
            kāścitprasravantī lālābhiḥ kāścicchvasantyaḥ kāścitprahasantyaḥ kāścitkāśantyaḥ kāścitpralapantyaḥ
            kāściddantān kaṭakaṭāyantyaḥ kāścidvivarṇavadanāḥ kāścidvisaṃsthitarūpāḥ kāścitpralambitabāhavaḥ
            kāścidvikṣiptacaraṇāḥ kāściduddhāṭitaśīrṣāḥ kāścidavaguṇṭhitaśīrṣāḥ kāścidviparivartitamukhamaṇḍalāḥ
            kāścitpradhvastaśarīrāḥ kāścidvibhugnagātryaḥ kāścinnikubjāḥ khurakhurāyamāṇāḥ kāścinmṛdaṅgamupaguhya
            parivartitaśīrṣaśarīrāḥ kāścidvīṇāvallakyādyaparibaddhapāṇayaḥ kāścidveṇuṃ dantaiḥ
            kaṭakaṭāyantyaḥ kāścitkimpalanakulasaṃpatāḍāpakarṣitavādyabhāṇḍāḥ kāścinnimeṣonmeṣaparivṛttanayanāḥ
            kāścidvivṛtāsyāḥ / evaṃ tadvikṛtaṃ dharaṇītalagatamantaḥpuraṃ nirīkṣamāṇo bodhisattvaḥ
            śmaśānasaṃjñāmutpādayati sma //</p>
         
         
         <p>tatredamucyate -</p>
         
         
         <p>
            tāṃ dṛṣṭva udvigna sa lokanāthaḥ karuṇaṃ viniśvasya idaṃ jagāda /<br />
            aho batā kṛcchragatā vrajeyaṃ kathaṃ ratiṃ vindati rākṣasīgaṇe // Lal_15.26 //
            </p>
         
         
         <p>
            atimohatamāvṛta durmati kāmaguṇairniguṇairguṇasaṃjñinaḥ /<br />
            vihaga pañjaramadhyagatā yathā na hi labhanti kadāci viniḥsṛtim // Lal_15.27 //
            </p>
         
         
         <p>atha bodhasattvo 'nena punarapi dharmālokamukhenāntaḥpuraṃ pratyavekṣamāṇo mahākaruṇāparidevitena
            sattvān paridevate sma - iha te bālā hanyante āghātana iva vadhyāḥ / iha te bālā rajyante
            citraghaṭeṣvivāmedhyaparipūrṇeṣvavidvāṃsaḥ / iha te bālā majjanti gajā iva vārimadhye
            / iha te bālā rudhyante caurā iva cārakamadhye / iha te bālā abhiratā varāhā ivāśucimadhye
            / iha te bālā adhyavasitāḥ kukkurā ivāsthikaraṅkamadhye / iha te bālāḥ prapatitā dīpaśikhāsviva
            pataṃgāḥ / iha te bālā badhyante kapaya iva lepena / iha te bālāḥ paridahyante jālotkṣiptā
            iva jalajāḥ / iha te bālāḥ parikrūḍyante sūnākāṣṭheṣvivorabhrāḥ / iha te bālā avasajjante
            kilbiṣakāriṇa iva śūlāgre / iha te bālāḥ saṃsīdanti jīrṇagajā iva paṅke / iha te bālā
            vipadyante bhinnayānapātra iva mahāsamudre / iha te bālāḥ prapatante mahāprapāta iva
            jātyandhāḥ / iha te bālāḥ paryādānaṃ gacchanti pātālasaṃdhigatamiva vāri / iha te
            bālā dhūmāyante kalpasaṃkṣaya iva mahāpṛthivī / ābhirbālā bhrāmyante kumbhakārakacakramivāviddham
            / iha te bālāḥ paribhramanti śailāntargatā (<span class="bold">Vaidya 150</span>) iva jātyandhāḥ / iha te bālā viparivartante kurkurā iva śardūlabaddhāḥ / iha te
            bālā mlāyante grīṣmakāla iva tṛṇavanaspatayaḥ / iha te bālāḥ parihīyante śaśīva kṛṣṇapakṣe
            / ābhirbālā bhakṣyante garuḍeneva pannagāḥ / ābhirbālā grasyante mahāmakareṇeva potaḥ
            / ābhirbālā lupyante corasaṃgheneva sārthaḥ / ābhirbālā bhidyante māruteneva śālāḥ
            / ābhirbālā hanyante dṛṣṭīviṣairiva jantavaḥ / āsvādasaṃjñino bālāḥ kṣaṇyante madhudigdhābhiriva
            kṣuradhārābhirbālajātīyāḥ / ābhirbālā uhyante dāruskandhā iva jalaughaiḥ / ābhirbālāḥ
            krīḍanti dārakā iva svamūtrapurīṣaiḥ / ābhirbālā āvartyante 'ṅkuśeneva gajāḥ / ābhirbālā
            badhyante dhūrtakairiva bālajātīyāḥ / iha te bālāḥ kuśalamūlāni kṣapayanti dyatābhiratā
            iva dhanam / ābhirbālā bhakṣyante rākṣasībhiriva vaṇijāḥ / ityebhirdvātriṃśatākārairbodhisattvo
            'ntaḥpuraṃ paritulayitvā kāye 'śubhasaṃjñāṃ vicārayan pratikūlasaṃjñāmupasaṃharan
            jugupsasaṃjñāmutpādayan svakāyaṃ prativibhāvayan kāyasyādīnavaṃ saṃpaśyan kāyātkāyābhiniveśamuccārayan
            śubhasaṃjñāṃ vibhāvayan aśubhasaṃjñāmavakrāmayan adhaḥ pādatalābhyāṃ yāvadūrdhvaṃ
            mastakaparyantaṃ paśyati sma aśucisamutthitamaśucisaṃbhavamaśucisravaṃ nityam / tasyāṃ
            ca velāyāmimāṃ gāthāmabhāṣata -</p>
         
         
         <p>
            karmakṣetraruhaṃ tṛṣāsalilajaṃ satkāyasaṃjñīkṛtaṃ<br />
            aśrusvedakaphārdramūtravikṛtaṃ śoṇītabindvākulam /<br />
            bastīpūyavasāsamastakarasaiḥ pūrṇaṃ tathā kilbiṣaiḥ<br />
            nityaprasravitaṃ hyamedhya sakalaṃ durgandha nānāvidham // Lal_15.28 //
            </p>
         
         
         <p>asthīdantasakeśaromavikṛtaṃ carmāvṛtaṃ lomaśaṃ
            antaḥplīhayakṛdvapoṣṇarasanairebhiścitaṃ durbalaiḥ /
            
            <p>
               majjāsnāyunibaddhayantrasadṛśaṃ māṃsena śobhīkṛtaṃ<br />
               nānāvyādhiprakīrṇaśokakalilaṃ kṣuttarṣasaṃpīḍitam /<br />
               jantūnāṃ nilayaṃ anekasuṣiraṃ mṛtyuṃ jarāṃ cāśritaṃ<br />
               dṛṣṭvā ko hi vicakṣaṇo ripunibhaṃ manye śarīraṃ svakam // Lal_15.29 //
               </p>
         </p>
         
         
         <p>evaṃ ca bodhisattvaḥ kāye kāyānugatayā smṛtyā viharati sma //</p>
         
         
         <p>gaganatalagatāśca devaputrā dharmacāriṇaṃ devaputramevamāhuḥ - kimidaṃ mārṣāḥ? siddhārtho
            vilambate 'ntaḥpuraṃ cāvalokayati sma / taṃ codaparśayati cittaṃ codvejayati / bhūyaścakṣurniveśayati
            / athavā javajalanidhigambhīro 'yam, na śakyamasya pramāṇaṃ grahītum / athavā asaṅgasya
            mā khalu viṣaye sajjate manaḥ / mā khalvamarairasaṃcodito vismarati pūrvapratijñāmiti
            //</p>
         
         <span class="note"><span class="bold">Vaidya 151</span></span>
         
         <p>dharmacāryāha - kimevaṃ kathayata? nanu yūyamasya pratyakṣapūvemava bodhāya caratastathāvidhā
            niḥsaṅgatābhūt / naiṣkramyatyāge ca kimaṅga punaretarhi caramabhavāvasthitasya saṅgo
            bhaviṣyati?</p>
         
         
         <p>atha khalu bhikṣavo bodhisattvaḥ kṛtaniścayaḥ saṃvejitamānaso vyavasitabuddhiḥ salīlamavilambitaṃ
            paryaṅkādavatīrya saṅgītiprāsāde pūrvābhimukhaḥ sthitvā dakṣiṇena pāṇinā ratnajālikāmavanāmya
            prāsādakoṭīgato daśanakhakṛtakarapuṭo bhūtvā sarvabuddhān samanvāhṛtya sarvabuddhebhyaśca
            namaskāraṃ kṛtvā gaganatalamavalokayati sma / so 'drākṣīd gaganatalagatamamarādhipatiṃ
            daśaśatanayanaṃ devaśatasahasraparivṛtaṃ puṣpadhūpagandhamālyavilepanacūrṇacīvarachatradhvajapatākāvataṃsakaratna
            - hāradāmaparigṛhītamavanatakāyaṃ bodhisattvaṃ namasyamānaṃ sthitam / caturaśca lokapālān
            yakṣarākṣasagandharvabhujagagaṇasaṃparivṛtān saṃnaddhadṛḍhavarmitakavacitān asidhanuśaraśaktitomaratriśūlahastān
            salīlaṃ maṇimukuṭavilambitacūḍān bodhisattvaṃ namasyamānān sthitān paśyati sma / candrasūryāvati
            devaputrau vāmadakṣiṇayoḥ pārśvayoḥ sthitāvapaśyat / puṣyaśca nakṣatrādhipatirupasthito
            'bhūt / ardharātriṃ ca samayaṃ saṃprāptam / dṛṣṭvā ca bodhisattvaśchandakamāmantrayate
            sma -</p>
         
         
         <p>
            chandakā capalu mā vilambahe aśvarāja dada me alaṃkṛtam /<br />
            sarvasiddhi mama eti maṅgalā arthasiddhi dhruvamadya bheṣyate // Lal_15.30 //
            </p>
         
         
         <p>atha chandaka idaṃ vacanaṃ śrutvā udvignamanā evamāha -</p>
         
         
         <p>kva gamiṣyase vikasitabhrū kamaladala śubhalocana
            nṛpasiṃha śaradindupūrṇa kumudaśaśāṅkamuditā // Lal_15.31 //</p>
         
         
         <p>navanalinakomalavibuddhapadmavadanā
            
            <p>
               hāṭakasudhāntaravitaruṇavimalaśaśiteja /<br />
               dhṛtahutārciragnimaṇividyutatprabhojjvalitatejo /<br />
               vāraṇamattalīlagajagāmi /<br />
               govṛṣamṛgendrahaṃsakrama sukramā sucaraṇā // Lal_15.32 //
               </p>
         </p>
         
         
         <p>bodhisattva āha -</p>
         
         
         <p>
            chandaka yasya arthiṃ mayi pūrva tyakta karacaraṇanayana /<br />
            tatha uttamāṅga tanaya bhārya priyāśca rājyadhanakanakavasana /<br />
            ratnapūrṇa gaja turagānilajavavega vikramabalāḥ // Lal_15.34 //
            </p>
         
         <span class="note"><span class="bold">Vaidya 152</span></span>
         
         <p>
            śīlu mi rakṣi kṣānti paribhāvi<br />
            vīryabaladhyānaprajñānirataścāsmi bahukalpakoṭinayutā /<br />
            kiṃ tu spṛśitva bodhiśivaśāntim<br />
            jarāmaraṇapañjaraniraṣṭasattvaparimocanasya samayo 'dyupasthitu mama // Lal_15.35
            //
            </p>
         
         
         <p>chandaka āha - śrutaṃ mayā āryaputra yathā tvaṃ jātamātra eva naimittikānāṃ brāhmaṇānāmupanāmito
            darśanāya / taiścāsi rājñaḥ śuddhodanasyāgrato vyākṛtaḥ - deva vṛddhiste rājakulasya
            / āha - kimiti? te āhuḥ -</p>
         
         
         <p>
            ayaṃ kumāraḥ śatapuṇyalakṣaṇo jātastavā ātmaja puṇyatejitaḥ /<br />
            ca cakravartī catudvīpaīśvaro bhaviṣyati saptadhanairupetaḥ // Lal_15.36 //
            </p>
         
         
         <p>
            sa cetpunarlokamavekṣya duḥkhitaṃ vijahyamāntaḥpuri niṣkramiṣyati /<br />
            avāpya bodhiṃ ajarāmaraṃ padaṃ tarpeṣyate dharmajalairimāṃ prajām // Lal_15.37 //
            </p>
         
         
         <p>hanta āryaputra asti tāvadeva tadvyākaraṇaṃ nedaṃ nāsti / kiṃ tu śṛṇu tāvanmamārthakāmasya
            vacanam / āha - kimiti / aha - deva yasyārthe iha kecidanekavidhāni vratatapāṃsyārabhante
            'jinajaṭāmakuṭacīvaravalkaladharā dīrghanakhakeśasmaśru ca, anekavidhāni kāyasyātāpanaparitāpanāni
            samutsahante / tīvraṃ ca vratatapamārabhante / kimiti? vayaṃ devamanuṣyasaṃpattiṃ
            pratilabhemahīti / sā ca saṃpattvayāryaputra pratilabdhā / idaṃ ca rājyamṛddhaṃ ca
            sphītaṃ ca kṣemaṃ subhikṣaṃ ramaṇīyamākīrṇabahujanamanuṣyam / imāni codyānāni varapravarāṇi
            nānāvidhapuṣpaphalamaṇḍitāni nānāśakunigaṇanikūjitāni / puṣkariṇyaścotpalapadmakumudapuṇḍarīkopaśobhitā
            haṃsamayūrakokilacakravākakroñcasārasanikūjitāḥ puṣpitasahakārāśokacampakakurabakatilakakeśarādinānādrumatīroparibaddhā
            nānāratnavṛkṣavāṭikāsamalaṃkṛtā aṣṭāpadavinibaddhā ratnavedikāparivṛtā ratnajālasaṃchannā
            yathartukālaparibhogā grīṣmavarṣāśaraddhemantasukhasaṃvāsāḥ / ime ca śaradabhranibhāḥ
            kailāsaparvatasadṛśā mahāprāsādā vaijayantasamā dharmasudharmakṣemasamā śokavigataprabhṛtayo
            vitardiniryūhatoraṇagavākṣaharmyakūṭāgāraprāsādatalasamalaṃkṛtā ratnakiṅkiṇījālasamīritāḥ
            / idaṃ cāryaputra antaḥpuraṃ tuṇavapaṇavavīṇāveṇusaṃpatāḍāvacarākimpalanakulasughoṣakamṛdaṅgapaṭahanṛtyagītavāditrasaṃgītisaṃprayogasuśikṣitaṃ
            hāsyalāsyakrīḍitaramitasukhilamadhuropacāram / tvaṃ ca deva yuvā anabhikrāntayauvano
            navo daharastaruṇaḥ komalaśarīraḥ śiśuḥ kṛṣṇakeśaḥ / (<span class="bold">Vaidya 153</span>) avikrīḍitaḥ kāmaiḥ / abhiramasva tāvadamarādhipatiriva daśaśatanayanastridaśādhipatiḥ
            / tataḥ paścād vṛddhībhūtā abhiniṣkramiṣyāmaḥ / tasyāṃ ca velāyāmimāṃ gāthāmabhāṣata
            -</p>
         
         
         <p>
            ramatāṃ ca ratividhijñāṃ amarādhipatiryathā tridaśaloke /<br />
            paścādvṛddhībhūtā vratatapasaṃ ārabhiṣyāmaḥ // Lal_15.39 //
            </p>
         
         
         <p>bodhisattva āha - alaṃ chandaka / anityāḥ khalvete kāmā adhruvā aśāśvatā vipariṇāmadharmāṇaḥ
            pradrutāścapalā girinadīvegatulyāḥ / avaśyāyabinduvadacirasthāyina ullāpanā riktamuṣṭivadasārāḥ
            kadalīskandhavaddurbalā āmabhājanavadbhedanātmakāḥ śaradabhranibhāḥ kṣaṇādbhūtvā na
            bhavanti / acirasthāyino vidyuta iva nabhasi saviṣabhojanamiva pariṇāmaduḥkhā mālutālatevāsukhadā
            abhilikhitā bālabuddhibhirudakabudbudopamāḥ kṣipraṃ vipariṇāmadharmāṇaḥ / māyāmarīcisadṛśāḥ
            saṃjñāviparyāsasamutthitāḥ / māyāsadṛśāścittaviparyāsavidhāpitāḥ / svapnasadṛśā dṛṣṭiviparyāsaparigrahayogenātṛptikarāḥ
            / sāgara iva duṣpūrā lavaṇodaka iva tṛṣākarāḥ / sarpaśirovadduḥsparśanīyā mahāprapātavatparivarjitāḥ
            paṇḍitaiḥ / sabhayāḥ saraṇāḥ sādīnavaḥ sadoṣāḥ iti jñātvā vivarjitāḥ prājñairvigarhitā
            vidvadbhirjugupsitā āryairvivarjitāḥ budhaiḥ parigṛhītā abudhairniṣevitā bālaiḥ /
            tasyāṃ ca velāyāmimāṃ gāthāmabhāṣata -</p>
         
         
         <p>
            vivarjitā sarpaśiro yathā budhaiḥ vigarhitā mīḍhaghaṭo yathāśuciḥ /<br />
            vināśakā sarvaśubhasya chandakā jñātvā hi kāmānna mi jāyate rati // Lal_15.40 //
            </p>
         
         
         <p>tadā chandakaḥ śalyaviddho yathā krandamānastato 'śrunetro duḥkhī evaṃ vākyamavravīt
            -</p>
         
         
         <p>
            devā yasyārthi kecidihā tīvra nekavidhā ārabhante vratān<br />
            ajinajaṭādhara sudīrghakeśānakhā śmaśrucīrāstathā /<br />
            valkalādhāra śuṣkāṅga neke vratānāśritā<br />
            śākasyāmākagardūlabhakṣāśca omūrdhakāścāpare govratāṃ saṃśritāḥ // Lal_15.41 //
            </p>
         
         
         <p>kiṃ tu vaya bhavema śreṣṭhā viśiṣṭā jage cakravartivarā lokapālāstathā /
            śakra vajraṃdharā yāma devādhipā nirmitā / brahmaloke ca dhyānāsukhākāṅkṣiṇaḥ // Lal_15.42
            //</p>
         
         
         <p>tadida naravariṣṭha rājyaṃ tava sphītamṛddhaṃ subhikṣaṃ tathā ārāmodyānaprāsādaucchrepitaṃ
            vaijayantāsamam /
            <span class="note"><span class="bold">Vaidya 154</span></span>
            istrigārasvayaṃ veṇuvīṇāravai gītavādyai ratī nṛtyasaṃgīti saṃyogi saṃśikṣitaṃ
            bhuñja kāmānimān mā vrajā sūratā // Lal_15.43 //</p>
         
         
         <p>bodhisattva āha -</p>
         
         
         <p>
            chandaka śṛṇu yāni duḥkhāśatāmarpitā pūrvi janmāntare<br />
            bandhanā rundhanā tāḍanā tarjanā kāmahetormayā /<br />
            no ca nirviṇṇabhūt saṃskṛte mānasam // Lal_15.44 //
            </p>
         
         
         <p>
            pramadavaśagataṃ ca mohākulaṃ dṛṣṭijālāvṛtaṃ andhabhūtaṃ purā /<br />
            ātmasaṃjñāgrahākārakā vedanāvītivṛttā ime dharma ajñānataḥ // Lal_15.45 //
            </p>
         
         
         <p>
            saṃbhūtā capalacala 'nitya meghaiḥ samā vidyubhiḥ sadṛśāḥ /<br />
            osabindūpamā riktatucchā asārā anātmā ca śūnyasvabhāvā ime sarvaśaḥ // Lal_15.46 //
            </p>
         
         
         <p>
            na ca mama viṣayeṣu saṃrajyate mānasaṃ<br />
            dehi me chandakā kaṇṭhakālaṃkṛtaṃ aśvarājottamam /<br />
            pūrṇa me maṅgalā ye purā cintitā<br />
            bheṣyi sarvābhibhū sarvadharmeśvaro dharmarājo muniḥ // Lal_15.46 //
            </p>
         
         
         <p>chandaka āha -</p>
         
         
         <p>
            imāṃ vibuddhāmbujapatralocanāṃ vicitrahārāṃ maṇiratnabhūṣitām /<br />
            ghanapramuktāmiva vidyutāṃ nabhe nopekṣase śayanagatāṃ virocatīm // Lal_15.48 //
            </p>
         
         
         <p>
            imāṃśca veṇūn paṇavāṃ sughoṣakāṃ mṛdaṅgavaṃśāṃśca saṃgītavāditām /<br />
            cakorasorāṃ kalaviṅkanāditāṃ yathālayaṃ kinnariṇāṃ vihāsyase // Lal_15.49 //
            </p>
         
         
         <p>
            sumanotpalāṃ vārṣikacampakāṃstathā sugandhamālāṃ guṇapuṣpasaṃcayām /<br />
            kālāgurūnuttamagandhadhūpanāṃ nopekṣase tānanulepanān varān // Lal_15.50 //
            </p>
         
         
         <p>sugandhagandhāṃśca rasāṃ praṇītāṃ susādhitāṃ vyañjanabhojanāṃstathā /
            <span class="note"><span class="bold">Vaidya 155</span></span>
            saśarkarāṃ pānarasāṃ susaṃskṛtāṃ nopekṣase deva kahiṃ gamiṣyasi // Lal_15.51 //</p>
         
         
         <p>
            śīte ca uṣṇānanulepanāmbarāṃ uṣṇe ca tānuragasāracandanāṃ /<br />
            tāṃ kāśikāvastravarāmbarāṃ śubhāṃ nopekṣase deva kahiṃ gamiṣyasi // Lal_15.52 //
            </p>
         
         
         <p>
            ime ca te (deva) kāmaguṇā hi pañca samṛddha deveṣviva devatānām /<br />
            ramasva tāvadratisaukhyaanvitaḥ tato vanaṃ yāsyati śākyapuṅgavaḥ // Lal_15.53 //
            </p>
         
         
         <p>bodhisattva āha -</p>
         
         
         <p>aparimitānanta kalpā mayā chandakā bhukta kāmāni rūpāśca śabdāśca gandhā rasā sparśa
            nānāvidhā /</p>
         
         
         <p>divya ye mānuṣā no ca tṛptīrabhūt /</p>
         
         
         <p>nṛpativarasutena aiśvarya kārāpitaṃ cātudvīpe yadā rāja bhūccakravartī samanvāgataḥ
            saptabhī ratnabhiḥ istrigārasya madhye gataḥ /
            tridaśapatisuyāmadevādhipatyaṃ ca kārāpitaṃ yebhyaścāhaṃ cyavitvā ihābhyāgato nirmito
            nirmiteṣu māno ātmikā ca śriyā uttamā / bhukta pūrve mayā /
            
            <p>
               surapuri vaśavarti māreśvatvaṃ ca kārāpitaṃ<br />
               bhukta kāmāḥ samṛddhā varā no ca tṛptībhūt /<br />
               kiṃ puno adya māṃ hīnasaṃsevatastṛpti gacchedahaṃ sthānametanna saṃvidyate // Lal_15.54
               //
               </p>
         </p>
         
         
         <p>api ca -</p>
         
         
         <p>imu jaṃga apekṣāmyahaṃ chandakā duḥkhitaṃ śokakāntārasaṃsāramadhye sthitam / kleśavyālākule
            uhyamānaṃ sadā /
            aśaraṇamaparāyaṇaṃ mohavidyāndhakāre jarāvyādhimṛtyūbhayaiḥ pīḍitam /
            janmaduḥkhaiḥ samabhyāhataṃ vyāhataṃ śatrubhiḥ /
            ahamiha samudāniyā dharmanāvaṃ mahātyāgaśīlavratakṣāntivīryābalāṃ dārusaṃbhārasaṃghātitāṃ
            sāramadhyāśayairvajrakaiḥ saṃgṛhītāṃ dṛḍhām / svayamahamabhiruhya nāvāmimātmāno 'vatīrya
            saṃsāraoghe ahaṃ tārayiṣye anantaṃ jagat /
            śokasaṃsārakāntāraroṣormirāgagrahāvartavairākule dustare / eva cittaṃ mama // Lal_15.55
            //</p>
         
         <span class="note"><span class="bold">Vaidya 156</span></span>
         
         <p>
            tadātmanottīrya idaṃ bhavārṇavaṃ savairadṛṣṭigrahakleśarākṣasam /<br />
            svayaṃ taritvā ca anantakaṃ jagat sthale sthapeṣye ajarāmare śive // Lal_15.56 //
            </p>
         
         
         <p>tadā chandako bhūyasyā mātrayā prarudannevamāha - deva eṣa vyavasāyasya niścayaḥ?</p>
         
         
         <p>bodhisattva āha -</p>
         
         
         <p>
            śṛṇu chandaka mahya niścayaṃ mokṣasattvārtha hitārthamudyatam /<br />
            acalācalamavyayaṃ dṛḍhaṃ merurājeva yathā suduścalam // Lal_15.57 //
            </p>
         
         
         <p>chandaka āha - kīdṛśa āryaputrasya niścayaḥ?</p>
         
         
         <p>bodhisattva āha -</p>
         
         
         <p>
            vajrāśaniḥ paraśuśaktiśarāśca varṣe vidyutpratānajvalitaḥ kvathitaṃ ca loham /<br />
            ādīptaśailaśikharā prapateyu mūrdhni naivā ahaṃ puna janeya gṛhābhilāṣam // Lal_15.58
            //
            </p>
         
         
         <p>
            tadā amara nabhagatāḥ kilakilā muñciṣu kusumavṛṣṭiḥ /<br />
            jaya he paramamatidharā jagati abhayadāyakā nātha // Lal_15.59 //
            </p>
         
         
         <p>
            na rajyate puruṣavarasya mānasaṃ nabho yathā tamarajadhūmaketubhiḥ /<br />
            na lipyate viṣayasukheṣu nirmalo jale yathā navanalinaṃ samudbhavam // Lal_15.59 //
            </p>
         
         
         <p>atha khalu bhikṣavo bodhisattvasya niścayaṃ viditvā śāntamatiśca devaputro lalitavyūhaśca
            devaputraḥ kapilavastuni mahānagare sarvastrīpuruṣadārakadārikānāmapasvāpanamakurutām,
            sarvaśabdāṃścāntardhāpayāmāsatuḥ //</p>
         
         
         <p>atha khalu bhikṣavo bodhisattvaḥ sarvaṃ nagarajanaṃ prasuptaṃ viditvā ardharātrisamayaṃ
            copasthitaṃ jñātvā puṣyaṃ ca nakṣatrādhipatiṃ yuktaṃ jñātvā sāṃprataṃ niṣkramaṇakāla
            iti jñātvā chandakamāmantrayate sma - chandaka māṃ medānīṃ khedaya / prayaccha me
            kaṇṭhakaṃ samalaṃkṛtya, mā ca vilambiṣṭhāḥ //</p>
         
         
         <p>samanantarodāhṛtā ca bodhisattveneyaṃ vāk / atha tatkṣaṇameva catvāro lokapālā bodhisattvasya
            vacanamupaśrutya svakasvakāni ca bhavanāni gatvā bodhisattvasya pūjākarmaṇe svaiḥ
            svairvyūhaistvaritaṃ tvaritaṃ punarapi kapilavastumahānagaramāgacchanti sma //</p>
         
         <span class="note"><span class="bold">Vaidya 157</span></span>
         
         <p>tatra dhṛtarāṣṭro mahārājo gandharvādhipatiḥ pūrvasyā diśa āgato 'bhūt sārdhamanekairgandharvakoṭiniyutaśatasahasrairnānātūryasaṃgītisaṃpravāditena
            / āgatya ca kapilavastumahānagaraṃ pradakṣiṇīkṛtya yathāgataḥ pūrvāṃ diśamupaniśrityāsthāt
            bodhisattvaṃ namasyamānaḥ //</p>
         
         
         <p>dakṣiṇasyā diśo virūḍhako mahārājo 'bhyāgato 'bhūt sārdhamanekaiḥ kumbhāṇḍakoṭiniyutaśatasahasrairnānāmuktāhārapāṇipralambitairnānāmaṇiratnaparigṛhītairvividha
            - gandhodakapūrṇaghaṭaparigṛhītaiḥ / āgatya ca kapilavastumahānagaraṃ pradakṣiṇīkṛtya
            yathāgata eva dakṣiṇāṃ diśamupaniśrityāsthāt bodhisattvaṃ namasyamānaḥ //</p>
         
         
         <p>paścimāyā diśo virūpākṣo mahārāja āgato 'bhūt sārdhamanekairnāgakoṭiniyutaśatasahasrairnānāmuktāhārapāṇipralambitairnānāmaṇiratnaparigṛhītairgandha
            - cūrṇapuṣpavarṣameghasamutthitaiśca mṛdubhiḥ sugandhibhirnānāvātaiḥ pravāyadbhiḥ
            / āgatya ca kapilavastumahānagaraṃ pradakṣiṇīkṛtya yathāgata eva paścimāṃ diśamupaniśrityāsthāt
            bodhisattvaṃ namasyamānaḥ //</p>
         
         
         <p>uttarasyā diśaḥ kubero mahārāja āgato 'bhūt sārdhamanekairyakṣakoṭiniyutaśatasahasrairjyotīrasamaṇiratnaparigṛhītairdīpikāpāṇiparigṛhītaiśca
            jvalitolkāpāṇiparigṛhītairdhanurasiśaraśaktitomaratriśūlacakrakaṇayabhindipālādinānāpraharaṇaparigṛhītairdṛḍha
            - saṃnaddhavarbhitakavacitaiḥ / āgatya kapilavastumahānagaraṃ pradakṣiṇīkṛtya yathāgata
            evottarāṃ diśamupaniśrityāsthāt bodhisattvaṃ namasyamānaḥ //</p>
         
         
         <p>śakraśca devānāmindraḥ sārdhaṃ trāyatriṃśadevairāgato 'bhūt divyapuṣpagandhamālyavilepanacūrṇacīvarachatradhvajapatākāvataṃsakābharaṇaparigṛhītaiḥ
            / āgatya kapilavastumahānagaraṃ pradakṣiṇīkṛtya yathāgata eva saparivāra uparyantarikṣe
            'sthāt bodhisattvaṃ namaskurvan //</p>
         
         
         <p>iti hi bhikṣavaśchandako bodhisattvasya vacanamupaśrutyāśrupūrṇanayano bodhisattvamevamāha
            - āryaputra tvaṃ ca kālajño velajñaśca samayajñaḥ / ayaṃ ca akālo 'samayo gantum /
            tatkimājñāpayasi iti //</p>
         
         
         <p>bodhisattva āha - chandaka, ayaṃ sa kālaḥ /</p>
         
         
         <p>chandaka āha - kasyāryaputra kālaḥ?</p>
         
         
         <p>bodhisattva āha -</p>
         
         
         <p>
            yattanmayā prārthitu dīrgharātraṃ sattvānamarthaṃ parimārgatā hi /<br />
            avāpya bodhiṃ ajarāmaraṃ padaṃ moce jagattasya kṣaṇo upasthitaḥ // Lal_15.60 //
            </p>
         
         <span class="note"><span class="bold">Vaidya 158</span></span>
         
         <p>iyamatra dharmatā //</p>
         
         
         <p>tatredamucyate -</p>
         
         
         <p>
            bhaumāntarīkṣāśca tathaiva pālāḥ śakraśca devādhipatiḥ sayakṣaḥ /<br />
            yāmāśca devāstuṣitāśca nirmitāḥ paranirmitodyukta tathaiva devāḥ // Lal_15.61 //
            </p>
         
         
         <p>varuṇo manasvī api nāgarājā anāvataptaśca tathaiva māgaraḥ
            abhiyukta te cāpyabhipūjanārthaṃ naiṣkramyakāle narapuṃgavasya // Lal_15.62 //</p>
         
         
         <p>
            ye cāpi rūpāvacareṣu devāḥ praśāntacārī saha dhyānagocarāḥ /<br />
            abhiyukta te cāpyabhipūjanārthaṃ trailokyapūjyasya narottamasya // Lal_15.63 //
            </p>
         
         
         <p>
            daśādiśo 'bhyāgata śuddhasattvāḥ sahāyakāḥ pūrvacariṃ carantaḥ /<br />
            drakṣyāmahe niṣkramaṇaṃ jinasya pūjāṃ kariṣyāmi tathānurūpām // Lal_15.64 //
            </p>
         
         
         <p>
            sa cāpi guhyādhipatirmahātmā pradīptavajro nabhasi pratisthitaḥ /<br />
            saṃnaddhagātro balavīryavikramaḥ kareṇa guhya jvalamānu vajram // Lal_15.65 //
            </p>
         
         
         <p>
            candraśca sūryo ubhi devaputrau pradakṣiṇaṃ vāmaku supratisthitau /<br />
            daśāṅgulī añjalibhirgṛhītvā naiṣkramyaśabdo 'nuvicārayanti // Lal_15.66 //
            </p>
         
         
         <p>
            puṣyaśca nakṣatra sapāriṣadyo audārikaṃ nirmiṇi ātmabhāvam /<br />
            sthitvāgratastasya narottamasya manojñaghoṣābhirutaṃ pramuñcat // Lal_15.67 //
            </p>
         
         
         <p>sarve 'dya siddhāḥ śubha tubhya maṅgalāḥ puṣyaśca yuktaḥ samayaśca gantum /
            <span class="note"><span class="bold">Vaidya 159</span></span>
            ahaṃ pi yāsyāmi tvayaiva sārdhaṃ / anuttarāyo bhava rāgasūdanaḥ // Lal_15.68 //</p>
         
         
         <p>
            saṃcodakaścodayi devaputra uttiṣṭha śīghraṃ balavīryaudgataḥ /<br />
            duḥkhairhatāṃstāraya sarvasattvān naiṣkramyakālaḥ samupasthitaste // Lal_15.69 //
            </p>
         
         
         <p>
            samāgatā devasahasrakoṭyaḥ pravarṣamāṇā kusumān manojñān /<br />
            sa cāpi paryaṅkavare niṣaṇṇo devairvṛto bhrājati dīptatejaḥ // Lal_15.70 //
            </p>
         
         
         <p>
            nagare istrika dārakāśca puruṣā yāścābhavan dārikāḥ<br />
            sarve te śayitā kilāntamanaso īryāpathebhyaścyutāḥ /<br />
            hasti aśvagavāśca sārikaśukāḥ kroñcā mayūrāstathā<br />
            sarve te śayitā kilāntamanasaḥ paśyanti rūpaṃ na te // Lal_15.71 //
            </p>
         
         
         <p>
            ye cā te dṛḍhavajratomaradharā śākyaiḥ sutāḥ sthāpitāḥ<br />
            hastiaśvaratheṣu toraṇavare te cāpyavasvāpitāḥ /<br />
            rājā rājakumāra pārthivajanaḥ sarve prasuptā bhavan<br />
            api cā nārigaṇā vinagnavasanā suptā na te buddhiṣū // Lal_15.72 //
            </p>
         
         
         <p>
            so ca brahmaruto manojñavasanaḥ kalaviṅkaghoṣasvaro<br />
            rātrau nirgata ardharātrasamaye taṃ chandakaṃ abravīt /<br />
            sādhū chandaka dehi kaṇṭhaku mama svālaṃkṛtaṃ śobhanaṃ<br />
            mā vighnaṃ kuru me dadāhi capalaṃ yadi me priyaṃ manyase // Lal_15.73 //
            </p>
         
         
         <p>kva tvaṃ yāsyasi sattvasārathivarā kiṃ aśvakāryaṃ ca te
            kālajñaḥ samayajña dharmacaraṇo kālo na gantu kvacit /
            dvārāste pithitā dṛḍhārgalakṛtā ko dāsyate tāṃ tava /
            
            <p>
               śakreṇā manasātha cetanavaśātte dvāra muktā kṛtāḥ<br />
               dṛṣṭvā chandaka harṣito puna dukhī aśrūṇi so 'vartayī /<br />
               hā dhikko mi sahāyu kiṃ tu kurumī dhāvāmi kāṃ vā diśaṃ<br />
               ugraṃtejadhareṇa vākyu bhaṇitaṃ śakyaṃ na saṃdhāritum // Lal_15.74 //
               </p>
         </p>
         
         <span class="note"><span class="bold">Vaidya 160</span></span>
         
         <p>
            sā senā caturaṅginī balavatī kiṃ bhū karotīha hā<br />
            rājā rājakumāra pārthiva jano nemaṃ hi budhyanti te /<br />
            strīsaṃghaḥ śayitastathā yaśavatī osvāpitā devataiḥ<br />
            hā dhiggacchati sidhyate 'sya praṇidhiryaścintitaḥ pūrvaśaḥ // Lal_15.75 //
            </p>
         
         
         <p>
            devāḥ koṭisahasra hṛṣṭamanasastaṃ chandakaṃ abruvan<br />
            sādhu chandaka dehi kaṇṭhakavaraṃ mā khedayī nāyakam /<br />
            bherīśaṅkhamṛdaṅgatūryanayutā devāsurairvāditā<br />
            naivedaṃ pratibudhyate puravaraṃ osvāpitaṃ devataiḥ // Lal_15.76 //
            </p>
         
         
         <p>
            paśya chandaka antarīkṣa vimalaṃ divyā prabhā śobhate<br />
            paśya tvaṃ bahubodhisattvanayutāṃ ye pūjanāyāgatāḥ /<br />
            śakraṃ paśya śacīpatiṃ balavṛtaṃ dvārasthitaṃ bhrājate<br />
            devāṃścāpyasurāṃśca kinnaragaṇāṃ ye pūjanārthāgatāḥ // Lal_15.77 //
            </p>
         
         
         <p>
            śrutvā chandaka devatāna vacanaṃ taṃ kaṇṭhakaṃ ālapī<br />
            eṣvāgacchati sattvasārathivaraḥ tvaṃ tāva heṣiṣyase /<br />
            so taṃ varṣikuvarṇa kāñcanakhuraṃ svālaṃkṛtaṃ kṛtvanā<br />
            upanetī guṇasāgarasya vahanaṃ rodantako durmanā // Lal_15.78 //
            </p>
         
         
         <p>
            eṣā te varalakṣaṇā hitakarā aśvaḥ sujātaḥ śubho<br />
            gaccha sidhyatu tubhya eva praṇidhiryaścintitaḥ pūrvaśaḥ /<br />
            ye te vighnakarā vrajantu praśamaṃ āsāṃ vrataṃ sidhyatāṃ<br />
            bhavahī sarvajagasya saukhyadadanaḥ svargasya śāntyāstathā // Lal_15.79 //
            </p>
         
         
         <p>
            sarvā kampita ṣaḍvikāra dharaṇī śayanādyadā sotthitaḥ<br />
            ārūḍhaḥ śaśipūrṇamaṇḍalanibhaṃ taṃ aśvarājottamam /<br />
            pālā pāṇiviśuddhapadmavimalā nyasayiṃsu aśvottame<br />
            śakro brahma ubhau ca tasya purato darśyanti mārgo hyayam // Lal_15.80 //
            </p>
         
         
         <p>
            ābhā tena pramukta acchavimalā obhāsitā medinī<br />
            sarve śānta apāya sattva sukhitā kleśairna bādhyī tadā /<br />
            puṣpā varṣiṣu tūryakoṭi raṇiṣū devāsurāstuṣṭuvuḥ<br />
            sarve kṛtva pradakṣiṇaṃ puravaraṃ gacchanti harṣānvitāḥ // Lal_15.81 //
            </p>
         
         <span class="note"><span class="bold">Vaidya 161</span></span>
         
         <p>
            puravarottami devata dīnamanā upagamya gacchati mahāpuruṣe /<br />
            purataḥ sthitā karuṇadīnamanā girayā samālapati padmamukham // Lal_15.82 //
            </p>
         
         
         <p>
            tamasākulaṃ bhuvimu sarvapuraṃ nagaraṃ na śobhati tvaya rahitam /<br />
            na mamātra kāci rati prītikarī tyaktaṃ tvayā ca yadidaṃ bhavanam // Lal_15.83 //
            </p>
         
         
         <p>
            na punaḥ śruṇiṣyi rutu pakṣigaṇe antaḥpure madhuraveṇuravam /<br />
            maṅgalyaśabda tatha gītaravaṃ pratibodhanaṃ tava anantayaśaḥ // Lal_15.84 //
            </p>
         
         
         <p>
            darśe na bhūyu surasiddhagaṇāṃ kurvantu pūja tava rātridivam /<br />
            ghrāyiṣyi gandha na ca divya punaḥ tvayi nirgate nihatakleśagaṇe // Lal_15.85 //
            </p>
         
         
         <p>
            nirbhuktamālyamiva paryuṣitaṃ tyaktaṃ tvayādya bhavanaṃ hi tathā /<br />
            naṭaraṅgakalpa pratibhāyati me tvayi nirgate na bhuyu tejaśiri // Lal_15.86 //
            </p>
         
         
         <p>
            ojo balaṃ harasi sarvapure na ca śobhate aṭavitulyamidam /<br />
            vitathaṃ ṛṣīṇa vacanādya bhutaṃ yehī viyākṛtu bhuvi cakrabalo // Lal_15.87 //
            </p>
         
         
         <p>
            abalaṃ balaṃ bhuvimu śākyabalaṃ ucchinna vaṃśa iha rājakule /<br />
            āśā pranaṣṭa iha śākyagaṇe tvayi nirgate mahati puṇyadrume // Lal_15.88 //
            </p>
         
         
         <p>ahameva tubhya gati gacchayamī yatha tvaṃ prayāsi amalā vimalā /
            <span class="note"><span class="bold">Vaidya 162</span></span>
            api cā kṛpā karuṇa saṃjaniya vyavalokayasva bhavanaṃ tvamidam // Lal_15.89 //</p>
         
         
         <p>
            vyavalokya caiva bhavanaṃ matimān madhurasvaro giramudīritavān /<br />
            nāhaṃ pravekṣi kapilasya puraṃ aprāpya jātimaraṇāntakaram // Lal_15.90 //
            </p>
         
         
         <p>
            sthānāsanaṃ śayanacaṃkramaṇaṃ na kariṣyahaṃ kapilavastumukham /<br />
            yāvanna labdha varabodhi mayā ajarāmaraṃ padavaraṃ hyamṛtam // Lal_15.91 //
            </p>
         
         
         <p>
            yadasau jagatpradhāno niṣkrāntu bodhisattvo tasyā nabhe vrajanto stavayiṃsu apsarāṇām
            /<br />
            eṣa maha dakṣiṇīyo eṣa maha puṇyakṣetraṃ puṇyarthikāna kṣetraṃ amṛtāphalasya dātā
            // Lal_15.92 //
            </p>
         
         
         <p>
            ena bahukalpakoṭī dānadamasaṃyamenā samudānitāsya bodhiḥ sattvakaruṇāyamānā /<br />
            eṣa pariśuddhaśīlo suvrata akhaṇḍacārī na ca kāma naiva bhogāṃ prārthentu śīlarakṣī
            // Lal_15.93 //
            </p>
         
         
         <p>
            eṣa sada kṣāntivādī chidyanti aṅgamaṅge na ca krodhu naiva roṣaḥ sattvaparitrāyaṇārtham
            /<br />
            eṣa sada vīryavanto avikhinna kalpakoṭyaḥ samudānitāsya bodhiryaṣṭā ca yakṣakoṭīḥ
            // Lal_15.94 //
            </p>
         
         
         <p>
            eṣa sada dhyānadhyāyī śāntapraśāntacitto dhyāyitva sarvakleśāṃ moceṣyi sattvakoṭīḥ
            /<br />
            eṣo asaṅga prājñaḥ kalpairvikalpamukto kalpairvimuktacitto jinu bheṣyate svayaṃbhūḥ
            // Lal_15.95 //
            </p>
         
         
         <p>
            eṣa sada maitracitto karuṇāya pāraprāpto mudito upekṣadhyāyī brāhme pathi vidhijñaḥ
            /<br />
            eṣo 'tidevadevo devebhi pūjanīyo śubhavimalaśuddhacitto guṇaniyutapāraprāptaḥ // Lal_15.96
            //
            </p>
         
         <span class="note"><span class="bold">Vaidya 163</span></span>
         
         <p>
            śaraṇaṃ bhayārditānāṃ dīpo acakṣuṣāṇāṃ layano upadrutānāṃ vaidyaścirāturāṇām /<br />
            rājeva dharmarājo indraḥ sahasranetro brahmasvayaṃbhubhūtaḥ kāyapraśabdhacitto //
            Lal_15.97 //
            </p>
         
         
         <p>
            dhīraḥ prabhūtaprajño vīro viviktacittaḥ śūraḥ kileśaghātī ajitaṃjayo jitāriḥ /<br />
            siṃho bhayaprahīṇo nāgaḥ sudāntacitto ṛṣabho gaṇapradhānaḥ kṣāntaḥ prahīṇakopaḥ //
            Lal_15.98 //
            </p>
         
         
         <p>candraḥ prabhāsayantaḥ sūryo 'vabhāsakārī
            ulkā pradyotakārī sarvatamovimuktaḥ /
            
            <p>
               padmaṃ anopaliptaṃ puṣpaṃ suśīlapatraṃ<br />
               merūrakampi śāstā pṛthivī yathopajīvyo<br />
               ratanākaro akṣobhyaḥ // Lal_15.99 //
               </p>
         </p>
         
         
         <p>
            ena jitu kleśamāro ena jitu skandhamāro ena jitu mṛtyumāro nihato 'sya deva(putra)māro
            /<br />
            eṣa maha sārthavāho kupathapratisthitānāṃ aṣṭāṅgamārgaśreṣṭhaṃ deśeṣyate nacireṇā
            // Lal_15.100 //
            </p>
         
         
         <p>
            jaramaraṇakleśaghātī tamatimiravipramukto<br />
            bhuvi divi ca saṃpraghuṣṭo jinu bheṣyate svayaṃbhūḥ /<br />
            stuta stavitu aprameyo varapuruṣarūpadhārī<br />
            yatpuṇya tvāṃ stavitvā bhoma yatha vādisiṃhaḥ // Lal_15.101 //
            </p>
         
         
         <p>iti hi bhikṣavo 'bhiniṣkrānto bodhisattvo 'tikramya śākyānatikramya kroḍyānatikramya
            mallān maineyānāmanuvaineye niga me ṣaṭsu yojaneṣu / tatra bodhisattvasya rātriprabhāto
            'bhūt / tato bodhisattvo kaṇṭhakādavatīrya dharaṇītale sthitvā taṃ mahāntaṃ devanāgayakṣagandharvāsuragaruḍakinnaramahoragasaṃghaṃ
            visarjayati sma / visarjya cāsyaitadabhūt -imānyābharaṇāni kaṇṭhakaṃ ca chandakasya
            haste visarjayāmīti //</p>
         
         
         <p>atha bodhisattvaśchandakamāmantryaitadavocat - gaccha tvaṃ chandaka, imānyābharaṇāni
            kaṇṭhakaṃ ca gṛhītvā nivartayasva / yatra ca pradeśe chandako nivṛttastatra caityaṃ
            sthāpitamabhūt / adyāpi taccaityaṃ chandakanivartanamiti jñāyate //</p>
         
         <span class="note"><span class="bold">Vaidya 164</span></span>
         
         <p>punaśca bodhisattvasyaitadabhavat - kathaṃ ca nāma cūḍā ca pravrajyā ceti / sa khaḍgena
            cūḍāṃ chittvā antarikṣe kṣipati sma / sā ca trāyatriṃśatā devaiḥ parigṛhītābhūt pūjārtham
            / adyāpi ca trāyatriṃśatsu deveṣu cūḍāmaho vartate / tatrāpi caityaṃ sthāpitamabhūt
            / adyāpi ca taccūḍāpratigrahaṇamiti jñāyate //</p>
         
         
         <p>punarapi bodhisattvasyaitadabhūt - kathaṃ hi nāma pravrajyā ca kāśikāni vastrāṇi /
            sacedvanavāsānurūpāṇi kāṣāyāṇi vastrāṇi labheyam, śobhanaṃ syāt / atha śuddhavāsakāyikānāṃ
            devānāmetadabhūt - kāṣāyairbodhisattvasya kāryamiti / tatraiko devaputro divyaṃ rūpamantardhāpya
            lubdhakarūpeṇa kāṣāyavastraprāvṛto bodhisattvasya purato 'sthāt / atha bodhisattvastametadavocat
            - sacenme tvaṃ mārṣā kāṣāyāṇi vastrāṇi dadyāḥ, imāni te 'haṃ kāśikāni vastrāṇi dadyām
            / so 'vocat - etāni vastrāṇi tava śobhante / imāni mama / bodhisattva āha - ahaṃ tvāṃ
            yācāmi / tatastena lubdhakarūpiṇā devaputreṇa bodhisattvāya kāṣāyāṇi vastrāṇi dattānyabhūvan
            / kāśikāni gṛhṇīte sma / atha sa devaputro gauravajātastāni vastrāṇi ubhābhyāṃ pāṇibhyāṃ
            śirasi kṛtvā tata eva devalokamagamat teṣāṃ pūjārtham / tacchandakena dṛṣṭamabhūt
            / tatrāpi caityaṃ sthāpitam / adyāpi taccaityaṃ kāṣāyagrahaṇamityevaṃ jñāyate //</p>
         
         
         <p>yadā ca bodhisattvena cūḍāṃ chittvā kāṣāyāṇi vastrāṇi prāvṛtāni, tasmin samaye devaputraśatasahasrā
            hṛṣṭāstuṣṭā udagrā āttamanasaḥ paramapramuditāḥ prītisaumanasyajātā hīhīkārakilikilāprakṣveḍitānirnādanirghoṣaśabdamakārṣuḥ
            / siddhārtho bho mārṣāḥ kumāraḥ pravrajitaḥ / so 'yamanuttarāṃ samyaksaṃbodhimabhisaṃbudhya
            dharmacakraṃ pravartayiṣyati / asaṃkhyeyāñjātidharmāṇaḥ sattvān jātyā parimocayiṣyati
            / yāvajjarāvyādhimaraṇaśokaparidevaduḥkhadaurmanasyopāyāsebhyaḥ parimocya saṃsārasāgarāt
            pāramuttāryānuttare kṣeme 'bhaye 'śoke nirūpadrave śive virajase 'mṛte dharmadhātau
            pratiṣṭhāpayiṣyatīti / sa ca śabdaḥ śabdaparaṃparayā yāvadakaniṣṭhabhavanamabhyudgato
            'bhūt //</p>
         
         
         <p>tato 'ntaḥpurikābhiḥ kumāramapaśyantībhiḥ grīṣmikavārṣikahaimantikeṣu prāsādeṣvāsaneṣu
            ca gṛheṣu parimāgamāṇā yadā na paśyanti sma, tadā ekībhūtābhiḥ kurarībhirivotkrṛṣṭamabhūt
            / tatra kāścitstriyaḥ paramaśokārtā hā tātehi krandanti sma / kāścidbhrātaḥ kāścidbharta
            iti krandanti sma / kāściddhā nātheti krandanti sma / kāściddhā svāminniti / kāścinnānāpriyavacanapralāpaiḥ,
            kāścinnānākāyaparisarpikayā rudanti sma / kāścicchīrṣopakarṣikayā, kāścidanyonyamukhāvalokitayā
            rudanti sma / kāściccakṣuḥparivartikayā, kāścitsvavadanāni vastrairucchādya rudanti
            sma / kāścidūrū pāṇibhiḥ prasphoṭayantyaḥ, kāściddhṛdayaḥ, pāṇibhistāḍayantyaḥ, kāścidbāhūn
            pāṇibhiḥ prasphoṭayantyaḥ, kāścicchirāṃsi, kāścicchiraḥ pāṃśubhiravakirantyo rudanti
            sma / kāścidvikṣiptakeśyaḥ, kāścitkeśaṃ viluñcantyaḥ, kāścidūrdhvabāhavaḥ uccairutkrośanti
            sma / kāścinmṛgya iva digdhaviddhāḥ sahasā pradhāvantyo (<span class="bold">Vaidya 165</span>) rudanti sma / kāścinmārutakampitā iva kadalyaḥ pravikampyamānā rudanti sma / kāściddharaṇītale
            vinipatitāḥ kiṃcitprāṇāḥ, kāścijjālotkṣiptamatsyā iva pṛthivyāṃ parivartyamānā rudanti
            sma / kāścinmūlachinnā iva vṛkṣāḥ sahasā dharaṇītale nipatya rudanti sma //</p>
         
         
         <p>taṃ ca śabdaṃ rājā śrutvā śākyānāmantrayate sma - kimetaduccairantaḥpure śabdaḥ śrūyate?
            śākyā vijñāya kathayanti sma - kumāraḥ kila mahārāja antaḥpure na dṛśyate / rājā āha
            - kṣipraṃ nagaradvārāṇi pithayata / kumāramabhyantare mṛgayāmaḥ / te sāntarbahirmṛgayante
            sma / sāntarbahirmṛgayamānā na paśyanti sma //</p>
         
         
         <p>mahāprajāpatyapi gautamī paridevamānā mahītale parivartate sma / rājānaṃ śuddhodanamevamāha
            kṣipraṃ māṃ mahārāja putreṇa samaṅginīṃ kuruṣveti //</p>
         
         
         <p>tato rājā caturdiśamaśvadūtān preṣayati sma / gacchata, yāvatkumāraṃ na paśyatha,
            tāvanmā nivartayatha //</p>
         
         
         <p>naimittikairvaipañcikaiśca vyākṛtamabhūt - maṅgaladvāreṇa bodhisattvo 'bhiniṣkramiṣyatīti
            / te maṅgaladvāreṇa gacchantaḥ paśyanti sma antarāpathi puṣpavarṣaṃ prapatitam / teṣāmetadabhūt
            - anena pathā kumāro 'bhinirgata iti //</p>
         
         
         <p>te svalpamantaraṃ gatvā taṃ devaputraṃ paśyanti sma bodhisattvasya kāśikavastrāṇi
            śirasi kṛtvā āgacchantam / teṣāmetadabhūt - imāni khalu kumārasya kāśikavastrāṇi /
            mā khalvanenaiṣāṃ vastrāṇāmarthe kumāro jīvitādvyaparopitaḥ syāt / gṛhṇītainamiti
            / bhūyaḥ paśyanti sma / tasya pṛṣṭhataścchandakaṃ kaṇṭhakamābharaṇāni cādāyāgacchantam
            / tataste parasparamūcuḥ - mā tāvadbhoḥ sāhasaṃ mā kārṣṭa / eṣa chandako 'bhyāgacchati
            kaṇṭhakamādāya, yāvadenaṃ prakṣyāmaḥ //</p>
         
         
         <p>te chandakaṃ paripṛcchanti sma - he chandaka, mā khalvanenaiva puruṣeṇa kāśikānāṃ
            vastrāṇāmarthāya kumāro jīvitādvyaparopitaḥ syāt / chandaka āha - na hyetat / api
            tu anena kumārāya kāṣāyāṇi vastrāṇi dattāni / kumāreṇa cāsyaitāni kāśikāni vastrāṇi
            dattāni / atha sa devaputrastāni vastrāṇyubhābhyāṃ pāṇibhyāṃ śirasi kṛtvā tata eva
            devalokamagamat teṣāṃ pūjārtham //</p>
         
         
         <p>evaṃ ca te bhūyaśchandakaṃ paripṛcchanti sma - tatkiṃ manyase chandaka gacchāmo vayam?
            śakyaḥ kumāraḥ pratinivartayitum? sa āha - mā khalu / anivartyaḥ kumāro dṛḍhavīryaparākramaḥ
            / evaṃ ca tenoktam - na tāvadahaṃ punarapi kapilavastumahānagaraṃ pravekṣyāmi, yāvanme
            nānuttarāṃ samyaksaṃbodhimabhisaṃbudhyeti / yathā ca kumāreṇoktaṃ tathaiva tadbhaviṣyati
            / tatkasmāt? anivartyaḥ kumāro dṛḍhavīryaparākramaḥ //</p>
         
         
         <p>tataśchandakaḥ kaṇṭhakamābharaṇāni cādāyāntaḥpuraṃ prāvikṣat / tatastānyābharaṇāni
            cireṇa kālena bhadrikasya śākyakumārasya mahānāmno 'niruddhasya cābadhyanta sma /
            tāni mahānārāyaṇasaṃghaṭanakāyārthamanye (<span class="bold">Vaidya 166</span>) nārāyaṇasaṃhananā na śaknuvanti sma dhārayitum / yadā na kaścittāni dhārayituṃ śaknoti
            sma, tadā mahāprajāpatyā gautamyā cintitamabhūt - yāvadahamimānyābharaṇāni paśyāmi,
            tāvanmama hṛdaye śoko bhaviṣyati / yannvahamimānyābharaṇāni puṣkariṇyāṃ prakṣipeyamiti
            / tato mahāprajāpatī gautamī tānyābharaṇāni puṣkariṇyāṃ prakṣipati sma / adyāpi sā
            ābharaṇapuṣkariṇītyevaṃ saṃjñāyate //</p>
         
         
         <p>tatredamucyate -</p>
         
         
         <p>
            niṣkrāntu śūro yada vidu bodhisattvo nagaraṃ vibuddhaṃ kapilapuraṃ samagram /<br />
            manyanti sarve śayanagato kumāro anyonya hṛṣṭāḥ pramudita ālabhante // Lal_15.102
            //
            </p>
         
         
         <p>
            gopā vibuddhā tatha api istrigārā śayanaṃ nirīkṣī na ca dṛśi bodhisattvam /<br />
            utkrośu mukto narapatino agāre hā vañcitāḥ smaḥ kahi gatu bodhisattvo // Lal_15.103
            //
            </p>
         
         
         <p>
            rājā śruṇitvā dharaṇitale nirasto utkrośu kṛtvā aho mama ekaputro /<br />
            so stemito hi jalaghaṭasaṃprasikto āśvāsayantī bahuśata śākiyānām // Lal_15.104 //
            </p>
         
         
         <p>
            gopā śayāto dharaṇitale nipatya keśāṃ lunātī avaśiri bhūṣaṇāni /<br />
            aho subhāṣṭaṃ mama puri nāyakenā sarvapriyebhirnaciratu viprayogaḥ // Lal_15.105 //
            </p>
         
         
         <p>
            rūpā surūpā vimalavicitritāṅgā acchā viśuddhā jagati priyā manāpā /<br />
            dhanyā praśastā divi bhuvi pūjanīyā kva tvaṃ gato 'si mama śayi chorayitvā // Lal_15.106
            //
            </p>
         
         
         <p>
            na pāsyi pānaṃ na ca madhu na pramādaṃ bhūmau śayiṣye jaṭamakuṭaṃ dhariṣye /<br />
            snānaṃ jahitvā vratatapa ācariṣye yāvanna drakṣye guṇadharu bodhisattvam // Lal_15.107
            //
            </p>
         
         <span class="note"><span class="bold">Vaidya 167</span></span>
         
         <p>
            udyāna sarve aphala apatrapuṣpā hārā viśuddhā tamarajapāṃśutulyāḥ /<br />
            veśmaṃ na śobhī aṭavi puraṃ prakāśaṃ yattena tyaktaṃ naravarapuṃgavena // Lal_15.108
            //
            </p>
         
         
         <p>
            hā gītavādyāḥ sumadhura mañjughoṣāḥ hā istrigārā vigalita bhūṣaṇābhiḥ /<br />
            hā hemajālaiḥ parisphuṭamantarikṣaṃ na bhūyu drakṣye guṇadharaviprahīṇā // Lal_15.109
            //
            </p>
         
         
         <p>
            mātṛsvasā cā paramasukṛcchraprāptā āśvāsayāti ma rudahi śākyakanye /<br />
            pūrve ca uktaṃ naravarapuṃgavena kartāsmi loke jaramaraṇātpramokṣam // Lal_15.110
            //
            </p>
         
         
         <p>
            so cā maharṣī kuśalasahasra cīrṇaḥ ṣaḍ yojanāni pratigatu rātriśeṣe /<br />
            chandasya detī hayavaru bhūṣaṇāni chandā gṛhītvā kapilapuraṃ prayāhi // Lal_15.111
            //
            </p>
         
         
         <p>
            mātāpitaṇāṃ mama vacanena pṛcche gataḥ kumāro na ca puna śocayethā /<br />
            buddhitva bodhiṃ punarihamāgamiṣye dharmaṃ śruṇitvā bhaviṣyatha śāntacittāḥ // Lal_15.112
            //
            </p>
         
         
         <p>
            chando rudanto pratibhaṇi nāyakasya na me 'sti śaktirbalata parākramo vā /<br />
            haneyu mahyaṃ naravarajñātisaṃghāḥ chandā kva nīto guṇadharu bodhisattvo // Lal_15.113
            //
            </p>
         
         
         <p>
            mā tāhi chandā pratibhaṇi bodhisattvo tuṣṭā bhavitvā api mama jñātisaṃghāḥ /<br />
            śāstārasaṃjñā tvayi sada bhāviṣyanti premeṇa mahyaṃ tvayamapi vartiṣyante // Lal_15.114
            //
            </p>
         
         
         <p>chando gṛhītvā hayavaru bhūṣaṇāni udyānaprāpto naravarapuṃgavasya /
            <span class="note"><span class="bold">Vaidya 168</span></span>
            udyānapālaḥ pramuditu vegajāto ānandaśabdaṃ pratibhaṇi śākiyānām // Lal_15.115 //</p>
         
         
         <p>
            ayaṃ kumāro hayavaru chandakaśca udyānaprāpto na ca puna śocitavyo /<br />
            rājā śraṇitvā parivṛtu śākiyebhiḥ udyānaprāpto pramuditu vegajāto // Lal_15.116 //
            </p>
         
         
         <p>
            gopā viditvā dṛḍhamati bodhisattvaṃ no cāpi harṣī na ca gira śraddadhāti /<br />
            asthānametadvinigatu yatkumāro aprāpya bodhiṃ punariha āgameyā // Lal_15.117 //
            </p>
         
         
         <p>
            dṛṣṭvā tu rājā hayavaru chandakaṃ ca utkrośu kṛtvā dharaṇitale nirasto /<br />
            hā mahya putrā sukuśalagītavādyā kva tvaṃ gato 'si vijahiya sarvarājyam // Lal_15.118
            //
            </p>
         
         
         <p>
            sādhū bhaṇāhi vacana mameha chandā kiṃ vā prayogaḥ kva ca gatu bodhisattvaḥ /<br />
            kenātha nīto vivarita kena dvārā pūjā ca tasyā katha kṛta devasaṃghaiḥ // Lal_15.119
            //
            </p>
         
         
         <p>
            chando bhaṇātī śṛṇu mama pārthivendrā rātrau prasupte nagari sabālavṛddhe /<br />
            so mañjughoṣo mama bhaṇi bodhisattvo chandā dadāhi mama laghu aśvarājam // Lal_15.120
            //
            </p>
         
         
         <p>
            so bodhayāmi naragaṇi nārisaṃghaṃ suptā prasuptā na ca gira te śruṇanti /<br />
            so rodamāno dadi ahu aśvarājaṃ hanta vrajāhī hitakara yena kāmam // Lal_15.121 //
            </p>
         
         
         <p>
            śakreṇa dvārā vivarita yantrayuktāḥ pālāścatasro hayacaraṇe śiliṣṭāḥ /<br />
            ārūḍhi śūre pracalita trisahasrāḥ mārgo nabhe 'smin suvipula yena krānto // Lal_15.122
            //
            </p>
         
         <span class="note"><span class="bold">Vaidya 169</span></span>
         
         <p>
            ābhā pramuktā vihatatamondhakārā puṣpā patiṃsū turiyaśatā raṇiṃṣū /<br />
            devāḥ staviṃsū tathapi hi cāpsarāṇi nabhasā prayāto parivṛtu devasaṃghaiḥ // Lal_15.123
            //
            </p>
         
         
         <p>
            chando gṛhītvā hayavaru bhūṣaṇāni antaḥpure so upagatu rodamāno /<br />
            dṛṣṭvā tu gopā hayavaru chandakaṃ ca saṃmūrchayitvā dharaṇitale nirastā // Lal_15.124
            //
            </p>
         
         
         <p>
            udyukta sarvā suvipula nārisaṃghāḥ vāriṃ gṛhītvā snapayiṣu śākyakanyām /<br />
            mā haiva kālaṃ kariṣyati śokaprāptā dvābhyāṃ priyābhyāṃ bahu bhavi viprayogo // Lal_15.125
            //
            </p>
         
         
         <p>
            sthāmaṃ janitvā suduḥkhita śākyakanyā kaṇṭhe 'valambyā hayavaraaśvarāje /<br />
            anusmaritvā purimaka kāmakrīḍāṃ nānāpralāpī pralapati śokaprāptā // Lal_15.126 //
            </p>
         
         
         <p>
            hā mahya prītijananā hā mama narapuṃgavā vimalacandramukhā /<br />
            hā mama surūparūpā hā mama varalakṣaṇā vimalatejadharā // Lal_15.127 //
            </p>
         
         
         <p>
            hā mama aninditāṅgā sujāta anupūrvaudgatā asamā /<br />
            hā mama guṇāgradhāriṃ naramarūbhiḥ pūjitā paramakārūṇikā // Lal_15.128 //
            </p>
         
         
         <p>
            hā mama balopapetā narāyaṇasthāmavannihataśatrugaṇā /<br />
            hā mama sumāñjaghoṣā kalaviṅkarutasvarā madhurabrahmarutā // Lal_15.129 //
            </p>
         
         
         <p>
            hā mama anantakīrte śatapuṇyasamudgatā vimalapuṇyadharā /<br />
            hā mama anantavarṇā guṇagaṇapratimaṇḍitā ṛṣigaṇaprītikarā // Lal_15.130 //
            </p>
         
         
         <p>
            hā mama sujātajātā lumbinivana uttame bhramaragītarute /<br />
            hā mama vighuṣṭaśabdā divi bhuvi abhipūjitā vipulajñānadrumā // Lal_15.131 //
            </p>
         
         
         <p>
            hā mama rasārasāgrā bimboṣṭhā kamalalocanā kanakanibhā /<br />
            hā mama suśuddhadantā gokṣīratuṣārasaṃnibhasahitadantā // Lal_15.132 //
            </p>
         
         
         <p>
            hā mama sunāsa subhrū ūrṇābhru mukhāntare sthitā vimalā /<br />
            hā mama suvṛttaskandhā cāpodara eṇeyajaṅghavṛttakaṭī // Lal_15.133 //
            </p>
         
         <span class="note"><span class="bold">Vaidya 170</span></span>
         
         <p>
            hā mama gajahastorū karacaraṇaviśuddhaśobhanā tāmranakhā /<br />
            iti tasya bhūṣaṇāni puṇyehi kṛtāni pārthive prītikarā // Lal_15.134 //
            </p>
         
         
         <p>
            ha mahya gītavādyā varapuṣpavilepanā śubhaṛtupravare /<br />
            hā mahya puṣpagandhā antaḥpuri gītavāditairharṣakarā // Lal_15.135 //
            </p>
         
         
         <p>
            hā kaṇṭhakā sujātā mama bhartu sahāyakastvayā kva nīto /<br />
            hā chandakā nikaruṇā na bodhayasi gacchamānake naravariṣṭhe // Lal_15.136 //
            </p>
         
         
         <p>
            gacchatyayaṃ hitakaro ekā gira tasminnantari na bhasi kasmāt /<br />
            itu adya puravarāto gacchati naradamyasārathiḥ kāruṇikaḥ // Lal_15.137 //
            </p>
         
         
         <p>
            katha vā gato hitakaro kena ca niṣkramito itu sa rājakulāt /<br />
            katamāṃ diśāmanugato dhanyā vanagulmadevatā yāsya sakhī // Lal_15.138 //
            </p>
         
         
         <p>
            atiduḥkha mahya chandā nidhidarśiya netrauddhṛtā cakṣudadā /<br />
            sarvairjanaiśca chandā mātāpitṛnityavarṇitā pūjaniyāḥ // Lal_15.139 //
            </p>
         
         
         <p>
            tānapi jahitva nirgatu kiṃ punarima istrikāmaratim /<br />
            hā dhik priyairviyogo naṭaraṅgasvabhāvasaṃnibhā anityā // Lal_15.140 //
            </p>
         
         
         <p>
            saṃjñāgraheṇa bālā dṛṣṭiviparyāsaniśritā janmacyuti /<br />
            prāgeva tena bhaṇitaṃ nāsti jarāmaraṇasaṃskṛte kāści sakhā // Lal_15.141 //
            </p>
         
         
         <p>
            paripūryato 'sya āśā spṛśatū varabodhisamuttamāṃ drumavariṣṭhe /<br />
            buddhitva bodhivirajāṃ punarapi etū ihā puravareṃ asmin // Lal_15.142 //
            </p>
         
         
         <p>
            chandakaḥ paramadīnamānaso gopikāya vacanaṃ śruṇitvanā /<br />
            sāśrukaṇṭha gira saṃprabhāṣate sādhu gopi niśṛṇohi me vacaḥ // Lal_15.143 //
            </p>
         
         
         <p>
            rātriye rahasi yāmi madhyame sarvanārigaṇi saṃprasuptake /<br />
            so tadā ca śatapuṇyaudgato ālapeti mama dehi kaṇṭhakam // Lal_15.144 //
            </p>
         
         
         <p>
            taṃ niśāmya vacanaṃ tadantaraṃ tubhya prekṣami śayāni suptikām /<br />
            uccaghoṣu ahu tatra muñcamī utthi gopi ayu yāti te priyo // Lal_15.145 //
            </p>
         
         <span class="note"><span class="bold">Vaidya 171</span></span>
         
         <p>
            devatā vacanu taṃ nirodhayi eka istri napi kāci budhyate /<br />
            rodamāna samalaṃkaritvanā aśvarāju dadamī narottame // Lal_15.146 //
            </p>
         
         
         <p>
            kaṇṭhako hiṣati ugratejasvī krośamātru svaru tasya gacchatī /<br />
            no ca kaści śṛṇute purottame devatābhi osvāpanaṃ kṛtam // Lal_15.147 //
            </p>
         
         
         <p>
            svarṇarūpyamaṇikoṭitā mahī kaṇṭhakasya caraṇaiḥ parāhatā /<br />
            sā raṇī madhurabhīṣmaśobhanā no ca keci śṛṇuvanti mānuṣāḥ // Lal_15.148 //
            </p>
         
         
         <p>
            puṣyayuktu abhu tasmi antare candrajyotiṣa nabhe pratisthitā /<br />
            devakoṭi gagane kṛtāñjalī onamanti śirasābhivandiṣū // Lal_15.149 //
            </p>
         
         
         <p>
            yakṣarākṣasagaṇairupasthitā lokapāla caturo maharddhikāḥ /<br />
            kaṇṭhakasya caraṇāṃ kare nyasī padmakeśaraviśuddhanirmalam // Lal_15.150 //
            </p>
         
         
         <p>
            so ca puṇyaśatatejaudgato āruhī kumudavarṣikopamam /<br />
            ṣaḍvikāra dharaṇī prakampitā buddhakṣetra sphuṭa ābhanirmalā // Lal_15.151 //
            </p>
         
         
         <p>
            śakra devaguruḥ śacīpatiḥ svāma dvāra vivarī tadantare /<br />
            devakoṭinayutaiḥ puraskṛto so vrajī amaranāgapūjito // Lal_15.152 //
            </p>
         
         
         <p>saṃjñamātra iha jāti kaṇṭhako lokanāthu vahatī nabho 'ntare /
            <span class="note"><span class="bold">Vaidya 172</span></span>
            devadānavagaṇā saindrikāḥ ye vahanti sugatasya gacchataḥ // Lal_15.153 //</p>
         
         
         <p>
            apsarā kuśalagītavādite bodhisattvaguṇabhāṣamānikāḥ /<br />
            kaṇṭhakasya balu te dadantikāḥ muñci ghoṣu madhuraṃ manoramam // Lal_15.154 //
            </p>
         
         
         <p>
            kaṇṭhakā vahahi lokanāyakaṃ śīghra śīghra ma janehi khedatām /<br />
            nāsti me bhayamapāyadurgatiṃ lokanāthamabhidhārayitvanā // Lal_15.155 //
            </p>
         
         
         <p>
            ekameka abhinandate suro vāhanaṃ smi ahu lokanāyake /<br />
            no ca kiṃcidapi deśu vidyate devakoṭicaraṇairna marditam // Lal_15.156 //
            </p>
         
         
         <p>
            paśya kaṇṭhaka nabhontare imaṃ mārgu saṃsthitu vicitraśobhanam /<br />
            ratnavedikavicitramaṇḍitaṃ divyasāravaragandhadhūpitam // Lal_15.157 //
            </p>
         
         
         <p>
            ena kaṇṭhaka śubhena karmaṇā trāyatriṃśabhavane sunirmito /<br />
            apsarai parivṛtaḥ puraskṛto divyakāmaratibhī ramiṣyase // Lal_15.158 //
            </p>
         
         
         <p>
            sādhu gopi ma khu bhūyu rodahī tuṣṭa bhohi paramapraharṣitā /<br />
            drakṣase nacirato narottamaṃ bodhiprāptamamaraiḥ puraskṛtam // Lal_15.159 //
            </p>
         
         
         <p>
            ye narāḥ sukṛtakarmakārakāḥ te na gopi sada roditavyakāḥ /<br />
            so ca puṇyaśatatejaudgato harṣitavya na sa roditavyakaḥ // Lal_15.160 //
            </p>
         
         <span class="note"><span class="bold">Vaidya 173</span></span>
         
         <p>
            saptarātra bhaṇabhānu gopike sā viyūha napi śakya kṣepitum /<br />
            yā viyūha abhu tatra pārthive niṣkramanti naradevapūjite // Lal_15.161 //
            </p>
         
         
         <p>
            lābha tubhya paramā acintiyā yaṃ tyupasthitu jage hitaṃkaro /<br />
            mahya saṃjñi svakameva vartate tvaṃ hi bheṣyasi yathā narottamaḥ // Lal_15.162 //
            </p>
         
         
         <p>iti //</p>
         
         
         <p>// iti śrīlalitavistare 'bhiniṣkramaṇaparivarto nāma pañcadaśamo 'dhyāyaḥ //</p>
         
         
         
         
         
         <p>START Parivarta 16</p>
         
         <span class="note"><span class="bold">Vaidya 174</span></span>
         
         
         <p>bimbisāropasaṃkramaṇaparivartaḥ ṣoḍaśaḥ /</p>
         
         
         <p>evaṃ khalu bhikṣavaśchandako bodhisattvādhisthānena rājñaḥ śuddhodanasya gopāyāḥ śākyakanyāyāśca
            sarvasya cāntaḥpurasya sarvasya ca śākyagaṇasya śokavinodakathāmakārṣīt //</p>
         
         
         <p>iti hi bhikṣavo bodhisattvo lubdhakarūpāya devaputrāya kāśikāni vastrāṇi dattvā tasya
            sakāśātkāṣāyāni vastrāṇi gṛhītvā svayameva pravajyāṃ lokānuvartanāmupādāya sattvānukampāyai
            sattvaparipācanārtham //</p>
         
         
         <p>atha bodhisattvo yenaiva śākyā brāhmaṇyā āśramastenopasaṃkrāmat / sā bodhisattvaṃ
            vāsena bhaktena copanimantrayate sma / tato bodhisattvaḥ padmāyā brāhmaṇyā āśramaṃ
            gacchati sma / tayāpi bodhisattvo vāsena bhaktena copanimantrito 'bhūt //</p>
         
         
         <p>tato raivatasya brahmarṣerāśramamagamat / asāvapi bodhisattvaṃ tathaivopanimantrayate
            sma / tathaiva rājako 'pi datṛmadaṇḍikaputro bodhisattvamupanimantrayate sma //</p>
         
         
         <p>iti hi bhikṣavo bodhisattvo 'nupūrveṇa vaiśālīṃ mahānagarīmanuprāpto 'bhut //</p>
         
         
         <p>tena khalu punaḥ samayenārāḍaḥ kālāpo vaiśālīmupanisṛtya prativasati sma mahatā śrāvakasaṃghena
            sārdhaṃ tribhiḥ śiṣyaśataiḥ / sa śiṣyebhya ākiṃcanyāyatanasahavratāyai dharmaṃ deśayati
            sma / sa bodhisattvaṃ dūrata evāgacchantaṃ dṛṣṭvā āścaryaprāptaḥ śiṣyānāmantrayate
            sma - paśyata paśyata bho rūpamasyeti / te 'bruvan - evaṃ hyetatpaśyāmaḥ / enamativismayanīyam
            //</p>
         
         
         <p>tato 'haṃ bhikṣavo yenārāḍaḥ kālāpastenopasaṃkramyārāḍa kālāpametadavocat - careyamahaṃ
            bho ārāḍe kālāpe brahmacaryam / so 'vocat - cara bho gautama tathārūpeṇa dharmākhyāne
            yasmin śrāddhaḥ kulaputro 'lpakṛcchreṇājñāmārādhayati //</p>
         
         
         <p>tasya me bhikṣava etadabhūt - asti me chando 'sti vīryamasti smṛtirasti samādhirasti
            prajñā, yannvahameko 'pramatta ātāpī vyapakṛṣṭo vihareyaṃ tasyaiva dharmasya prāptaye
            sākṣātkriyāyai //</p>
         
         
         <p>atha khalvahaṃ bhikṣavo eko 'pramatta ātāpī vyapakṛṣṭo viharannalpakṛcchreṇaivaṃ taṃ
            dharmamadhyavagacchan sākṣādakārṣam //</p>
         
         
         <p>atha khalvahaṃ bhikṣavo yenārāḍaḥ kālāpastenopasaṃkramyaitadavocat - etāvadbho tvayā
            ārāḍa dharmo 'dhigataḥ sākṣātkṛtaḥ? so 'vocat - evametadbho gautama / tamahamavocat
            - mayāpi bho eṣa dharmaḥ sākṣātkṛto 'dhigataḥ / so 'vocat - tena hi bho gautama yadahaṃ
            dharma jānāmi, bhavānapi taṃ jānāti, yaṃ bhavān jānāti, ahamapi taṃ jānāmi / tena
            hyāvāmubhāvapīmaṃ śiṣyagaṇaṃ pariharāvaḥ //</p>
         
         
         <p>iti hi bhikṣava ārāḍaḥ kālāpaḥ paramayā pūjayā māṃ pūjayati sma / antevāsiṣu ca māṃ
            samānārthatayā sthāpayati sma //</p>
         
         <span class="note"><span class="bold">Vaidya 175</span></span>
         
         
         <p>tasya me bhikṣava etadabhūt - ayaṃ khalvārāḍasya dharmo na nairyāṇiko na niryāti,
            tatkatarasya samyagduḥkhakṣayāya? yannvahamata uttari paryeṣamāṇaścareyam //</p>
         
         
         <p>atha khalvahaṃ bhikṣavo yathābhirāmaṃ vaiśālyāṃ vihṛtya magadheṣu ca prakrānto 'bhūt
            / so 'haṃ magadheṣu caryāṃ caran yena māgadhakānāṃ rājagṛhaṃ nagaraṃ tadanusṛto yena
            ca pāṇḍavaḥ parvatarājastenopasaṃkrānto 'bhūvam / tatrāhaṃ pāṇḍave parvatarājapārśve
            vyāhārṣamekākyadvitīyo 'sahāyo 'nekairdevakoṭinayutaśatasahasraiḥ saṃrakṣitaḥ //</p>
         
         
         <p>tato 'haṃ kalyameva saṃnivāsya pātracīvaramādāya tapodadvāreṇa rājagṛhaṃ mahānagaraṃ
            piṇḍāya prāvikṣat prāsādikenābhikrāntena pratikrāntena vyavalokitena saṃmiñjitena
            prasāritena prāsādikena saṃghāṭīpaṭapātracīvaradhāraṇenāvikṣiptairindriyairabahirgatena
            mānasena nirmitavattailapātradharavadyugamātraṃ paśyan / tatra māṃ rājagṛhakā manuṣyā
            dṛṣṭvā vismitā abhūvan - kiṃ svidayaṃ brahmā bhaviṣyati śakro devānāmindra āhosvidvaiśravaṇo
            āhosvitkiṃcidgiridaivatam //</p>
         
         
         <p>tatredamucyate -</p>
         
         
         <p>
            atha vimaladharo hyanantatejo svayamiha pravrajiyāna bodhisattvaḥ /<br />
            śāntamanu dānta īryavanto viharati pāṇḍavaśailarājapārśve // Lal_16.1 //
            </p>
         
         
         <p>
            rajani vigatu jñātva bodhisattvaḥ paramasudarśaniyaṃ nivāsayitvā /<br />
            pātra pratigṛhīya nīcamāno praviśati rājagṛhaṃ sapiṇḍapātram // Lal_16.2 //
            </p>
         
         
         <p>
            kanakamiva sudhātujātarūpaṃ kavacitu lakṣaṇatriṃśatā dvibhiśca /<br />
            naragaṇa tatha nāri prekṣamāṇo na ca bhavate kvaci tṛpti darśanena // Lal_16.3 //
            </p>
         
         
         <p>
            vīthi racita ratnavastradhāryai avaśiriyā janu yāti pṛṣṭhato 'sya /<br />
            ko nu ayu adṛṣṭapūrvasattvo yasya prabhāya puraṃ vibhāti sarvam // Lal_16.4 //
            </p>
         
         
         <p>upari sthihiya nāriṇāṃ sahasrā tathariva dvāri tathaiva vātayāne /
            <span class="note"><span class="bold">Vaidya 176</span></span>
            rathya bharita gehi śūnya kṛtvā naravaru prekṣiṣu te ananyakarmāḥ // Lal_16.5 //</p>
         
         
         <p>
            na ca bhuyu krayavikrayaṃ karontī na ca puna sauṇḍa pibanti madyapānam /<br />
            na ca gṛhi na ca vīthiye ramante puruṣavarasya nirīkṣamāṇa rūpam // Lal_16.6 //
            </p>
         
         
         <p>
            puruṣa tvaritu gacchi rājagehaṃ avaciṣu rāja sa bimbisāra tuṣṭo /<br />
            deva parama tubhya labdha lābhā svayamiha brahma pure carāti piṇḍam // Lal_16.7 //
            </p>
         
         
         <p>
            keci avaci śakra devarājo apari bhaṇanti suyāma devaputraḥ /<br />
            tatha api saṃtuṣitaṃ va nirmitaśca apari bhaṇanti sunirmiteṣu devaḥ // Lal_16.8 //
            </p>
         
         
         <p>
            keci puna bhaṇanti candrasūryau tathapi ca rāhu baliśca vemacitrī /<br />
            keci puna bhaṇanti vācamevaṃ ayu so pāṇḍavaśailarājavāsī // Lal_16.9 //
            </p>
         
         
         <p>
            vacanamimu śruṇitva pārthivo 'sau paramaudagramanā sthito gavākṣe /<br />
            prekṣati varasattva bodhisattvaṃ jvalatu śirīya sudhātukāñcanaṃ vā // Lal_16.10 //
            </p>
         
         
         <p>
            piṇḍa dadiya rāja bimbisāraḥ puruṣamavocannirīkṣa kva prayātī /<br />
            dṛṣṭva girivaraṃ sa gacchamāno avaciṣu deva gataḥ sa śailapārśvam // Lal_16.11 //
            </p>
         
         
         <p>
            rajani vigatu jñātva bimbisāro mahata janaiḥ parivārito narendraḥ /<br />
            upagami pāṇḍavaśailarājamūle śiriya jvalantu tamadṛśāti śailam // Lal_16.12 //
            </p>
         
         <span class="note"><span class="bold">Vaidya 177</span></span>
         
         <p>
            dharaṇi vrajitu yāni oruhitvā paramasugaurava prekṣi bodhisattvam /<br />
            meruriva yathā hyakampamāno nyasiya tṛṇāni niṣaṇṇa sostikena // Lal_16.13 //
            </p>
         
         
         <p>
            śirasi caraṇi vandayitva rājā vividhakathāṃ samudāharitva vocat /<br />
            dadami tava upārdhu sarvarājyād rama iha kāmaguṇairahaṃ ca piṇḍam // Lal_16.14 //
            </p>
         
         
         <p>
            prabhaṇati giri bodhisattva ślakṣṇaṃ dharaṇipate ciramāyu pālayasva /<br />
            ahamapi pravijahya rājyamiṣṭaṃ pravrajito nirapekṣi śāntihetoḥ // Lal_16.15 //
            </p>
         
         
         <p>
            daharu taruṇayauvanairupetaḥ śubhatanuvarṇanibho 'si vegaprāptaḥ /<br />
            vipula dhana pratīccha nārisaṃghaṃ iha mama rājyi vasāhi bhuṅkṣva kāmāṃ // Lal_16.16
            //
            </p>
         
         
         <p>
            paramapramudito 'smi daśanātte avaciṣu sa māgadharāja bodhisattvam /<br />
            bhavahi mama sahāyu sarvarājyaṃ ahu tava dāsyi prabhūta bhuṅkṣva kāmāṃ // Lal_16.17
            //
            </p>
         
         
         <p>
            mā ca puna vane vasāhi śūnye ma bhuyu tṛṇeṣu vasāhi bhūmivāsam /<br />
            paramasukumāru tubhya kāyo iha mama rājyi vasāhi bhuṅkṣva kāmāṃ // Lal_16.18 //
            </p>
         
         
         <p>
            prabhaṇati giri bodhisattva ślakṣṇaṃ akuṭila premaṇiyā hitānukampī /<br />
            svasti dharaṇipāla te 'stu nityaṃ na ca ahu kāmaguṇebhirarthiko 'smi // Lal_16.19
            //
            </p>
         
         
         <p>
            kāma viṣasamā anantadoṣā narakaprapātana pretatiryagyonau /<br />
            vidubhi vigarhita cāpyanārya kāmā jahita mayā yathā pakvakheṭapiṇḍam // Lal_16.20
            //
            </p>
         
         <span class="note"><span class="bold">Vaidya 178</span></span>
         
         <p>
            kāma drumaphalā yathā patantī yathamiva abhrabalāhakā vrajanti /<br />
            adhruva capalagāmi mārutaṃ vā vikiraṇa sarvaśubhasya vañcanīyā // Lal_16.21 //
            </p>
         
         
         <p>
            kāma alabhamāna dahyayante tatha api labdha na tṛpti vindayantī /<br />
            yada puna avaśasya bhakṣayante tada mahaduḥkha janenti ghora kāmāḥ // Lal_16.22 //
            </p>
         
         
         <p>
            kāma dharaṇipāla ye ca divyā tatha api mānuṣa kāma ye praṇītā /<br />
            eku naru labheta sarvakāmāṃ na ca so tṛpti labheta bhūyu eṣan // Lal_16.23 //
            </p>
         
         
         <p>
            ye tu dharaṇipāla śāntadāntā ārya anāśrava dharmapūrṇasaṃjñā /<br />
            prajñaviduṣa tṛpta te sutṛptā na ca puna kāmaguṇeṣu kāci tṛptiḥ // Lal_16.24 //
            </p>
         
         
         <p>
            kāma dharaṇipāla sevamānā purima na vidyati koṭi saṃskṛtasya /<br />
            lavaṇajala yathā hi nārū pītvā bhuyu tṛṣa vardhati kāma sevamāne // Lal_16.25 //
            </p>
         
         
         <p>
            api ca dharaṇipāla paśya kāyaṃ adhruvamasāraku duḥkhayantrametat /<br />
            navabhi vraṇamukhaiḥ sadā sravantaṃ na mama narādhipa kāmachandarāgaḥ // Lal_16.26
            //
            </p>
         
         
         <p>
            ahamapi vipulāṃ vijahya kāmāṃ tathapi ca istrisahasra darśanīyāṃ /<br />
            anabhiratu bhaveṣu nirgato 'haṃ paramaśivāṃ varabodhi prāptukāmaḥ // Lal_16.27 //
            </p>
         
         
         <p>rājā āha -</p>
         
         
         <p>katama diśi kuto gato 'si bhikṣo kva ca tava janma kva te pitā kva mātā /
            <span class="note"><span class="bold">Vaidya 179</span></span>
            kṣatriya atha brāhmaṇo 'tha rājā parikatha bhikṣu yadī na bhārasaṃjñā // Lal_16.28
            //</p>
         
         
         <p>bodhisattva āha -</p>
         
         
         <p>
            śratu ti dharaṇipāla śākiyānāṃ kapilapuraṃ paramaṃ suṛddhisphītam /<br />
            pitu mama śuddhodaneti nāmnā tanu ahu pravrajito guṇābhilāṣī // Lal_16.29 //
            </p>
         
         
         <p>rājā āha -</p>
         
         
         <p>
            sādhu tava sudṛṣṭadarśanaṃ te yanu tava janma vayaṃ pi tasya śiṣyāḥ /<br />
            api ca mama kṣamasva āśayenā yamapi nimantritu kāmavītarāgo // Lal_16.30 //
            </p>
         
         
         <p>
            yadi tvaya anuprāptu bhoti bodhiḥ tada mama seti bhoti dharmasvāmim /<br />
            api ca mama purā sulabdha lābhā mama vijite vasasīha yatsvayaṃbho // Lal_16.31 //
            </p>
         
         
         <p>
            punarapi caraṇāni vandayitvā kṛtva pradakṣiṇu gauraveṇa rājā /<br />
            svakajanaparivārito narendraḥ punarapi rājagṛhaṃ anupraviṣṭaḥ // Lal_16.32 //
            </p>
         
         
         <p>
            magadhapuri praveśi lokanātho vihariya śāntamanā yathābhiprāyam /<br />
            arthu kariya devamānuṣāṇāṃ upagami tīru nirañjanā narendraḥ // Lal_16.33 //
            </p>
         
         
         <p>// iti śrīlalitavistare bimbisāropasaṃkramaṇaparivarto nāma ṣoḍaśamo 'dhyāyaḥ //</p>
         
         
         
         
         
         <p>START Parivarta 17</p>
         
         <span class="note"><span class="bold">Vaidya 180</span></span>
         
         
         <p>duṣkaracaryāparivartaḥ saptadaśaḥ /</p>
         
         
         <p>tena khalu punarbhikṣavaḥ samayena rudrako nāma rāmaputro rājagṛhaṃ nāma mahānagaramupanisṛtya
            viharati sma mahatā śiṣyagaṇena sārdhaṃ saptabhiḥ śiṣyaśataiḥ / sa tebhyo naivasaṃjñānāsaṃjñāyatanasahavratāyai
            dharmaṃ deśayati sma / adrākṣīt khalvapi bhikṣavo bodhisattvo rudrakaṃ rāmaputraṃ
            saṃghegaṇinaṃ gaṇācāryaṃ jñātamabhīpsitaṃ bahujanapūjitaṃ paṇḍitasaṃmatam / dṛṣṭvā
            cāsyaitadabhūt - ayaṃ khalvapi rudrako rāmaputraḥ saṃghegaṇī gaṇācāryaḥ jñāto 'bhīpsito
            bahujanapūjitaḥ paṇḍitasaṃmataḥ / sacedahamasyāntikamupasaṃkramya vratatapamārabheyam,
            naiṣa mamāntike viśiṣṭasaṃjño bhavennāpi pratyakṣajñānena jñāto bhavennāpi saṃskṛtānāṃ
            sāśravānāṃ sopādānānāṃ dhyānasamādhisamāpattīnāṃ doṣo datto bhavet / yannvahaṃ tathārupamupāyamupasaṃdarśayeyaṃ
            yenaite ca pratyakṣā bhaveyuḥ / dhyānagocarāṇāṃ ca samāpattyārambaṇānāṃ laukikasamādhīnāmaniḥsaraṇatā
            darśitā bhavet / yannvahaṃ rudrakasya rāmaputrasya sakāśamupasaṃkramya svasamādhiguṇaviśeṣodbhāvanārthaṃ
            śiṣyatvamabhyupagamya saṃskṛtasamādhīnāmasāratāmupadarśayeyamiti //</p>
         
         
         <p>atha khalu bhikṣavo bodhisattva idamarthavaśamadhikṛtya yena rudrako rāmaputrastenopasaṃkrāmat
            / upasaṃkramya rudrakaṃ rāmaputrametadavocat - kaste mārṣa śāstā, kasya vā dharmaṃ
            deśitamājānāsi?</p>
         
         
         <p>ityevamukte rudrako rāmaputro bodhisattvamevamāha - na me mārṣa kaścicchāstā / api
            tu khalu punaḥ svayameva mayedaṃ samyagadhigatamiti / bodhisattva āha - kiṃ bhavatādhigatam?
            āha - naivasaṃjñānāsaṃjñāyatanasamāpattermārgaḥ / bodhisattva āha - labhemahi vayaṃ
            bhavataḥ sakāśādavavādānuśāsanīyasya samādhermārgam? āha - vāḍhamastviti / yāvaddatto
            'vavādo 'bhūt //</p>
         
         
         <p>tato bodhisattva ekāntaṃ gatvā paryaṅkamābhujyopaviśati sma / samanantaropaviṣṭasya
            ca bodhisattvasya puṇyaviśeṣeṇa ca jñānaviśeṣeṇa ca pūrvasucaritacaryāphalaviśeṣeṇa
            ca sarvasamādhiparicayaviśeṣeṇa ca dhyānapramukhāni sarvāṇi laukikāni lokottarāṇi
            samāpattiśatānyāmukhībhavanti sma sākārāṇi soddeśāni yathāpi taccittavaśavartitvāt
            / atha ca bodhisattvaḥ smṛtaḥ saṃprajānan utthāyāsanādyena rudrako rāmaputrastenopasaṃkrāmat
            / upasaṃkramya rudrakaṃ rāmaputramevamāha astyanyo 'pi mārṣa kaściduttare naivasaṃjñānāsaṃjñāyatanasamāpattermārgaḥ?
            so 'bravīt - nāstīti //</p>
         
         
         <p>tato bodhisattvasyaitadabhavat - na khalu rudrakasyaivāsti śraddhā vīryaṃ smṛtiḥ prajñā
            / mamāpyasti śraddhā vīryaṃ smṛtiḥ samādhiḥ prajñā /</p>
         
         
         <p>atha bodhisattvo rudrakaṃ rāmaputramevamāha - mayāpyeṣa mārṣa dharmo 'dhigato yatra
            tvaṃ niryātaḥ / so 'vocat - tena hyāgaccha, tvaṃ cāhaṃ cemaṃ gaṇaṃ pariharāva iti
            / samānārthe ca bodhisattvaṃ (<span class="bold">Vaidya 181</span>) sthāpayati sma ācāryasthāne ca / bodhisattva āha - naiṣa mārṣa mārgo nirvṛtaye na
            virāgāya na nirodhāya nopaśamāya nābhijñāyai na saṃbodhaye na śrāmaṇāya na brāhmaṇāya
            na nirvāṇāya saṃvartate //</p>
         
         
         <p>iti hi bhikṣavo bodhisattvo rudrakasya rāmaputrasya saśiṣyasyāvarjanīkṛtva yāvadalamiti
            kṛtvā prakrāmat - alaṃ mamāneneti //</p>
         
         
         <p>tena khalu punaḥ samayena pañcakā bhadravargīyā rudrake rāmaputre brahmacaryaṃ caranti
            sma / teṣāmetadabhūt - yasya khalu vayamarthāya dīrgharātraṃ ghaṭāmahe udyujyāmahe,
            na ca śaknumo 'ntaṃ vā paryantaṃ cādhigantum, tacchramaṇena gautamenālpakakṛcchaṇādhigantuṃ
            sākṣātkṛtam / taccāsya na rocate / tathā cottari paryeṣate / niḥsaṃśayameṣa śāstā
            loke bhaviṣyati / yaccaiṣa sākṣātkariṣyati, tadasmabhyaṃ saṃvibhakṣyatīti / evaṃ vimṛṣya
            pañcakā bhadravargīyā rudrakarāmaputrasakāśādapakramya bodhisattvamanvabadhnan //</p>
         
         
         <p>iti hi bhikṣavo bodhisattvo yathābhipretaṃ rājagṛhe vihṛtya magadheṣu cārikāṃ prakrāmat
            sārdhaṃ pañcakairbhadravargīyaiḥ //</p>
         
         
         <p>tena khalu punaḥ samayenāntarācca rājagṛhasya antarācca gayāyā yo 'nyatamo gaṇa utsavaṃ
            karoti sma, tena ca gaṇena bodhisattvo 'bhinimantrito 'bhūt vāsena bhaktena ca sārdhaṃ
            pañcakairbhadravargīyaiḥ //</p>
         
         
         <p>atha khalu bhikṣavo bodhisattvo magadheṣu caryāṃ caran yena māgadhakānāṃ gayā tāmanusṛtya
            tāmanuprāpto 'bhūt / tatra khalvapi bhikṣavo bodhisattvaḥ prahāṇārthī viharati sma
            gayāśīrṣe parvate / tatrāsya viharatastisra upamāḥ pratibhānti sma aśrutapūrvā anabhijñātapūrvāḥ
            / katamāstisraḥ? ye kecitte khalvapi śramaṇabrāhmaṇāḥ kāmebhyo 'navakṛṣṭakāyā viharanti
            sma / kāmebhyo 'navakṛṣṭacittāśca viharanti sma / yāpi caiṣāṃ kāmeṣu nandiḥ kāmeṣu
            rāgaḥ kāmeṣu chandaḥ kāmeṣu tṛṣṇā kāmeṣu pipāsā kāmeṣu mūrchā kāmeṣu paridāhaḥ kāmeṣvadhyavasānatā,
            sāpyanupaśāntā / kiṃ cāpi te ātmopakramikāṃ śarīropatāpikāṃ duḥkhāṃ tīvrāṃ kharāṃ
            kaṭukāmamanāpāṃ vedanāṃ vedayante / atha tarhi abhavyā eva te uttarimanuṣyadharmādalamāryajñānadarśanaviśeṣaṃ
            sākṣātkartum / tadyathāpi nāma puruṣo 'gnyarthī jyotirgaveṣī jyotiṃ paryeṣamāṇaḥ sa
            ārdraṃ kāṣṭhamādāya ārdrāṃ cottarāraṇīmudake prakṣipya mathnīyāt, abhavyo 'sāvagnimutpādayituṃ
            tejaḥ prāduṣkartum / evameva ya ime śramaṇabrāhmaṇāḥ kāmebhyo 'navakṛṣṭakāyā anavakṛṣṭacittāśca
            viharanti, yāpyeṣāṃ kāmeṣu nandiḥ kāmeṣu rāgaḥ kāmeṣu chandaḥ kāmeṣu tṛṣṇā kāmeṣu
            pipāsā kāmeṣu mūrchā kāmeṣu paridāhaḥ kāmeṣvadhyavasānaṃ tadapyanupaśāntam / kiṃ cāpi
            te ātmopakramikāṃ śarīropatāpikāṃ duḥkhāṃ tīvrāṃ kharāṃ kaṭukāṃ vedanāṃ vedayante
            / atha tarhi abhavyā evottarimanuṣyadharmādalamāryajñānadarśanaviśeṣaṃ sākṣātkartum
            / iyaṃ bodhisattvasya prathamā upamā pratibhāti sma //</p>
         
         <span class="note"><span class="bold">Vaidya 182</span></span>
         
         <p>bhūyaścāsyaitadabhūt - ya ime śramaṇabrāhmaṇāḥ kāmebhyo vyapakṛṣṭakāyacittā viharanti,
            yāpi teṣāṃ kāmeṣu nandīti sarvaṃ kartavyaṃ yāvajjyotiṃ paryeṣata iti / sa ārdraṃ kāṣṭhamādāya
            sthale sthāpayitvā ārdrāṃ cottarāraṇiṃ mathnīyāt, abhavyo 'sāvagnimutpādayitum / evameva
            ye ime śramaṇabrāhmaṇā iti sarvaṃ pūrvavatkāryaṃ yāvadabhavyā uttarimanuṣyadharmādalamāryajñānadarśanaviśeṣaṃ
            sākṣātkartum / iyaṃ dvitīyā upamā pratibhāti sma pūrvamaśrutā cāvijñātā ca //</p>
         
         
         <p>punaraparaṃ ya ime śramaṇabrāhmaṇā bhavantaḥ kāmebhyo vyapakṛṣṭakāyacittā viharanti,
            yāpi teṣāṃ kāmeṣu nandiḥ / iti sarvaṃ peyālam / tadapyeṣāmupaśāntam / kiṃ cāpi te
            ātmopakramikāṃ śarīropatāpikāṃ duḥkhāṃ tīvrāṃ kharāṃ kaṭukāṃ vedanāṃ vedayante / atha
            khalu punarbhavyā eva te uttarimanuṣyadharmādalamāryajñānadarśanaviśeṣaṃ sākṣātkartum
            / tadyathāpi nāma iha syātpuruṣo 'gnyarthī jyotirgaveṣī jyotiḥ paryeṣamāṇaḥ, sa śuṣkaṃ
            kāṣṭhamādāya śuṣkāṃ cottarāraṇiṃ sthale pratiṣṭhāpya mathnīyāt, sa bhavyo 'gnimabhinirvartayituṃ
            tejaḥ prāduṣkartum / evameva ya ime bhavantaḥ śramaṇabrāhmaṇā iti sarvaṃ yāvadvedanāṃ
            vedayanta iti / atha ca punarbhavyā eva te uttarimanuṣyadharmādalamāryajñānadarśanaviśeṣaṃ
            sākṣātkartum / iyaṃ tṛtīyā upamā pratibhāti sma aśrutapūrvā ca avijñātapūrvā ca //</p>
         
         
         <p>atha khalu bhikṣavo bodhisattvasyaitadabhūt - ahaṃ khalvetarhi kāmebhyo vyapakṛṣṭakāyo
            viharāmi vyapakṛṣṭacittaśca / yāpi me kāmeṣu nandīti sarvaṃ yāvattadapi me upaśāntam
            / kiṃ cāpi ahamātmopakramikāṃ śarīropatāpikāṃ duḥkhāmiti peyālaṃ yāvadvedanāṃ vedmi
            / atha khalvahaṃ bhavya evottarimanuṣyadharmādalamāryajñānadarśanaviśeṣaṃ sākṣātkartum
            //</p>
         
         
         <p>iti hi bhikṣavo bodhisattvo yathābhipretaṃ gayāyāṃ vihṛtya gayāśīrṣe parvate jaṅgāvihāramanucaṃkramyamāṇo
            yenorubilvā senāpatigrāmakastadanusṛtastadanuprāpto 'bhūt / tatrādrākṣīnnadīṃ nairañjanāmacchodakāṃ
            sūpatīrthāṃ prāsādikaiśca drumagulmairalaṃkṛtāṃ samantataśca gocaragrāmām / tatra
            khalvapi bodhisattvasya mano 'tīva prasannamabhūt - samo batāyaṃ bhūmipradeśo ramaṇīyaḥ
            pratisaṃlayanānurūpaḥ / paryāptamidaṃ prahāṇārthikakulaputrasya / ahaṃ ca prahāṇārthī
            / yannvahamihaiva tiṣṭheyam //</p>
         
         
         <p>iti hi bhikṣavo bodhisattvasyaitadabhūt - pañcakaṣāyakāle 'hamiha jambudvīpe 'vatīrṇo
            hīnādhimuktikeṣu sattveṣvākīrṇatīrthyavargeṣu nānādṛṣṭipraskanneṣu kāyapiṇḍagrāhābhiniviṣṭeṣu
            nānāvidhaiścātāpanaparitāpanaiḥ kāyaśuddhiṃ paryeṣante, prajñāpayanti ca saṃmūḍhāḥ
            / tadyathā - mantravicārakairhastapralehakairnayācanakairanāmantraṇakairanekamūlikairamatsyamāṃsakairavārṣikaiḥ
            surātuṣodakarvajanairekatripañcasaptakulabhikṣāgrahaṇairmūlaphalaśaivālakakuśapatragomayagomūtrapāyasadadhisarpiḥ
            phāṇitāmapiṣṭakamabhakṣaṇapānaiḥ sārasikāpotakasaṃdaṃśikotsṛṣṭasaṃprakṣālakaiḥ / grāmyāraṇyābhiśca
            vṛttibhiḥ / govratamṛgaśvavarāhavānarahastivrataiśca sthānamaunavīrāsanaiśca ekālāpakairyāvatsaptālāpakaiḥ
            / ekabhaktā ekāhorātracāturthyapañcaṣaṭkālāntarāśca (<span class="bold">Vaidya 183</span>) pakṣakṣapaṇamāsakṣapaṇacāndrāyaṇaiśca gṛdhrolūkapakṣadhāraṇaiśca phalamuñjāsanavalkaladarbhabalbajoṣṭrakambalājakambalakeśakambalacarmaniveśanaiśca
            ārdrapaṭāstopakajālaśayanaiśca bhasmaśarkarāpāṣāṇaphalakakaṇṭakatṛṇamusalaśayanāvākchirotkuṭukasthaṇḍilaśayanaiśca
            ekavāsadvitricatuṣpañcaṣaṭsaptabahuvāsobhirnagnabhāvaiśca sthānāsthānavidhibhiśca
            dīrghakeśanakhaśmaśrujaṭāmakuṭadhāraṇaiśca ekakolatilataṇḍulāhāraiśca bhasmamasinirmālyoddhṛtatamorajapāṃśupaṅkaparimrakṣaṇaiśca
            lomamuñjakeśanakhacīvarapañjarakaraṅkadhāraṇaiśca uṣṇodakataṇḍulodakaparisrāvitakāmbalikasthālīpānīyapānaiśca
            aṅgāradhātukaṣāyatridaṇḍamuṇḍikakuṇḍikakapālakhaṭvāṅgadhāraṇaiśca śuddhiṃ pratyavagacchanti
            saṃmūḍhāḥ / dhūmapānāgnipānādityanirīkṣaṇapañcatapaikapādordhvabāhusthānaikacaraṇaiśca
            tapaḥ saṃcinvanti / tuṣādyaṅgāradāhanikumbhasādhanapakvaśilāpacanāgnijalapraveśanamarutīrthagamanamaraṇaiśceṣṭāṃ
            gatiṃ mṛgayante / oṃkāravaṣaṭkārasvadhākārasvāhākārāśīrvacanastuticayanāvāhanajapyamantrādhyayanadhāraṇakaraṇaiśca
            śuddhiṃ pratyavagacchanti / śuddhaṃ cātmānaṃ manyamānā imānāśrayante / tadyathā -
            brahmendrarudraviṣṇudevīkumāramātṛkātyāyanīcandrādityavaiśravaṇavaruṇavāsavāśvinaunāgayakṣagandharvāsuragaruḍakinnaramahoragarākṣasapretabhūtakumbhāṇḍapārṣadagaṇapatipiśācāṃśca
            devarṣirājarṣibrahmarṣīśca namasyanti, teṣu ca sārasaṃjñino bhavanti / pṛthivyaptejovāyvākāśaṃ
            cāśrayante / girīnadīnadyutsasarohradataḍāgasāgarasaraḥpalvalapuṣkariṇīkūpavṛkṣagulmalatātṛṇasthāṇugoṣṭhaśmaśāna
            - catvaraśṛṅgāṭakāntarāpaṇamukhāni cāśrayante / gṛhastambhopalamusalāsidhanuparaśuśaraśaktitriśūlāṃśca
            namasyanti / dadhighṛtasarṣapayavapratisarādūrvāmaṇikanakarajatādibhiśca maṅgalaṃ
            pratyavagacchanti / evaṃvidhāni ime tīrthyāḥ kurvante, āśrayante ca saṃsārabhayabhītāḥ
            //</p>
         
         
         <p>iha ca kecitparatra manyante svargāpavargāvasmākametebhyo nirvartsyeta iti mithyāmārgaprayātā
            aśaraṇe śaraṇasaṃjñino 'maṅgalye maṅgalasaṃjñino 'śuddhyā śuddhiṃ manyatoyannvahaṃ
            tādṛśaṃ vratatapoviśeṣamālabheyaṃ yathā sarvaparapravādinaśca nigṛhītāḥ syuḥ, karmakriyāpraṇaṣṭānāṃ
            ca sattvānāṃ karmakriyāvipraṇāśamādarśayeyam / dhyānagocarāṇāṃ ca rūpāvacarāṇāṃ ca
            devānāṃ dhyānaviśeṣopadarśanādāvarjanaṃ kuryāmiti //</p>
         
         
         <p>iti hi bhikṣavo bodhisattva evaṃ cintayitvā ṣaḍvarṣikaṃ mahāghoraṃ vratatapaḥsuduṣkarātsuduṣkarāṃ
            duṣkaracaryāmālabhate sma / kena kāraṇenocyate duṣkaracaryeti? duṣkarakārikaiṣā, tenocyate
            duṣkaracaryeti / na sa kaścitsattvaḥ sattvanikāye saṃvidyate manuṣyo vā amanuṣyo vā,
            yaḥ samarthastathārūpaṃ duṣkaraṃ caritum, anyatra caramabhavikādbodhisattvāt, ya āsphānakadhyānaṃ
            samāpadyate sma / kena kāraṇenocyate āsphānakamiti? sa caturthadhyānamādita eva samāpadyamāna
            āśvāsapraśvāsānuparodhayati saṃnirodhayati / akalpaṃ tad dhyānamavikalpamaniñjanamapanītamaspandanaṃ
            sarvatrānugataṃ ca sarvatra cāniśritam / na ca tad dhyānaṃ jātu kenacitsamāpannaṃ
            pūrvaṃ śaiṣyeṇa vā aśaiṣyeṇa vā pratyekabuddhena (<span class="bold">Vaidya 184</span>) vā caryāpratipannena vā bodhisattvena / ataścāsphānakaṃ nāmocyate / ākāśamaspharaṇamakaraṇamavikaraṇaṃ
            tacca sarvaṃ spharatīti hyākāśasamaṃ tad dhyānam / tenocyate āsphānakamiti //</p>
         
         
         <p>atha khalu bhikṣavo bodhisattvo lokasyāścaryasaṃdarśanārthaṃ tīrthikānāṃ ca darpanirghātanārthaṃ
            parapravādināṃ ca nigrahārthaṃ devānāṃ cāvarjanārthamucchedaśāśvatavādināṃ ca sattvānāṃ
            krarmakriyāpraṇaṣṭānāṃ karmakriyāvatāraṇārthaṃ puṇyaphalodbhāvanārthaṃ jñānaphalasaṃdarśanārthaṃ
            dhyānāṅgavibhajanārtha kāyabalasthāmasaṃdarśanārthaṃ cittaśauryasaṃjananārthaṃ ca
            asaṃskṛtāyāṃ pṛthivyāṃ paryaṅkamābhujya niṣīdati sma / niṣadya ca svakāyaṃ cetasā
            nigṛhṇīte sma, niṣpīḍayati sma //</p>
         
         
         <p>tato me bhikṣavo haimantikāsvaṣṭakarātriṣu tathā kāyaṃ nigṛhṇato niṣpīḍayataḥ kakṣābhyāmapi
            svedāḥ praśravanti sma / lalāṭādapi svedāḥ praśravanti sma / bhūmau nipatanti sma
            avaśyāyanta ūṣmāyanto bāṣpāyantaḥ / tadyathāpi nāma balavān puruṣo durbalataraṃ puruṣaṃ
            grīvāyāṃ gṛhītvā niṣpīḍayet, evameva bhikṣava imaṃ kāyaṃ cetasā nigṛhṇato niṣpīḍayataḥ
            kakṣābhyāmapi svedāḥ praśravanti sma / lalāṭādapi svedāḥ praśravanti sma / bhūbhau
            nipatanti sma avaśyāyanta ūṣmāyanto bāṣpāyantaḥ //</p>
         
         
         <p>tasya me bhikṣava etadabhūt - yannvahamāsphānakaṃ dhyānaṃ dhyāyeyam / tato me bhikṣava
            āsphānakaṃ dhyānaṃ dhyāyato mukhato nāsikātaścāśvāsapraśvāsā upaniruddhāvabhūtām /
            karṇachidrābhyāmuccaśabdā mahāśabdā niścaranti sma / tadyathāpi nāma karmāragagayā
            mathyamānāyāmuccaśabdo mahāśabdo niścarati, evameva me bhikṣavo mukhanāsikābhyāmāśvāsapraśvāsāvuparuddhāvabhūtāṃ
            śrotachidrābhyāmuccaśabdo mahāśabdo niścarati sma //</p>
         
         
         <p>tasya me bhikṣava etadabhūt - yannvahaṃ bhūya āsphānakaṃ dhyānaṃ dhyāyeyamiti / tato
            me bhikṣavo mukhanāsikāśrotrāṇyuparuddhāni cābhūvan / teṣūparuddheṣu vāyururdhvaṃ
            śiraḥkapālamupanihanti sma / tadyathāpi nāma bhikṣavaḥ puruṣaḥ kuṇḍayā śaktyā śiraḥkapālamupahanyād,
            evameva me bhikṣavo mukhanāsikāśrotreṣūparuddheṣu āśvāsapraśvāsā urdhvaṃ śiraḥkapālamupanighnanti
            sma //</p>
         
         
         <p>tāṃ cāvasthāṃ dṛṣṭvā bodhisattvasya tatra keciddevā evamāhu - kaṣṭaṃ bhoḥ kālagato
            batāyaṃ siddhārthaḥ kumāraḥ / apare evamāhuḥ - nāyaṃ kālagataḥ / api tudhyānavihāra
            eṣo 'rhatāmevaṃvidha iti / tasyāṃ ca velāyamimāṃ gāthāmabhāṣanta -</p>
         
         
         <p>
            mā khalvayaṃ śākyanarendragarbho hyapūrṇasaṃkalpa ihaiva raṇye /<br />
            kṛtvā trilokaṃ dukhitaṃ hyanāthaṃ kālaṃ kariṣyatyakṛtārtha eva // Lal_17.1 //
            </p>
         
         
         <p>hā sattvasārā sadṛḍhapratijñā saddharmayajñena nimantritābhūt /
            <span class="note"><span class="bold">Vaidya 185</span></span>
            vayaṃ purā te tuṣiteṣu nāthā kva sā pratijñā tava śuddhasattva // Lal_17.2 //</p>
         
         
         <p>atha te devaputrāstrāyatriṃśeṣu deveṣu gatvā māyādevyā evamarthaṃ śrāvayanti - kālagataḥ
            kumāraḥ / atha māyādevī apsarāgaṇaparivṛtā ardharātrasamaye nairañjanāyāstīre yena
            bodhisattvastenopasaṃkrāntā / sā paśyati sma bodhisattvaṃ śuṣkagātram / kālagatamiva
            dṛṣṭvā bāṣpagadgadakaṇṭhā roditumārabdhā / tasyāṃ ca velāyāmimāṃ gāthāmabhāṣata -</p>
         
         
         <p>
            yadā jāto 'si me putra vane lumbinisāhvaye /<br />
            siṃhavaccāgṛhītastvaṃ prakrāntaḥ sapta padā svayam // Lal_17.3 //
            </p>
         
         
         <p>
            diśāṃ cālokya cature vācā te pravyāhṛtā śubhā /<br />
            iyaṃ me paścimā jātiḥ sā te na paripūritā // Lal_17.4 //
            </p>
         
         
         <p>
            asitenābhinirdiṣṭo buddho loke bhaviṣyasi /<br />
            kṣuṇṇaṃ vyākaraṇaṃ tasya na dṛṣṭā tena nityatā // Lal_17.5 //
            </p>
         
         
         <p>
            cakravartiśriyaṃ putra napi bhuktā manoramā /<br />
            na ca bodhimanuprāpto yāto 'si nidhanaṃ vane // Lal_17.6 //
            </p>
         
         
         <p>
            putrārthe kaṃ prapadyāmi kaṃ va krandāmi duḥkhitā /<br />
            ko me dadyekaputrasya kiṃcitprāṇasya jīvitam // Lal_17.7 //
            </p>
         
         
         <p>bodhisattva āha -</p>
         
         
         <p>
            kaiṣā ati tvāṃ karuṇaṃ rudāsi prakīrṇakeśā vinivṛttaśobhā /<br />
            putraṃ hyatīvā paridevayantī viceṣṭamānā dharaṇītalasthā // Lal_17.8 //
            </p>
         
         
         <p>māyādevī āha -</p>
         
         
         <p>
            mayā tu daśamāsāṃ vai kukṣau vajra ivā dhṛtaḥ /<br />
            sā te 'haṃ putrakā mātā vilapāmi suduḥkhitā // Lal_17.9 //
            </p>
         
         
         <p>atha bodhisattva āśvāsayannuvāca - na bhetavyaṃ putralālase, śramaṃ te saphalaṃ kariṣyasi
            / amoghaṃ buddhaparityāgam / asitanirdeśaṃ ca vyaktaṃ kariṣyāmi / dīpaṃkarasya vyākaraṇaṃ
            vyaktīkariṣyāmi ca /</p>
         
         
         <p>api śatadhā vasudhā vikīryeta meruḥ plave cāmbhasi ratnaśṛṅgaḥ /
            candrārkatārāgaṇa bhū pateta pṛthajano naiva ahaṃ mriyeyam /
            <span class="note"><span class="bold">Vaidya 186</span></span>
            yasmānna śoko tvayi atra kāryo na vai cirād drakṣyasi buddhabodhim // Lal_17.10 //</p>
         
         
         <p>sahaśravaṇādeva devī māyā saṃpraharṣitaromakūpajātā bodhisattvaṃ māndāravapuṣpairabhyavakirya
            tripradakṣiṇīkṛtvā divyatūryaiḥ saṃpravādyamānairyena svabhavanaṃ tenopajagāma //</p>
         
         
         <p>tasya me bhikṣava etadabhūt - santyeke śramaṇabrāhmaṇā ye alpāhāratayā śuddhiṃ manyante
            / yannvahamalpāhāratayā pratipadyeyamiti / abhijānāmyahaṃ bhikṣava ekamevādvitīyaṃ
            kolamāhāramāhartum / syātkhalu punarbhikṣavo yuṣmākaṃ eṣā buddhiḥ - mahattaraṃ tatra
            kāle kolamāsīditi / na khalvevaṃ draṣṭavyam / atha khalviyadeva tatra kāle kolamabhūt
            / tasya me bhikṣava ekameva kolamāhāramāharato 'dvitīyaṃ kāyo 'tyarthaṃ karśito 'bhūddurbalaḥ
            / tadyathāpi nāma bhikṣava āsītakīparvāṇi vā kālāparvāṇi vā, evameva me 'ṅgapratyaṅgānyabhūvan
            / tadyathāpi nāma karkaṭapārśukā, evameva me pārśukā abhūvan / tadyathāpi nāma vāhanakāraśālāyāṃ
            vā hastiśālāyāṃ vā jīrṇāyāmubhayato vivṛtāyāṃ gopānasyāntarikāśca virājante vyavabhāsante,
            evameva me pārśukā antaḥkāye ubhayato virājante sma vyavabhāsante sma / tadyathāpi
            nāma vartanyā veṇī unnatāvanatā bhavati samaviṣamā, evaṃ me pṛṣṭhīkaṇṭako 'bhūdunnatāvanataḥ
            samaviṣamaḥ / tadyathā tiktakālābustaruṇo lūna āmlāno bhavati saṃmlānaḥ samutpuṭakajātaḥ
            evameva śira āmlānamabhūtsaṃmlānaṃ samutpuṭakajātam / tadyathāpi nāma grīṣmāṇāṃ paścime
            māse kūpatārakā dūragatā bhavanti, kṛcchreṇa saṃprakāśyante, evameva me 'kṣitārakau
            duragatāvabhūtāṃ kṛcchreṇa saṃprakāśyete sma / tadyathāpi nāmājapadaṃ voṣṭrapadaṃ
            vā, evameva me kakṣākukṣivakṣādīnyabhūvan / tato yadāhaṃ bhikṣavaḥ pāṇinā kukṣiṃ spṛśāmīti
            pṛṣṭhikaṇṭakamevāsprākṣam / uttiṣṭhāmīti cābhisaṃskurvaṃstathaivāvakubjaḥ prayāmeṇa
            prāpatam / tataḥ kṛcchreṇotthito 'pi pāṃśukṛtāni gātrāṇi pāṇinā pramṛjato me pūtiromāṇi
            kāyācchīryante sma / yāpi me 'bhūtpaurāṇī śubhavarṇatanuḥ sāpyantaradhādyathāpīdaṃ
            rūkṣapradhānaṃ prahitātmanaḥ / sāmantāśca me gocaragrāmavāsina evaṃ saṃjānante sma
            - kālako bata bhoḥ śramaṇo gautamaḥ / śyāmako bata bhoḥ śramaṇo gautamaḥ / madguracchavirbata
            bhoḥ śramaṇo gautamaḥ / yāpyasyābhūtpaurāṇī śubhavarṇā nibhā, sāpyantarhitā //</p>
         
         
         <p>tasya me bhikṣava etadabhūt - yannvahaṃ bhūyasyā mātrayālpāhāratayā pratipadyeyamiti
            / abhijānāmyahaṃ bhikṣava ekameva taṇḍulamadvitīyamāhāramāhartum / syādbhikṣavo yuṣmākamevaṃ
            mahattaraṃ taṇḍulaṃ tasmin kāle 'bhūditi / na khalvevaṃ draṣṭavyam / athaitāvāneva
            tasmin kāle taṇḍulo 'bhūt / tasya me bhikṣava ekaṃ taṇḍulamāharataḥ kṣipraṃ kāyo 'bhūditi
            pūrvavadyāvanmadguracchavirbata bhoḥ śramaṇo gautama iti / yāpyasya sābhūtpaurāṇī
            śubhavarṇatanuḥ sāpyantarhiteti //</p>
         
         <span class="note"><span class="bold">Vaidya 187</span></span>
         
         <p>tasya me bhikṣava etadabhūt - yannvahaṃ bhūyasyā mātrayālpāhāratāyai pratipadyeyamiti
            / abhijānāmyahaṃ bhikṣava ekameva tilamadvitīyamāhāramāhārayitum / peyālaṃ / yāvatsāpyasya
            śubhavarṇatanurantarhiteti //</p>
         
         
         <p>tasya me bhikṣava etadabhūt - santyeke śramaṇabrāhmaṇā ye 'nāhāratayā śuddhiṃ manyante
            / yannvahaṃ sarveṇa sarvamanāhāratāyai pratipadyeyamiti / tato 'haṃ bhikṣavo 'nāhārasthito
            'bhūvan / tasya me bhikṣavo 'nāhārasya kāyo 'tīva śuṣko 'bhūt kṛśo durbalaḥ, tadyathāpi
            nāma āsitakīparvāṇi vā kālāparvāṇi vā / tato dviguṇatriguṇacaturguṇapañcaguṇadaśaguṇaṃ
            me kṛśānyaṅgapratyaṅgānyabhūvan / tadyathā karkaṭakapārśukā vāhanaśālāyāṃ vā gopānasī
            (pārśve) dviparivartanā veṇīvatpṛṣṭhīkaṇṭakaḥ / tiktālābuvacchiraḥkapālam, kūpatārakā
            ivākṣitārake / so 'haṃ bhikṣavaḥ sādhukamuttiṣṭhāmīti gātrāṇyabhisaṃskurvannavakubjaḥ
            prāpatam / kṛcchreṇāpi cotthitaḥ pāṃśukṛtāni me gātrāṇi pramṛjataḥ pūtimūlāni romāṇyaśīryanta
            / yāpi me sābhūcchubhavarṇatanunibhā, sāpyantaradhāt / tadyathāpi tadrūkṣapradhānaprahitātmakatvāt
            / sāmantāśca me gocaragrāmavāsino janā evaṃ saṃjānante sma - kālako bata bhoḥ śramaṇo
            gautamaḥ / śyāmako bata bhoḥ śramaṇo gautamaḥ / madguracchavirbata bhoḥ śramaṇo gautamaḥ
            / yāpyasya sābhūtpaurāṇī śubhavarṇanibhā sāpyantarhiteti //</p>
         
         
         <p>rājāpi tadā śuddhodanaḥ pratipratidivasaṃ bodhisattvasyāntike dūtaṃ preṣayati sma
            //</p>
         
         
         <p>iti hi bhikṣavo bodhisattvo lokasyādbhutakriyāsaṃdarśanārthaṃ pūrvavadyāvatkarmakriyāpraṇaṣṭānāṃ
            sattvānāṃ karmakriyāvatāraṇārthaṃ puṇyasaṃcayānāṃ codbhāvanārthaṃ mahājñānasya ca
            guṇasaṃdarśanārthaṃ dhyānāṅgānāṃ ca vibhajanārthamekatilakolataṇḍulena ṣaḍvarṣāṇi
            duṣkaracaryāmanuvartayantamupadarśayati sma / adīnamānasaḥ ṣaḍvarṣā bodhisattvo yathā
            niṣaṇṇa evāsthāt paryaṅkena / na ca īryāpathāccyavate sma / nātapācchāyāmagamanna
            chāyāyā ātapam / na ca vātātapavṛṣṭiparitrāṇamakaronna ca daṃśamaśakasarīsṛpānapanayati
            sma / na coccārapraśrāvaśleṣmasiṃhāṇakānutsṛjati sma / na ca samiñjanaprasāraṇamakarot
            / na ca pārśvodarapṛṣṭhasthānenāsthāt / ye 'pi ca te mahāmeghā durdinavarṣāśaniśaradgrīṣmahaimantikāḥ,
            te 'pi bodhisattvasya kāye nipatanti sma / na cāntato bodhisattvaḥ pāṇināpi pracchādanamakarot
            / na cendriyāṇi pithayati sma / na cendriyārthān gṛhṇite sma / ye ca tatrāgaman grāmakumārakā
            vā grāmakumārikā vā gopālakā vā paśupālakā vā tṛṇahārikā vā kāṣṭhahārikā vā gomayahārikā
            vā, te bodhisattvaṃ pāṃśupiśācamiti manyante sma / tena ca krīḍanti sma / pāṃśubhiścainaṃ
            mrakṣayanti sma //</p>
         
         
         <p>tatra bodhisattvastaiḥ ṣaḍbhirvarṣaistāvallūhanyūnadurbalakāyaḥ saṃvṛtto 'bhūt, yadasya
            karṇaśrotābhyāṃ tṛṇatūlakaṃ prakṣipya nāsāśrotābhyāṃ niṣkāsyate sma / nāsāśrotābhyāṃ
            prakṣipya karṇaśrotābhyāṃ (<span class="bold">Vaidya 188</span>) niṣkāsyate sma / karṇaśrotābhyāṃ prakṣipya mukhadvāreṇa niṣkāsyate sma / mukhadvāreṇa
            prakṣipya karṇanāsikāśrotābhyo niṣkāsyate sma / nāsāyāṃ prakṣipya karṇanāsikāmukhadvāreṇa
            niṣkāsyate sma //</p>
         
         
         <p>ye ca te devanāgayakṣagandharvāsuragaruḍakinnaramahoragā manuṣyāmanuṣyā bodhisattvasya
            guṇeṣu pratyakṣāḥ, te rātriṃdivaṃ samadhiṣṭhā bodhisattvasya pūjāṃ kurvanti sma /
            praṇidhānāni ca kurvanti sma //</p>
         
         
         <p>tatra bodhisattvena tai ṣaḍbhirvarṣairduṣkaracaryāṃ saṃdarśayatā paripūrṇāni dvādaśanayutāni
            devamanuṣyāṇāṃ tribhiryānaiḥ paripācitānyabhūvan //</p>
         
         
         <p>tatredamucyate -</p>
         
         
         <p>
            tasya ca guṇānvitasya purādviniṣkramya bodhisattvasya /<br />
            cintā upāyayuktā sattvārthahitāya utpannā // Lal_17.11 //
            </p>
         
         
         <p>
            pañcasu kaṣāyakāle hīne 'dharmādhimuktike loke /<br />
            jāto 'smi jambudvipe dharmakriyauddhure loke // Lal_17.12 //
            </p>
         
         
         <p>
            ākīrṇa tīrthikagaṇaiḥ kautūhalamaṅgalairime yuktā /<br />
            kāyopakramakaraṇairmanyante bāliśāḥ śuddhim // Lal_17.13 //
            </p>
         
         
         <p>
            agnipraveśamaruprapātapāṃśubhasmādimakṣitā nagnāḥ /<br />
            kāyaparitāpanārthaṃ pañcātapayogamanuyuktāḥ // Lal_17.14 //
            </p>
         
         
         <p>
            mantrāvicārakaraṇā keciddhastāvalehakā abudhāḥ /<br />
            na ca kumbhamukhakaroṭānna dhārakuśalāntarācca gṛhṇanti // Lal_17.15 //
            </p>
         
         
         <p>
            na ca yatra svānubhavatī na cāhitaṃ tena tiṣṭhavākyasya /<br />
            kulabhikṣa eka gṛhyā śuddhaṃ manyantihātmānam // Lal_17.16 //
            </p>
         
         
         <p>
            varjenti sarpitailaṃ phāṇitadadhidugdhamatsyamāṃsāni /<br />
            śyāmākaśākabhakṣā mṛṇālagarḍulakaṇābhakṣāḥ // Lal_17.17 //
            </p>
         
         
         <p>
            mūlaphalapatrabhakṣāḥ kuśacīvaracarmakambaladharāśca /<br />
            apare bhramanti nagnāḥ satyamidaṃ mohamanyaditi mūḍhāḥ // Lal_17.18 //
            </p>
         
         
         <p>
            dhārenti ūrdhvahastā urdhvaṃkeśā jaṭāśca dhārenti /<br />
            mārgānatipranaṣṭā amārgasaṃsthāḥ sugatigamanakāmāḥ // Lal_17.19 //
            </p>
         
         
         <p>
            tṛṇamusalabhasmaśayanāḥ kaṇṭakaśayanāśca utkuṭadhyāyi /<br />
            sthita kecidekapāde ūrdhvamukhāścandrasūrya paśyantaḥ // Lal_17.20 //
            </p>
         
         
         <p>
            utsāṃ sarasataḍāgāṃ sāgarasaritaśca candrasūryau ca /<br />
            vṛkṣagiriśailaśikharāṃ kumbhaṃ dharaṇīṃ namasyante // Lal_17.21 //
            </p>
         
         <span class="note"><span class="bold">Vaidya 189</span></span>
         
         <p>
            vividhaiśca kāraṇaiste kāyaṃ pariśodhayanti saṃmūḍhāḥ /<br />
            mithyādṛṣṭiparītāḥ kṣipraṃ prapatantyapāyeṣu // Lal_17.22 //
            </p>
         
         
         <p>
            yannūnamahaṃ vratatapa duṣkaracaryāṃ samārabhe ghorām /<br />
            yaṃ duṣkaraṃ na śakyaṃ carituṃ devairmanuṣyairvā // Lal_17.23 //
            </p>
         
         
         <p>
            āsphānakaṃ ca dhyānaṃ dhyāyeyaṃ vajrakalpadṛḍhasthānam /<br />
            yaṃ dhyānaṃ na samarthāḥ pratyekajināpi darśayitum // Lal_17.24 //
            </p>
         
         
         <p>
            santīha devamanujāḥ tīrthika lūhavratena hṛṣyante /<br />
            teṣa paripākaheto duṣkaravratatapa rabheya sūtīvram // Lal_17.25 //
            </p>
         
         
         <p>
            paryaṅkamābhujitvā upaviṣṭo 'bhūtsthale asaṃstīrṇe /<br />
            kolatilataṇḍulenā āhāravidhiṃ vidarśayati // Lal_17.26 //
            </p>
         
         
         <p>
            āśvāsaviprahīnaḥ praśvāsavarjitu na ceñjate bālavān /<br />
            ṣaḍvarṣāṇi pravaraṃ dhyāyatyāsphānakaṃ dhyānam // Lal_17.27 //
            </p>
         
         
         <p>
            kalpaṃ no na vikalpaṃ na ceñjanaṃ nāpimanyena pracāram /<br />
            ākāśadhātuspharaṇaṃ dhyāyatyāsphānakaṃ dhyānam // Lal_17.28 //
            </p>
         
         
         <p>
            na ca ātapātu chāyāṃ chāyāyā nātapaṃ gataścāsau /<br />
            meruriva niṣprakampyo dhyāyatyāsphānakaṃ dhyānam // Lal_17.29 //
            </p>
         
         
         <p>
            na ca vātavṛṣṭichadanaṃ na daṃśamaśakāsarīsṛpātrāṇam /<br />
            avikopitayā caryā dhyāyatyāsphānakaṃ dhyānam // Lal_17.30 //
            </p>
         
         
         <p>
            na ca kevalamātmārthaṃ dhyāyatyāsphānakaṃ dhyānam /<br />
            anyatra karuṇacitto bhāvī lokasya vipulārtham // Lal_17.31 //
            </p>
         
         
         <p>
            ye grāmadārakāśca gopālāḥ kāṣṭhahāratṛṇahārāḥ /<br />
            pāṃśupiśācakamiti taṃ manyante pāṃśunā ca mrakṣanti // Lal_17.32 //
            </p>
         
         
         <p>
            aśucīnā ca kirante vividhāste kāraṇāśca kārenti /<br />
            na ca iñjate bhramati vā dhyāyatyāsphānakaṃ dhyānam // Lal_17.33 //
            </p>
         
         
         <p>
            na ca namati no vinamate na kāyaparirakṣaṇā spṛśati /<br />
            kiṃcinnoccāraprasravaṃ śabdeṣu na saṃtrasī na paraprekṣī // Lal_17.34 //
            </p>
         
         
         <p>
            saṃśuṣkamāṃsarudhiraṃ carmasnāyvasthikāśca avaśiṣṭā /<br />
            udarācca pṛṣṭhivaṃśo vidṛśyate vartitā yathā veṇī // Lal_17.35 //
            </p>
         
         <span class="note"><span class="bold">Vaidya 190</span></span>
         
         <p>
            ye te kṛtādhikārā devāḥ suranāgayakṣagandharvāḥ /<br />
            pratyakṣaguṇadharasyā karonti pūjāṃ divārātrau // Lal_17.36 //
            </p>
         
         
         <p>
            praṇidhiṃ ca kurvate te vayamapi tādṛśa bhavāmahe kṣipram /<br />
            yatha eṣa gaganacitto dhyāyatyāsphānakaṃ dhyānam // Lal_17.37 //
            </p>
         
         
         <p>
            na ca kevalamātmārthaṃ na dhyānasvādanānna sukhabuddhyā /<br />
            anyatra karuṇabuddhyā kariṣyatyarthaṃ vipula loke // Lal_17.38 //
            </p>
         
         
         <p>
            nihatāḥ parapravādā dhyāmīkṛta tīrthikā mativihīnāḥ /<br />
            karmakriyā ca darśita yā proktā kāśyape vācā // Lal_17.39 //
            </p>
         
         
         <p>
            krakucchandakasya bodhi bodhiriha sudurlabhā bahubhi kalpaiḥ /<br />
            janatāyā ityarthaṃ dhyāyatyāsphānakaṃ dhyānam // Lal_17.40 //
            </p>
         
         
         <p>
            dvādaśanayutā pūrṇā vinīta marumānuṣāstribhiryānaiḥ /<br />
            etadadhikṛtya sumati dhyāyatyāsphānakaṃ dhyānam // Lal_17.41 //
            </p>
         
         
         <p>// iti śrīlalitavistare duṣkaracaryāparivarto nāma saptadaśamo 'dhyāyaḥ //</p>
         
         
         
         
         
         <p>START Parivarta 18</p>
         
         <span class="note"><span class="bold">Vaidya 191</span></span>
         
         
         <p>nairañjanāparivarto 'ṣṭādaśaḥ /</p>
         
         
         <p>māraśca bhikṣavaḥ pāpīyān bodhisattvasya ṣaḍvarṣāṇi duṣkaracaryāṃ carataḥ pṛṣṭhataḥ
            samanubaddho 'bhūt avatāraprekṣī avatāragaveṣī / na ca kadācitkiṃcidavatāramadhyagacchat
            / so 'vatāramanadhigacchannirviṇṇo vipratisārī prākrāmat //</p>
         
         
         <p>tatredamucyate -</p>
         
         
         <p>
            ramaṇīyānyaraṇyāni vanagulmāśca vīrudhāḥ /<br />
            prācīnamurubilvāyāṃ yatra nairañjanā nadī // Lal_18.1 //
            </p>
         
         
         <p>
            prahāṇāyodyataṃ tatra satataṃ dṛḍhavikramam /<br />
            parākramantaṃ vīryeṇa yogakṣemasya prāptaye // Lal_18.2 //
            </p>
         
         
         <p>
            namucirmadhurāṃ vācaṃ bhāṣamāṇo upāgamat /<br />
            śākyaputrā samuttiṣṭha kāyakhedena kiṃ tava // Lal_18.3 //
            </p>
         
         
         <p>
            jīvato jīvitaṃ śreyo jīvan dharmaṃ cariṣyasi /<br />
            jīvaṃ hi tāni kurute yāni kṛtvā na śocati // Lal_18.4 //
            </p>
         
         
         <p>
            kṛśo vivarṇo dīnastvaṃ antike maraṇaṃ tava /<br />
            sahasrabhāge maraṇaṃ ekabhāge ca jīvitam // Lal_18.5 //
            </p>
         
         
         <p>
            dadataḥ satataṃ dānaṃ agnihotraṃ ca juhvataḥ /<br />
            bhaviṣyati mahatpuṇyaṃ kiṃ prahāṇe kariṣyasi // Lal_18.6 //
            </p>
         
         
         <p>
            duḥkhaṃ mārgaṃ prahāṇasya duṣkaraṃ cittanigraham /<br />
            imāṃ vācaṃ tadā māro bodhisattvamathābravīt // Lal_18.7 //
            </p>
         
         
         <p>
            taṃ tathāvādinaṃ māraṃ bodhisattvastato 'bravīt /<br />
            pramattabandho pāpīya svenārthena tvamāgataḥ // Lal_18.8 //
            </p>
         
         
         <p>
            aṇumātraṃ hi me puṇyairartho māra na vidyate /<br />
            artho yeṣāṃ tu puṇyena tānevaṃ vaktumarhasi // Lal_18.9 //
            </p>
         
         
         <p>
            naivāhaṃ maraṇaṃ manye maraṇāntaṃ hi jīvitam /<br />
            anivartī bhaviṣyāmi brahmacaryaparāyaṇaḥ // Lal_18.10 //
            </p>
         
         
         <p>
            srotāṃsyapi nadīnāṃ hi vāyureṣa viśoṣayet /<br />
            kiṃ punaḥ śoṣayetkāyaṃ śoṇitaṃ prahitātmanām // Lal_18.11 //
            </p>
         
         <span class="note"><span class="bold">Vaidya 192</span></span>
         
         <p>
            śoṇite tu viśuṣke vai tato māṃsaṃ viśuṣyati /<br />
            māṃseṣu kṣīyamāṇeṣu bhūyaścittaṃ prasīdati /<br />
            bhūyaśchandaśca vīryaṃ ca samādhiścāvatiṣṭhate // Lal_18.12 //
            </p>
         
         
         <p>
            tasyaiva me viharataḥ prāptasyottamacetanām /<br />
            cittaṃ nāvekṣate kāyaṃ paśya sattvasya śuddhatām // Lal_18.13 //
            </p>
         
         
         <p>
            asti chandaṃ tathā vīryaṃ prajñāpi mama vidyate /<br />
            taṃ na paśyāmyahaṃ loke vīryādyo māṃ vicālayet // Lal_18.14 //
            </p>
         
         
         <p>
            varaṃ mṛtyuḥ prāṇaharo dhiggrāmyaṃ nopajīvitam /<br />
            saṃgrāme maraṇaṃ śreyo yacca jīvetparājitaḥ // Lal_18.15 //
            </p>
         
         
         <p>
            nāśūro jayate senāṃ jitvā caināṃ na manyate /<br />
            śūrastu jayate senāṃ laghu māra jayāmi te // Lal_18.16 //
            </p>
         
         
         <p>
            kāmāste prathamā senā dvitīyā aratistathā /<br />
            tṛtīyā kṣutpipāsā te tṛṣṇā senā caturthikā // Lal_18.17 //
            </p>
         
         
         <p>
            pañcamī styānamiddhaṃ te bhayaṃ ṣaṣṭī nirucyate /<br />
            saptamī vicikitsā te krodhamrakṣau tathāṣṭamī // Lal_18.18 //
            </p>
         
         
         <p>
            lobhaślokau ca saṃskārau mithyālabdhaṃ ca yadyaśaḥ /<br />
            ātmānaṃ yaśca utkarṣedyaśca vai dhvaṃsayetparāṃ // Lal_18.19 //
            </p>
         
         
         <p>
            eṣā hi namuceḥ senā kṛṣṇabandhoḥ pratāpinaḥ /<br />
            atrāvagāḍhā dṛśyante ete śramaṇabrāhmaṇāḥ // Lal_18.20 //
            </p>
         
         
         <p>
            yā te senā dharṣayati lokamenaṃ sadevakam /<br />
            bhetsyāmi prajñayā tāṃ te āmapātramivāmbunā // Lal_18.21 //
            </p>
         
         
         <p>
            smṛtiṃ sūpasthitāṃ kṛtvā prajñāṃ caiva subhāvitām /<br />
            saṃprajānaṃ cariṣyāmi kiṃ kariṣyasi durmate // Lal_18.22 //
            </p>
         
         
         <p>evamukte māraḥ pāpīyān duḥkhī durmanā anāttamanā vipratisārī tatraivāntaradhāt //</p>
         
         
         <p>atha khalu bhikṣavo bodhisattvasyaitadabhūt - ye kecicchramaṇā brāhmaṇā vā atītānāgatapratyutpanneṣvadhvasvātmopakramikāṃ
            śarīropatāpikāṃ duḥkhāṃ tīvrāṃ kharāṃ kaṭukāmamanāpāṃ vedanāṃ vedayanti etāvatparamaṃ
            te duḥkhamanubhavanti //</p>
         
         <span class="note"><span class="bold">Vaidya 193</span></span>
         
         <p>tasya me bhikṣava etadabhūt - anayāpi khalu mayā caryayā anayāpi pratipadā na kaściduttarimanuṣyadharmādalamāryajñānadarśanaviśeṣaḥ
            sākṣātkṛtaḥ / nāyaṃ mārgo bodheḥ / nāyaṃ mārga āyatyāṃ jātijarāmaraṇasaṃbhavānāmastaṃgamāya
            / syāttadanyo mārgo bodherāyatyāṃ jātijarāmaraṇaduḥkhasamudayānāmastaṃgamāyeti //</p>
         
         
         <p>tasya me bhikṣava etadabhavat - yadahaṃ piturudyāne jambucchāyāyāṃ niṣaṇṇo viviktaṃ
            kāmairviviktaṃ pāpakairakuśalairdharmaiḥ savitarkaṃ savicāraṃ vivekajaṃ prītisukhaṃ
            prathamaṃ dhyānamupasaṃpadya vyāhārṣaṃ yāvaccaturthadhyānamupasaṃpadya vyāhārṣam,
            syātsa mārgo bodherjātijarāmaraṇaduḥkhasamudāyānāmasaṃbhavāyāstaṃgamāyeti / tadanusāri
            ca me vijñānamabhūt / sa mārgo bodheriti //</p>
         
         
         <p>tasya mamaitadabhūt - nāsau mārgaḥ śakyaḥ evaṃ daurbalyaprāptenābhisaṃboddhum / sacetpunarahamabhijñājñānabalenaiva
            lūhaṃ durbalakāya eva bodhimaṇḍamupasaṃkrameyam, na me paścimā janatā anukampitā syāt
            / na caiṣa mārgo bodheḥ / yannvahamaudārikamāhāramāhṛtya kāyabalasthāmaṃ saṃjanayya
            paścādbodhimaṇḍamupasaṃkrameyam //</p>
         
         
         <p>tatra bhikṣavo ye te lūhādhimuktā devaputrāste mama cetasaścetasaiva parivitarkamājñāya
            yenāhaṃ tenopasaṃkramya māmevamāhuḥ - mā sma tvaṃ satpuruṣa audārikamāhāramāhareḥ
            / vayaṃ te romakūpairojaḥ prakṣepsyāma iti //</p>
         
         
         <p>tasya me bhikṣava etadabhūt - ahaṃ khalvanaśana ityātmānaṃ pratijāne, sāmantāśca me
            gocaragrāmavāsino janā evaṃ saṃjānante sma yathānaśanaḥ śramaṇo gautamaḥ / itīva me
            khalu lūhādhimuktā devaputrā romakūpairojaḥ prakṣipanti / sa mama paramo mṛṣāvādaḥ
            syāt / tato bodhisattvo mṛṣāvādaparihārārthaṃ tān devaputrān pratikṣipyaudārikamāhāramāhartu
            cittaṃ nāmayati sma //</p>
         
         
         <p>iti hi bhikṣavaḥ ṣaḍvarṣavratatapaḥsamuttīrṇo bodhisattvo 'smādāsanādutthāyaudārikamāhāramāhariṣyāmīti
            vācaṃ niścārayati sma / tadyathā phāṇīkṛtaṃ mudgayūṣaṃ hareṇukayūṣaṃ mathyodanakulmāṣamiti
            //</p>
         
         
         <p>atha khalu bhikṣavaḥ pañcānāṃ bhadravargīyānāmetadabhūt - tayāpi tāvaccaryayā tayāpi
            tāvatpratipadā śramaṇena gautamena na śakitaṃ kiṃciduttarimanuṣyadharmādalamāryajñānadarśanaviśeṣaṃ
            sākṣātkartum, kiṃ punaretarhi audārikamāhāramāharan sukhallikānuyogamanuyukto viharan
            / avyakto bālo 'yamiti ca manyamānā bodhisattvasyāntikātprakrāman / te vārāṇasīṃ gatvā
            ṛṣipatane mṛgadāve vyāhārṣuḥ //</p>
         
         
         <p>tatra bodhisattvamādita eva duṣkaracaryāṃ carantaṃ daśa grāmikaduhitaraḥ kumārya upagacchan
            darśanāya vandanāya paryupāsanāya ca / tairapi pañcakairbhadravargīyairupasthito 'bhūt
            / ekakolatilataṇḍulapradānena (<span class="bold">Vaidya 194</span>) ca pratipādito 'bhūt / balā ca nāma dārikā balaguptā ca supriyā ca vijayasenā ca
            atimuktakamalā ca sundarī ca kumbhakārī ca uluvillikā ca jaṭilikā ca sujātā ca nāma
            grāmikaduhitāḥ / ābhiḥ kumārikābhirbodhisattvāya sarvāstā yūṣavidhāḥ kṛtvopanāmitā
            abhūvan / tāścābhyavahṛtya bodhisattvaḥ krameṇa gocaragrāme piṇḍāya caran varṇarūpabalavānabhūt
            / tadagreṇa bodhisattvaḥ sundaraḥ śramaṇo mahāśramaṇa ityācakṣate //</p>
         
         
         <p>tatra ca bhikṣavaḥ sujātā grāmikaduhitā bodhisattvasya duṣkaracaryāṃ carataḥ ādita
            eva bodhisattvasya vratatapaḥsamuttāraṇārthaṃ śarīrasyāpyāyanahetośca pratidivasamaṣṭaśataṃ
            brāhmaṇānāṃ bhojayati sma / evaṃ ca praṇidadhāti sma - mama bhojanaṃ bhuktvā bodhisattvo
            'nuttarāṃ samyaksaṃbodhimabhisaṃbudhyeteti //</p>
         
         
         <p>tasya me bhikṣavaḥ ṣaḍvarṣavyativṛttasya kāṣāyāṇi vastrāṇi parijīrṇānyabhūvan / tasya
            me bhikṣava etadabhūt - sacedahaṃ kaupīnapracchādanaṃ labheyam, śobhanaṃ syāt //</p>
         
         
         <p>tena khalu punarbhikṣavaḥ samayena sujātāyā grāmikaduhiturdāsī rādhā nāma kālagatābhūt
            / sā śāṇakaiḥ pariveṣṭya śmaśānamapakṛṣya parityaktābhut / tadahamevādrākṣīt pāṃśukūlam
            / tato 'haṃ tatpāṃśukūlaṃ vāmena pādenākramya dakṣiṇaṃ hastaṃ prasāryāvanato 'bhūttadrahītum
            /</p>
         
         
         <p>atha bhaumā devā antarīkṣāṇāṃ devānāṃ ghoṣamanuśrāvayanti sma - āścaryaṃ mārṣā adbhutamidaṃ
            mārṣāḥ / yatra hi nāmaivaṃ mahārājakulaprasūtasya cakravartirājyaparityāginaḥ pāṃśukūle
            cittaṃ natamiti / antarīkṣā devā bhaumānāṃ devānāṃ śabdaṃ śratvā cāturmahārājikānāṃ
            devānāṃ ghoṣamudīrayanti sma / cāturmahārājikā devāstrāyatriṃśataḥ / trāyatriṃśā yāmānām
            / yāmāstuṣitānām / tuṣitā nirmāṇaratīnām / nirmāṇaratayaḥ paranirmitavaśavartinām
            / paranirmitavaśavartino yāvad brahmakāyikānām / iti hi bhikṣavastatkṣaṇaṃ tallavaṃ
            tanmuhūrtaṃ yāvadakaniṣṭhabhuvanādekaghoṣa ekasaṃnirnādo 'bhyudgato 'bhūt āścaryamidaṃ
            mārṣā adbhutamidam / yatra hi nāmaivaṃ mahārājakulaprasūtasya cakravartirājyaparityāginaḥ
            pāṃśukūle cittaṃ natamiti //</p>
         
         
         <p>atha bodhisattvasya punarapyetadabhavat - labdhaṃ mayā pāṃśukūlam / sacedudakaṃ labheyam,
            śobhanaṃ syāditi / tatastatraiva devatā pāṇinā mahīṃ parāhanti sma / tatra puṣkariṇī
            prādurabhūt / adyāpi sā pāṇihateti puṣkariṇī saṃjñāyate //</p>
         
         
         <p>punarapi bodhisattvasyaitadabhavat - labdhaṃ mayā pānīyam / sacecchilāṃ labheyam,
            yatredaṃ pāṃśukūlaṃ prakṣālayeyam, śobhanaṃ syāt / atha tatraiva śakreṇa śilā tatkṣaṇamevopanikṣiptābhūt
            / tato bodhisattvastatpāṃśukūlaṃ prakṣālayati sma //</p>
         
         
         <p>atha śakro devarājo bodhisattvamevamāha - dadasvedaṃ satpuruṣa mahyam / ahaṃ prakṣālayiṣyāmīti
            / tato bodhisattvaḥ svayaṃkāritāṃ pravrajyāyāḥ saṃdarśayituṃ tatpāṃśukūlaṃ śakrasyādatvā
            svayameva prakṣālayati sma / sa śrāntaḥ klāntakāyo 'vatīrya puṣkariṇīmuttariṣyāmīti
            / māreṇa ca pāpīyasā (<span class="bold">Vaidya 195</span>) īrṣyādharmaparītena puṣkariṇyā atyucchritāni taṭāni nirmitānyabhūvan / tasyāśca
            puṣkariṇyāstīre mahān kukubhapādapaḥ / tatra devatāṃ bodhisattvo lokānuvṛttyā devatānugrahārthaṃ
            cābravīt - āhara devate vṛkṣaśākhāmiti / tayā vṛkṣaśākhāvanāmitābhūt / tāṃ bodhisattvo
            'balambyottarati sma / uttīrya ca tasya kakubhapādapasyādhastāttatpāṃśukūlaṃ saṃghāṭīkṛtya
            āsīvyati sma / adyāpi tat pāṃśukūlaṃ sīvanamityevaṃ saṃjñāyate sma //</p>
         
         
         <p>atha vimalaprabho nāma śuddhāvāsakāyiko devaputraḥ, sa divyāni cīvarāṇi kāṣāyaraṅgaraktāni
            kalpikāni śramaṇasārūpyāṇi bodhisattvāyopanāmayati sma / bodhisattvaśca tāni gṛhītvā
            pūrvāhṇe nivāsya saṃghāṭīprāvṛtya gocaragrāmābhimukho 'bhut //</p>
         
         
         <p>tatra devatābhirurubilvāsenāpatigrāmake nandikagrāmikaduhituḥ sujātāyā ārocitamabhūdardharātrasamaye
            - yadarthaṃ tvaṃ mahāyajñaṃ yajase tasmādvratāduttīrṇaḥ saḥ / subhagamaudārikamāhāramāhariṣyati
            / tvayā ca pūrve praṇidhānaṃ kṛtam - mama bhojanaṃ bhuktvā bodhisattvo 'nuttarāṃ samyaksaṃbodhimabhisaṃbudhyeta
            iti / yatte karaṇīyaṃ tatkuruṣveti //</p>
         
         
         <p>atha khalu bhikṣavaḥ sujātā nandikagrāmaduhitā teṣāṃ devatānāṃ tadvacanaṃ śrutvā śīghraṃ
            gosahasrasya kṣīrātsaptakṛtsāroddhṛtādagryamojomaṇḍaṃ gṛhṇīte sma / gṛhītvā ca sā
            tatkṣīra(mabhinavama)bhinavaistaṇḍulairabhinavāyāṃ sthālyāmabhinavāṃ cullīmupalipya
            tadbhojanaṃ sādhayati sma / tasmiṃśca sādhyamāne imāni pūrvanimittāni saṃdṛśyante
            sma - tasmin khalvapi kṣīre śrīvatsasvastikanandyāvartapadmavardhamānādīni maṅgalyāni
            saṃdṛśyante sma / tatastasyā etadabhūt - yādṛśānīmāni pūrvanimittāni saṃdṛśyante,
            niḥsaṃśayamidaṃ bhojanaṃ bhuktvā bodhisattvo 'nuttarāṃ samyaksaṃbodhiṃ prāpsyati /
            sāmudrajñānavidhijñaśca naimittikastaṃ pradeśaṃ prāpto 'bhūt / so 'pi tathaivāmṛtādhigamanameva
            vyākṛtavān / tataḥ sujātā taṃ pāyasaṃ pakvaṃ sthaṇḍilamupalipya puṣpairavakīrya gandhodakenābhyukṣya
            āsanaṃ prajñāpya satkṛtyottarāṃ nāma ceṭīmāmantrayate sma - gacchottare brāhmaṇamānaya
            / ahamidaṃ madhupāyasamavalokayāmi / sādhvārya iti pratiśrutya uttarā pūrvāṃ diśamagamat
            / sā tatra bodhisattvaṃ paśyati sma / tathaiva dakṣiṇām / bodhisattvameva paśyati
            sma / evaṃ paścimāmuttarāmeva diśaṃ gacchati sma, tatra tatra bodhisattvamevādrākṣīt
            / tena khalu punaḥ samayena śuddhāvāsakāyikairdevaputraiḥ sarve 'nyatīrthikā nigṛhītā
            abhūvan / na kaścit saṃdṛśyate sma / tataḥ sā āgatvā svāminīmevamāha - na khalvārye
            anyaḥ kaścid dṛśyate śramaṇo vā brāhmaṇo vā, anyatra yato yata eva gacchāmi, tatra
            tatra śramaṇameva sundaraṃ paśyāmi / sujātā āha - gacchottare sa eva brāhmaṇaḥ, sa
            eva śramaṇaḥ / tasyaivārthe 'yamārambhaḥ / tamevānayeti / sādhvārye ityuttarā gatvā
            bodhisattvasya caraṇayoḥ praṇipatya sujātāyā (<span class="bold">Vaidya 196</span>) nāmnopanimantrayate sma / tato bhikṣavo bodhisattvaḥ sujātāyā grāmikaduhiturniveśanaṃ
            gatvā prajñapta evāsane nyaṣīdat / atha khalu bhikṣavaḥ sujātā grāmikaduhitā suvarṇamayīṃ
            pātrīṃ madhupāyasapūrṇāṃ bodhisattvasyopanāmayati sma //</p>
         
         
         <p>atha bodhisattvasyaitadabhavat - yādṛśamidaṃ sujātayā bhojanamupanāmitam, niḥsaṃśayamahamadyainaṃ
            bhojanaṃ bhuktvā anuttarāṃ samyaksaṃbodhimabhisaṃbhotsyate //</p>
         
         
         <p>atha bodhisattvastadbhojanaṃ pratigṛhya sujātāṃ grāmikaduhitarametadavocat - iyaṃ
            bhagini suvarṇapātrī / kiṃ kriyatām? sā āha - tavaiva bhavatviti / bodhisattva āha
            - na mamedṛśena bhājanena prayojanam / sujātā āha - yatheṣṭaṃ kriyatām / nāhaṃ vinā
            bhājanena kasyacidbhojanaṃ prayacchāmi //</p>
         
         
         <p>atha bodhisattvastaṃ piṇḍapātramādāyorubilvāyā niṣkramya nāganadīṃ pūrvāhṇakālasamaye
            nadīṃ nairañjanāmupasaṃkramya taṃ piṇḍapātraṃ cīvarāṇi caikānte nikṣipya nadīṃ nairañjanāmavatarati
            sma gātrāṇi śītalīkartum //</p>
         
         
         <p>bodhisattvasya khalu punarbhikṣavaḥ snāyato 'nekāni devaputraśatasahasrāṇi divyāgurucandanacūrṇavilepanairnadīmāloḍayanti
            sma / divyāni ca nānāvarṇāni kusumāni jale kṣipanti sma yaduta bodhisattvasya pūjākarmaṇe
            //</p>
         
         
         <p>tena khalu punaḥ samayena nairañjanā nadī divyairgandhaiḥ puṣpaiśca samākulā vahati
            sma / yena ca gandhodakena bodhisattvaḥ snāto 'bhūt, taṃ devaputrakoṭīniyutaśatasahasrāṇyabhyutkṣipya
            svakasvakāni bhavanāni nayanti sma caityārthaṃ pūjārthaṃ ca //</p>
         
         
         <p>yāni ca bodhisattvasya keśaśmaśrūṇyabhūvan, tāni sarvāṇi sujātā grāmikaduhitā maṅgalyānīti
            kṛtvā caityārthaṃ pūjārthaṃ ca parigṛhṇīte sma //</p>
         
         
         <p>nadyuttīrṇaśca bodhisattvaḥ pulinaṃ nirīkṣate sma upaveṣṭukāmaḥ / atha yā nairañjanāyāṃ
            nadyāṃ nāgakanyā sā dharaṇitalādabhyudgabhya maṇimayaṃ (manoramaṃ) bhadrāsanaṃ bodhisattvāyopanāmayati
            sma / tatra bodhisattvo niṣadya yāvadarthaṃ taṃ madhupāyasaṃ paribhuṅkte sma sujātāyā
            grāmikaduhituranukampāmupādāya / paribhujya ca tāṃ suvarṇapātrīmanapekṣo vāriṇi prākṣipati
            sma / kṣiptamātrāṃ ca tāṃ sāgaro nāgarājaścittikārabahumānajāto gṛhītvā svabhavanābhimukhaḥ
            prasthito 'bhut pūjārheti kṛtvā / atha daśaśatanayanaḥ puraṃdaro garuḍarūpamabhinirmāya
            vajratuṇḍo bhūtvā sāgarasya nāgarājasyāntikāttāṃ suvarṇapātrīṃ hartumārabdhaḥ / yadā
            na śaknoti sma, tadā svarūpeṇādareṇa yācitvā trāyatriṃśadbhavanaṃ nītavān pūjārthaṃ
            caityārthaṃ ca / nītvā pātrīyātrāṃ nāma parvaṇi pravartitavān / adyāpi ca trāyatriṃśeṣu
            deveṣu pratisaṃvatsaraṃ pātrīmaho vartate / tacca bhadrāsanaṃ tayaiva nāgakanyayā
            parigṛhītaṃ caityārthaṃ pūjārthaṃ ca //</p>
         
         <span class="note"><span class="bold">Vaidya 197</span></span>
         
         <p>samantaparibhuktaśca bhikṣavo bodhisattvenaudārika āhāraḥ / atha tatkṣaṇameva bodhisattvasya
            puṇyabalena prajñābalena pūrvikā kāye śubhavarṇapuṣkaratā prādurabhūt / dvātriṃśacca
            mahāpuruṣalakṣaṇāni aśītiścānuvyañjanāni vyāmaprabhatā ca / tatredamucyate -</p>
         
         
         <p>ṣaḍvarṣa vrata uttaritva bhagavān evaṃ matiṃ cintayan so 'haṃ dhyānaabhijñajñānabalavānevaṃ
            kṛśāṅgo 'pi san / gaccheyaṃ drumarājamūlaviṭapaṃ sarvajñatāṃ buddhituṃ no me syādanukampitā
            hi janatā evaṃ bhavet paścimā // Lal_18.23 //</p>
         
         
         <p>yattvaudārika bhuktva bhojanavaraṃ kāye balaṃ kṛtvanā gaccheyaṃ drumarājamūlaviṭapaṃ
            sarvajñatāṃ budhyitum / mā haivetvarapuṇya devamanujā lūhena jñānekṣiṇo no śaktā siya
            budhyanāya amṛtaṃ kāyena te durbalāḥ // Lal_18.24 //</p>
         
         
         <p>
            sā ca grāmikadhīta pūrvacaritā nāmnā sujātā iti<br />
            yajñā nityu yajāti evamanasā siddhe vrataṃ nāyake /<br />
            sā devāna niśāmya codana tadā gṛhyā madhūpāyasaṃ<br />
            upagamyā naditīri hṛṣṭamanasā nairañjanāyāḥ sthitā // Lal_18.25 //
            </p>
         
         
         <p>
            so cākalpasahasracīrṇacarito śāntapraśāntendriyo<br />
            devairnāgagaṇairṛṣī parivṛto āgatya nairañjanām /<br />
            tīrṇastāraku pārasattva matimāṃ snāne matiṃ cintayan<br />
            oruhyā nadi snāpi śuddhavimalo lokānukampī muniḥ // Lal_18.26 //
            </p>
         
         
         <p>
            devā koṭisahasra hṛṣṭamanasā gandhāmbu cūrṇāni ca<br />
            oruhyā nadi loḍayanti salilaṃ snānārtha sattvottame /<br />
            snānā snātvana bodhisattva vimalastīre sthitaḥ sūrataḥ<br />
            harṣurdevasahasra snānasalilaṃ pūjārtha sattvottame // Lal_18.27 //
            </p>
         
         
         <p>
            kāṣāyāni ca vastra nirmala śubhā tā devaputro dade<br />
            kalpīyāni ca saṃnivāsya bhagavāṃstīre hi nadyāḥ sthitaḥ /<br />
            nāgākanya udagra hṛṣṭamanasā bhadrāsanaṃ sā nyaṣīt<br />
            yatrāsau niṣasāda śāntamanaso lokasya cakṣuṣkaraḥ // Lal_18.28 //
            </p>
         
         <span class="note"><span class="bold">Vaidya 198</span></span>
         
         <p>
            dattvā bhojanu sā sujāta matimāṃ svarṇāmaye bhājane<br />
            vanditvā caraṇāni sā pramuditā paribhuṅkṣva me sārathe /<br />
            bhuktvā bhojanu yāvadartha matimān pātrīṃ jale prākṣipat<br />
            tāṃ jagrāha puraṃdaraḥ suraguruḥ pūjāṃ kariṣyāmyaham // Lal_18.29 //
            </p>
         
         
         <p>
            yada bhuktaṃ ca jinena bhojanavaraṃ odārikaṃ tatkṣaṇe<br />
            tasyā kāyabalaṃ ca tejaśiriyā pūrvaṃ yathā saṃsthitam /<br />
            dharmā kṛtva kathā sujāta maruṇāṃ kṛtvā ca arthaṃ bahuṃ<br />
            siṃho haṃsagatirgajendragamano bodhidrumaṃ saṃsthitaḥ // Lal_18.30 //
            </p>
         
         
         <p>// iti śrīlalitavistare nairañjanāparivarto nāmāṣṭādaśamo 'dhyāyaḥ //</p>
         
         
         
         
         
         <p>START Parivarta 19</p>
         
         <span class="note"><span class="bold">Vaidya 199</span></span>
         
         
         <p>bodhimaṇḍagamanaparivarta ekonaviṃśaḥ /</p>
         
         
         <p>iti hi bhikṣavo bodhisattvo nadyāṃ nairañjanāyāṃ snātvā ca bhuktvā kāyabalasthāma
            saṃjanayya yena ṣoḍaśākārasaṃpannapṛthivipradeśe mahābodhidrumarājamūlaṃ tena pratasthe
            vijayayā tayā ca gatyā, yāsau mahāpuruṣāṇāṃ gatiranuccalitagatirindriyeṣṭigatiḥ susaṃsthitagatiḥ
            merurājagatirajihmagatirakuṭilagatiranupadrutagatiravilambitagatiraluḍitagatiraskhalitagatirasaṃghaṭitagatiralīnagatiracapalagatiḥ
            salīlagatiḥ vimalagatiḥ śubhagatiradoṣagatiramohagatiraraktagatiḥ siṃhagatiḥ haṃsarājagatirnāgarājagatirnārāyaṇagatiḥ
            dharaṇitalāsaṃsṛṣṭagatiḥ sahasrāracakradharaṇītalacitragatiḥ jālāṅgulitāmranakhagatiḥ
            dharaṇītalanirnādagatiḥ śailarājasaṃghaṭanagatiḥ utkūlanikūlasamakaracaraṇagatiḥ jālāntarābhāraśmyutsarjanasattvasaṃspṛśanasugatigamanagatiḥ
            vimalapadmakramanikṣipaṇagatiḥ pūrvaśubhasucaritagamanagatiḥ pūrvabuddhasiṃhābhigamanagatiḥ
            vajradṛḍhābhedyāśayagatiḥ (sarvopāyagatiḥ) sarvāpāyadurgatipithitagatiḥ sarvasattvasukhasaṃjananagatiḥ
            mokṣapathasaṃdarśanagatiḥ mārabalābalakaraṇagatiḥ kugaṇigaṇaparapravādisahadharmanigrahaṇagatiḥ
            / tamaḥpaṭalakleśavidhamanagatiḥ saṃsārapakṣāpakṣakaraṇagatiḥ śakrabrahmamaheśvaralokapālābhibhavagatiḥ
            / trisāhasramahāsāhasraikaśūragatiḥ svayaṃbhvanabhibhūtagatiḥ sarvajñajñānābhigamanagatiḥ
            smṛtimatigatiḥ sugatigamanagatiḥ jarāmaraṇapraśamanagatiḥ śivavirajāmalābhayanirvāṇapuragamanagatiḥ
            / īdṛśyā gatyā bodhisattvo bodhimaṇḍaṃ saṃprasthito 'bhūt //</p>
         
         
         <p>iti hi bhikṣavo yāvacca nadyā nairañjanāyā yāvacca bodhimaṇḍādestasminnantare vātabalāhakairdevaputraiḥ
            saṃmṛṣṭamabhūt / varṣabalāhakairdevaputrairgandhodakena siktamabhūt puṣpaiścāvakīrṇamabhūt
            / yāvadeva trisāhasramahāsāhasralokadhātau vṛkṣāste sarve yena bodhimaṇḍastenābhinatāgrā
            abhūvan / ye 'pi ca tadahojātā bāladārikāste 'pi bodhimaṇḍaśīrṣakāḥ svapanti sma /
            ye 'pi ceha trisāhasramahāsāhasralokadhātau sumerupramukhāḥ parvatāste 'pi sarve yena
            bodhimaṇḍastena praṇatā abhūvan / nadīṃ ca nairañjanāmupādāya yāvadbodhimaṇḍo 'sminnantare
            kāmāvacarairdevaputraiḥ krośavistāraikapramāṇo mārgo 'bhivyūhito 'bhūt / tasya ca
            mārgasya vāmadakṣiṇayoḥ pārśvayoḥ saptaratnamayī vedikā abhinirmitā 'bhūt / saptatālānuccaistvena
            upariṣṭādratnajālasaṃchannā divyachatradhvajapatākāsamalaṃkṛtā iṣukṣepe saptaratnamayāstālā
            abhinirmitā abhūvan tasyā vedikāyā abhyudgatāḥ / sarvasmācca tālādratnasūtrā dvitīye
            tālamavasaktamabhūt / dvayośca tālayormadhye puṣkariṇī māpitābhūt gandhodakaparipūrṇā
            suvarṇavālikrāsaṃstṛtā utpalapadmakumudapuṇḍarīkasaṃchannā ratnavedikāparivṛtā vaidūryamaṇiratnasopānapratyuptā
            (<span class="bold">Vaidya 200</span>) āḍibalākāhaṃsacakravākamayūropakūjitā / taṃ ca mārgamaśītyapsaraḥsahasrāṇi gandhodakena
            siñcanti sma / aśītyapsaraḥsahasrāṇi muktakusumairabhyavakiranti sma divyairgandhavadbhiḥ
            / sarvasya ca tālavṛkṣasya purato ratnavyomakaḥ saṃsthito 'bhūt / sarvasmiṃśca ratnavyomake
            aśītyapsaraḥ sahasrāṇi candanāgurucūrṇakapuṭāparigṛhītāni kārānusāridhūpaghaṭikāparigṛhītāni
            sthitānyabhūvan / sarvasmiṃśca ratnavyomake pañcapañcāpsaraḥsahasrāṇi divyasaṃgītisaṃpravāditena
            sthitānyabhūvan //</p>
         
         
         <p>iti hi bhikṣavo bodhisattvaḥ prakampyamānaiḥ kṣetrai raśmikoṭīniyutaśatasahasrāṇi
            niścārayaṃstūryaśatasahasraiḥ pravādyamānaiḥ, mahatā puṣpāḍhyena pravarṣatā, ambaraśatasahasrairbhrāmyamānaiḥ,
            dundubhiśatasahasraiḥ parāhanyamānaiḥ, garjadbhiḥ pragarjadbhiḥ hayagajavṛṣabhaiḥ,
            pradakṣiṇīkurvadbhiḥ śukasārikākokilakalaviṅkajīvaṃjīvakahaṃsakroñcamayuracakravākaśatasahasraiḥ,
            upanāmyamānaiḥ maṅgalyaśatasahasraiḥ / anenaivaṃrūpeṇa mārgavyūhena bodhisattvo bodhimaṇḍaṃ
            gacchati sma / yāṃ ca rātriṃ bodhisattvo bodhimabhisaṃboddhukāmo 'bhūt, tāmeva rātriṃ
            vaśavartī nāma trisāhasramahāsāhasrādhipatirbrahmā sahāpatirbrahmaparṣadamāmantryaivamāha
            - yatkhalu mārṣā jānīyāḥ / eṣa sa bodhisattvo mahāsattvo mahāsaṃnāhasaṃnaddho mahāpratijñānutsṛṣṭo
            dṛḍhasaṃnāhasaṃnaddho 'parikhinnamānasaḥ sarvabodhisattvacaryāsu nirjātaḥ sarvapāramitāsu
            pāraṃgataḥ sarvabodhisattvabhūmiṣu vaśitāprāptaḥ sarvabodhisattvāśayasuviśuddhaḥ sarvasattvendriyeṣvanugataḥ
            sarvatathāgataguhyasthāneṣu supraviṣṭaḥ sarvamārakarmapathasamatikrāntaḥ sarvakuśalamūleṣvaparapratyayaḥ
            sarvatathāgatairadhiṣṭhitaḥ sarvasattveṣu pramokṣamārgadeśayitā mahāsārthavāhaḥ /
            sarvamāramaṇḍalavidhvaṃsanakaraḥ trisāhasramahāsāhasraikaśūraḥ / sarvadharmabhaiṣajyasamudānītaḥ
            mahāvaidyarājaḥ / vimuktipaṭṭābaddho mahādharmarājaḥ / mahāprajñāprabhotsarjanakaraḥ
            mahāketurājaḥ aṣṭalokadharmānupaliptaḥ mahāpadmabhūtaḥ sarvadharmadhāraṇyasaṃpramuṣitaḥ
            mahāsāgarabhūtaḥ anunayapratighāpagataḥ acalo 'prakampī mahāsumerūbhūtaḥ / sunirmalaḥ
            supariśuddhaḥ svavadarpitavimalabuddhirmahāmaṇiratnabhūtaḥ sarvadharmavaśavartī sarvakarmaṇyacitto
            mahābrahmabhūto bodhisattvo bodhimaṇḍamupasaṃkramati mārasainyapradharṣaṇārthamanuttarāṃ
            samyaksaṃbodhimabhisaṃboddhukāmaḥ / daśabalavaiśāradyāṣṭādaśāveṇikabuddhadharmaparipuraṇārthaṃ
            mahādharmacakrapravartanārthaṃ mahāsiṃhanādanādanārthaṃ sarvasattvān dharmadānena
            saṃtarpaṇārthaṃ sarvasattvānāṃ dharmacakṣurviśodhanārthaṃ sarvaparapravādīnāṃ sahadharmeṇa
            nigrahārthaṃ pūrvapratijñāpāripūrisaṃdarśanārthaṃ sarvadharmaiśvaryavaśitāprāptyartham
            / tatra yuṣmābhirmārṣā sarvaireva bodhisattvasya pūjopasthānakarmaṇyutsukairbhavitavyam
            /
            atha khalu vaśavartī mahābrahmā tasyāṃ velāyāmimāṃ gāthāmabhāṣata -</p>
         
         
         <p>yasyā tejatu puṇyataśca śiriye brāhmaḥ patho jñāyate maitrī vā karuṇā upekṣa muditā
            dhyānānyabhijñāstathā /</p>
         
         <span class="note"><span class="bold">Vaidya 201</span></span>
         
         <p>so 'yaṃ kalpasahasracīrṇacarito bodhidrumaṃ prasthitaḥ
            pūjāṃ sādhu karotha tasya munino āśivrate sādhanām // Lal_19.1 //</p>
         
         
         <p>
            yaṃ gatvā śaraṇaṃ na durgatibhayaṃ prāpnoti naivākṣaṇaṃ<br />
            deveṣviṣṭasukhaṃ ca prāpya vipulaṃ brahmālayaṃ gacchati /<br />
            ṣaḍvaṣāṇi caritva duṣkaracariṃ yātyeṣa bodhidrumaṃ<br />
            sādhū sarvi udagrahṛṣṭamanasaḥ pūjāsya kurvāmahe // Lal_19.2 //
            </p>
         
         
         <p>
            rājāsau trisahasri īśvaravaro dharmeśvaraḥ pārthivaḥ<br />
            śakrābrahmapure ca candrasuriye nāstyasya kaścit samaḥ /<br />
            yasyā jāyata kṣetrakoṭinayutā saṃkampitā ṣaḍvidhā<br />
            saiṣo 'dya vrajate mahādrumavaraṃ mārasya jetuṃ camūn // Lal_19.3 //
            </p>
         
         
         <p>
            mūrdhnaṃ yasya na śakyamīkṣitumiha brahmālaye 'pi sthitaiḥ<br />
            kāyo yasya varāgralakṣaṇadharo dvātriṃśatālaṃkṛtaḥ /<br />
            vāgyasyeha manojñavalgumadhurā brahmasvarā susvarā<br />
            cittaṃ yasya praśānta doṣarahitaṃ gacchāma tatpūjane // Lal_19.4 //
            </p>
         
         
         <p>
            yeṣāṃ vā mati brahmaśakrabhavane nityaṃ sukha kṣepituṃ<br />
            athavā sarvakileśabandhanalatāṃ chettuṃ hi tāṃ jālinīm /<br />
            aśrutvā parataḥ spṛśeyamamṛtaṃ pratyekabodhiṃ śivāṃ<br />
            buddhatvaṃ yadi vepsitaṃ tribhuvane pūjetvasau nāyakam // Lal_19.5 //
            </p>
         
         
         <p>
            tyaktā yena sasāgarā vasumatī ratnānyanantānyatho<br />
            prāsādāśca gavākṣaharmyakalikā yugyāni yānāni ca /<br />
            bhūmyālaṃkṛta puṣpadāma rucirā udyānakūpāsarāḥ<br />
            hastā pādaśirottamāṅganayanā so bodhimaṇḍonmukhaḥ // Lal_19.6 //
            </p>
         
         
         <p>iti hi bhikṣavastrisāhasramahāsāhasriko mahābrahmā imaṃ trisāhasramahāsāhasraṃ lokadhātuṃ
            tatkṣaṇaṃ samamadhyatiṣṭhat / pāṇitalajātamapagataśarkarakaṭhallamutsadamaṇimuktivaidūryaśaṅkhaśilāpravālarajatajātarūpyaṃ
            nīlamṛdukuṇḍalajātapradakṣiṇanandyāvartakācilindikasukhasaṃsparśaiśca tṛṇairimaṃ trisāhasramahāsāhasraṃ
            lokadhātuṃ saṃchāditamadhyatiṣṭhat / sarve ca tadā mahāsamudrā dharaṇītalasaṃsthitā
            abhūvan / na ca jalacarāṇāṃ sattvānāṃ kācidviheṭhābhūt / imaṃ caiva lokadhātumalaṃkṛtaṃ
            dṛṣṭvā ca daśasu dikṣu śakrabrahmalokapālairbodhisattvasya pūjākarmaṇe buddhakṣetraśatasahasrāṇi
            samalaṃkṛtānyabhūvan / bodhisattvaiśca divyamānuṣyakātikrāntaiḥ pūjāvyūhairdaśasu
            dikṣvaprameyāṇi buddhakṣetrāṇi pratimaṇḍitānyabhūvan (<span class="bold">Vaidya 202</span>) bodhisattvasya pūjākarmaṇe / sarvāṇi ca tāni buddhakṣetrāṇyekamiva buddhakṣetraṃ
            saṃdṛśyante sma, nānāvyūhālaṃkārālaṃkṛtāni ca / na ca bhūyo lokāntarikā na ca kālaparvatā
            na ca cakravālamahācakravālāḥ prajñāyante sma / sarvāṇi ca tāni buddhakṣetrāṇi bodhisattvasyābhayā
            sphuṭāni saṃdṛśyante sma / ṣoḍaśa ca bodhimaṇḍaparipālikā devaputrāḥ / tadyathā -
            utkhalī ca nāma devaputraḥ sūtkhalī ca nāma prajāpatiśca śūrabalaśca keyūrabalaśca
            supratisthitaśca mahiṃdharaśca avabhāsakaraśca vimalaśca dharmeśvaraśca dharmaketuśca
            siddhapātraśca apratihatanetraśca mahāvyūhaśca śīlaviśuddhanetraśca padmaprabhaśca
            / itīme ṣoḍaśa bodhimaṇḍapratipālakā devaputrāḥ sarve 'vaivartyakṣāntipratilabdhāste
            bodhisattvasya pūjārthaṃ bodhimaṇḍaṃ maṇḍayanti sma / samantādaśītiyojanāni saptabhī
            ratnavedikābhiḥ parivṛtaṃ saptabhistālapaṅktibhiḥ saptabhī ratnakiṅkiṇījālaiḥ saptabhī
            ratnasūtraiḥ parivṛtam, saptaratnapratyuptaiśca jāmbūnadasuvarṇapaṭaiḥ suvarṇasūtrairjāmbūnadasuvarṇapadmaiścāvakīrṇaṃ
            sāravaragandhanirdhūpitaṃ ratnajālasaṃchannam / ye ca daśasu dikṣu nānālokadhātuṣu
            vividhā vṛkṣāḥ santyabhijātā abhipūjitā divyamānuṣyakāste 'pi sarve tatra bodhimaṇḍe
            saṃdṛśyante sma / yāśca daśasu dikṣu nānāprakārā jalasthalajāḥ puṣpajātayastā api
            sarvāstatra bodhimaṇḍe saṃdṛśyante sma / ye 'pi ca daśasu dikṣu nānālokadhātuṣu bodhisattvā
            bodhimaṇḍālaṃkurvantyapramāṇapuṇyajñānasaṃbhāravyūhaiste 'pi tatra bodhimaṇḍe saṃdṛśyante
            sma //</p>
         
         
         <p>iti hi bhikṣavo bodhimaṇḍaparipālakairdevaputraistādṛśā vyūhā bodhimaṇḍe abhinirmitā
            abhūvan, yān dṛṣṭvā devanāgayakṣagandharvāsurāḥ svabhavanāni śmaśānasaṃjñāmutpādayāmāsuḥ
            / tāṃśca vyūhān dṛṣṭvātyarthaṃ citrīkāramutpādayāmāsuḥ / evamudānaṃ codānayāmāsuḥ
            - sādhvaho 'cintyaḥ puṇyavipākaniṣyanda iti / catvāraśca bodhivṛkṣadevatāḥ / tadyathā
            - veṇuśca valguśca sumanaśca ojāpatiśca / ete catvāro bodhivṛkṣadevatā bodhisattvasya
            pūjārthaṃ bodhivṛkṣaṃ māpayanti sma mūlasaṃpannaṃ skandhasaṃpannaṃ śākhāpatrapuṣpaphalasaṃpannaṃ
            ārohapariṇāhasaṃpannaṃ prāsādikaṃ darśanīyaṃ vistīrṇamaśītistālānuccaistvena tadanurūpeṇa
            pariṇāhena citraṃ darśanīyaṃ manoramaṃ saptabhī ratnavedikābhiḥ parivṛtaṃ saptabhī
            ratnatālapaṅktibhiḥ saptabhī ratnakiṅkiṇījālaiḥ saptabhī ratnasūtraiḥ samantādanuparivṛtairanuparikṣiptaṃ
            pārijātakakovidāraprakāśamatṛptacakṣurdarśanam / sa ca pṛthivīpradeśastrisāhasramahāsāhasralokadhātuvajreṇābhidṛḍhaḥ
            sāro 'bhedyavajramayaḥ saṃsthito 'bhūt yatra bodhisattvo niṣaṇṇo 'bhūdbodhimabhisaṃboddhukāmaḥ
            //</p>
         
         
         <p>iti hi bhikṣavo bodhisattvena bodhimaṇḍamupasaṃkramatā tathārūpā kāyātprabhā muktābhūt,
            yayā prabhayā sarve 'pāyāḥ śāntā abhūvan / sarvāṇyakṣaṇāni pithitānyabhūvan / sarvadurgativedanāścopaśoṣitā
            anubhavan / ye ca sattvā vikalendriyā abhūvan, te sarve paripūrṇendriyatāmanuprāpnuvan
            / vyādhitāśca vyādhibhyo vyamucyanta / bhayārditāścāśvāsaprāptā abhūvan / bandhanabaddhāśca
            bandhanebhyo vyamucyanta / daridrāśca sattvā bhogavanto 'bhūvan / kleśasaṃtaptāśca
            niṣparidāhā abhūvan / (<span class="bold">Vaidya 203</span>) bubhukṣitāśca sattvāḥ pūrṇodarā abhūvan / pipāsitāśca tṛṣāpagatā abhūvan / gurviṇyaśca
            sukhena prasūyante sma / jīrṇadurbalāśca balasaṃpannā abhūvan / na ca kasyacitsattvasya
            tasmin samaye rāgo bādhate dveṣo va moho vā krodho vā lobho vā khilo vā vyāpādo vā
            īrṣyā vā mātsaryo vā / na kaścitsattvastasmin samaye mriyate sma, na cyavate sma,
            nopapadyate sma / sarvasattvāśca tasmin samaye maitracittā hitacittāḥ parasparaṃ mātāpitṛsaṃjñino
            'bhūvan //</p>
         
         
         <p>tatredamucyate -</p>
         
         
         <p>
            yāvaccāvīciparyantaṃ narakā ghoradarśanāḥ /<br />
            duḥkhaṃ praśāntaṃ sattvānāṃ sukhaṃ vindanti vedanām // Lal_19.7 //
            </p>
         
         
         <p>
            tiryagyoniṣu yāvantaḥ sattvā anyonyaghātakāḥ /<br />
            maitracittā hite jātāḥ spṛṣṭā bhābhirmahāmune // Lal_19.8 //
            </p>
         
         
         <p>
            pretalokeṣu yāvantaḥ pretāḥ kṣuttarṣapīḍitāḥ /<br />
            prāpnuvantyannapānāni bodhisattvasya tejasā // Lal_19.9 //
            </p>
         
         
         <p>
            akṣaṇāḥ pithitāḥ sarve durgatiścopaśoṣitā /<br />
            sukhitāḥ sarvasattvāśca divyasaukhyasamarpitāḥ // Lal_19.10 //
            </p>
         
         
         <p>
            cakṣuśrotravihīnāśca ye cānye vikalendriyāḥ /<br />
            sarvendriyaiḥ susaṃpūrṇā jātāḥ sarvāṅgaśobhanāḥ // Lal_19.11 //
            </p>
         
         
         <p>
            rāgadveṣādibhiḥ kleśaiḥ sattvā bādhyanta ye sadā /<br />
            śāntakleśāstadā sarve jātāḥ sukhasamarpitāḥ // Lal_19.12 //
            </p>
         
         
         <p>
            unmattāḥ smṛtimantaśca daridrā dhaninastathā /<br />
            vyādhitā roganirmuktā muktā bandhanabaddhakāḥ // Lal_19.13 //
            </p>
         
         
         <p>
            na khilaṃ na ca mātsaryaṃ vyāpādo na ca vigrahaḥ /<br />
            anyonyaṃ saṃprakurvanti maitracittāḥ sthitāstadā // Lal_19.14 //
            </p>
         
         
         <p>
            mātuḥ pituścaikaputre yathā prema pravartate /<br />
            tathānyonyena sattvānāṃ putraprema tadābhavat // Lal_19.15 //
            </p>
         
         
         <p>
            bodhisattvaprabhājālaiḥ sphuṭāḥ kṣetrā hyacintiyāḥ /<br />
            gaṅgāvālikasaṃkhyātāḥ samantādvai diśo daśaḥ // Lal_19.16 //
            </p>
         
         
         <p>
            na bhūyaścakravālāśca dṛśyante kālaparvatāḥ /<br />
            sarve te vipulāḥ kṣetrāḥ dṛśyantyekaṃ yathā tathā // Lal_19.17 //
            </p>
         
         
         <p>
            pāṇitalaprakāśāśca dṛśyante sarvaratnikāḥ /<br />
            bodhisattvasya pūjārthaṃ sarvakṣetrā alaṃkṛtāḥ // Lal_19.18 //
            </p>
         
         <span class="note"><span class="bold">Vaidya 204</span></span>
         
         <p>
            devāśca ṣoḍaśa tathā bodhimaṇḍopacārakāḥ /<br />
            alaṃcakrurbodhimaṇḍaṃ aśītiryojanāvṛtam // Lal_19.19 //
            </p>
         
         
         <p>
            ye ca kecinmahāvyūhāḥ kṣetrakoṭīṣvanantakāḥ /<br />
            te sarve tatra dṛśyante bodhisattvasya tejasā // Lal_19.20 //
            </p>
         
         
         <p>
            devā nāgāstathā yakṣāḥ kinnarāśca mahoragāḥ /<br />
            svāni svāni vimānāni śmaśānānīva menire // Lal_19.21 //
            </p>
         
         
         <p>
            tān vyūhān saṃnirīkṣyeha vismitāḥ suramānuṣāḥ /<br />
            sādhuḥ puṇyasya nisyandaḥ saṃpadyasyeyamīdṛśī // Lal_19.22 //
            </p>
         
         
         <p>
            karoti naiva codyogaṃ kāyavāṅbhanasā tathā /<br />
            sarvārthāścāsya sidhyanti ye 'bhipretā manorathāḥ // Lal_19.23 //
            </p>
         
         
         <p>
            abhiprāyā yathānyeṣāṃ pūritāścaratā purā /<br />
            vipākāḥ karmaṇastasya saṃpadyāteyamīdṛśī // Lal_19.24 //
            </p>
         
         
         <p>
            alaṃkṛto bodhimaṇḍaścaturbhirbodhidevataiḥ /<br />
            pārijāto divi yathā tasmādapi viśiṣyate // Lal_19.25 //
            </p>
         
         
         <p>
            guṇāḥ śakyā na te vācā sarve saṃparikīrtitum /<br />
            ye vyūhā bodhimaṇḍasya devatairabhisaṃskṛtāḥ // Lal_19.26 //
            </p>
         
         
         <p>iti hi bhikṣavastayā bodhisattvasya kāyapramuktayā prabhayā kālikasya nāgarājasya
            bhavanamavabhāsitamabhūt viśuddhayā vimalayā kāyacittaprahlādaudvilyajananyā sarvakleśāpakarṣiṇyā
            sarvasattvasukhaprītiprasādaprāmodyajananyā / dṛṣṭvā ca punaḥ kāliko nāgarājastasyāṃ
            velāyāṃ svasya parivārasya purataḥ sthitvemā gāthā abhāṣat -</p>
         
         
         <p>
            krakuchande yatha ābha dṛṣṭa rucirā dṛṣṭā ca kanakāhvaye<br />
            yadvatkāśyapi dharmarājamanaghe dṛṣṭā prabhā nirmalā /<br />
            niḥsaṃśayaṃ varalakṣaṇo hitakaro utpanna jñānaprabho<br />
            yenedaṃ bhavanaṃ virocati hi me svarṇaprabhālaṃkṛtam // Lal_19.27 //
            </p>
         
         
         <p>
            nāsmiṃ candraraviprabhā suvipulā saṃdṛśyate veśmani<br />
            no cāgnerna maṇerna vidyudamalā no ca prabhā jyotiṣām /<br />
            no vā śakraprabhā na brahmaṇa prabhā no ca prabhā āsurī<br />
            ekāntaṃ tamasākulaṃ mama gṛhaṃ prāgduṣkṛtaiḥ karmabhiḥ // Lal_19.28 //
            </p>
         
         <span class="note"><span class="bold">Vaidya 205</span></span>
         
         <p>
            adyedaṃ bhavanaṃ virājati śubhaṃ madhye raviṃdīptivat<br />
            cittaṃ prīti janeti kāyu sukhito gātrādbhutā śītalā /<br />
            taptā vālika yā śarīri nipatī jātā sa me śītalā<br />
            suvyaktaṃ bahukalpakoṭicarito bodhidramaṃ gacchati // Lal_19.29 //
            </p>
         
         
         <p>
            śīghraṃ gṛhṇata nāgapuṣpa rucirā vastrāṃ sugandhāṃ śubhāṃ<br />
            muktāhārapinaddhatāṃśca valayāṃścūrṇāni dhūpottamā /<br />
            saṃgītiṃ prakṛrudhva vādya vividhā bherīmṛdaṅgaiḥ śubhaiḥ<br />
            hantā gacchatha pūjanā hitakaraṃ pūjārha sarve jage // Lal_19.30 //
            </p>
         
         
         <p>
            so 'bhyutthāya ca nāgakanyasahitaścaturo diśaḥ prekṣate<br />
            adrākṣīdatha meruparvatanibhaṃ svālaṃkṛtaṃ tejasā /<br />
            devairdānavakoṭibhiḥ parivṛtaṃ brahmendrayakṣaistathā<br />
            pūjāṃ tasya karonti hṛṣṭamanaso darśenti mārgo hyayam // Lal_19.31 //
            </p>
         
         
         <p>
            saṃhṛṣṭaḥ sa hi nāgarāṭ sumuditaścābhyarcya lokottamaṃ<br />
            vanditvā caraṇau ca gauravakṛtastasthau muneragrataḥ /<br />
            nāgākanya udagra hṛṣṭamanasaḥ kurvanti pūjāṃ muneḥ<br />
            puṣpaṃ gandhavilepanā ca kṣipiṣustūryāṇi nirnādayan // Lal_19.32 //
            </p>
         
         
         <p>
            kṛtvā cāñjali nāgarāṭ sumuditastuṣṭāva tathyairguṇaiḥ<br />
            sādhurdarśitu pūrṇacandravadane lokottame nāyake /<br />
            yatha me dṛṣṭa nimitta pūrvaṛṣiṇāṃ paśyāmi tāneva te<br />
            adya tvaṃ vinihatya mārabalavāniṣṭaṃ padaṃ lapsyase // Lal_19.33 //
            </p>
         
         
         <p>
            yasyārthe damadānasaṃyama pure sarvā ti tyāgī abhūt<br />
            yasyārthe damaśīlamaitrakaruṇākṣāntibalaṃ bhāvitam /<br />
            yasyārthe damavīryadhyānanirataḥ prajñāpradīpaḥ kṛtaḥ<br />
            saiṣā te paripūrṇa sarva praṇidhī adyā jino bheṣyase // Lal_19.34 //
            </p>
         
         
         <p>yadvadvṛkṣa sapatrapuṣpa saphalā bodhidrumaṃ saṃnatāḥ
            yadvatkumbhasahasra pūrṇasalilā kurvanti prādakṣiṇam /
            
            <p>
               yadvaccāpsaragaṇāśca saṃpramuditā snigdhaṃ rutaṃ kurvate<br />
               haṃsā kroñcagaṇā yathā ca gagane gacchanti līlānvitaṃ<br />
               kurvante sumanāḥ pradakṣiṇamṛṣiṃ bhāvi tvamadyārhavān // Lal_19.35 //
               </p>
         </p>
         
         <span class="note"><span class="bold">Vaidya 206</span></span>
         
         <p>
            yatha vā kāñcanavarṇa ābha rucirā kṣatrāśatā gacchate<br />
            śāntāścāpi yathā apāya nikhilā duḥkhairvimuktā prajāḥ /<br />
            yadvadvṛṣṭita candrasūryabhavanā vāyurmṛdurvāyate<br />
            adyā bheṣyasi sārthavāhu tribhave jātījarāmocako // Lal_19.36 //
            </p>
         
         
         <p>
            yadvatkāmaratī vihāya ca surāstvatpūjane 'bhyāgatāḥ<br />
            brahmā brahmapurohitāśca amarā utsṛjya dhyānaṃ sukham /<br />
            ye kecittribhave tathaiva ca pure sarve ihābhyāgatāḥ<br />
            adyā bheṣyasi vaidyarāju tribhave jāṭījaramocako // Lal_19.37 //
            </p>
         
         
         <p>
            mārgaścāpi yathā viśodhitu surairyenādya tvaṃ gacchase<br />
            etenāgatu krakucchandu bhagavān kanakāhvayaḥ kāśyapaḥ /<br />
            yatha vā padma viśuddha nirmala śubhā bhittvā mahīmudgatāḥ<br />
            yasmiṃ nikṣipase kramānatibalāṃ bhāvi tvamadyārhavān // Lal_19.38 //
            </p>
         
         
         <p>
            mārāḥ koṭisahasra nekanayutā gaṅgā yathā vālikāḥ<br />
            te tubhyaṃ na samartha bodhiviṭapāccāletu kampetu vā /<br />
            yajñā naikavidhāḥ sahasranayutā gaṅgā yathā vālikāḥ<br />
            yaṣṭāste caratā hitāya jagatasteneha vibhrājase // Lal_19.39 //
            </p>
         
         
         <p>
            nakṣatrā saśaśī satārakaravī bhūmau patedambarāt<br />
            svasthānācca calenmahāgirivaraḥ śuṣyedatho sāgaraḥ /<br />
            caturo dhātava kaści vijñapuruṣo darśeya ekaikaśaḥ<br />
            naiva tvaṃ drumarājamūlupagato aprāpya bodhyutthihet // Lal_19.40 //
            </p>
         
         
         <p>
            lābhā mahya sulabdha vṛddhi vipulā dṛṣṭo 'si yatsārathe<br />
            pūjā caiva kṛtā guṇāśca kathitā bodhāya cotsāhitaḥ /<br />
            sarvā nāgavadhū ahaṃ ca sasutā mucyemito yonitaḥ<br />
            tvaṃ yāsī yatha mattavāraṇagate gacchema evaṃ vayam // Lal_19.41 //
            </p>
         
         
         <p>iti //</p>
         
         
         <p>iti hi bhikṣavaḥ kālikasya nāgarājasyāgramahiṣī suvarṇaprabhāsā nāma, sā saṃbahulābhirnāgakanyābhiḥ
            parivṛtā puraskṛtā nānāratnachatraparigṛhītābhiḥ nānādūṣyaparigṛhītābhirnānāmuktāhāraparigṛhītābhiḥ
            nānāmaṇiratnaparigṛhītābhiḥ divyamānuṣyakamālyavilepanaguṇṭhaparigṛhītābhiḥ nānāgandhaghaṭikāparigṛhītābhiḥ
            nānātūryasaṃgītisaṃpravāditairnānāratnapuṣpavarṣairbodhisattvaṃ gacchantamabhyavakiranti
            sma //</p>
         
         <span class="note"><span class="bold">Vaidya 207</span></span>
         
         <p>ābhiśca gāthābhistuṣṭuvuḥ -</p>
         
         
         <p>
            abhrāntā atrastā abhīrū achambhī alīnā adīnā prahṛṣṭā dudharṣā /<br />
            araktā aduṣṭā amūḍhā alubdhā viraktā vimuktā namaste maharṣe // Lal_19.42 //
            </p>
         
         
         <p>
            bhiṣaṅkā viśalyā vineyā vineṣī suvaidyā jagasyā dukhebhyaḥ pramocī /<br />
            alenā atrāṇā ahīnā viditvā bhavā lenu trāṇo trilokesmi jātaḥ // Lal_19.43 //
            </p>
         
         
         <p>
            prasannā prahṛṣṭā yathā devasaṃghāḥ pravarṣī nabhasthā mahatpuṣpavarṣam /<br />
            mahācailakṣepaṃ karontī yatheme jino bheṣyase 'dyā kuruṣva praharṣam // Lal_19.44
            //
            </p>
         
         
         <p>
            upehi drumendraṃ niṣīdā achambhī jinā mārasenāṃ dhuna kleśajālam /<br />
            vibuddhya praśāntāṃ varāmagrabodhiṃ yathā paurvakaistairvibuddhā jinendraiḥ // Lal_19.45
            //
            </p>
         
         
         <p>
            tvayā yasya arthe bahūkalpakoṭyaḥ kṛtā duṣkarāṇī jaganmocanārtham /<br />
            prapūrṇā ti āśā ayaṃ prāptu kālo upehi drumendraṃ spṛśasvāgrabodhim // Lal_19.46 //
            </p>
         
         
         <p>iti //</p>
         
         
         <p>
            atha khalu bhikṣavo bodhisattvasyaitadabhavat - kutra niṣaṇṇaistaiḥ pūrvakaistathāgatairanuttarā
            samyaksaṃbodhirabhisaṃbuddhā iti /<br />
            tato 'syaitadabhūt - tṛṇasaṃstare niṣaṇṇairiti //
            </p>
         
         
         <p>atha khalvantarīkṣagatāni śuddhāvāsakāyikadevaśatasahasrāṇi bodhisattvasya cetobhireva
            cetaḥparivitarkamājñāyaivaṃ vāco bhāṣante sma - evametat satpuruṣa, evametat / tṛṇasaṃstare
            satpuruṣa niṣadya taiḥ pūrvakaistathāgatairanuttarā samyaksaṃbodhirabhisaṃbuddhā iti
            //</p>
         
         
         <p>adrākṣītkhalvapi bhikṣavo bodhisattvo mārgasya dakṣiṇe pārśve svastikaṃ yāvasikam
            tṛṇāni lūnāti sma nīlāni mṛdukāni sukumārāṇi ramaṇīyāni kuṇḍalajātāni pradakṣiṇāvartāni
            / mayūragrīvasaṃnibhāni kācilindikasukhasaṃsparśāni sugandhīni varṇavanti manoramāṇi
            / dṛṣṭvā ca (<span class="bold">Vaidya 208</span>) punarbodhisattvo mārgādapakramya yena svastiko yāvasikastenopasaṃkrāmat / upasaṃkramya
            svastikaṃ yāvasikaṃ madhurayā vācā samālapati sma / yāsau vāgājñāpanī vijñāpanī vispaṣṭā
            anekalokaikavarṇasukhā valguḥ śravaṇīyā snigdhā smaraṇīyā codanī toṣaṇī premaṇī akarkaśā
            agadgadā aparuṣā acapalā ślakṣṇā madhurā karṇasukhā kāyacittodbilyakaraṇī rāgadoṣamohakalikaluṣavinodanī
            kalaviṅkarutasvarā kuṇālajīvaṃjīvakābhinaditaghoṣā dundubhisaṃgītirutaravitanirghoṣavatī
            anapahatā satyā acchā bhūtā brahmasvarutaravitanirghoṣā samudrasvaraveganibhā śailasaṃghaṭṭanavatī
            devendrāsurendrābhiṣṭutā gambhīrā duravagāhā namucibalābalakaraṇī parapravādamathanī
            siṃhasvaravegā hayagajagarjitaghoṣā nāganirnādanī meghastanitābhigarjitasvarā daśadiksarvabuddhakṣetraspharaṇī
            vineyasattvasaṃcodanī adrutā anupahatā avilambitā sahitā yuktā kālavādinī samayānatikramaṇī
            dharmaśatasahasrasugrathitā saumyā asaktā adhiṣṭhitapratibhānā ekarutā sarvarutaracanī
            sarvābhiprāyajñāpanī sarvasukhasaṃjananī mokṣapathasaṃdarśikā mārgasaṃbhāravādinī
            parṣadanatikramaṇī sarvaparṣatsaṃtoṣaṇī sarvabuddhabhāṣitānukūlā / īdṛśyā vācā bodhisattvaḥ
            svastikaṃ yāvasikaṃ gāthābhirabhyabhāṣata -</p>
         
         
         <p>
            tṛṇu dehi mi svastika śīghraṃ adya mamārthu tṛṇaiḥ sumahāntaḥ /<br />
            sabalaṃ namuciṃ nihanitvā bodhimanuttaraśānti spṛśiṣye // Lal_19.47 //
            </p>
         
         
         <p>
            yasya kṛte mayi kalpasahasrā dānu damo 'pi ca saṃyama tyāgo /<br />
            śīlavrataṃ ca tapaśca sucīrṇā tasya mi niṣpadi bheṣyati adya // Lal_19.48 //
            </p>
         
         
         <p>
            kṣāntibalaṃ tatha vīryabalaṃ ca dhyānabalaṃ tatha jñānabalaṃ ca /<br />
            puṇyaabhijñavimokṣabalaṃ ca tasya mi niṣpadi bheṣyati adya // Lal_19.49 //
            </p>
         
         
         <p>
            prajñabalaṃ ca upāyabalaṃ ca ṛddhima saṃgatamaitrabalaṃ ca /<br />
            pratisaṃvidaparisatyabalaṃ ca teṣa mi niṣpadi bheṣyati adya // Lal_19.50 //
            </p>
         
         <span class="note"><span class="bold">Vaidya 209</span></span>
         
         <p>
            puṇyabalaṃ ca tavāpi anantaṃ yanmama dāsyasi adya tṛṇāni /<br />
            na hyaparaṃ tava etu nimittaṃ tvaṃ pi anuttaru bheṣyasi śāstā // Lal_19.51 //
            </p>
         
         
         <p>
            śrutvā svastiku vāca nāyake suruciramadhurāṃ<br />
            tuṣṭo āttamanāśca harṣitaḥ pramuditamanasaḥ /<br />
            gṛhṇītvā tṛṇamuṣṭi sparśanavatī mṛdutaruṇaśubhāṃ<br />
            purataḥ sthitvana vāca bhāṣate pramuditahṛdayaḥ // Lal_19.52 //
            </p>
         
         
         <p>
            yadi tāva ṇṛkebhi labhyate padavaramamṛtaṃ<br />
            bodhī uttama śānta durdṛśā purimajinapathaḥ /<br />
            tiṣṭhatu tāva mahāguṇodadhe aparimitayaśā<br />
            ahameva prathame nu budhyami padavaramṛtam // Lal_19.53 //
            </p>
         
         
         <p>
            naiṣā svastika bodhi labhyate tṛṇavaraśayanaiḥ<br />
            acaritvā bahukalpa duṣkarī vratatapa vividhā /<br />
            prajñāpuṇyaupāyaudgato yada bhavi matimāṃ<br />
            tada paścājjina vyākaronti munayo bhaviṣyasi virajaḥ // Lal_19.54 //
            </p>
         
         
         <p>
            yadi bodhi iya śakyu svastikā parajani dadituṃ<br />
            piṇḍīkṛtya dadeya prāṇināṃ ma bhavatu vimatiḥ /<br />
            yada bodhī maya prāpta jānasī vibhajami amṛtaṃ<br />
            āgatvā śṛṇu dharmayukta tvaṃ bhaviṣyasi virajaḥ // Lal_19.55 //
            </p>
         
         
         <p>
            gṛhṇītvā tṛṇamuṣṭi nāyakaḥ paramasumṛdukāṃ<br />
            siṃhāhaṃsagatiśca prasthitaḥ pracalita dharaṇī /<br />
            devā nāgagaṇāḥ kṛtāñjalī pramuditamanasaḥ<br />
            adyā mārabalaṃ nihatyayaṃ spṛśiṣyati amṛtam // Lal_19.56 //
            </p>
         
         
         <p>iti hi bhikṣavo bodhisattvasya bodhivṛkṣamupasaṃkrāmato 'śītibodhivṛkṣasahasrāṇi devaputraiśca
            bodhisattvaiśca maṇḍitānyabhūvan - iha niṣadya bodhisattvo bodhiṃ prāpsyatyabhisaṃbhotsyata
            iti / santi tatra kecidbodhivṛkṣāḥ puṣpamayā yojanaśatasahasrodviddhāḥ / kecid bodhivṛkṣā
            (<span class="bold">Vaidya 210</span>) gandhamayā dviyojanaśatasahasrodviddhāḥ / kecidbodhivṛkṣāścandanamayāstriyojanaśatasahasrodviddhāḥ
            / kecidbodhivṛkṣā vastramayāḥ pañcayojanaśatasahasrāṇyuccaistvena / kecidbodhivṛkṣā
            ratnamayā daśayojanaśatasahasrāṇyuccaistvena / kecidbodhivṛkṣāḥ sarvaratnamayā daśayojanakoṭinayutaśatasahasrāṇyuccaistvena
            / kecidbodhivṛkṣā ratnamayāḥ koṭinayutaśatasahasramudviddhāḥ / sarveṣu teṣu bodhivṛkṣamūleṣu
            yathānurūpāṇi siṃhāsanāni prajñaptānyabhūvan nānādivyadūṣyasaṃstṛtāni / kvacidbodhivṛkṣe
            padmāsanaṃ prajñaptamabhūt, kvacidgandhāsanam, kvacinnānāvidharatnāsanam / bodhisattvaśca
            lalitavyūhaṃ nāma samādhiṃ samāpadyate sma / samanantarasamāpannasya ca bodhisattvasyemaṃ
            lalitavyūhaṃ nāma bodhisattvasamādhim, atha tatkṣaṇameva bodhisattvaḥ sarveṣu ca teṣu
            bodhivṛkṣamūleṣu siṃhāsane saṃniṣaṇṇaḥ saṃdṛśyate sma lakṣaṇānuvyañjanasamalaṃkṛtena
            kāyena / ekaikaśca bodhisattvo devaputraiścaivaṃ saṃjānīte sma - mamaiva siṃhāsane
            bodhisattvo niṣaṇṇo nānyeṣāmiti / yathā ca te saṃjānate sma - tathāsyaiva lalitavyūhasya
            bodhisattvasamādheranubhāvena sarvanirayatiryagyoniyamalokikāḥ sarve devamanuṣyāśca
            sarve gatyupapannāḥ sarvasattvā bodhisattvaṃ paśyanti sma bodhivṛkṣamūle siṃhāsane
            niṣaṇṇam //</p>
         
         
         <p>atha ca punarhīnādhimuktikānāṃ sattvānāṃ matiparitoṣaṇārthaṃ bodhisattvastṛṇamuṣṭimādāya
            yena bodhivṛkṣastenopasaṃkrāmat / upasaṃkramya bodhivṛkṣaṃ saptakṛtvaḥ pradakṣiṇīkṛtya
            svayamevābhyantarāgraṃ bahirmūlaṃ samantabhadraṃ tṛṇasaṃstaraṇaṃ saṃstīrya siṃhavacchūravadbalavaddṛḍhavīryavatsthāmavannāgavadaiśvaryavatsvayaṃbhūvajjñānivadanuttaravadviśeṣavadabhyudratavadyaśovatkīrtivaddānavacchīlavatkṣāntivadvīryavaddhyānavatprajñāvajjñānavatpuṇyavannihatamārapratyarthikavatsaṃbhāravatparyaṅkamābhujya
            tasmiṃstṛṇasaṃstare nyaṣīdat prāṅmukha ṛjukāyaṃ praṇidhāya abhimukhāṃ smṛtimupasthāpya
            / īdṛśaṃ ca dṛḍhaṃ samādānamakarot -</p>
         
         
         <p>
            ihāsane śuṣyatu me śarīraṃ tvagasthimāṃsaṃ pralayaṃ ca yātu /<br />
            aprāpya bodhiṃ bahukalpadurlabhāṃ naivāsanātkāyamataścaliṣyate // Lal_19.57 //
            </p>
         
         
         <p>iti //</p>
         
         
         <p>// iti śrīlalitavistare bodhimaṇḍagamanaparivarto nāma ekonaviṃśatitamo 'dhyāyaḥ //</p>
         
         
         
         
         
         <p>START Parivarta 20</p>
         
         <span class="note"><span class="bold">Vaidya 211</span></span>
         
         
         <p>bodhimaṇḍavyūhaparivarto viṃśatitamaḥ /</p>
         
         
         <p>iti hi bhikṣavo bodhisattvasya bodhimaṇḍaniṣaṇṇasyaṃ pūrvasyāṃ diśi ṣaṭ kāmāvacarā
            devāḥ sthitā abhūvan - mā bodhisattvasya kaścidantarāyaṃ kārṣīditi / evaṃ dakṣiṇapaścimottarā
            diśo devaiḥ parigṛhītā abhūvan //</p>
         
         
         <p>iti hi bhikṣavo bodhisattvo bodhimaṇḍaniṣaṇṇastasyāṃ velāyāṃ bodhisattvasaṃcodanīṃ
            nāma raśmiṃ prāmuñcat, yayā raśmyā samantāddaśasu dikṣvaprameyāsaṃkhyeyāni dharmadhātuparamāṇyākāśadhātuparyavasānāni
            sarvabuddhakṣetrāṇyavabhāsitānyabhūvan //</p>
         
         
         <p>atha khalu pūrvasyāṃ diśi vimalāyāṃ lokadhātau vimalaprabhāsasya tathāgatasya buddhakṣetrāllalitavyūho
            nāma bodhisattvo mahāsattvastayā prabhayā saṃcoditaḥ san gaṇanāsamatikrāntaiśca bodhisattvaiḥ
            parivṛtaḥ puraskṛto yena bodhimaṇḍo yena ca bodhisattvastenopasaṃkrāmat / upasaṃkramya
            ca tasyāṃ velāyāṃ bodhisattvasya pūjākarmaṇe tathārūpamṛddhyabhisaṃskāramabhisamakarod
            yenaddharyabhisaṃskāreṇābhisaṃskṛtena daśasu dikṣvākāśadhātuparyavasānāni sarvabuddhakṣetrāṇyekaṃ
            maṇḍalamātramādarśayati sma śuddhasya nīlavaiḍūryasya / pañcagatyupapannānāṃ sarvasattvānāṃ
            purato bodhimaṇḍe niṣaṇṇaṃ bodhisattvamupadarśayati sma / te ca sattvāḥ parasparamekāṅgulikābhirbodhisattvamupadarśayanti
            sma - ko 'yamevaṃrūpaḥ sattvo lalitaḥ, ko 'yamevaṃrūpaḥ sattvo virājata iti / teṣāṃ
            ca sattvānāṃ purato bodhisattvo bodhisattvānnirmimīte sma / tatra te bodhisattvavigrahā
            imā gāthā abhāṣanta -</p>
         
         
         <p>
            yasyā kiṃcana rāgadoṣakaluṣā sā vāsanā uddhṛtā<br />
            yasyā kāyaprabhākṛtā daśadiśe sarve prabhā niṣprabhāḥ /<br />
            yasyā puṇyasamādhijñānanicayaḥ kalpaughasaṃvardhiṃtaḥ<br />
            so 'yaṃ śākyamunirmahāmunivaraḥ sarvā diśo bhrājate // Lal_20.1 //
            </p>
         
         
         <p>iti //</p>
         
         
         <p>atha khalu bhikṣavo dakṣiṇasyāṃ diśi ratnavyūhāyā lokadhāto ratnārciṣastathāgatasya
            buddhakṣetrādratnacchatrakūṭasaṃdarśano nāma bodhisattvo mahāsattvastayā prabhayā
            saṃcoditaḥ san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo
            yena ca bodhisattvastenopasaṃkrāmat / upasaṃkramya bodhisattvasya pūjākarmaṇe ekaratnachatreṇa
            taṃ sarvāvantaṃ maṇḍalamātraṃ saṃchādayati sma / tatra śakrabrahmalokapālāḥ parasparametadavocan
            - kasyedaṃ phalam, kenāyamevaṃrūpo ratnachatravyūhaḥ saṃdṛśyata iti / atha tasmādratnachatrādiyaṃ
            gāthā niścarati sma -</p>
         
         
         <p>yena cchatrasahasrakoṭinayutā gandhāna ratnāna ca
            dattā apratimeṣu maitramanasā tiṣṭhanti ke nirvṛte /
            <span class="note"><span class="bold">Vaidya 212</span></span>
            so eṣo varalakṣaṇo hitakaro nārāyaṇasthāmavān
            bodhermūlamupāgato guṇadharastasyaiṣa pūjā kṛtā // Lal_20.2 //</p>
         
         
         <p>iti //</p>
         
         
         <p>atha khalu paścimāyā diśaścampakavarṇāyā lokadhātoḥ puṣpāvalivanarājikusumitābhijñasya
            tathāgatasya buddhakṣetrādindrajālī nāma bodhisattvo mahāsattvastayā prabhayā saṃcoditaḥ
            san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo yena ca
            bodhisattvastenopajagāma / upetya ca bodhisattvasya pūjākarmaṇe sarvāvantaṃ maṇḍalamātramekaratnajālena
            saṃchādayati sma / tatra daśasu dikṣu devanāgayakṣagandharvāḥ parasparamevamāhuḥ -
            kasyāyamevaṃrūpo prabhāvyūha iti / atha tasmādratnajālādiyaṃ gāthā niścarati sma -</p>
         
         
         <p>
            ratnākaro ratanaketu ratistriloke ratnottamo ratanakīrti rataḥ sudharme /<br />
            ratnāni trīṇi na ca chetsyati vīryaprāptaḥ so bodhi prāpsyati varāmiya tasya pūjā
            // Lal_20.3 //
            </p>
         
         
         <p>iti //</p>
         
         
         <p>atha khalūttarasyāṃ diśi sūryāvartāyā lokadhātoścandrasūryajihmīkaraprabhasya tathāgatasya
            buddhakṣetrādvyūharājo nāma bodhisattvo mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ
            parivṛtaḥ puraskṛtaḥ yena bodhimaṇḍo yena ca bodhisattvastenopasaṃkrāmat / upasaṃkramya
            bodhisattvasya pūjākarmaṇe yāvanto daśasu dikṣu sarvalokadhātuṣu buddhakṣetraguṇavyūhāstān
            sarvāṃstasmin maṇḍalamātre saṃdarśayati sma / tatra kecidbodhisattvā evamāhuḥ - kasyema
            evaṃrūpā vyūhāḥ? atha tebhyaḥ sarvavyūhebhya iyaṃ gāthā niścarati sma -</p>
         
         
         <p>
            kāyo yena viśodhitaḥ subahuśaḥ puṇyena jñānena ca<br />
            yenā vāca viśodhitā vratatapaiḥ satyena dharmeṇa ca /<br />
            cittaṃ yena viśodhitaṃ hiridhṛtī kāruṇyamaitryā tathā<br />
            so eṣo drumarājamūlupagataḥ śākyarṣabhaḥ pūjyate // Lal_20.4 //
            </p>
         
         
         <p>iti //</p>
         
         
         <p>atha khalu pūrvadakṣiṇasyā diśo guṇākarāyā lokadhātorguṇarājaprabhāsasya tathāgatasya
            buddhakṣetrādruṇamatirnāma bodhisattvo mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ
            parivṛtaḥ puraskṛto yena bodhimaṇḍo yena ca bodhisattvastenopasaṃkrāmat / upasaṃkramya
            bodhisattvasya pūjākarmaṇe sarvaguṇavyūhaṃ kūṭāgāraṃ tasmin maṇḍalamātre 'bhinirmimīte
            sma / tasya te parivārā evamāhuḥ - kasyāyamevaṃrūpaḥ kūṭāgāravyūhaḥ? tataśca kūṭāgārādiyaṃ
            gāthā niścarati sma -</p>
         
         
         <p>yasya guṇaiḥ satataṃ guṇagandhikā bhonti surāsura yakṣa mahoragāḥ /
            <span class="note"><span class="bold">Vaidya 213</span></span>
            so guṇavān guṇarājakulodito bodhiviṭape upaviṣṭu guṇodadhiḥ // Lal_20.5 //</p>
         
         
         <p>iti //</p>
         
         
         <p>atha khalu dakṣiṇapaścimāyā diśo ratnasaṃbhavāyā lokadhāto ratnayaṣṭestathāgatasya
            buddhakṣetrādratnasaṃbhavo nāma bodhisattvo mahāsattvastayā prabhayā saṃcoditaḥ san
            gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo yena ca bodhisattvastenopasaṃkrāmat
            / upasaṃkramya bodhisattvasya pūjākarmaṇe aprameyāsaṃkhyeyān ratnavyomakāṃstasminmaṇḍalamātre
            'bhinirmimīte sma / tebhyaśca ratnavyomakebhya iyaṃ gāthā niścacāra -</p>
         
         
         <p>
            tyaktā yena sasāgarā vasumatī ratnānyatho 'nekaśaḥ<br />
            prāsādāśca gavākṣaharmikavarā yugyāni yānāni ca /<br />
            vyomālaṃkṛta puṣpadāma rucirā udyāna kūpā sabhā<br />
            hastā pāda śirottamāṅganayanāḥ so bodhimaṇḍe sthitaḥ // Lal_20.6 //
            </p>
         
         
         <p>iti //</p>
         
         
         <p>atha khalu paścimottarasyā diśo meghavatyā lokadhātormegharājasya tathāgatasya buddhakṣetrānmeghakūṭābhigarjitasvaro
            nāma bodhisattvo mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ
            parivṛtaḥ puraskṛto yena bodhimaṇḍo yena ca bodhisattvastenopasaṃkrāmat / upasaṃkramya
            bodhisattvasya pūjākarmaṇe kālānusāryagurumeghamabhinirmāyoragasāracandanacūrṇavarṣaṃ
            tasmin maṇḍalamātre 'bhipravarṣati sma / tasmācca kālānusārimeghamaṇḍalamātrādiyaṃ
            gāthā niścarati sma -</p>
         
         
         <p>
            dharmāmegha sphuritva sarvatribhave vidyādhimuktaprabhaḥ<br />
            saddharmaṃ ca virāga varṣiṃ amṛtaṃ nirvāṇasaṃprāpakam /<br />
            sarvā rāgakileśabandhanalatā so vāsanā chetsyati<br />
            dhyānarddhībalaindriyaiḥ kusumitaḥ śraddhākaraṃ dāsyate // Lal_20.7 //
            </p>
         
         
         <p>iti //</p>
         
         
         <p>atha khalūttarapūrvasyā diśo hemajālapratichannāyā lokadhāto ratnacchatrābhyudgatāvabhāsasya
            tathāgatasya buddhakṣetrāddhemajālālaṃkṛto nāma bodhisattvo mahāsattvastayāprabhayā
            saṃcoditaḥ san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo
            yena ca bodhisattvastenopasaṃkrāmat / upasaṃkramya bodhisattvasya pūjākarmaṇe sarveṣu
            teṣu kūṭāgāreṣu ratnavyomakeṣu dvātriṃśallakṣaṇasamalaṃkṛtān bodhisattvavigrahānabhinirmimīte
            sma / sarve ca te bodhisattvavigrahā divyamānuṣyakapuṣpadāmaparigṛhītā yena bodhisattvastenābhinatakāyāstāni
            puṣpadāmānyabhipralambayanti sma / te imāṃ gāthāmabhāṣanta -</p>
         
         
         <p>
            yena buddhanayutā stavita pūrva gauraveṇa mahatā janiya śraddhām /<br />
            brahmaghoṣavacanaṃ madhuravāṇiṃ bodhimaṇḍopagataṃ śirasi vande // Lal_20.8 //
            </p>
         
         
         <p>iti //</p>
         
         <span class="note"><span class="bold">Vaidya 214</span></span>
         
         <p>atha khalvadhastāddiśaḥ samantavilokitāyā lokadhātoḥ samantadarśinastathāgatasya buddhakṣetrādratnagarbho
            nāma bodhisattvo mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ
            parivṛtaḥ puraskṛto yena bodhimaṇḍo yena ca bodhisattvastenopasaṃkrāmat / upasaṃkramya
            bodhisattvasya pūjākarmaṇe tasmin vaidūryamayamaṇḍalamātre jāmbūnadasuvarṇapadmānyabhyudgatānyupadarśayati
            sma / teṣāṃ ca padmānāṃ karṇikāsvardhakāyikā nāryo varṇarūpasaṃpannāḥ sarvālaṃkārapratimaṇḍitā
            upadarśayati sma / vāmadakṣiṇe pāṇibhirharṣakaṭakakeyūrasuvarṇasūtramuktāhārādivividhābharaṇaparigṛhītāḥ
            puṣpapaṭṭadāmāni cābhipralambayantyo yena bodhimaṇḍo yena ca bodhisattvastenoparyabhinatakāyāḥ
            / tāścemāṃ gāthāmabhāṣanta -</p>
         
         
         <p>
            yo onamiṣṭa sadā gurūṇāṃ buddhaśrāvakapratyekajinānām /<br />
            nirmāṇasuśīla sadojju praṣṭho tasyā onamathā guṇadharasya // Lal_20.9 //
            </p>
         
         
         <p>iti //</p>
         
         
         <p>atha khalūpariṣṭāddiśo varagaganāyā lokadhātorgaṇendrasya tathāgatasya buddhakṣetrādgaganagañjo
            nāma bodhisattvo mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ
            parivṛtaḥ puraskṛto yena bodhimaṇḍo yena ca bodhisattvastenopasaṃkrāmat / upasaṃkramya
            bodhisattvasya pūjākarmaṇe gaganatalastha eva yāvanto daśasu dikṣu sarvabuddhakṣetreṣvadṛṣṭāśrutapūrvāḥ
            santi puṣpadhūpagandhamālyavilepanacūrṇacīvaravastrālaṃkārachatradhvajapatākāvaijayantiratn
            - amaṇikanakarajatamuktāhārahayagajarathapattivāhanapuṣpavṛkṣapatrapuṣpaphaladārakadārikā
            devanāgayakṣagandharvāsuragaruḍakinnaramahoragaśakrabrahmalokapālamānuṣyāmānuṣyāṇāṃ
            sarvā gaganatalānmahāntaṃ puṣpavarṣamabhipravarṣanti sma sarvasattvaprītisukhasaṃjananaṃ
            ca / na ca kasyacitsattvasya bhayaṃ cotpīḍāṃ vā karoti sma //</p>
         
         
         <p>tatredamucyate -</p>
         
         
         <p>
            peyālameṣa diśatāsu jinaurasā ye saṃpūjituṃ hitakaraṃ anuprāpta bodhim /<br />
            teṣāṃ viyūhakramavikramasukramāṇāṃ opamyamātra niśṛṇotha jinaurasānām // Lal_20.10
            //
            </p>
         
         
         <p>
            ke cāgatā nabhasi megha iva stananto hārā sahasranayutāni pralambayantaḥ /<br />
            ke cāgatā makuṭaratnavilambacūḍāḥ pauṣpaṃ vimāna gagane upadarśayantaḥ // Lal_20.11
            //
            </p>
         
         <span class="note"><span class="bold">Vaidya 215</span></span>
         
         <p>
            ke cāgatā dharaṇisiṃha ivā nadantaḥ śūnyānimittapraṇidhīravamuñcamānāḥ /<br />
            ke cāgatā yatha vṛṣā abhinandamānāḥ na ca dṛṣṭapūrva rucirāṇi kṣipanti puṣpāṃ // Lal_20.12
            //
            </p>
         
         
         <p>
            ke cāgatā nabhasi sāra ivā ravanto varṇāsahasra svaki ātmani darśayantaḥ /<br />
            ke cāgatā śaśirivā gagane supūrṇāḥ sugatātmajasya guṇamālamudīrayantaḥ // Lal_20.13
            //
            </p>
         
         
         <p>
            ke cāgatā raviriva prabha muñcamānāḥ sarvāṇi mārabhavanāni karonti jihmā /<br />
            ke cāgatā vimalaketu yathendrayaṣṭyaḥ saṃbhārapuṇyanicitāstahi bodhimaṇḍe // Lal_20.14
            //
            </p>
         
         
         <p>
            kecitkṣipanti gaganānmaṇiratnajālā candrā sucandra tatha bāla virocamānā /<br />
            māndāravā sumanavārṣikacampadāmā saṃbodhisattva drumarājasthite kṣipanti // Lal_20.15
            //
            </p>
         
         
         <p>
            ke cāgatā dharaṇi kampayamāna padbhyāṃ saṃkampitā vasudha prītikarī janasya /<br />
            ke cāgatā grahiya meru karetalebhiḥ utsṛṣṭapuṣpapuṭa saṃsthita antarīkṣe // Lal_20.16
            //
            </p>
         
         
         <p>
            ke cāgatāścaturi sāgara gṛhya mūrdhnā utsṛṣṭa siñci vasudhāṃ varagandhatoyaiḥ /<br />
            ke cāgatā ratanayaṣṭi gṛhītva citraṃ saṃbodhisattvamupadarśaya sthitva dūre // Lal_20.17
            //
            </p>
         
         
         <p>
            ke cāgatā bhaviya brahma praśāntarūpāḥ śāntā praśāntamanasaḥ sthita dhyānadhyāyī /<br />
            romebhi teṣa svaru niścarate manojña maitrīupekṣakaruṇāmuditāpramāṇā // Lal_20.18
            //
            </p>
         
         
         <p>ke cāgatā maruta śakra ivā yathaiva devaiḥ sahasranayutaiśca purākṛtāste /
            <span class="note"><span class="bold">Vaidya 216</span></span>
            upagamya bodhivaṭu gṛhya kṛtāñjalībhiḥ śakrābhilagna maṇiratna kṣipanti citrā // Lal_20.19
            //</p>
         
         
         <p>
            ke cāgatāścatudiśā ca yathaiva pālā gandharvarākṣasaparīvṛta kinnarebhiḥ /<br />
            vidyutsphuṭānta kusumāni pravarṣamāṇāḥ gandharvakinnararūtena stuvanti vīram // Lal_20.20
            //
            </p>
         
         
         <p>
            ke cāgatāḥ kusumitāṃ pragṛhītva vṛkṣān saphalāṃ sapuṣpavaragandha pramuñcamānāṃ /<br />
            jāteṣu teṣu sthita buddha śuddhakāyāḥ avalambamāna pratimaṇḍi kṣipanti puṣpā // Lal_20.21
            //
            </p>
         
         
         <p>
            ke cāgatāḥ kusumitāḥ puḍinī gṛhītvā padmotpalaiḥ kusumitaistatha puṇḍarīkaiḥ /<br />
            dvātriṃśalakṣaṇadharāḥ sthita padmagarbhe staviṣṭa aliptamanasaṃ vidu bodhisattvam
            // Lal_20.22 //
            </p>
         
         
         <p>
            ke cāgatā vipulakāya tatheva meru sthitvāntarīkṣa svakamātmanamutsṛjanti /<br />
            utsṛjyamātra bhaviyā navapuṣpadāmāḥ saṃchādayanti trisahasri jinasya kṣetram // Lal_20.23
            //
            </p>
         
         
         <p>
            ke cāgatā ubhayacakṣuṣi kalpadāhaṃ saṃdarśayanta vibhavaṃ tatha saṃbhavaṃ ca /<br />
            teṣāṃ śarīri bahudharmasukhā raṇanti tāṃ śrutva sattvanayutā prajahanti tṛṣṇām //
            Lal_20.24 //
            </p>
         
         
         <p>
            ke cāgatā ravitakinnaratulyaghoṣāḥ bimboṣṭhacāruvadanāḥ paripūrṇavaktrāḥ /<br />
            kanyā yathaiva sualaṃkṛta citrahārāḥ prekṣanta yāṃ suragaṇā na labhanti tṛptim //
            Lal_20.25 //
            </p>
         
         
         <p>ke cāgatā vajirakāya ivā abhedyāḥ heṣṭhā paskandhacaraṇaiḥ pratigrāhyamāṇāḥ /
            <span class="note"><span class="bold">Vaidya 217</span></span>
            ke cāgatā ravirivā śaśipūrṇavaktrāḥ jyotsnākarāḥ prabhakarā hatakleśadoṣāḥ // Lal_20.26
            //</p>
         
         
         <p>
            ke cāgatā ratanamaṇḍita ratnapāṇī saṃchādayitva bahukṣetrasahasrakoṭyaḥ /<br />
            varṣanti ratnavara puṣpa sugandhagandhā saṃtoṣaṇārthaṃ bahusattvahitaṃ sukhārtham
            // Lal_20.27 //
            </p>
         
         
         <p>
            ke cāgatā mahati dhāraṇi ratnakośāḥ romebhi sūtranayutāni prabhāṣamāṇāḥ /<br />
            pratibhānavanta mativanta subuddhivanto mattapramattajanatāṃ pratibodhayantaḥ // Lal_20.28
            //
            </p>
         
         
         <p>
            ke cāgatā grahiya bheri yathaiva meru ākoṭyamānu gagane sumanojñaghoṣām /<br />
            yasyā ravaṃ daśadiśe vraji kṣetrakoṭyā adyāvaboddhumamataṃ anubuddhi śāstā // Lal_20.29
            //
            </p>
         
         
         <p>iti //</p>
         
         
         <p>// iti śrīlalitavistare bodhimaṇḍavyūhaparivarto nāma viṃśatitamo 'dhyāyaḥ //</p>
         
         
         
         
         
         <p>START Parivarta 21</p>
         
         <span class="note"><span class="bold">Vaidya 218</span></span>
         
         
         <p>māragharṣaṇaparivarta ekaviṃśaḥ /</p>
         
         
         <p>iti hi bhikṣavo bodhisattvaiścema evaṃrūpā vyūhā bodhisattvasya pūjākarmaṇe bodhimaṇḍe
            'bhisaṃkṛtā abhūvan / svayaṃ ca bodhisattvo yāvanto daśasu dikṣvatītānāgatapratyutpannānāṃ
            buddhānāṃ bhagavatāṃ sarvabuddhakṣetreṣu bodhimaṇḍālaṃkāravyūhāstān sarvāṃstasmin
            bodhimaṇḍe saṃdarśayati sma //</p>
         
         
         <p>atha khalu bhikṣavo bodhimaṇḍaniṣaṇṇasya bodhisattvasyaitadabhavat - iha khalu kāmadhātau
            māraḥ pāpīyānadhipatirīśvaro vaśavartī / naitanmama pratirūpaṃ bhavedyadahaṃ tenāvidito
            'nuttarāṃ samyaksaṃbodhimabhisaṃbudhyeyam / yannvahaṃ mārasya pāpīyasaḥ saṃcodanaṃ
            kuryām / tasmin vijite sarve kāmāvacarā devādayo nigṛhītā bhaviṣyanti / tataśca māraparṣadaḥ
            pūrvāvaropitakuśalamūlā mārakāyikā devaputrāste mama siṃhavikrīḍitaṃ dṛṣṭvā anuttarāyāṃ
            samyaksaṃbodhau cittamutpādayiṣyanti //</p>
         
         
         <p>atha khalu bhikṣavo bodhisattva evamanuvicintya tasyāṃ velāyāṃ bhrūvivarāntarādūrṇākośāt
            sarvamāramaṇḍalavidhvaṃsanakarīṃ nāmaikāṃ raśmimudasṛjat / yayā raśmyā sarvasmiṃstrisāhasramahāsāhasralokadhātau
            sarvamārabhavanānyavabhāsya jihmīkṛtāni saṃprakampitāni cābhūvan / sarvaścāyaṃ trisāhasramahāsāhasralokadhāturmahatāvabhāsena
            sphuṭo 'bhūt / tasyāśca prabhāyā māraḥ pāpīyānidamevaṃ rūpaṃ śabdamaśrauṣīt -</p>
         
         
         <p>kalpaughacīrṇacarito hyabhiśuddhasattvaḥ śuddhodanasya tanayaḥ pravijahya rājyam /
            so nirgato hitakaro hyamṛtābhilāṣī bodhidrumaṃ hyupagato 'dya kuru prayatnam // Lal_21.1
            //</p>
         
         
         <p>
            so tīrṇa ātmana parānapi tārayeyā moceṣyate sa ca parāṃ svayameva muktaḥ /<br />
            āśvāsaprāpta sa parānapi cāśvaseyā nirvāpayiṣyati parāṃ parinirvṛtaśca // Lal_21.2
            //
            </p>
         
         
         <p>
            śūnyāṃ kariṣyati āpāyatrayo 'pyaśeṣāṃ pūrṇāṃ kariṣyati purāṃ suramānuṣāṇām /<br />
            dhyānānabhijña paramaṃ amṛtaṃ sukhaṃ ca dāsyatyasau hitakaro amṛtaṃ spṛśitvā // Lal_21.3
            //
            </p>
         
         
         <p>śūnyaṃ kariṣyati puraṃ tava kṛṣṇabandho abalo balo balavihīnu apakṣyapakṣyo /
            <span class="note"><span class="bold">Vaidya 219</span></span>
            na jñāsyase kva nu vrajāmi karomi kiṃ vā yada dharmavarṣamabhivarṣi svayaṃ svayaṃbhūḥ
            // Lal_21.4 //</p>
         
         
         <p>iti //</p>
         
         
         <p>iti hi bhikṣavo māraḥ pāpīyānābhiḥ saṃcodanābhirgāthābhiḥ saṃcoditaḥ san dvātriṃśadākāraṃ
            svapnamapaśyat / katamad dvātriṃśadākāram? tadyathā - tamasākulaṃ ca svabhavanamapaśyat
            / rajasākulaṃ cākīrṇaśarkarakaṭhalyaṃ ca svabhavanamapaśyat / bhītatrastodvignaṃ diśo
            daśa prapalāyamānaṃ cātmānamapaśyat / vibhraṣṭamakuṭamapaviddhakuṇḍalaṃ cātmānamapaśyat
            / śuṣkoṣṭhagalatālukaṃ cātmānamapaśyat / saṃtaptahṛdayaṃ cātmānamapaśyat / śīrṇapatrapuṣpaphalāni
            codyānānyapaśyat / apagatajalāḥ pariśuṣkāśca puṣkariṇīrapaśyat / haṃsakroñcamayūrakalaviṅkakuṇālajīvaṃjīvakādīṃśca
            pakṣigaṇātrchīrṇapakṣānapaśyat / bherīśaṅkhamṛdaṅgapaṭahatuṇavavīṇāvallakītāḍasampādīṃśca
            vādyabhāṇḍāṃśchinnavichinnān bhūmau nipatitānapaśyat / priyajanaparivārāśca māramutsṛjya
            dīnamukhā ekānte gatvā pradhyāyantamapaśyat / agramahiṣīṃ ca māriṇīṃ śayanabhraṣṭāṃ
            dharaṇyāmubhābhyāṃ pāṇibhyāṃ śīrṣamabhipīḍayantīmapaśyat / ye ca te māraputrā vīryavattamāśca
            balavattamāśca tejavattamāśca prajñāvattamāśca taṃ bodhisattvaṃ bodhimaṇḍavarāgragataṃ
            namasyanta evamapaśyat / ātmanīyāśca duhitrīrhā tāta hā tāteti krandantyo 'paśyat
            / malinacailagātraṃ cātmānamapaśyat / avakīrṇapāṃśuśiraskaṃ ca pāṇḍudurvarṇamojopahṛtaṃ
            cātmānamapaśyat / harmyakūṭāgāragavākṣatoraṇāṃśca rajasāvakīrṇān patato 'paśyat /
            ye cāsya te senāpatayo yakṣarākṣasakumbhāṇḍagandharvādhipatayaḥ, tān sarvān hastāñśirasi
            kṛtvā rodantaḥ krandantaḥ palāyamānāṃścāpaśyat / ye ca te kāmāvacareṣu deveṣu devādhipatayaḥ,
            tadyathā - dhṛtarāṣṭravirūḍhakavirūpākṣavaiśravaṇaśakrasuyāmasaṃtuṣitasunirmitavaśavartiprabhṛtayaḥ,
            tān sarvāñśuśruṣamāṇān māraḥ pāpīyān sabodhisattvābhimukhānapaśyat / raṇamadhye cāsyāsirvikośo
            na bhavati sma / vikrośantamaśivaṃ cātmānamapaśyat / svena ca parivāreṇātmānaṃ parityaktamapaśyat
            / maṅgalapūrṇakumbhāṃśca patitān dvāre 'paśyat / nāradaṃ ca brāhmaṇamamaṅgalyaśabdaṃ
            śrāvayantamapaśyat / ānanditaṃ ca dauvārikamanānandaśabdaṃ śrāvayantamapaśyat / tamasākulaṃ
            ca gaganatalamapaśyat / kāmabhavananivāsinīṃ ca śriyaṃ rudantīmapaśyat / svamaiśvaryaṃ
            cānaiśvaryamapaśyat / svapakṣaṃ cāpakṣamapaśyat / maṇimuktājālāni ca tūṣṇībhūtāni
            chinnabhinnapatitānyapaśyat / sarvaṃ ca mārabhavanaṃ pracalitamapaśyat / vṛkṣāñchidyamānānniryūhāṃśca
            patato 'drākṣīt / sarvaṃ ca mārasenāvyūhamabhimukhaṃ pātyamānamapaśyat //</p>
         
         
         <p>iti hi bhikṣava evaṃ dvātriṃśadākāraṃ māraḥ pāpīyān svapnamapaśyat / sa pratibuddhaḥ
            san bhītastrastaḥ saṃvignaḥ sarvamantarjanaṃ saṃnipātya sabalapārṣadyasenāpatidauvārikasaṃnipatitāṃśca
            tān viditvā ābhirgāthābhiradhyabhāṣat -</p>
         
         <span class="note"><span class="bold">Vaidya 220</span></span>
         
         <p>
            dṛṣṭvāna tāṃ sa supināṃ namucī dukhārto āmantrayāti suta ye 'pi ca pāriṣadyā /<br />
            senāpatiṃ namuci siṃhahanuśca nāmnā sarveṣa teṣa paripṛcchati kṛṣṇabandhuḥ // Lal_21.5
            //
            </p>
         
         
         <p>
            gāthābhi gītaracito 'dya śruto 'ntarīkṣācchākyeṣu jātu varalakṣaṇacitritāṅgaḥ /<br />
            ṣaḍvarṣa duṣkaravratāni caritva ghorā bodhidrumaṃ hyupagataḥ prakuruṣva yatnam //
            Lal_21.6 //
            </p>
         
         
         <p>
            so cedvibuddha svayameva hi bodhisattvo bahusattvakoṭinayutāni vibodhayeta /<br />
            śūnyaṃ kariṣyati sa me bhavanaṃ hyaśeṣaṃ yada lapsyate hyamṛtu sparśanaśītibhāvam
            // Lal_21.7 //
            </p>
         
         
         <p>
            hanta vrajāma sahitā mahatā balena ghātema taṃ śramaṇu eku drumendramūle /<br />
            udyojayadhva caturaṅgiṇi śīghra senāṃ yadi icchathā mama priyaṃ ma ciraṃ karotha //
            Lal_21.8 //
            </p>
         
         
         <p>
            pratyekabuddhabhi ca arhabhiḥ pūrṇa loko nirvāyamāṇu na balaṃ mama durbalaṃ syāt /<br />
            so bhūyu eku jinu bheṣyati dharmarājo gaṇanātivṛttu jinavaṃśu na jātu chidyet // Lal_21.9
            //
            </p>
         
         
         <p>atha khalu bhikṣavaḥ sārthavāho nāma māraputraḥ, sa māraṃ pāpīyāṃsaṃ gāthābhiradhyabhāṣat
            -</p>
         
         
         <p>
            kiṃ tāt bhinnavadano 'si vivarṇavaktro hṛdayaṃ samutplavati vedhati te 'ṅgamaṅgam
            /<br />
            kiṃ te śrutaṃ athava dṛṣṭu bhaṇāhi śīghraṃ jñāsyāma tattvatu vicintya tathā prayogam
            // Lal_21.10 //
            </p>
         
         
         <p>
            nirmāṇu māru avacī śṛṇu mahya vatsa pāpaṃ mi dṛṣṭu supinaṃ paramaṃ sughoram /<br />
            bhāṣeya sarvamiha parṣadi adya śeṣaṃ saṃmūrchitā kṣititale prapateyu yūyam // Lal_21.11
            //
            </p>
         
         <span class="note"><span class="bold">Vaidya 221</span></span>
         
         <p>sārthavāha āha -</p>
         
         
         <p>
            raṇakāli prāpti yadi nāma jayo na doṣaḥ tatraiva yastu nihato bhavate sa doṣaḥ /<br />
            svapnāntare tu yadi īdṛśa te nimittā śreyo upekṣa ma raṇe paribhāvu gacchet // Lal_21.12
            //
            </p>
         
         
         <p>māro 'bravīt -</p>
         
         
         <p>
            vyavasāyabuddhi puruṣasya raṇe prasiddhi avalambya dhairya sukṛtaṃ yadi no jayaṃ syāt
            /<br />
            kā tasya śakti mama dṛṣṭi sapāriṣadyaṃ notthātu mahya caraṇe śirasā prapattum // Lal_21.13
            //
            </p>
         
         
         <p>sārthavāha āha -</p>
         
         
         <p>
            vistīrṇamasti hi balaṃ ca sudurbalaṃ ca astyeka śūru balavāṃśca raṇaṃjahaśca /<br />
            khadyotakairyadi bhavettrisahasra pūrṇā eko ravirgrasati niṣprabhatāṃ karoti // Lal_21.14
            //
            </p>
         
         
         <p>api ca /</p>
         
         
         <p>
            yasya mānaśca mohaśca mīmāṃsā ca na vidyate /<br />
            viloma yadi vidvāṃso nāsau śakyaścikitsitum // Lal_21.15 //
            </p>
         
         
         <p>iti hi bhikṣavo māraḥ pāpīyān sārthavāhasya vacanamakṛtvā mahatīṃ caturaṅginīṃ senāmudyojayati
            sma mahābalaraṇaśauṇḍāṃ bhīṣaṇāṃ romaharṣaṇīmadṛṣṭāśrutapūrvāṃ devamanuṣyairbahuvidhamukhavikārakoṭinayutaśatasahasravikāraprakārāṃ
            bhujagaśatasahasrakaracaraṇakuṭilapariveṣṭitaśarīrāṃ asidhanuśaraśaktitomarakuṭhārapaṭṭisabhuśuṇḍimusaladaṇḍapāśagadācakravajrakaṇayadharāṃ
            varavarmakavacavarmitaśarīrāṃ viparītaśiraḥkaracaraṇanayanāṃ jvalitaśironayanavadanāṃ
            duḥsaṃsthitodarapāṇipādamugratejovadanāṃ paramavikṛtavadanadarśanāṃ vikarālavikṛtadaṃṣṭrāṃ
            ghanabahuvipulapralambajihvāṃ suṇḍikakiliñjasadṛśajihvāṃ jvalanasadṛśakṛṣṇasarpaviṣapūrṇaraktanetrām
            / keciddhi tatrāśīviṣān vamanti sma / kecitkaratalairāśīviṣān parigṛhya bhakṣayanti
            sma / garuḍā iva sāgarādabhyutkṣipya kecinnaramāṃsarudhirakaracaraṇaśiroyakṛdantrapurīṣādīṃśca
            bhakṣayanti sma / kecijjvalitapiṅgalakṛṣṇanīlaraktakadrukarālavicitrarūpāḥ / kecidvikṛtakūpaprajvalitotpāṭitavikṛtakaṭākṣāḥ
            / kecitparivṛttajvalitavikṛtanayanāḥ /(<span class="bold">Vaidya 222</span>) kecijjvalitān parvatān parigṛhya salīlamapareṣu parvateṣu abhirūḍhā āgacchanti sma
            / kecitsamūlān vṛkṣānutpāṭya bodhisattvābhimukhā abhidhāvanti sma / kecidajakaṇaśūrpakarṇahastikarṇalambakarṇavarāhakarṇāḥ
            / kecid vṛkakarṇāḥ / keciddakodariṇo durbalakāyā asthikaṅkālasaṃghāṭamabhinirmāya
            bhagnanāsāḥ kumbhodarāḥ karoṭapādā ucchuṣkatvagmāṃsarudhirāḥ chinnakarṇanāsākaracaraṇanayanottamāṅgāḥ
            / kecidrudhirapipāsayā śirāṃsi parasparaṃ nikṛntanti sma / keciddhrinnavikṛtabhairavarūkṣasvarāḥ
            phutphutkārapicutkāraphuluphuluprakṣveḍitāni kurvanti sma / kecidāhuḥ - āharata haratābhihanata
            hanata bandhata gṛhṇata chindata bhindata mathayatotkṣipata nāśayatemaṃ śramaṇaṃ gautamaṃ
            sārdhaṃ drameṇeti bruvanti sma / kecidbheruṇḍakaśṛgālasūkaragardabhagohastyaśvoṣṭrakharamahiṣaśaśacamarakhaḍgaśarabhanānāpratibha
            - yaraudravikṛtavaktrāḥ / kecitsiṃhavyāghraṛkṣavarāhavānaradvīpibiḍālachāgalorabhrasarpanakulamatsyamakaraśiśumārakūrmakāka
            - gṛghrolūkagaruḍādisadṛśātmabhāvāḥ / kecidvirūparūpāḥ / kecidekaśīrṣā dviśīrṣā yāvacchatasahasraśīrṣāḥ
            / kecidaśīrṣāḥ / kecidekabhujā yāvacchatasahasrabhujāḥ / kecidabhujāḥ / kecidekapādakāḥ
            / kecidyāvacchatasahasrapādāḥ / kecidapādakāḥ / kecitkarṇamukhanāsikākṣinābhisrotobhirāśīviṣānniścārayanti
            sma / kecidasidhanuśaraśaktipaṭṭiśaparaśucakratomarakaṇayavajrabhuśuṇḍibhindipālādīni
            nānāpraharaṇāni bhrāmayanto nṛtyanto bodhisattvaṃ saṃtarjayanti sma / kecinnarāṅgulīśchitvā
            mālāguṇān kṛtvā dhārayanti sma / kecicchirobhirasthikarakāñchīrṣakaṭāhakāṃśca mālāguṇamiva
            kṛtvā dhārayanti sma / kecidāśiviṣapariveṣṭitaśarīrāḥ / kecicchīrṣakaṭāhakān parigṛhya
            hastyaśvoṣṭragogardabhamahiṣārūḍhāḥ / kecidadhaḥśirasa ūrdhvapādāḥ / kecitsūcīromāṇaḥ
            / kecidgogardabhavarāhanakulachāgalorabhrabiḍālakapivṛkaśṛgālaromāṇaḥ āśīviṣān vamanto
            'yoguḍāni nirgaranto dhūmaketūnutsṛjanto jvalitatāmralohavarṣaṃ pravarṣanto vidyudvarṣān
            kṣipanto vajrāśaniṃ pramuñcantastaptāmayovālikāṃ pravarṣantaḥ kālameghān saṃjanayanto
            vātavṛṣṭimutpādayantaḥ śarameghavarṣānutsṛjantaḥ kālarātriṃ darśayanto rāvaṃ saṃjanayanto
            bodhisattvamabhidhāvanti sma / kecitpāśān bhrāmayanto mahāparvatān prapātayanto mahāsāgarān
            kṣobhayanto laṅghayanto mahāparvatāṃścālayanto meruṃ parvatarājaṃ vidhāvantaḥ palāyamānā
            vikṣipanto 'ṅgapratyaṅgāni bhrāmayantaḥ śarīrāṇi hasanto mahāhāsyāni urāṃsi prasphoṭayantaḥ
            urāṃsi tāḍayantaḥ keśāṃsi dhunvantaḥ pītamukhāni ca nīlaśarīrā jvalitaśirasa ūrdhvakeśā
            itastato vegena paridhāvanto bherūṇḍākṣāśca bodhisattvaṃ vibhīṣayanti sma / jīrṇāḥ
            striyaśca rudantyo bodhisattvamupasaṃkramyaivaṃ vadanti sma - aho putra, hā mama putra,
            uttiṣṭhottiṣṭha, śīghraṃ prapalāyasva / rākṣasarūpāḥ piśācarūpāḥ kāṇakhañjadurbalāśca
            pretāḥ kṣutkṣāmākṣā urdhvabāhavo vikṛtāsyāḥ krandanto bhayamupadarśayantastrāsaṃ saṃjanayanto
            bodhisattvasya purato 'bhidhāvanti sma / tayā caivarūpayā mārasenayā samuditayā samantādaśītiryojanānyāyāmena
            vistāreṇa sphuṭamabhūt / yathā caikasya mārasyaivaṃ koṭīśatānāṃ trisāhasraparyāpannānāṃ
            mārāṇāṃ pāpīyasāṃ senābhistiryagūrdhvaṃ ca parisphuṭamabhūt //</p>
         
         <span class="note"><span class="bold">Vaidya 223</span></span>
         
         <p>tatredamucyate -</p>
         
         
         <p>
            yakṣakumbhāṇḍamahoragarūpāḥ rākṣasapretapiśācakarūpāḥ /<br />
            yattaka loki virūpa suraudrāḥ sarvi ta nirmita tatra śaṭhebhiḥ // Lal_21.16 //
            </p>
         
         
         <p>
            ekaśirā dviśirā triśirāśca yāvatsahasraśirā bahuvaktrāḥ /<br />
            ekabhujā dvibhujā tribhujāśca yāvatsahasrabhujā bahubhujāḥ /<br />
            ekapadā dvipadā tripadāśca yāvatsahasrapadā bahu anye // Lal_21.17 //
            </p>
         
         
         <p>
            nīlamukhāni ca pītaśarīrā pītamukhāni ca nīlaśarīrā /<br />
            anyamukhāni ca anyaśarīrāḥ ekamupāgatu kiṃkarasainyam // Lal_21.18 //
            </p>
         
         
         <p>
            vātu pravāyati varṣati varṣaṃ vidyusahasraśatāni patanti /<br />
            deva guḍāyati vṛkṣa luḍanti bodhivaṭasya na īryati patram // Lal_21.19 //
            </p>
         
         
         <p>
            varṣati deva pravarṣati varṣaṃ ogha vahanti jalākulabhūmim /<br />
            īdṛśa bhīṣaṇikā bahurāśī yatra acetana vṛkṣa patanti // Lal_21.20 //
            </p>
         
         
         <p>
            dṛṣṭva ca tānatibhīṣaṇarūpāṃ sarvi visaṃsthita rūpavirūpāṃ /<br />
            śrīguṇalakṣaṇatejadharasyā cittu na kampati meru yathaiva // Lal_21.21 //
            </p>
         
         
         <p>
            māyasamāṃstatha svapnasamāṃśca abhranibhāṃ samudīkṣati dharmāṃ /<br />
            īdṛśa dharmanayaṃ vimṛṣanto susthitu dhyāyati saṃsthitu dharme // Lal_21.22 //
            </p>
         
         <span class="note"><span class="bold">Vaidya 224</span></span>
         
         <p>
            yasya bhaveta ahaṃ ti mameti bhāva samucchrayi tattvaniviṣṭāḥ /<br />
            so bibhiyādabuddheḥ sthitu grāhe ātmani saṃbhrami gaccha nirīkṣya // Lal_21.23 //
            </p>
         
         
         <p>
            śākyasutastu svabhāvamabhāvaṃ dharma pratītya samutthita buddhā /<br />
            gaganopamacittu suyukto na bhramate sabalaṃ śaḍha dṛṣṭvā // Lal_21.24 //
            </p>
         
         
         <p>iti hi bhikṣavo mārasya pāpīyasaḥ putrasahasram / tatra ye māraputrā bodhisattve 'bhiprasannāḥ
            sārthavāhapūrvaṃgamāḥ, te mārasya dakṣiṇe pārśve sthitā abhūvan / ye mārapākṣikāḥ,
            te vāme pārśve sthitā abhuvan mārasya pāpīyasaḥ / tatra māraḥ pāpīyāṃstān svān putrānāmantrayate
            sma - kīdṛśena balena vayaṃ bodhisattvaṃ dharṣayiṣyāmaḥ? tatra dakṣiṇe pārśve sārthavāho
            nāma māraputraḥ / sa pitaraṃ gāthayā pratyabhāṣat -</p>
         
         
         <p>
            suptaṃ prabodhayitumicchati pannagendraṃ suptaṃ prabodhayitumicchati yo gajendram
            /<br />
            suptaṃ prabodhayitumicchati yo mṛgendraṃ suptaṃ prabodhayitumicchati so narendram
            // Lal_21.25 //
            </p>
         
         
         <p>vāme pārśve durmatirnāma māraputraḥ sa evamāha -</p>
         
         
         <p>
            saṃprekṣaṇena hṛdayānyabhisaṃsphuṭanti lokeṣu sāra mahatāmapi pādapānām /<br />
            kā śaktirasti mama dṛṣṭihatasya tasya saṃjīvituṃ jagati mṛtyuhatasya vāstu // Lal_21.26
            //
            </p>
         
         
         <p>dakṣiṇe madhuranirghoṣo nāmāha -</p>
         
         
         <p>
            vṛkṣeṣu sāra ka ihāsti tato bravīṣi dṛṣṭvā bhinanmi manujeṣvatha kā avasthā /<br />
            meruṃ giriṃ yadi bhinatsi nirīkṣaṇena naivāsya tubhya nayanebhi hatonmiṣeran // Lal_21.27
            //
            </p>
         
         
         <p>api ca /</p>
         
         
         <p>
            yaḥ sāgaraṃ taritumicchati vai bhujābhyāṃ toyaṃ ca tasya pibituṃ manujeṣvasantu /<br />
            śakyaṃ bhavedidamatastu vadāmi duḥkhaṃ yastasya vaktramabhito 'pyamalaṃ nirīkṣet //
            Lal_21.28 //
            </p>
         
         <span class="note"><span class="bold">Vaidya 225</span></span>
         
         <p>vāme śatabāhurnāmāha -</p>
         
         
         <p>
            mameha dehesmi śataṃ bhujānāṃ kṣipāmi caikena śataṃ śarāṇām /<br />
            bhinanmi kāyaṃ śramaṇasya tāta sukhī bhava tvaṃ vraja mā vilamba // Lal_21.29 //
            </p>
         
         
         <p>dakṣiṇe subuddhirāha -</p>
         
         
         <p>
            śataṃ bhujānāṃ yadi ko viśeṣo bhujā kimarthaṃ na bhavanti romāḥ /<br />
            bhujaikamekena tathaiva śūlāḥ taiścāpi kuryānna hi tasya kiṃcit // Lal_21.30 //
            </p>
         
         
         <p>kiṃ kāraṇam?</p>
         
         
         <p>
            maitrāvatastasya muneḥ śarīre viṣaṃ na śastraṃ kramate na cāgniḥ /<br />
            kṣiptāni śastrāṇi vrajanti puṣpatāṃ maitrī hi lokottarabhāvi tasya // Lal_21.31 //
            </p>
         
         
         <p>api ca /</p>
         
         
         <p>
            divi bhuvi ca jale ca ye balāḍhyāḥ asiparaśugharāśca guhyakā narā vā /<br />
            kṣamabalamimu prāpya te narendraṃ prabalabalālpabalā bhavanti sarve // Lal_21.32 //
            </p>
         
         
         <p>vāme ugratejā āha -</p>
         
         
         <p>
            antargato 'haṃ dhakṣyāmi praviśyāsya tanuṃ śubhām /<br />
            vṛkṣaṃ sakoṭaraṃ śuṣkaṃ dāvāgniriva sūkṣmataḥ // Lal_21.33 //
            </p>
         
         
         <p>dakṣiṇe sunetra āha -</p>
         
         
         <p>
            meruṃ dahestvaṃ yadi vāpi kṛtsnaṃ praviśya cāntargatu medinīṃ vā /<br />
            dagdhuṃ na śakyaḥ sa hi vajrabuddhiḥ tvatsaṃnibhairvālikagaṅgatulyaiḥ // Lal_21.34
            //
            </p>
         
         
         <p>api ca /</p>
         
         
         <p>
            caleyurgirayaḥ sarve kṣayaṃ gacchenmahodadhiḥ /<br />
            candrasūryau patedbhūmau mahī ca vilayaṃ vrajet // Lal_21.35 //
            </p>
         
         <span class="note"><span class="bold">Vaidya 226</span></span>
         
         <p>
            lokasyārthe kṛtārambhaḥ pratijñākṛtaniścayaḥ /<br />
            aprāpyaiṣa varāṃ bodhiṃ notthāsyati mahādrumāt // Lal_21.36 //
            </p>
         
         
         <p>vāme dīrghabāhurgarvita āha -</p>
         
         
         <p>
            ālayaṃ candrasūryāṇāṃ nakṣatrāṇāṃ ca sarvaśaḥ /<br />
            pāṇināhaṃ pramardāmi taveha bhavane sthitaḥ // Lal_21.37 //
            </p>
         
         
         <p>
            caturbhyaḥ sāgarebhyaśca jalaṃ gṛhṇāmi līlayā /<br />
            taṃ gṛhya śramaṇaṃ tāta sāgarasya paraṃ kṣipe // Lal_21.38 //
            </p>
         
         
         <p>
            tiṣṭhatāṃ tāta seneyaṃ mā tvaṃ śokārdito bhava /<br />
            sabodhivṛkṣamutpāṭya kṣepsye pāṇyā diśo daśa // Lal_21.39 //
            </p>
         
         
         <p>dakṣiṇe prasādapratilabdha āha -</p>
         
         
         <p>
            sadevāsuragandharvāṃ sasāgaranagāṃ mahīm /<br />
            tvaṃ marditāṃ prakuryāśca pāṇibhyāṃ madagarvitaḥ // Lal_21.40 //
            </p>
         
         
         <p>
            tvadvidhānāṃ sahasrāṇi gaṅgāvālikayā samāḥ /<br />
            romaṃ tasya na cāleyurbodhisattvasya dhīmataḥ // Lal_21.41 //
            </p>
         
         
         <p>vāme bhayaṃkara āha -</p>
         
         
         <p>
            bhayaṃ hi te tāta bhṛśaṃ kimarthaṃ senāya madhye kimavasthitasya /<br />
            senā na tasyāsti kutaḥ sahāyāḥ kasmādbhayaṃ te bhavatīha tasmāt // Lal_21.42 //
            </p>
         
         
         <p>dakṣiṇa ekāgramatirāha -</p>
         
         
         <p>
            yūthaṃ na loke 'sti śaśīravīnāṃ na cakravartī na ca kesarīṇām /<br />
            na bodhisattvāniha tāta yūthaṃ ekaḥ samartho namuciṃ nihantum // Lal_21.43 //
            </p>
         
         
         <p>vāme 'vatāraprekṣyāha -</p>
         
         
         <p>
            na śaktiśūlā na gadā na khaṅgāḥ na hastino 'śvā na rathā na pattiḥ /<br />
            taṃ śauṇḍamekaṃ śramaṇaṃ niṣaṇṇaṃ hansye 'dya mā saṃbhrama tāta kiṃci // Lal_21.44
            //
            </p>
         
         <span class="note"><span class="bold">Vaidya 227</span></span>
         
         <p>dakṣiṇe puṇyālaṃkāra āha -</p>
         
         
         <p>
            nārāyaṇasya yatha kāya achedyabhedyo kṣāntibalaiḥ kavacito dṛḍhavīryakhaṅgaḥ /<br />
            trivimokṣavāhanasi prajñadhanuḥ sa tāta puṇyābalena sa hi jeṣyati mārasenām // Lal_21.45
            //
            </p>
         
         
         <p>vāme 'nivartyāha -</p>
         
         
         <p>
            na nivartate tṛṇagataḥ pradahan davāgniḥ kṣiptaṃ śaro na ca nivartati śikṣitena /<br />
            vajraṃ nabhe nipatitaṃ na nivartate ca na sthānamasti mama śākyasutaṃ hyajitvā //
            Lal_21.46 //
            </p>
         
         
         <p>dakṣiṇe dharmakāma āha -</p>
         
         
         <p>
            ārdraṃ tṛṇaṃ prāpya nivartate 'gniḥ girikūṭamāsādya nivartate śaraḥ /<br />
            vajraṃ mahīṃ prāpya adhaḥ prayāti aprāpya śāntamamṛtaṃ na nivartate ayam // Lal_21.47
            //
            </p>
         
         
         <p>kiṃ kāraṇam?</p>
         
         
         <p>
            śakya tāt antarīkṣe lekhyacitra citrituṃ yāvanti keci sarva sattva ekacitta sthāpitum
            /<br />
            candrāsūrya mārutaṃ ca śakya pāśa bandhituṃ na bodhisattva śakya tāta bodhimaṇḍi cālitum
            // Lal_21.48 //
            </p>
         
         
         <p>vāme 'nupaśānta āha -</p>
         
         
         <p>
            dṛṣṭīviṣeṇa mahatā pradahāmi meruṃ bhasmīkaromi salilaṃ ca mahodadhīnām /<br />
            bodhiṃ ca paśya śramaṇaṃ ca ahaṃ hi tāta dṛṣṭyā yathādya ubhayaṃ hi karomi bhasmam
            // Lal_21.49 //
            </p>
         
         
         <p>dakṣiṇe siddhārtha āha -</p>
         
         
         <p>
            viṣeṇa pūrṇo yadi vaiṣa sarvo bhavettrisāhasravaraḥ pradīptaḥ /<br />
            nirīkṣaṇādeva guṇākarasya sunirviṣatvaṃ viṣamabhyupeyāt // Lal_21.50 //
            </p>
         
         <span class="note"><span class="bold">Vaidya 228</span></span>
         
         <p>
            viṣāṇamugraṃ tribhaveha yacca rāgaśca doṣaśca tathaiva mohaḥ /<br />
            te tasya kāye ca tathaiva citte nabhe yathā paṅkarajo na santi // Lal_21.51 //
            </p>
         
         
         <p>* * * * tasmānnivartāmaha tāta sarve // Lal_21.52 //</p>
         
         
         <p>vāme ratilolo nāmāha -</p>
         
         
         <p>
            ahu tūryasahasra pravāditaiḥ apsarakoṭisahasra alaṃkṛtaiḥ /<br />
            lobhayitvana neṣyi purottamaṃ kāmaratiṃ hi karomi vaśe tava // Lal_21.53 //
            </p>
         
         
         <p>dakṣiṇe dharmaratirāha -</p>
         
         
         <p>
            dharmaratī sada tasya ratīhā dhyānaratī amṛtārtharatiśca /<br />
            sattvapramokṣaṇa maitraratiśca rāgaratiṃ sa ratiṃ na karoti // Lal_21.54 //
            </p>
         
         
         <p>vāme vātajavo nāmāha -</p>
         
         
         <p>
            javenahaṃ candraravī graseyaṃ pravāyamānaṃ gagane ca vāyum /<br />
            adyaiva tāta śramaṇaṃ gṛhītvā prāsasya muṣṭiṃ vikirāmi vāyum // Lal_21.55 //
            </p>
         
         
         <p>dakṣiṇe 'calamatirnāma māraputraḥ, sa evamāha -</p>
         
         
         <p>
            yathā tavaiṣo javavega ugraḥ tadvadyadi syātsuramānuṣāṇām /<br />
            sarve samagrāpi na te samarthāḥ kartuṃ rujāmapratipudgalasya // Lal_21.56 //
            </p>
         
         
         <p>vāme brahmamatirāha -</p>
         
         
         <p>
            syāttādṛśānāmapi vṛndamugraṃ kuryānna kiṃcittava mānaghātam /<br />
            prāgeva saikaḥ prakaroti kiṃ te vṛndena sādhyanti hi sarvakāryā // Lal_21.57 //
            </p>
         
         <span class="note"><span class="bold">Vaidya 229</span></span>
         
         <p>dakṣiṇe siṃhamatirāha -</p>
         
         
         <p>
            na siṃhavṛndaṃ bhuvi dṛṣṭapūrvaṃ dṛṣṭīviṣāṇāṃ api nāsti vṛndam /<br />
            tejasvināṃ satyaparākramāṇāṃ puruṣarṣabhāṇāṃ api nāsti vṛndam // Lal_21.58 //
            </p>
         
         
         <p>vāme sarvacaṇḍālo nāmāha -</p>
         
         
         <p>
            na te śrutā tāta giro 'bhidīptā yathā nadante tanayāstaveme /<br />
            vīryeṇa vegena balena yuktā vrajāma śīghraṃ śramaṇaṃ nihantum // Lal_21.59 //
            </p>
         
         
         <p>dakṣiṇe siṃhanādī nāmāha -</p>
         
         
         <p>
            bahavaḥ śṛgālā hi vanāntareṣu nadanti nādānna satīha siṃhe /<br />
            te siṃhanādaṃ tu niśāmya bhīmaṃ trastā palāyanti diśo daśāsu // Lal_21.60 //
            </p>
         
         
         <p>
            māraurasāstadvadamī apaṇḍitāḥ aśrutva nādaṃ puruṣottamasya /<br />
            nadanti tāvatsvamatā 'tighṛṣṭā manuṣyasiṃhe nadite na santi // Lal_21.61 //
            </p>
         
         
         <p>vāmātpārśvādduścintitacintyāha -</p>
         
         
         <p>
            yaccintayāmi tadihāśu bhoti kathaṃ na eṣo ima vīkṣate ca /<br />
            mūḍho na eṣo anabhijña kiṃ vā yadutthihitvā na palāyate laghum // Lal_21.62 //
            </p>
         
         
         <p>dakṣiṇātpārśvātsucintitārtho nāmāha -</p>
         
         
         <p>
            mūḍho na vāyaṃ aparākramo vā yuṣmaiva mūḍhāśca asaṃyatāśca /<br />
            na yuṣmi jānātha imasya vīryaṃ prajñābalenāsya jitāḥ stha sarve // Lal_21.63 //
            </p>
         
         
         <p>mārātmajānāṃ yatha gaṅgavālikā etena vīryeṇa yathaiva yūyam /
            <span class="note"><span class="bold">Vaidya 230</span></span>
            romasya ekaṃ na samartha cālituṃ prāgeva yaścintayi ghātayiṣye // Lal_21.64 //</p>
         
         
         <p>
            mā yūyamatra kṣiṇuyāta mānasaṃ prasannacitā bhavathā sagauravāḥ /<br />
            nivartayā mā prakarotha vigrahaṃ bhaviṣyate 'sau tribhavesmi rājā // Lal_21.65 //
            </p>
         
         
         <p>peyālam / evaṃ te sarve māraputrāḥ paripurṇaṃ putrasahasraṃ śuklapākṣikāśca kṛṣṇapākṣikāśca
            māraṃ pāpīyāṃsaṃ pṛthakpṛthaggāthābhiradhyabhāṣanta //</p>
         
         
         <p>atha khalu bhadraseno nāma mārasya pāpīyasaḥ senāpatiḥ, sa māraṃ pāpīyasaṃ gāthābhiradhyabhāṣata
            -</p>
         
         
         <p>
            ye te tavānuyātrāḥ śakro lokapālāśca kinnaragaṇāśca /<br />
            asurendrā garuḍendrāḥ kṛtāñjalipuṭāḥ praṇata tasmai // Lal_21.66 //
            </p>
         
         
         <p>
            kiṃ punaranānuyātrā brahmā ābhāsvarāśca suraputrāḥ /<br />
            devāśca śuddhāvāsakāste 'pi ca sarve praṇata tasmai // Lal_21.67 //
            </p>
         
         
         <p>
            ye ca taveme putrāḥ prajñāmeghāvinaśca balinaśca /<br />
            te bodhisattvahṛdayaṃ anupraviṣṭā namasyanti // Lal_21.68 //
            </p>
         
         
         <p>
            yāpyeṣa mārasenā aśīti sphuṭa yojanāni yakṣādyaiḥ /<br />
            bhūyiṣṭha sarvaprekṣī prasannamanaso hi nirdoṣam // Lal_21.69 //
            </p>
         
         
         <p>
            dṛṣṭvā yathā subhīmāṃ raudrāṃ vikṛtāṃ camūmimāṃ ghorām /<br />
            na ca vismito na calito dhruvamasya jayo bhavatyadya // Lal_21.70 //
            </p>
         
         
         <p>
            sthita yatra ca seneyaṃ tatra ulūkāḥ śivāśca viruvanti /<br />
            vāyasagardabharuditaṃ nivartitavyaṃ kṣamaṃ śīghram // Lal_21.71 //
            </p>
         
         
         <p>
            vīkṣasva bodhimaṇḍe paṭukroñcā haṃsa kokīla mayūrāḥ /<br />
            abhidakṣiṇaṃ karonti dhruvamasya jayo bhavatyadya // Lal_21.72 //
            </p>
         
         
         <p>
            yatra sthita seneyaṃ tatra masiḥ pāṃśavaśca varṣanti /<br />
            mahimaṇḍi kusumavṛṣṭiḥ kuruṣva vacanaṃ nivartasva // Lal_21.73 //
            </p>
         
         
         <p>
            yatra sthita seneyaṃ utkūlanikūla śalyakaṇṭakākīrṇam /<br />
            mahimaṇḍa kanakanirmalu nivartitavyaṃ kṣamaṃ prājñaiḥ // Lal_21.74 //
            </p>
         
         
         <p>
            dṛṣṭā ti supini pūrve bheṣyasi pratyakṣu yadi na gacchāsi /<br />
            bhasmaṃ camūṃ ca kariṣyati ṛṣibhirdeśā kṛtā yathā bhasmam // Lal_21.75 //
            </p>
         
         <span class="note"><span class="bold">Vaidya 231</span></span>
         
         <p>
            rājā yato ṛṣivaro roṣitu āsīt sa brahmadattena /<br />
            uddagdhadaṇḍakavanaṃ varṣairbahubhistṛṇa na jātā // Lal_21.76 //
            </p>
         
         
         <p>
            ye keci sarvaloke ṛṣayo vratacāriṇastapoyuktāḥ /<br />
            teṣāmayaṃ pradhāno hyahiṃsakaḥ sarvabhūtānām // Lal_21.77 //
            </p>
         
         
         <p>
            kiṃ te na śrutapūrvaṃ kāye dīptā sulakṣaṇā yasya /<br />
            niṣkrāmati cāgārātsa bhavati buddho jitakleśaḥ // Lal_21.78 //
            </p>
         
         
         <p>
            ima īdṛśī vibhūtiṃ pūjārthaṃ nirmitā jinasutebhiḥ /<br />
            taṃ nūnamagrasattvo hyagrāhutisaṃpratigrāhī // Lal_21.79 //
            </p>
         
         
         <p>
            ūrṇā yathā suvimalā virājate kṣetrakoṭinayuteṣu /<br />
            jihmīkṛtāḥ sma ca tayā nisaṃśayaṃ eṣa mārabalahantā // Lal_21.80 //
            </p>
         
         
         <p>
            mūrdhnaṃ yathāsya devairdraṣṭu na śakyaṃ na vai bhavāgrasthaiḥ /<br />
            nūnaṃ sarvajñatvaṃ prāpsyatyanyairanupadiṣṭam // Lal_21.81 //
            </p>
         
         
         <p>
            yatha merucakravālāścandrāsūryaśca śakrabrahmāṇaḥ /<br />
            vṛkṣāśca parvatavarāḥ praṇate sarve mahīmaṇḍam // Lal_21.82 //
            </p>
         
         
         <p>
            niḥsaṃśayu puṇyabalī prajñābalavāṃśca jñānabalavāṃśca /<br />
            kṣāntibalavāṃśca vīryabalavānabalaṃkartā namucipakṣāṃ // Lal_21.83 //
            </p>
         
         
         <p>
            hastī yathāmabhāṇḍaṃ pramardate kroṣṭukān yathā siṃhaḥ /<br />
            khadyotaṃ vādityo bhetsyati sugatastathā senām // Lal_21.84 //
            </p>
         
         
         <p>etacchutvā paro māraputro 'tīva roṣātsaṃraktanayano 'bravīt -</p>
         
         
         <p>
            ekasya varṇānatiapremayāṃ prabhāṣase tasya tvamekakasya /<br />
            eko hi kartuṃ khalu kiṃ samartho mahābalā paśyasi kiṃ na bhīmā // Lal_21.85 //
            </p>
         
         
         <p>atha dakṣiṇātpārśvānmārapramardako nāma māraputra āha -</p>
         
         
         <p>
            sūryasya loke na sahāyakṛtyaṃ candrasya siṃhasya na cakravartinaḥ /<br />
            bodhau niṣaṇṇasya ca niścitasya na bodhisattvasya sahāyakṛtyam // Lal_21.86 //
            </p>
         
         
         <p>atha bodhisattvo mārasya durbalīkaraṇahetorvikasitaśatapatranibhaṃ vadanaṃ saṃcārayati
            sma / yaṃ dṛṣṭvā māraḥ pāpīyān prapalāyāno 'bhūt / mama camū bodhisattvasya vadanaṃ
            pratiṣṭheti (<span class="bold">Vaidya 232</span>) manyamānaḥ prapalānaḥ punareva pratinivṛtya saparivāro vividhāni praharaṇāni bodhisattvasyoparyutsṛjati
            sma sumerumātrāṃśca parvatān / te ca bodhisattvasyopari prakṣiptāḥ puṣpavitāne vimānāni
            saṃtiṣṭhante sma / ye ca dṛṣṭiviṣā āśīviṣāḥ śvāsaviṣāścāgnijvālānutsṛjanti sma, taccāgnimaṇḍalaṃ
            bodhisattvasya prabhāmaṇḍalamiva saṃtiṣṭhate sma //</p>
         
         
         <p>atha punareva bodhisattvo dakṣiṇena pāṇinā śīrṣaṃ pramārṣṭi sma / māraśca paśyati
            sma / bodhisattvasya haste khaṅga iti dakṣiṇāmukhaḥ prapalāyate sma / na kiṃciditi
            punareva pratinivartate sma / nivṛtya ca bodhisattvasyopari nānāvidhāni praharaṇānyutsṛjati
            sma asidhanuśaraśaktitomaraparaśvadhabhuśuṇḍimusalakaṇayagadācakravajramudgarapādapaśilāpāśāyoguḍānatibhayānakān
            / te cotkṣiptamātrā nānāvidhāni puṣpadāmāni puṣpavitānāni iva saṃtiṣṭhante sma / muktasukusumāni
            ca mahīmavakiranto mālyadāmāni cāvalambamānāni bodhivṛkṣaṃ vibhūṣayanti sma / tāṃśca
            vyūhān vibhūtiṃ dṛṣṭvā bodhisattvasya māraḥ pāpīyānīrṣyāmātsaryopahatacetā bodhisattvamabravīt
            - uttiṣṭhottiṣṭha he rājakumāra, rājyaṃ bhuṅkṣva, tāvattava puṇyam, kutaste mokṣaprāptiḥ?</p>
         
         
         <p>atha bodhisattvo dhīragambhīrodāraślakṣṇamadhurayā vācā māraṃ pāpīyasametadavocat
            - tvayā tāvatpāpīyannekena nirgaḍena yajñena kāmeśvaratvaṃ prāptam / mayā tvanekāni
            yajñakoṭīniyutaśatasahasrāṇi nirgaḍāni yaṣṭāni / karacaraṇanayanottamāṅgāni ca nikṛtya
            nikṛtyārthibhyo dattāni / gṛhadhanadhānyaśayanavasanaṃ caṃkramodyānāni cānekaśo yācanakebhyo
            nisṛṣṭāni sattvānāṃ mokṣārthinā /</p>
         
         
         <p>atha khalu māraḥ pāpīyān bodhisattvaṃ gāthayā pratyabhāṣat -</p>
         
         
         <p>
            yajño mayeṣṭastvamihātra sākṣī nirargaḍaḥ pūrvabhave 'navadyaḥ /<br />
            taveha sākṣī na tu kaścidasti kiṃcitpralāpena parājitastvam // Lal_21.87 //
            </p>
         
         
         <p>bodhisattva āha - iyaṃ pāpīyan mama bhūtadhātrī pramāṇamiti //</p>
         
         
         <p>atha bodhisattvo māraṃ māraparṣadaṃ ca maitrīkaruṇāpūrvaṃgamena cittena sphuritvā
            siṃhavadabhīto 'nuttrasto 'stambhī adīno 'līnaḥ asaṃkṣubhito 'lulito vigatabhayalomaharṣaḥ
            śaṅkhadhvajamīnakalaśasvastikāṅkuśacakrāṅkamadhyena jālāvitānāvanaddhena suruciratāmranakhālaṃkṛtena
            mṛdutaruṇasukumāreṇānantakalpāparimitakuśalamūlasaṃbhāropacitena dakṣiṇena pāṇinā
            sarvakāyaṃ parimārjya salīlaṃ mahīṃ parāhanati sma / tasyāṃ ca velāyāmimāṃ gāthāmabhāṣat
            -</p>
         
         
         <p>iyaṃ mahī sarva jagatpratiṣṭhā apakṣapātā sacarācare samā /
            <span class="note"><span class="bold">Vaidya 233</span></span>
            iyaṃ pramāṇā mama nāsti me mṛṣā sākṣitvamasmiṃ mama saṃprayacchatu // Lal_21.88 //</p>
         
         
         <p>saṃspṛṣṭamātrā ceyaṃ mahāpṛthivī bodhisattvena ṣaḍvikāramakampat prākampat saṃprākampat
            / araṇat prāraṇat saṃprāraṇat / tadyathāpi nāma māgadhikānāṃ kāṃsapātrī kāṣṭhenābhyāhatā
            raṇatyanuraṇati, evameveyaṃ mahāpṛthivī bodhisattvena pāṇitāḍitā raṇatyanuraṇati sma
            //</p>
         
         
         <p>atha khalu yasyāṃ trisāhasramahāsāhasralokadhātau sthāvarā nāma mahāpṛthivīdevatā
            sā koṭiśatapṛthivīdevatāparivārā sarvāṃ mahāpṛthivīṃ saṃprakampya nātidūre bodhisattvasya
            pṛthivītalaṃ bhittvārdhakāyābhyunnāmya sarvālaṃkārapratimaṇḍitā yena bodhisattvastenāvanatakāyā
            prāñjalīkṛtā bodhisattvametadavocat - evametanmahāpuruṣa evametat yathā tvayābhihitam
            / vayamatra pratyakṣāḥ / api tu bhagavaṃstvameva sadevakasya lokasya paramasākṣībhūtaḥ
            pramāṇabhūtaśceti / evamuktvā sthāvarā mahāpṛthivīdevatā māraṃ pāpīyāṃsamanekaprakāraṃ
            nirbhartsya bodhisattvaṃ cābhyabhistutya vividhaṃ ca svakaṃ prabhāvaṃ saṃdarśya saparivārā
            tatraivāntaradhāt //</p>
         
         
         <p>
            taṃ śrutva mediniravaṃ sa śaṭhaḥ sasainyaḥ uttrasta bhinnahṛdayo prapalāna sarve /<br />
            śrutveva siṃhanaditaṃ hi vane śṛgālāḥ kākā va loṣṭupatane sahasā praṇaṣṭāḥ // Lal_21.89
            //
            </p>
         
         
         <p>atha khalu māraḥ pāpīyān duḥkhito durmanā anāttamanā apatrapamāṇarūpo mānābhibhavānna
            gacchati sma / na nivartate sma / na palāyate sma / paścānmukhaṃ sthitvā uttari senāmāmantrayate
            sma - sahitāḥ samagrāstāvadbhavantastiṣṭhantu muhurtaṃ yāvadvayaṃ jñāsyāmo yadi tāvacchakyetāyamanunayenotthāpayitum
            / mā khalvevaṃrūpasya sattvaratnasya sahasā vināśo bhūditi //</p>
         
         
         <p>atha khalu māraḥ pāpīyān svā duhitṝrāmantrayate sma - gacchadhvaṃ yūyaṃ kanyakāḥ,
            bodhimaṇḍamupasaṃkramya bodhisattvasya jijñāsanāṃ kuruta - kiṃ sarāgo 'tha vītarāgaḥ
            / kiṃ mūko 'tha prajñaḥ / kimandho 'tha deśajño 'rthaparāyaṇaḥ / dīno vā dhīro veti
            / idaṃ khalu vacanaṃ śrutvā tā apsaraso yena bodhimaṇḍo yena ca bodhisattvastenopasaṃkrāman
            / upasaṃkramya bodhisattvasya purataḥ sthitvā dvātriṃśadākārāṃ strīmāyāmupadarśayanti
            sma / tadyathā / katamā dvātriṃśadākārā? kāścittatrārdhavadanaṃ chādayanti sma / kāścidunnatān
            kaṭhinān payodharān darśayanti sma / kāścidardhavihasitairdantāvaliṃ darśayanti sma
            / kāścidbāhūnutkṣipya vijṛmbhamāṇān kākṣān darśayanti sma / kāścidbimbaphalopamānoṣṭhān
            darśayanti sma / kāścidardhanimīlitairnayanairbodhisattvaṃ nirīkṣante sma, dṛṣṭvā
            ca śīghraṃ nimīlayanti sma / kāścidardhaprāvṛtān payodharān darśayanti sma / kāścicchithilāmbarāṃ
            (<span class="bold">Vaidya 234</span>) samekhalāṃ śroṇīṃ darśayanti sma / kāścitsamekhalāṃ tanudukūlanivāsitāṃ śroṇīṃ darśayanti
            sma / kāścijjhaṇajhaṇāśadbānnūpuraiḥ kurvanti sma / kāścidekāvalīṃ stanāntareṣūpadarśayanti
            sma / kāścidvinagnānarghorūnupadarśayanti sma / kāścicchiraḥsvaṃseṣu ca patraguptāñśukaśārikāṃścopaviṣṭānupadarśayanti
            sma / kāścidardhakaṭākṣairbodhisattvaṃ nirīkṣante sma / kāścitsunivastā api durnivastāḥ
            kurvanti sma / kāścijjaghanarasanāḥ kampayanti sma / kāścitsaṃbhrāntā iva savilāsamitastataścaṃkramyante
            sma / kāścinnṛtyanti sma / kāścidrāyanti sma / kāścidvilasanti sma, lajjante ca /
            kāścitkadalya iva vāyuvidhūtā urū kampayanti sma / kāścidgambhīrāḥ stananti sma /
            kāścidaṃśukaprāvṛtāḥ saghaṇṭārasanā vihasyantyaścaṃkramyante sma / kāścidvastrāṇyābharaṇāni
            ca pṛthivyāṃ chorayanti sma / kāścidguhyaprakāśāni sarvābharaṇānyupadarśayanti sma
            / kāścidgandhānuliptān bāhūnupadarśayanti sma / kāścidgandhānulepanakuṇḍalānyupadarśayanti
            sma / kāścidavaguṇṭhikayā vadanāni chādayanti sma, kṣaṇekṣaṇā copadarśayanti sma /
            kāścitpūrvahasitaramitakrīḍitā anyonyaṃ smārayanti sma / punarapi lajjitā iva tiṣṭhanti
            sma / kāścitkumārīrūpāṇyaprasūtirūpāṇi madhyastrīrūpāṇi copadarśayanti sma / kāścitkāmopahitena
            bodhisattvaṃ nimantrayante sma / kāścinmuktakusumairbodhisattvamavakiranti sma / purataśca
            sthitvā bodhisattvasyāśayaṃ mīmāṃsante sma / vadanaṃ ca nirīkṣante sma - kimayaṃ raktendriyaiḥ
            paśyatyāhosviddūrīkaroti, nayane īryate vā na veti / tāḥ paśyanti bodhisattvasya vadanaṃ
            śuddhaṃ vimalaṃ candramaṇḍalamiva rāhuvinirmuktaṃ sūryamiva prodayamānaṃ yūpamiva
            kanakamayaṃ vikasitamiva sahasrapatraṃ havyāvasiktamivānalaṃ merumivācalaṃ cakravālamivābhyudrataṃ
            gupteindriyaṃ nāgamiva sudāntacittam //</p>
         
         
         <p>atha tā māraduhitaro bhūyasyā mātrayā bodhisattvasya saṃlobhanārthamimā gāthā abhāṣanta
            -</p>
         
         
         <p>
            suvasantake ṛtuvara āgatake ramimo priya phullitapādapake /<br />
            tava rūpa surūpa suśobhanake vaśavartisulakṣaṇacitritake // Lal_21.90 //
            </p>
         
         
         <p>
            vaya jāta sujāta susaṃsthitikāḥ sukhakāraṇa devanarāṇa susaṃtutikāḥ /<br />
            utthi laghuṃ paribhuñja suyauvanikaṃ durlabha bodhi nivartaya mānasakam // Lal_21.91
            //
            </p>
         
         
         <p>prekṣasi tāva imā marukanya sulaṃkṛtikā tava kāraṇa sajjita bhūṣita āgatikā /
            <span class="note"><span class="bold">Vaidya 235</span></span>
            ko rūpamimaṃ samavekṣya na rajyati rāgarato api jarjara kāṣṭha va śoṣitajīvitako //
            Lal_21.92 //</p>
         
         
         <p>
            keṣa mṛdū surabhī varagandhinikā makuṭākuṇḍalapatravibodhitaānanikā /<br />
            sulalāṭa sulepanaānanikā padmaviśuddhaviśālasulocanikā // Lal_21.93 //
            </p>
         
         
         <p>
            paripūritacandranibhānanikā bimbasupakvanibhādharikā /<br />
            śaṅkhakundahimaśuklasudantinikā prekṣa kānta ratilālasikām // Lal_21.94 //
            </p>
         
         
         <p>
            kaṭhinapīnapayodhara udgatikāṃ trivalīkṛtamadhyasusundarikām /<br />
            jaghanāṅgaṇacārusuvittharikāṃ prekṣasu nātha sukāminikām // Lal_21.95 //
            </p>
         
         
         <p>
            gajabhujasaṃnibhaūruṇikāṃ valayanirantarabāhanikām /<br />
            kāñcīvaraśroṇisamaṇḍitikāṃ prekṣahi nātha imā tava dāsinikām // Lal_21.96 //
            </p>
         
         
         <p>
            haṃsagatīsuvilambitagāminikāṃ maññumanojñasumanmathabhāṣiṇikām /<br />
            īdṛśarūpasubhūṣiṇikāṃ divyaratīṣu supaṇḍitikām // Lal_21.97 //
            </p>
         
         
         <p>
            gītakavāditanṛtyasuśikṣitikāṃ ratikāraṇajātisurūpiṇikām /<br />
            yadi necchasi kāmasulālasikāṃ suṣṭu suvañcitako 'si bhṛśaṃ khalu loke // Lal_21.98
            //
            </p>
         
         
         <p>
            nidhi dṛṣṭa yathā hi palāyati ko ci naro dhanasaukhyamajānaku mūḍhamano /<br />
            tvamapi tathaiva hi rāgamajānanako yaḥ svayamāgatikāṃ na hi bhuñjasi kāminikām //
            Lal_21.99 //
            </p>
         
         
         <p>iti //</p>
         
         <span class="note"><span class="bold">Vaidya 236</span></span>
         
         <p>atha khalu bhikṣavo bodhisattvo 'nimiṣanayanaḥ prahasitavadanaḥ smitamukho 'vikopitairindriyairanabhisaṃskṛtairgātrairajihmo
            'rakto 'duṣṭo 'mūḍhaḥ śailendravadaprakampyo 'navalīno 'navadīrṇo 'saṃpīḍitaḥ susaṃsthitayā
            buddhyā svādhīnena jñānamukhenātyantasuprahīṇatvātkleśānāṃ ślakṣṇayā madhurayā vācā
            brahmātirekeṇa ghopeṇa karaviṅkarutena svareṇa valgunā manojñena tāṃ māraduhitṝn gāthābhiḥ
            pratyabhāṣat -</p>
         
         
         <p>
            kāmā bho bahuduḥkhasaṃcayā duḥkhamūlā dhyānarddhītapasaṃ ca bhraṃsanī abudhānām /<br />
            na strīkāmaguṇebhi tṛptitāṃ vidumāhuḥ prajñātṛptikaro bhaviṣyahaṃ abudhānām // Lal_21.100
            //
            </p>
         
         
         <p>
            kāmāṃ sevayato vivardhate puna tṛṣṇā pītvā vai lavaṇodakaṃ yathā naru kaści /<br />
            nātmārthe ca parārthi bhotihā pratipanno ātmārthe ca parārtha utsuko bhavitāham //
            Lal_21.101 //
            </p>
         
         
         <p>
            phenābudbudatulyasaṃnibhaṃ tava rūpaṃ māyāraṅgamivā vithāpitaṃ svamatena /<br />
            krīḍā vai supineva adhruvā apinityā bālānāṃ sada cittamohanā abudhānām // Lal_21.102
            //
            </p>
         
         
         <p>
            netrā budbudatulyasādṛśā tvacanaddhāḥ kaṭhinaṃ śoṇitapiṇḍamudrataṃ yatha gaṇḍam /<br />
            udaro mūtrapurīṣasaṃcayo asucokṣaḥ karmakleśasamutthito dukhayantraḥ // Lal_21.103
            //
            </p>
         
         
         <p>
            saṃmūḍhā yahi bālabuddhayo na tu vijñāḥ śubhato kalpayamāna āśrayaṃ vitathena /<br />
            saṃsāre bahukāla saṃsarī duḥkhamūle anubhoktā nirayeṣu vedanā bahuduḥkhā // Lal_21.104
            //
            </p>
         
         
         <p>
            śroṇi prasravate vigandhikā pratikūlā urūjaṅghakramāśca saṃsthitā yatha yantram /<br />
            bhūtaṃ yuṣmi ahaṃ nirīkṣamī yatha māyā hetupratyayataḥ pravartathā vitathena // Lal_21.105
            //
            </p>
         
         <span class="note"><span class="bold">Vaidya 237</span></span>
         
         <p>
            dṛṣṭvā kāmaguṇāṃśca nirguṇāṃ guṇahīnāṃ āryajñānapathasya utpathāṃ vipathāṃśca /<br />
            viṣapatrāgnisamāṃ mahoragāṃ yatha kruddhāṃ bālā atra hi mūrchitā sukhasaṃjñāḥ // Lal_21.106
            //
            </p>
         
         
         <p>
            kāmādāsu bhavīti yo nara pramadānāṃ śīle utpathi dhyāyi utpathi matihīno /<br />
            jñāne so hi sudūri tiṣṭhate ratilolo yo 'sau dharmaratiṃ jahitvanā rami kāmaiḥ //
            Lal_21.107 //
            </p>
         
         
         <p>
            no rāgeṇa sahī vasāmyahaṃ na ca doṣaiḥ no nairnityaaśubhaanātmabhirvasi sārdham /<br />
            ārātīyaratīyasaṃvaśena ca sārdhaṃ nirmuktaṃ mama cittu māruto gagane vā // Lal_21.108
            //
            </p>
         
         
         <p>
            pūrṇaṃ sarvajagattvamīdṛśairyadiha syāt kalpaṃ tābhi sahā samosṛto vihareyam /<br />
            no vā mahya khilaṃ na rajyanā na ca moho ākāśaḥsamatulyamānasā jina bhonti // Lal_21.109
            //
            </p>
         
         
         <p>
            yadyapīha rudhirāsthivarjitāḥ devaapsara sunirmalāḥ śubhāḥ /<br />
            te 'pi sarvi sumahadbhaye sthitāḥ nityabhāvarahitā aśāśvatāḥ // Lal_21.110 //
            </p>
         
         
         <p>atha khalu tā māraduhitaraḥ suśikṣitāḥ strīmāyāsu bhūyasyā mātrayā rāgamadadarpaṃ
            saṃjanayya ceṣṭāmupadarśya gātrāṇi vibhūṣayitvā strīmāyāmupadarśya bodhisattvaṃ pralobhayanti
            sma //</p>
         
         
         <p>tatredamucyate -</p>
         
         
         <p>
            tṛṣṇaratī ratiśca sahitā pramadavara madhurā<br />
            mārasamīritāḥ sulalitā tvaritamupagatāḥ /<br />
            vāyusamīhitā kisalayāstaruṇatarulatā<br />
            nṛttata lobhayaṃ nṛpasutaṃ drumaviṭapagatam // Lal_21.111 //
            </p>
         
         
         <p>eṣa vasantakālasamayaḥ pravara ṛtuvaro
            nārinarāṇa harṣaṇakaro nihatatamarajaḥ /
            <span class="note"><span class="bold">Vaidya 238</span></span>
            kokilahaṃsamoraraviśā dvijagaṇakalilaḥ
            kāla upasthito 'nubhavituṃ madanaguṇaratim // Lal_21.112 //</p>
         
         
         <p>
            kalpasahasraśīlanirato vratatapacarito<br />
            niścala śailarājasadṛśastaruṇaravivapuḥ /<br />
            meghaninādavalguvacano mṛgapatininado<br />
            vacanamuvāca so 'rthasahitaṃ jagati hitakaraḥ // Lal_21.113 //
            </p>
         
         
         <p>
            kāmavivāda vaira kalahā maraṇabhayakarā<br />
            bālajanopasevita sadā budhajanarahitā /<br />
            prāptayu kālu yatra sugatairamṛtamadhigataṃ<br />
            adya bhaviṣya māru jiniyā daśabalu arahān // Lal_21.114 //
            </p>
         
         
         <p>
            māya nidarśayantiya vadaṃ śṛṇu kamalamukhā<br />
            rāju bhaviṣyaseśvaravaraḥ kṣitipati balavān /<br />
            tūryasahasrasaṃprabhaṇite pramadavaragaṇe<br />
            kiṃ muniveṣakena bhavato virama rati bhajā // Lal_21.115 //
            </p>
         
         
         <p>bodhisattva āha -</p>
         
         
         <p>
            bheṣyi ahaṃ hi rāju tribhave divi bhuvi mahito<br />
            īśvaru dharmacakracaraṇo daśabalu balavān /<br />
            śaikṣyaaśaikṣyaputranayutaiḥ satatasamitamabhinato<br />
            dharmaratī ramiṣyi viṣayairna rami ramati manaḥ // Lal_21.116 //
            </p>
         
         
         <p>tā āhuḥ -</p>
         
         
         <p>
            yāva ca yauvanaṃ na galitaṃ prathamavayadharo<br />
            yāva ca vyādhi nākramati te na ca jara asitā /<br />
            yāva ca rūpayauvanadharo vayamapi ca sukhī<br />
            tāva nu bhuṅkṣva kāmaratayaḥ prahasitavadanaḥ // Lal_21.117 //
            </p>
         
         
         <p>bodhisattva āha -</p>
         
         
         <p>
            yāva ca durlabho 'dya labhitaḥ kṣaṇavara amṛto<br />
            yāva ca varjitā kṣaṇadukhā asurasurapure /<br />
            yāva jarā ca vyādhimaraṇaṃ na kupitarūpavaṃ<br />
            tāvahu bhāvayiṣyi supathaṃ abhayapuragamam // Lal_21.118 //
            </p>
         
         <span class="note"><span class="bold">Vaidya 239</span></span>
         
         <p>tā āhuḥ -</p>
         
         
         <p>
            devapurālaye 'psaravṛtastridaśapatirivā yāmasuyāmasaṃtuṣitake amaravarastuto /<br />
            mārapure ca kāmaratayaḥ pramadavaśagataḥ krīḍyanubhuṅkṣva asmabhi sahā vipularatikaraḥ
            // Lal_21.119 //
            </p>
         
         
         <p>bodhisattva āha -</p>
         
         
         <p>
            kāma tṛṇosabinducapalā śaradaghanasamā pannagakanyaroṣasadṛśā bhṛśabhayakaraṇā /<br />
            śakrasuyāmadevatuṣitā namucivaśagatāḥ ko 'tra rameta naryabhilaṣite vyasanaparigate
            // Lal_21.120 //
            </p>
         
         
         <p>tā āhuḥ -</p>
         
         
         <p>
            puṣpita paśyimāṃ taruvarāṃ taruṇakisalayāṃ kokilajīvajīvakarutā madhukaravirutā /<br />
            snigdhasunīlakuñcitamṛduṃ dharaṇitalaruhe kiṃ narasiṃha sevita vane ramasu yuvatibhiḥ
            // Lal_21.121 //
            </p>
         
         
         <p>bodhisattva āha -</p>
         
         
         <p>
            kālavaśātpuṣpita ime kisalaya taravo bhukṣapipāsitā madhukarāḥ kusumamabhigatāḥ /<br />
            bhāskaru śoṣayiṣyati yadā dharaṇitalaruhāṃ pūrvajinopabhuktamamṛtaṃ vyavasitamiha
            me // Lal_21.122 //
            </p>
         
         
         <p>māraduhitara āhuḥ -</p>
         
         
         <p>
            prekṣahi tāva candravadanā navanalininibhā vāca manojña ślakṣṇa daśanā himarajatanibhā
            /<br />
            īdṛśa durlabhā surapure kuta manujapure te tvaya labdha ye suravarairabhilaṣita sadā
            // Lal_21.123 //
            </p>
         
         
         <p>bodhisattva āha -</p>
         
         
         <p>
            paśyami kāyamedhyamaśuciṃ kṛmikulabharitaṃ<br />
            jarjaramitvaraṃ ca bhiduraṃ asukhaparigatam /<br />
            yatsacarācarasya jagataḥ paramasukhakaraṃ<br />
            tatpadamacyutaṃ pratilabhe budhajanamahitam // Lal_21.124 //
            </p>
         
         <span class="note"><span class="bold">Vaidya 240</span></span>
         
         <p>
            tā catuṣaṣṭikāmalalitāni camanubhaviyā<br />
            nūpuramekhalā abhihanī vigalitavasanā /<br />
            kāmaśarāhatāḥ samadanāḥ prahasitavadanāḥ<br />
            kiṃ tava āryaputra vikṛtaṃ yadi na bhajase // Lal_21.125 //
            </p>
         
         
         <p>
            sarvabhaveṣu doṣa vidito 'vaci vidhutarajā<br />
            kāmasiśaktiśūlasadṛśāḥ samadhukṣurasamāḥ /<br />
            sarpaśirognikarṣusadṛśāḥ suvidita iha me<br />
            tenahu nārisaṃgha tyajamī guṇahara pramadāḥ // Lal_21.126 //
            </p>
         
         
         <p>
            tā bahubhiḥ prakāranayutaiḥ pramadaguṇakaraiḥ<br />
            lobhayituṃ na śeku sugataṃ gajakarabhagatim /<br />
            lajjihirotrapāttu munina prapatiṣu caraṇe<br />
            gauravu tuṣṭa prema janiyā staviṣu hitakaram // Lal_21.127 //
            </p>
         
         
         <p>
            nirmalapadmagarbhasadṛśā śaradiśaśimukhā<br />
            sarpihutārcitejasadṛśā kanakagirinibhā /<br />
            sidhyatu cintitā ti praṇidhi bhavaśatacaritā<br />
            svāmupatīrya tāraya jagadvyasanaparigatam // Lal_21.128 //
            </p>
         
         
         <p>
            tā karṇikāracampakanibhaṃ staviya bahuvidhaṃ<br />
            kṛtva pradakṣiṇaṃ atiśayaṃ giririva acalam /<br />
            gatva piturnipatya śirasā idamavaci giraṃ<br />
            sādhvasa naṃ hi tāta pratighaṃ amaranaraguroḥ // Lal_21.129 //
            </p>
         
         
         <p>
            paśyati padmapatranayanaḥ prahasitavadano<br />
            nāpi saraktu prekṣati janaṃ na pi ca sabhṛkuṭiḥ /<br />
            meru caleya śuṣya udadhiḥ śaśiravi prapate<br />
            naiva sa doṣadarśi tribhave pramadavaśa gamiyā // Lal_21.130 //
            </p>
         
         
         <p>atha khalu māraḥ pāpīyānidaṃ vacanaṃ śrutvā bhūyasyā mātrayā duḥkhito durmanā anāttamanāḥ
            praduṣṭamanāstāṃ svaduhitṝnāmantrayate sma - kathaṃ bho na śakyate sa bodhimaṇḍādutthāpayitum?
            mā khalu mūḍhaḥ ajño 'tha yuṣmākaṃ rūpākṛtiṃ na paśyati?</p>
         
         
         <p>atha khalu tā māraduhitaraḥ svapitaraṃ gāthābhiḥ pratyabhāṣanta -</p>
         
         
         <p>ślakṣṇā madhuraṃ ca bhāṣate na ca rakto guru guhyaṃ ca nirīkṣate na ca duṣṭaḥ /
            <span class="note"><span class="bold">Vaidya 241</span></span>
            īryāṃ caryāṃ ca prekṣate na ca mūḍhaḥ kāyā sarva paneti āśayo sugabhīraḥ // Lal_21.131
            //</p>
         
         
         <p>
            niḥsaṃśayena viditāḥ pṛthu istridoṣāḥ kāmairviraktamanaso na ca rāgaraktaḥ /<br />
            naivāstyasau divi bhuvīha naraḥ suro vā yastasya cittacaritaṃ parijānayeyā // Lal_21.132
            //
            </p>
         
         
         <p>
            yā istrimāya upadarśita tatra tāta pravilīyu tasya hṛdayaṃ bhaviyaḥ sarāgaḥ /<br />
            taṃ dṛṣṭa ekamapi kampitu nāsya cittaṃ śailendrarāja iva tiṣṭhati so 'prakampyaḥ //
            Lal_21.133 //
            </p>
         
         
         <p>
            śatapuṇyatejabharito guṇatejapūrṇaḥ śīle tapasmi carito bahukalpakoṭyaḥ /<br />
            brahmā ca deva śubhateja viśuddhasattvā mūrdhnā nipatya caraṇeṣu namanti tasmai //
            Lal_21.134 //
            </p>
         
         
         <p>
            niḥsaṃśayena vinihatya sa mārasenāṃ pūrve jinānumata prāpsyati agrabodhim /<br />
            tātā na rocati hi no va raṇe vivāde balavatsu vigrahu sukṛcchra ayaṃ prayogaḥ // Lal_21.135
            //
            </p>
         
         
         <p>
            prekṣasva tāta gagane maṇiratnacūḍā saṃbodhisattvanayutāḥ sthita gauraveṇa /<br />
            ratnākarā kusumadāmavicitritāṅgā saṃprekṣitā daśabalairiha pujanārtham // Lal_21.136
            //
            </p>
         
         
         <p>
            ye cetanā api ca ye ca acetanā ca vṛkṣāśca śaila garūḍendrasurendrayakṣāḥ /<br />
            abhyonatā abhimukhā guṇaparvatasya śreyo bhave pratinivartitumadya tāta // Lal_21.137
            //
            </p>
         
         
         <p>api ca /</p>
         
         
         <p>na taṃ taredyasya na pāramuttare na taṃ khanedyasya na mūlamuddharet /
            <span class="note"><span class="bold">Vaidya 242</span></span>
            na kopayettaṃ kṣamayetpunopi taṃ kuryānna taṃ yena bhavecca durmanāḥ // Lal_21.138
            //</p>
         
         
         <p>atha khalu bhikṣavastasmin samaye 'ṣṭau bodhivṛkṣadevatāḥ / tadyathā - śrīḥ vṛddhiḥ
            tapā śreyasī viduḥ ojobalā satyavādinī samaṅginī ca / tā etā bodhisattvaṃ saṃpūjya
            ṣoḍaśabhirākārairbodhisattvaṃ śriyā vardhayanti sma, abhiṣṭuvanti sma -</p>
         
         
         <p>
            upaśobhase tvaṃ viśuddhasattva candra iva śuklapakṣe /<br />
            abhivirocase tvaṃ viśuddhabuddha sūrya iva prodayamānaḥ // Lal_21.139 //
            </p>
         
         
         <p>
            praphullitastvaṃ viśuddhasattva padmamiva vārimadhye /<br />
            nadasi ttvaṃ viśuddhasattva kesarīva vanarājāvanucārī // Lal_21.140 //
            </p>
         
         
         <p>
            vibhrājase tvaṃ agrasattva parvatarāja iva sāgaramadhye /<br />
            abhyudgatastvaṃ viśuddhasattva cakravāla iva parvataḥ // Lal_21.141 //
            </p>
         
         
         <p>
            duravagāhastvaṃ agrasattva jaladhara ivra ratnasaṃpūrṇaḥ /<br />
            vistīrṇabuddhirasi lokanātha gaganamivāparyantam // Lal_21.142 //
            </p>
         
         
         <p>
            susthitabuddhirasi viśuddhasattva dharaṇitalavatsarvasattvopajīvyaḥ /<br />
            akaluṣabuddhirasi agrasattva anavatapta iva saraḥ sadā prasannaḥ // Lal_21.143 //
            </p>
         
         
         <p>
            aniketabuddhistvaṃ agrasattva māruta iva sarvaloke sadāprasaktaḥ /<br />
            durāsadasttvaṃ agrasattva tejorāja iva sarvamanyunā prahīnaḥ // Lal_21.144 //
            </p>
         
         
         <p>
            balavānasi tvaṃ agrasattva nārāyaṇa iva durdharṣaḥ /<br />
            dṛḍhasamādānastvaṃ lokanātha anutthātā bodhimaṇḍā // Lal_21.145 //
            </p>
         
         
         <p>
            anivartyastvaṃ agrasattva indrakarotsṛṣṭa iva vajraḥ /<br />
            sulabdhalābhastvaṃ agrasattva daśabalasamagryo 'cirādbhaviṣyasi // Lal_21.146 //
            </p>
         
         
         <p>iti //</p>
         
         
         <p>evaṃ khalu bhikṣavo bodhivṛkṣadevatāḥ ṣoḍaśākāraṃ bodhisattvaṃ śriyā vardhayanti sma
            //</p>
         
         
         <p>tatra bhikṣavaḥ śuddhāvāsakāyikā devaputrāḥ ṣoḍaśabhirākārairmāraṃ pāpīyāṃsaṃ durbalaṃ
            kurvanti sma / katamaiḥ ṣoḍaśabhiḥ? tadyathā -</p>
         
         
         <p>
            dhvastastvaṃ pāpīyaṃ jīrṇakroñca iva dhyāyase /<br />
            durbalastvaṃ pāpīyaṃ jīrṇagaja iva paṅkamagraḥ // Lal_21.147 //
            </p>
         
         
         <p>
            ekākyasi tvaṃ pāpīyaṃ nirjita iva śūrapratijñaḥ /<br />
            advitīyastvaṃ pāpīyaṃ aṭavyāṃ tyakta iva rogārtaḥ // Lal_21.148 //
            </p>
         
         
         <p>
            abalastvaṃ pāpīyaṃ bhārakliṣṭa iva balīvardaḥ /<br />
            apaviddhastvaṃ pāpīyaṃ vātakṣipta iva taruḥ // Lal_21.149 //
            </p>
         
         <span class="note"><span class="bold">Vaidya 243</span></span>
         
         <p>
            kupathasthitasvaṃ pāpīyaṃ mārgabhraṣṭa iva sārthikaḥ /<br />
            dīnahīnastvaṃ pāpīyaṃ matsariṇa iva daridrapuruṣaḥ // Lal_21.150 //
            </p>
         
         
         <p>
            mukharastvaṃ pāpīyaṃ vāyasa iva pragalbhaḥ /<br />
            mānābhibhūtastvaṃ pāpīyaṃ akṛtajña iva ḍhurvinītaḥ // Lal_21.151 //
            </p>
         
         
         <p>
            palāyiṣyase tvamadya pāpīyaṃ koṣṭuka iva siṃhanādena /<br />
            vidhuneṣyase tvamadya pāpīyaṃ vairambhavāyuvikṣipta iva pakṣī // Lal_21.152 //
            </p>
         
         
         <p>
            akālajñastvaṃ pāpīyaṃ puṇyaparikṣīṇa iva bhaikṣukaḥ /<br />
            vivarjiṣyase tvamadya pāpīyaṃ bhinnabhājanabhiva pāṃśupratipūrṇam // Lal_21.153 //
            </p>
         
         
         <p>
            nigṛhīṣyase tvamadya pāpīyaṃ bodhisattvena mantreṇevoragāḥ /<br />
            sarvabalaprahīṇo 'si pāpīyaṃ chinnakaracaraṇa ivoruṇḍaḥ // Lal_21.154 //
            </p>
         
         
         <p>evaṃ khalu bhikṣavaḥ śuddhāvāsakāyikā devaputrāḥ ṣoḍaśabhirākārairmāraṃ pāpīyāṃsaṃ
            durbalamakārṣuḥ //</p>
         
         
         <p>tatra bhikṣavo bodhiparicārikā devaputrāḥ ṣoḍaśabhirākārairmāraṃ pāpīyāṃsaṃ vichacdayanti
            sma / katamaiḥ ṣoḍaśabhiḥ? tadyathā -</p>
         
         
         <p>
            adya tvaṃ pāpīyaṃ nirjeṣyase bodhisattvena parasainya iva śūreṇa /<br />
            nigṛhīṣyase tvamadya pāpīyaṃ bodhisattvena durbalamalla iva mahāmallena // Lal_21.155
            //
            </p>
         
         
         <p>
            abhibhaviṣyase tvamadya pāpīyaṃ bodhisattvena khadyotakamiva sūryamaṇḍalena /<br />
            vidhvaṃsayiṣyase tvamadya pāpīyaṃ bodhisattvena muñjamuṣṭimiva mahāmārutena // Lal_21.156
            //
            </p>
         
         
         <p>
            vitrāsiṣyase tvamadya pāpīyaṃ bodhisattvena kesariṇeva śṛgālaḥ /<br />
            prapātiṣyase tvamadya pāpīyaṃ bodhisattvena mahāsāla iva mūlachinnam // Lal_21.157
            //
            </p>
         
         
         <p>
            vilopsyase tvamadya pāpīyaṃ bodhisattvenāmitranagaramiva mahārājena /<br />
            viśoṣiṣyase tvamadya pāpīyaṃ bodhisattvena goṣpadavārīva mahātapena // Lal_21.158
            //
            </p>
         
         
         <p>
            palāyiṣyase tvamadya pāpīyaṃ bodhisattvena vadhyavimukta iva dhūrtapuruṣaḥ /<br />
            udbhrāmiṣyase tvamadya pāpīyaṃ bodhisattvena agnidāheneva madhukaravṛndam // Lal_21.159
            //
            </p>
         
         
         <p>
            roṣiṣyase tvamadya pāpīyaṃ bodhisattvena rāṣṭrabhraṣṭa iva dharmarājaḥ /<br />
            dhyāyiṣyase tvamadya pāpīyaṃ bodhisattvena jīrṇakroñca iva lūnapakṣaḥ // Lal_21.160
            //
            </p>
         
         
         <p>
            vibhartsyase tvamadya pāpīyaṃ bodhisattvena kṣīṇapathyādana ivāṭavīkāntāre /<br />
            vilapiṣyase tvamadya pāpīyaṃ bodhisattvena bhinnayānapātra iva mahārṇave // Lal_21.161
            //
            </p>
         
         
         <p>
            āmlāyiṣyase tvamadya pāpīyaṃ bodhisattvena kalpadāha iva tṛṇavanaspatayaḥ /<br />
            vikiriṣyase tvamadya pāpīyaṃ bodhisattvena mahāvajreṇeva girikūṭam // Lal_21.162 //
            </p>
         
         <span class="note"><span class="bold">Vaidya 244</span></span>
         
         <p>evaṃ khalu bhikṣavo bodhiparicārikā devaputrāḥ ṣoḍaśākārairmāraṃ vicchandayanti sma
            / na ca māraḥ pāpīyān vinivartate sma //</p>
         
         
         <p>tatredamucyate -</p>
         
         
         <p>
            bhūtāṃ codana śrutva devatagaṇā na nivartate so 'ntako<br />
            ucchethā hanathā vilumpatha imāṃ mā dāsyathā jīvitam /<br />
            eṣottīrṇa svayaṃ mamāpi viṣayāṃ tāriṣyate cāparāṃ<br />
            nānyaṃ mokṣa vademi kiṃci śramaṇe utthāpayetprakramet // Lal_21.163 //
            </p>
         
         
         <p>bodhisattva āha -</p>
         
         
         <p>
            meruḥ parvatarāja sthānatu cale sarvaṃ jaganno bhavet<br />
            sarve tārakasaṃgha bhūmi prapate sajyotiṣendurnabhāt /<br />
            sarvā sattva kareya ekamatayaḥ śuṣyenmahāsāgaro<br />
            na tveva drumarājamūlupagataścālyet asmadvidhaḥ // Lal_21.164 //
            </p>
         
         
         <p>māra āha -</p>
         
         
         <p>
            kāmeśvaro 'smi vasitā iha sarvaloke devā sadānavagaṇā manujāśca tiryā /<br />
            vyāptā mayā mama vaśena ca yānti sarve uttiṣṭha mahya viṣayastha vacaṃ kuruṣva //
            Lal_21.165 //
            </p>
         
         
         <p>bodhisattvaḥ āha -</p>
         
         
         <p>
            kāmeśvaro 'si yadi vyaktamanīśvaro 'si dharmeśvaro 'hamapi paśyasi tattvato mām /<br />
            kāmeśvaro 'si yadi durgati na prayāsi prāpsyāmi bodhimavaśasya tu paśyataste // Lal_21.166
            //
            </p>
         
         
         <p>māra āha -</p>
         
         
         <p>
            ekātmakaḥ śramaṇa kiṃ prakaroṣi raṇye yaṃ prārthayasyasulabhaḥ khalu saṃprayogaḥ /<br />
            bhṛgvaṅgiraprabhṛtibhistapaso prayatnā prāptaṃ na tatpadavaraṃ manujaḥ kutastvam //
            Lal_21.167 //
            </p>
         
         
         <p>bodhisattva āha -</p>
         
         
         <p>ajñānapūrvaku tapo ṛṣibhiḥ pratapto krodhābhibhūtamatibhirdivalokakāmaiḥ /
            <span class="note"><span class="bold">Vaidya 245</span></span>
            nityaṃ na nityamiti cātmani saṃśrayadbhiḥ mokṣaṃ ca deśagamanasthitamāśrayadbhiḥ //
            Lal_21.168 //</p>
         
         
         <p>
            te tatvato 'rtharahitāḥ puruṣaṃ vadanti vyāpiṃ pradeśagata śāśvatamāhureke /<br />
            mūrtaṃ na mūrtamaguṇaṃ guṇināṃ tathaiva kartā na karta iti cāpyapare bruvanti // Lal_21.169
            //
            </p>
         
         
         <p>
            prāpyādya bodhi virajāmiha cāsanasthaḥ tvāṃ jitva māra vihataṃ sabalaṃ sasainyam /<br />
            varteṣyi asya jagataḥ prabhavodbhavaṃ ca nirvāṇa duḥkhaśamanaṃ tatha śītibhāvam //
            Lal_21.170 //
            </p>
         
         
         <p>
            māraḥ kruddho duṣṭo ruṣṭaḥ paruṣagira puna tu bhaṇate gṛhāṇa sugautamaṃ<br />
            eṣo hyeko 'raṇye nyasto grahiya mama puratu vrajathā laghuṃ vaśu kurvathā /<br />
            śīghraṃ gatvā mahyaṃ gehe haḍinigaḍayugalavikṛtaṃ karotha duvārikaṃ<br />
            svā maṃ drakṣye duḥkhenārtaṃ bahuvividhajavitaravitaṃ marūṇa va ceṭakam // Lal_21.171
            //
            </p>
         
         
         <p>bodhisattva āha -</p>
         
         
         <p>
            śakyākāśe lekhyaṃ citraṃ bahuvividhavikṛta padaśaḥ prakartu pṛthakpṛthak<br />
            śakyo vāyuḥ pāśairbaddhuṃ diśavidiśagamanajavito nareṇa suyatnataḥ /<br />
            śakyā kartuṃ candrādityau tamatimiravitimirakarau nabho 'dya mahītalaṃ<br />
            śakyo nāhaṃ tvatsādṛśyairbahubhirapi gaṇanavirutairdrumātpraticālitum // Lal_21.172
            //
            </p>
         
         
         <p>
            abhyutthitā balavatī namuceścamū sā hākāraśaṅkharavabherimṛdaṅgaśabdaiḥ /<br />
            ha putra vatsa dayitā kimasi pranaṣṭo dṛṣṭvā imāṃ namucisenamatīva bhīmām // Lal_21.173
            //
            </p>
         
         
         <p>
            jāmbūnadākanakacampakagarbhagaurā sukumāra devanarasaṃstuta pūjanīya /<br />
            adya prayāsyasi vināśu mahāraṇesmiṃ mārasya eṣyasi vaśaṃ asurasya venduḥ // Lal_21.174
            //
            </p>
         
         
         <p>brahmasvareṇa karaviṅkarutasvareṇā tān yakṣarākṣasagaṇāṃ sugato babhāṣe /
            <span class="note"><span class="bold">Vaidya 246</span></span>
            ākāśu trāsayitumicchati yo hyavidvān so 'smadvidhaṃ drumavarād grahaṇāya icchet //
            Lal_21.174 //</p>
         
         
         <p>
            bhittvā ca yo raju gaṇeya mahāsahasra lomnā ca sāgarajalaṃ ca samuddharedyaḥ /<br />
            vajrāmayāṃ girivarāṃ vikiretkṣaṇācca so cāpi māṃ tarugataṃ na viheṭhayeta // Lal_21.175
            //
            </p>
         
         
         <p>
            yugamantarasmi sthita māru praduṣṭacitto niṣkoṣa pāṇinamasiṃ pragṛhītva tīkṣṇam /<br />
            uttiṣṭha śīghra śramaṇāsmamatena gaccha mā veṇuyaṣṭi haritāṃ va chinadmi te 'dya //
            Lal_21.176 //
            </p>
         
         
         <p>bodhisattva āha -</p>
         
         
         <p>
            sarveyaṃ trisahasra medini yadi māraiḥ prapūrṇā bhavet<br />
            sarveṣāṃ yatha meru parvatavaraḥ pāṇīṣu khaṅgo bhavet /<br />
            te mahyaṃ na samartha loma calituṃ prāgeva māṃ ghātituṃ<br />
            mā dūṣī nativela saṃpranadahe smāremi te 'nadṛḍham // Lal_21.177 //
            </p>
         
         
         <p>
            vidhyanti śailaśikharāṃ jvalitāgnivarṇāṃ vṛkṣāṃ samūlaka kṣipī tatha tāmraloham /<br />
            uṣṭrāśca gogajamukhāstatha bhairavākṣā āśīviṣā bhujaga dṛṣṭiviṣāśca ghorāḥ // Lal_21.178
            //
            </p>
         
         
         <p>
            megheva utthita caturdiśa garjamānā vajrāśanī tatha ayoguḍa varṣamāṇāḥ /<br />
            asiśaktitīṣṇaparaśuṃ saviṣāṃśca bāṇāṃ bhindanti medinitalaṃ pramathanti vṛkṣāṃ //
            Lal_21.179 //
            </p>
         
         
         <p>
            bāhūśataiḥ śaraśatāni kṣipanti keci āśīviṣāṃ hutavahāṃśca mukhā sṛjanti /<br />
            makarādikāṃśca jalajānudadhergṛhītvā vidhyanti keci bhujagāṃ garuḍāśca bhūtvā // Lal_21.180
            //
            </p>
         
         
         <p>
            kecitsumerusadṛśānayasā guḍāni taptāgnivarṇaśikharā nikṣipanti ruṣṭāḥ /<br />
            āsādya medinitalaṃ kṣubhayanti corvīṃ heṣṭhā paskandha salilasya viloḍayanti // Lal_21.181
            //
            </p>
         
         <span class="note"><span class="bold">Vaidya 247</span></span>
         
         <p>
            kecitpatanti puratastatha pṛṣṭhato 'sya vāme ca dakṣiṇa patanti aho ti vatsa /<br />
            viparītahastacaraṇā jvalitottamāṅgā netrebhi niścarati vidyudiva pradīptā // Lal_21.182
            //
            </p>
         
         
         <p>
            dṛṣṭvā vikāravikṛtā namucestu senā māyākṛtaṃ ca yatha prekṣati śuddhasattvaḥ /<br />
            naivātra māru na balaṃ na jaganna cātmā udacandrarūpasadṛśo bhramati trilokaḥ // Lal_21.183
            //
            </p>
         
         
         <p>
            cakṣurna istri puruṣo napi cātmanīyaṃ srotaṃ ca ghrāṇa tathā jihva tathaiva kāyaḥ
            /<br />
            adhyātmaśūnya bahiśūnya pratītya jātā dharmā ime karakavedakavītivṛttāḥ // Lal_21.184
            //
            </p>
         
         
         <p>
            so satyavākyamakarotsada satyavādī yeneha satyavacanenima śūnya dharmāḥ /<br />
            ye keci saumya vinaye anukūlapakṣāḥ te śastra pāṇiṣu nirīkṣiṣu puṣpadāmāṃ // Lal_21.185
            //
            </p>
         
         
         <p>
            so dakṣiṇe karatale racitāgrajāle tāmrairnakhaiḥ suruciraiḥ sahasrāracakre /<br />
            jāmbūnadārcisadṛśaiḥ śubhapuṇyajuṣṭe mūrdhnātu yāva spṛśate caraṇāṃ salīlam // Lal_21.186
            //
            </p>
         
         
         <p>
            bāhuṃ prasārya yatha vidyudivā nabhasthā ābhāṣate vasumatīniya mahya sākṣī /<br />
            citrā mi yajña nayutānapi yaṣṭa pūrve na mi jātu yācanaka bandhakṛtā nu dāsye // Lal_21.187
            //
            </p>
         
         
         <p>
            āpo mi sākṣi tatha teja tathaiva vāyu brahmā prajāpati sajotiṣa candrasūryāḥ /<br />
            buddhā mi sākṣi daśasu sthita ye diśāsu yatha mahya śīlavrataudgata bodhiaṅgāḥ //
            Lal_21.188 //
            </p>
         
         
         <p>dānaṃ mi sākṣi tatha śīlu tathaiva kṣāntiḥ vīryāpi sākṣi tatha dhyāna tathaiva prajñā
            /
            <span class="note"><span class="bold">Vaidya 248</span></span>
            catura pramāṇa mama sākṣi tathā abhijñā anupūrvabodhicari sarva mameha sākṣī // Lal_21.189
            //</p>
         
         
         <p>
            yāvanti sattva nikhilā daśasu diśāsu yatteṣu puṇya bala śīlu tathaiva jñānam /<br />
            yajñā nirargaḍa ya yaṣṭa śaṭhaḥ kalībhiḥ te mahya roma śatimāṃ kala nopayanti // Lal_21.190
            //
            </p>
         
         
         <p>
            so pāṇinā dharaṇi āhanate salīlaṃ raṇate iyaṃ vasumatī yatha kaṃsapātrī /<br />
            māro niśamya ravu mediniye nirastaḥ śṛṇute vacaṃ hanata gṛhṇatu kṛṣṇabandhum // Lal_21.191
            //
            </p>
         
         
         <p>
            prasvinnagātru hatateju vivarṇavaktro māro jarābhihatu ātmanu saṃprapaśyī /<br />
            uratāḍa krandatu bhayārtu anāthabhūto bhrāntaṃ mano namucito gatu citta moham // Lal_21.192
            //
            </p>
         
         
         <p>
            hastyaśvayānaratha bhūmitale nirastāḥ dhāvanti rākṣasa kubhāṇḍa piśāca bhītāḥ /<br />
            saṃmūḍha mārga na labhanti alenatrāṇāḥ pakṣī davāgnipataneva nirīkṣya krāntāḥ // Lal_21.193
            //
            </p>
         
         
         <p>
            mātā svasā pitara putra tathaiva bhrātā pṛcchanti tatra kahi dṛṣṭa kahiṃ gatā vā /<br />
            anyonya vigraha karonti tathaiva heṭhāḥ prāptā vayaṃ vyasana jīvita nāvakāśaḥ // Lal_21.194
            //
            </p>
         
         
         <p>
            sā mārasena vipulā mahatī akṣobhyā vibhraṣṭa sarva viralīkṛta naiva saṃdhiḥ /<br />
            divasāni sapta abhijāni paraspareṇa ābhāsi dṛṣṭa yadi jīvasi taṃ khu prītāḥ // Lal_21.195
            //
            </p>
         
         
         <p>
            sā vṛkṣadevata tadā karuṇāṃ hi kṛtvā vārīghāṭaṃ grahiya siñcati kṛṣṇabandhum /<br />
            uttiṣṭha śīghra vraja he ma puno vilamba evaṃ hi teṣa bhavate guruuddharāṇām // Lal_21.196
            //
            </p>
         
         <span class="note"><span class="bold">Vaidya 249</span></span>
         
         <p>māra āha -</p>
         
         
         <p>
            duḥkhaṃ bhayaṃ vyasana śoka vināśanaṃ ca dhikkāraśabdamavamānagataṃ ca dainyam /<br />
            prāpto 'smi adya aparādhya suśuddhasatve aśrutva vākya madhuraṃ hitamātmajānām //
            Lal_21.197 //
            </p>
         
         
         <p>devatā āha -</p>
         
         
         <p>
            bhayaṃ ca duḥkhaṃ vyasanaṃ ca dainyaṃ dhikkāraśabdaṃ vadhabandhanaṃ ca /<br />
            doṣānanekāṃ labhate hyavidvān nirāparādheṣvapi rādhyate yaḥ // Lal_21.198 //
            </p>
         
         
         <p>
            devāsurā garuḍa rākṣasa kinnarendrā brahmātha śakra paranirmita sākaniṣṭhāḥ /<br />
            bhāṣanti tasya vijayaṃ jaya lokavīra yatredṛśī namucisena tvayā nirastā // Lal_21.199
            //
            </p>
         
         
         <p>
            hārārdhacandra dhvaja chatrapatāka dentī puṣpāgarū tagaracandanacūrṇavarṣāṃ /<br />
            tūryā parāhaniya vākyamudīrayante acchā drume tuva ca śūra jitārisiṃhā // Lal_21.200
            //
            </p>
         
         
         <p>
            atraiva cāsanavare labhase 'dya bodhiṃ āveṇikāṃ daśabalāṃ pratisaṃvidaṃ ca /<br />
            sarvaṃ ca buddhaviṣayaṃ labhase 'dya śūra maitrā vijitya vipulāṃ śaṭhamārapakṣāṃ //
            Lal_21.201 //
            </p>
         
         
         <p>
            iha māradharṣaṇakṛte ca raṇe pravṛtte saṃbodhisattvabalavikrama yebhi dṛṣṭam /<br />
            ṣaṭtriṃśakoṭinayutā cature ca viṃśā yebhirmanaḥ praṇihitaṃ varabuddhabodhau // Lal_21.202
            //
            </p>
         
         
         <p>iti //</p>
         
         
         <p>// iti śrīlalitavistare māradharṣaṇaparivarto nāmaikaviṃśatitamo 'dhyāyaḥ //</p>
         
         
         
         
         
         <p>START Parivarta 22</p>
         
         <span class="note"><span class="bold">Vaidya 250</span></span>
         
         
         <p>abhisaṃbodhanaparivarto dvāviṃśaḥ /</p>
         
         
         <p>iti hi bhikṣavo bodhisattvo nihatamārapratyarthiko marditakaṇṭako raṇaśirasi vijitavijayaḥ
            uchritachatradhvajapatāko viviktaṃ kāmairviviktaṃ pāpakairakuśalairdhamaiḥ savitarkaṃ
            savicāraṃ vivekajaṃ prītisukhaṃ prathamaṃ dhyānamupasaṃpadya viharati sma / savitarkasavicārāṇāṃ
            vyupaśamādadhyātmasaṃprasādāccetasa ekotibhāvādavitarkamavicāraṃ samādhijaṃ prītisukhaṃ
            dvitīyaṃ dhyānamupasaṃpadya viharati sma / sa prītervirāgādupekṣako viharati sma smṛtimān
            saṃprajānan sukhaṃ kāyena pratisaṃvedayate sma yattadāryā ācakṣate sma - upekṣakaḥ
            smṛtimān sukhavihārī, niṣprītikaṃ tṛtīyaṃ dhyānamupasaṃpadya viharati sma / sa sukhasya
            ca prahāṇādduḥkhasya ca prahāṇātpūrvameva ca saumanasyadaurmanasyayorastaṃgamādaduḥkhāsukhamupekṣāsmṛtipariśuddhaṃ
            caturthaṃ dhyānamupasaṃpadya viharati sma //</p>
         
         
         <p>atha bodhisattvasyathā samāhite citte pariśuddhe paryavadāte prabhāsvare 'naṅgane
            vigatopakleśe mṛduni karmaṇyupasthite ānijjyaprāpte rātryāṃ prathame yāme divyasya
            cakṣuṣo jñānadarśanavidyāsākṣātkriyāyai cittamabhinirharati sma, abhinirnāmayati sma
            //</p>
         
         
         <p>atha bodhisattvo divyena cakṣuṣā pariśuddhenātikrāntamānuṣyakeṇa sattvān paśyati sma
            cyavamānānupapadyamānān suvarṇān durvarṇān sugatān durgatān hīnān praṇītān / yathākarmopagān
            sattvān prajānāti sma - ime bata bhoḥ sattvāḥ kāyaduścaritena samanvāgatāḥ, vāṅbhanoduścaritena
            samānvāgatāḥ, āryāṇāmapavādakāḥ mithyādṛṣṭayaḥ / te mithyādṛṣṭikarmadharmasamādānahetoḥ
            kāyasya bhedātparaṃ maraṇādapāyadurgativinipātaṃ narakeṣūpapadyante / ime punarbhavantaḥ
            sattvāḥ kāyasucaritena samanvāgatāḥ, vāṅbhanaḥsucaritena samanvāgatāḥ, āryāṇāmanapavādakāḥ
            samyagdṛṣṭayaḥ, te samyagdṛṣṭikarmadharmasamādānahetoḥ kāyasya bhedātsugatau svargalokeṣūpapadyante
            //</p>
         
         
         <p>iti hi divyena cakṣuṣā viśuddhenātikrāntamānuṣyakeṇa sattvānāpaśyati sma cyavamānānupapadyamānān
            suvarṇān durvarṇān sugatān durgatān hīnān praṇītān yathākarmopagān / evaṃ khalu bhikṣavo
            bodhisattvo rātryāṃ prathame yāme vidyāṃ sākṣātkaroti sma, tamo nihanti sma, ālokamutpādayati
            sma //</p>
         
         
         <p>atha bodhisattvastathā samāhite citte pariśuddhe paryavadāte prabhāsvare niraṅgane
            vigatopakleśe mṛduni karmaṇyupasthite āniñjyaprāpte rātryāṃ madhyame yāme pūrvanivāsānusmṛtijñānadarśanavidyāsākṣātkriyāyai
            cittamabhinirharati sma, abhinirnāmayati sma, ātmanaḥ parasattvānāṃ cānekavidhaṃ pūrvanivāsānanusmarati
            sma / tadyathā - ekāmapi jātiṃ dve tisraścatasraḥ pañca daśa viṃśati triṃśaccatvāriṃśatpañcāśajjātiśataṃ
            (<span class="bold">Vaidya 251</span>) jātisahasraṃ jātiśatasahasram anekānyapi jātiśatasahasrāṇyapi jātikoṭīmapi jātikoṭīśatamapi
            jātikoṭīsahasramapi jātikoṭīnayutamapi / anekānyapi jātikoṭīsahasrāṇyapi anekānyapi
            jātikoṭīśatasahasrāṇyapi anekānyapi jātikoṭīnayutaśatasahasrāṇi yāvatsaṃvartakalpamapi
            vivartakalpamapi saṃvartavivartakalpamapi anekānyapi saṃvartavivartakalpānyanusmarati
            sma - amutrāhamāsannevaṃnāmā evaṃgotra evaṃjātya evaṃvarṇa evamāhāra evamāyuṣpramāṇamevaṃ
            cirasthitikaḥ, evaṃ sukhaduḥkhaprativedī / so 'haṃ tataścyutaḥ sannamutropapannaḥ,
            tataścyutvehopapanna iti sākāraṃ soddeśamanekavidhamātmanaḥ sarvasattvānāṃ ca pūrvanivāsamanusmarati
            sma //</p>
         
         
         <p>atha bodhisattvastathā samāhitena cittena pariśuddhena paryavadātena prabhāsvareṇa
            anaṅganena vigatopakleśena mṛdunā karmaṇye sthitenāniñcyaprāptena rātryāṃ paścime
            yāme aruṇoddhāṭanakālasamaye nandīmukhyāṃ rātrau
            duḥkhasamudayāstaṃgatāyā āśravakṣayajñānadarśanavidyāsākṣātkriyāyai cittamabhinirharati
            sma, abhinirnāmayati sma / tasyaitadabhavat - kṛcchraṃ batāyaṃ loka āpanno yaduta
            jāyate jīryate mriyate cyavate upapadyate / atha ca punarasya kevalasya mahato duḥkhaskandhasya
            niḥsaraṇaṃ na saṃprajānāti jarāvyādhimaraṇādikasya / aho batāsya kevalasya mahato
            duḥkhaskandhasyāntaḥkriyā na prajñāyate sarvasya jarāvyādhimaraṇādikasya //</p>
         
         
         <p>tato bodhisattvasyaitadabhūt - kasmin sati jarāmaraṇaṃ bhavati, kiṃpratyayaṃ ca punarjarāmaraṇam?
            tasyaitadabhūt - jātyāṃ satyāṃ jarāmaraṇaṃ bhavati, jātipratyayaṃ jarāmaraṇam //</p>
         
         
         <p>atha bodhisattvasya punaretadabhavat - kasmin sati jātirbhavati, kiṃpratyayā ca punarjātiḥ?
            tasyaitadabhavat - bhave sati jātirbhavati bhavapratyayā ca punarjātiḥ //</p>
         
         
         <p>atha bodhisattvasyaitabhavat - kasmin sati bhavo bhavati, kiṃpratyayaśca punarbhavaḥ?
            tasyaitadabhavat - upādāne sati bhavo bhavati, upādānapratyayo hi bhavaḥ //</p>
         
         
         <p>atha bodhisattvasyaitadabhavat - kasmin satyupādānaṃ bhavati, kiṃpratyayaṃ ca punarupādānam?
            tasyaitadabhavat - tṛṣṇāyāṃ satyāmupādānaṃ bhavati, tṛṣṇāpratyayaṃ hyupādānam //</p>
         
         
         <p>atha bodhisattvasya punaretadabhavat - kasmin sati tṛṣṇā bhavati, kiṃpratyayā ca tṛṣṇā?
            tasyaitadabhavat - vedanāyāṃ satyāṃ tṛṣṇā bhavati, vedanāpratyayā ca tṛṣṇā //</p>
         
         
         <p>atha bodhisattvasya punaretadabhūt - kasmin sati vedanā bhavati, kiṃpratyayā punarvedanā?
            tasyaitadabhūt - sparśe sati vedanā bhavati, sparśapratyayā hi vedanā //</p>
         
         
         <p>atha bodhisattvasya punaretadabhavat - kasmin sati sparśo bhavati, kiṃpratyayaśca
            punaḥ sparśaḥ? tasyaitadabhavat - ṣaḍāyatane sati sparśo bhavati, ṣaḍāyatanapratyayo
            hi sparśaḥ //</p>
         
         
         <p>atha bodhisattvasya punaretadabhavat - kasmin sati ṣaḍāyatanaṃ bhavati, kiṃpratyayaṃ
            ca punaḥ ṣaḍāyatanam? tasyaitadabhavat - nāmarūpe sati ṣaḍāyatanaṃ bhavati, nānārūpapratyayaṃ
            hi ṣaḍāyatanam //</p>
         
         <span class="note"><span class="bold">Vaidya 252</span></span>
         
         <p>atha bodhisattvasya punaretadabhavat - kasmin sati nāmarūpaṃ bhavati, kiṃpratyayaṃ
            ca punarnāmarūpam? tasyaitadabhavat - vijñāne sati nāmarūpaṃ bhavati, vijñānapratyayaṃ
            hi nāmarūpam //</p>
         
         
         <p>atha bodhisattvasya punaretadabhavat - kasmin sati vijñānaṃ bhavanti, kiṃpratyayaṃ
            punarvijñānam? tasyaitadabhavat - saṃskāreṣu satsu vijñānaṃ bhavati, saṃskārapratyayaṃ
            ca vijñānam //</p>
         
         
         <p>atha bodhisattvasya punaretadabhavat - kasmin sati saṃskārā bhavanti, kiṃpratyayāśca
            punaḥ saṃskārāḥ? tasyaitadabhavat - avidyāyāṃ satyāṃ saṃskārā bhavanti, avidyāpratyayā
            hi saṃskārāḥ //</p>
         
         
         <p>iti hi bhikṣavo bodhisattvasyaitadabhūt - avidyāpratyayāḥ saṃskārāḥ, saṃskārapratyayaṃ
            vijñānam, vijñānapratyayaṃ nāmarūpam, nāmarūpapratyayaṃ ṣaḍāyatanam, ṣaḍāyatanapratyayaṃ
            sparśaḥ, sparśapratyayaṃ vedanā, vedanāpratyayaṃ tṛṣṇā, tṛṣṇāpratyayamupādānam, upādānapratyayaṃ
            bhavaḥ, bhavapratyayā jātiḥ, jātipratyayā jarāmaraṇaśokaparidevaduḥkhadaurmanasyopāyāsāḥ
            saṃbhavanti / evamasya kevalasya mahato duḥkhaskandhasya samudayo bhavati / samudayaḥ
            samudaya iti //</p>
         
         
         <p>iti hi bhikṣavo bodhisattvasya pūrvamaśruteṣu dharmeṣu yoniśomanasikārādbahulīkārājjñānamudapādi,
            cakṣurudapādi, vidyodapādi, bhūrirudapādi, medhodapādi, prajñodapādi, ālokaḥ prādurbabhūva
            / kasminnasati jarāmaraṇaṃ na bhavati, kasya vā nirodhājjarāmaraṇanirodha iti / tasyaitadabhūt
            - jātyāmasatyāṃ jarāmaraṇaṃ na bhavati, jātinirodhājjarāmaraṇanirodhaḥ //</p>
         
         
         <p>atha bodhisattvasya punaretadabhavat - kasminnasati jātirna bhavati, kasya vā nirodhājjātinirodhaḥ?
            tasyaitadabhavat - bhave 'sati jātirna bhavati, bhavanirodhājjātinirodhaḥ //</p>
         
         
         <p>atha bodhisattvasya punarapyetadabhavat - kasminnasati vistareṇa yāvatsaṃskārā na
            bhavanti, kasya vā nirodhātsaṃskāranirodhaḥ? tasyaitadabhavat - avidyāyāṃ satyāṃ saṃskārā
            na bhavanti, avidyānirodhātsaṃskāranirodhaḥ / saṃskāranirodhādvijñānanirodho yāvajjātinirodhājjarāmaraṇaśokaparidevaduḥkhadaurmanasyopāyāsā
            nirudhyante / evamasya kevalasya mahato duḥkhaskandhasya nirodho bhavatīti //</p>
         
         
         <p>iti hi bhikṣavo bodhisattvasya pūrvamaśruteṣu dharmeṣu yoniśomanasikārādbahulīkārājjñānamudapādi,
            cakṣurudapādi vidyodapadi, bhūrirudapādi, medhodapādi, prajñodapādi, ālokaḥ prādurbabhūva
            / so 'haṃ bhikṣavastasmin samaye idaṃ duḥkhamiti yathābhūtamajñāsiṣam / ayamāśravasamudayo
            'yamāśravanirodhaḥ iyamāśravanirodhagāminī pratipaditi yathābhūtamajñāsiṣam / aya
            kāmāśravo 'yaṃ bhavāśravo 'yamavidyāśravo 'yaṃ dṛṣṭyāśravaḥ / ihāśravā niravaśeṣato
            nirudhyante / ihāśravo niravaśeṣamanābhāsamastaṃ gacchatīti / iyamavidyā ayamavidyāsamudayo
            'yamavidyānirodha iyamavidyānirodhagāminī pratipaditi yathābhūtamajñāsiṣam / ihāvidyā
            apariśeṣamanābhāsamastaṃ gacchatīti peyālam / amī saṃskārā ayaṃ saṃskārasamudayo 'yaṃ
            saṃskāranirodha iyaṃ saṃskāranirodhagāminī pratipaditi yathābhūtamajñāsiṣam / idaṃ
            vijñānamayaṃ vijñānasamudayo 'yaṃ vijñānanirodha iyaṃ vijñānanirodhagāminī pratipaditi
            yathābhūtamajñāsiṣam / idaṃ nāmarūpamayaṃ nāmarūpasamudayo 'yaṃ nāmarūpanirodhaḥ iyaṃ
            nāmarūpanirodhagāminī (<span class="bold">Vaidya 253</span>) pratipaditi yathābhūtamajñāsiṣam / idaṃ ṣaḍāyatanamayaṃ ṣaḍāyatanasamudayo 'yaṃ
            ṣaḍāyatananirodhaḥ iyaṃ ṣaḍāyatananirodhagāminīṃ pratipaditi yathābhūtamajñāsiṣam
            / ayaṃ sparśo 'yaṃ spaśasamudayo 'yaṃ sparśanirodhaḥ iyaṃ sparśanirodhagāminī pratipaditi
            yathābhūtamajñāsiṣam / iyaṃ vedanā ayaṃ vedanāsamudayo 'yaṃ vedanānirodha iyaṃ vedanānirodhagāminī
            pratipaditi yathābhūtamajñāsiṣam / iyaṃ tṛṣṇā ayaṃ tṛṣṇāsamudayo 'yaṃ tṛṣṇānirodhaḥ
            iyaṃ tṛṣṇānirodhagāminī pratipaditi yathābhūtamajñāsiṣam / idamupādānamayamupādānasamudayo
            'yamupādānanirodhaḥ iyamupādānanirodhagāminī pratipaditi yathābhūtamajñāsiṣam / ayaṃ
            bhavo 'yaṃ bhavasamudayo 'yaṃ bhavanirodhaḥ iyaṃ bhavanirodhagāminī pratipaditi yathābhūtamajñāsiṣam
            / iyaṃ jātirayaṃ jātisamudayo 'yaṃ jātinirodhaḥ iyaṃ jātinirodhagāminī pratipaditi
            yathābhūtamajñāsiṣam / iyaṃ jarā ayaṃ jarāsamudayo 'yaṃ jarānirodhaḥ iyaṃ jarānirodhagāminī
            pratipaditi yathābhūtamajñāsiṣam / idaṃ maraṇamayaṃ maraṇasamudayo 'yaṃ maraṇanirodhaḥ
            iyaṃ maraṇanirodhagāminī pratipaditi yathābhūtamajñāsiṣam / ime śokaparidevaduḥkhadaurmanasyopāyāsāḥ
            / evamasya kevalasya mahato duḥkhaskandhasya samudayo bhavati yāvannirodho bhavatīti
            yathābhūtamajñāsiṣam / idaṃ duḥkhamayaṃ duḥkhasamudayo 'yaṃ duḥkhanirodhaḥ iyaṃ duḥkhanirodhagāminī
            pratipaditi yathābhūtamajñāsiṣam //</p>
         
         
         <p>evaṃ khalu bhikṣavo bodhisattvena rātryāṃ paścime yāme 'ruṇoddhāṭanakālasamaye nandīmukhyāṃ
            rātryau yatkiṃcitpuruṣeṇa satpuruṣeṇātipuruṣeṇa mahāpuruṣeṇa puruṣarṣabheṇa puruṣanāgena
            puruṣasiṃhena puruṣapuṃgavena puruṣaśūreṇa puruṣadhīreṇa puruṣajānena puruṣapadmena
            puruṣapuṇḍarīkeṇa puruṣadhaureyeṇānuttareṇa puruṣadamyasārathinā evaṃbhūtenāryeṇa
            jñānena jñātavyaṃ boddhavyaṃ prāptavyaṃ draṣṭavyaṃ sākṣātkartavyam, sarvaṃ tadekacittekṣaṇasamāyuktayā
            prajñayā anuttarāṃ samyaksaṃbodhimabhisaṃbudhya traividyādhigatā //</p>
         
         
         <p>tato bhikṣavo devā āhuḥ - avakirata mārṣāḥ puṣpāṇi / abhisaṃbuddho bhagavān / ye tatra
            devaputrāḥ pūrvabuddhadarśinastasmin saṃnipatitā āsaṃste 'vocan - mā sma tāvanmārṣāḥ
            puṣpāṇyavakirata yāvattāvadbhagavānnimittaṃ prāduḥkaroti / pūrvakā api samyaksaṃbuddhā
            nimittamakārṣuḥ, nirmitāmabhinirmiṇvanti sma //</p>
         
         
         <p>atha khalu bhikṣavastathāgatastān devaputrān vimatiprāptāñjñātvā saptatālamātraṃ vihāyasamabhyudgamya
            tatrastha idamudānamudānayati sma -</p>
         
         
         <p>
            chinnavartmopaśāntarajāḥ śuṣkā āsravā na punaḥ sravanti /<br />
            chinne vartmani vartata duḥkhasyaiṣo 'nta ucyate // Lal_22.1 //
            </p>
         
         
         <p>iti //</p>
         
         
         <p>tataste devaputrā divyaiḥ kusumaistathāgatamabhyavakiranti sma / tato jānumātraṃ divyānāṃ
            puṣpāṇāṃ saṃstaro 'bhūt //</p>
         
         
         <p>iti hi bhikṣavastathāgate 'bhisaṃbuddhe vigataṃ tamo 'ndhakāram, viśodhitā tṛṣṇā,
            vivartitā dṛṣṭiḥ, vikṣobhitāḥ kleśāḥ, viśāritāḥ śalyāḥ, mukto granthiḥ, prapātito
            mānadhvajaḥ, ucchrepito dharmadhvajaḥ, (<span class="bold">Vaidya 254</span>) uddhāṭitā anuśayāḥ, jñātā dharmatathatā, avabuddhā bhūtakoṭiḥ, parijñāto dharmadhātuḥ,
            vyavasthāpitaḥ sattvadhātuḥ, saṃvarṇitaḥ samyaktvaniyato rāśiḥ, vivarṇito mithyātvaniyato
            rāśiḥ, parigṛhīto 'niyatarāśiḥ, vyavasthāpitāni sattvendriyāṇi, parijñātāḥ sattvacaritāḥ,
            avabuddhā sattvavyādhiḥ, sattvasamutthānasiddho 'mṛtabhaiṣajaprayogaḥ, utpanno vaidyarājaḥ
            pramocakaḥ sarvaduḥkhebhyaḥ pratiṣṭhāpako nirvāṇasukhe, niṣaṇṇastathāgatagarbhe tathāgatamahādharmarājāsane,
            sarva ābaddho vimuktipakṣaḥ, praviṣṭaḥ sarvajñatānagaraṃ samavasṛtaṃ sarvabuddhaiḥ,
            asaṃbhinno dharmadhātuprasarānubodheḥ / prathame saptāhe bhikṣavastathāgatastasminneva
            bodhimaṇḍe niṣaṇṇo 'sthāt - iha mayā 'nuttarāṃ samyaksaṃbodhimabhisaṃbuddhaḥ / mayā
            anavarāgrasya jātijarāmaraṇaduḥkhasyāntaḥ kṛta iti //</p>
         
         
         <p>samanantaraprāpte khalu punarbhikṣavo bodhisattvena sarvajñatve atha tatkṣaṇameva
            daśasu dikṣu sarvalokadhātuṣu sarvasattvāstatkṣaṇaṃ tallavaṃ tanmuhūrtaṃ parasukhasamarpitā
            abhuvan / sarvalokadhātavaśca mahatāvabhāsenāvabhāsyantaḥ / yā 'pi tā lokāntarikā
            aghā aghasphuṭā andhakārā iti pūrvavat / ṣaḍvikāraṃ ca daśasu dikṣu sarvalokadhātavo
            'kampat prākampat saṃprākampat / avedhat prāvedhat saṃprāvedhat / acalat prācalat
            saṃprācalat / akṣubhyat prākṣubhyat saṃprākṣubhyat / araṇat prāraṇat saṃprāraṇat /
            agarjat prāgarjat saṃprāgarjat / sarvabuddhāśca tathāgatāyābhisaṃbuddhāya sādhukāraṃ
            dadanti sma / dharmācchādāṃśca saṃpreṣayanti sma / yairdharmācchādairayaṃ trisāhasramahāsāhasralokadhāturanekaratnasaṃchanno
            'bhūt / tebhyaśca ratnachatrebhyaḥ evaṃrūpā raśmijālā niścaranti sma, yairdaśasu dikṣu
            aprameyāsaṃkhyeyā lokadhātavo 'vabhāsyante / daśasu dikṣu bodhisattvāśca devāputrāścanandaśabdaṃ
            niścārayāmāsuḥ - utpannaḥ sattvapaṇḍitaḥ / padmo jñānasarasi saṃbhūto 'nupalipto lokadharmaiḥ
            / samantato mahākaruṇāmeghaṃ sphuritvā dharmadhātubhavanaṃ varṣayiṣyati / dharmavarṣavinaye
            janabhaiṣajāṅkuraprarohaṇaṃ sarvakuśalamūlabījānāṃ vivardhanaṃ śraddhāṅkurāṇāṃ dātā
            vimuktiphalānām //</p>
         
         
         <p>tatredamucyate -</p>
         
         
         <p>
            māraṃ vijitya sabalaṃ sa hi puruṣasiṃho dhyānāmukhaṃ abhimukhaṃ abhito 'pi śāstā /<br />
            traividyatā daśabalena yadā hi prāptā saṃkampitā daśa diśo bahukṣatrakoṭyaḥ // Lal_22.2
            //
            </p>
         
         
         <p>
            ye bodhisattva puri āgata dharmakāmā caraṇau nipatya iti bhāṣiṣu māsi klānto /<br />
            pratyakṣa asmi camu yādṛśikā subhīmā sā prajñapuṇyabalavīryabalena bhagnā // Lal_22.3
            //
            </p>
         
         
         <p>buddhaiśca kṣetranayutaiḥ prahitāni chatrā sādho mahāpuruṣa dharṣita mārasenām /
            <span class="note"><span class="bold">Vaidya 255</span></span>
            prāptaṃ tvayā padavaraṃ amṛtaṃ viśokaṃ saddharmavṛṣṭi tribhave abhivarṣa śīghram //
            Lal_22.4 //</p>
         
         
         <p>
            bāhuṃ prasārya daśadikṣu ca sattvasārā ābhāṣayiṃsu kalaviṅkarutāya vācā /<br />
            bodhiryathāmanugatā bhavatā viśuddhā tulyaḥ samo 'si yatha sarpiṇi sarpimaṇḍaiḥ //
            Lal_22.5 //
            </p>
         
         
         <p>atha khalu bhikṣavaḥ kāmāvacarā apsaraso bodhimaṇḍaniṣaṇṇaṃ tathāgataṃ prāptābhijñaṃ
            paripūrṇasaṃkalpaṃ vijitasaṃgrāmaṃ nirjitamārapratyarthikamucchritachatradhvajapatākaṃ
            śūraṃ jayodgataṃ puruṣaṃ mahāpuruṣaṃ vaidyottamaṃ mahāśalyahartāraṃ siṃhaṃ vigatabhayalomaharṣaṃ
            nāgaṃ sudāntacittanirmalaṃ trimalaviprahīnaṃ vaidyakaṃ traividyatāmanuprāptaṃ pāragaṃ
            caturoghottīrṇaṃ kṣatriyamekaratnachatradhāriṇaṃ trailokyabrāhmaṇaṃ bāhitapāpakarmāṇaṃ
            bhikṣuṃ bhinnavidyāṇḍakoṣaṃ śramaṇaṃ sarvasaṅgasamatikrāntaṃ śrotriyaṃ niḥsṛtakleśaṃ
            śūramaprapātitadhvajaṃ balīyāṃsaṃ daśabaladhāriṇaṃ ratnākaramiva sarvadharmaratnasaṃpūrṇaṃ
            viditvā bodhimaṇḍābhimukhāstathāgatamābhirgāthābhirabhyastāviṣuḥ -</p>
         
         
         <p>
            eṣa drumarājamūle abhijitya mārasainyaṃ sthitu meruvadaprakampyo nirbhīrapralāpī /<br />
            anekabahukalpakoṭyo dānadamasaṃyamena samudānayaṃ prabodhi teneṣa śobhate 'dya //
            Lal_22.6 //
            </p>
         
         
         <p>
            anena bahukalpakoṭyaḥ śīlavratātapobhi jihmikṛta śakra brahmā bodhivara eṣatā hi /<br />
            anena bahukalpakoṭyaḥ kṣāntibalavarmitena adhivāsitā dukhāni tena prabha svarṇavarṇā
            // Lal_22.7 //
            </p>
         
         
         <p>
            anena bahukalpakoṭyo vīryabalavikrameṇa parāṅmukhāṃ kṛtāsyā tena māra jita senā /<br />
            anena bahukalpakoṭyo dhyānā abhijñajñānaiḥ saṃpūjitā munīndrastenaiva pūjito 'dya
            // Lal_22.8 //
            </p>
         
         
         <p>
            anena bahukalpakoṭyaḥ prajñāśratasaṃcayena pragṛhīta sattvakoṭyastena laghu bodhi
            prāptā /<br />
            anena jitu skandhamārastatha mṛtyu kleśamāraḥ anena jitu devaputramārastenāsya nāsti
            śokaḥ // Lal_22.9 //
            </p>
         
         
         <p>eṣo hi devadevo (devairapi pūjanīyaḥ) pūjārahastriloke
            puṇyārthikāna kṣetraṃ amṛtāphalasya dātā /
            <span class="note"><span class="bold">Vaidya 256</span></span>
            eṣa varadakṣiṇīyo utpātu dakṣiṇāhi
            nāstyuttarasya nāśo yā ca varabodhi labdhā // Lal_22.10 //</p>
         
         
         <p>
            ūrṇā virājate 'sya spharati bahukṣetrakoṭyo jihmikṛta candrasūryā andhakārālokaprāptā
            /<br />
            eva hi surūparūpo vararūpa sādhurūpo varalakṣaṇo hitaiṣī trailokyapūjanīyaḥ // Lal_22.11
            //
            </p>
         
         
         <p>
            eṣa suviśuddhanetro bahu prekṣate svayaṃbhūḥ kṣatrā ca sattvakāyā cittāni cetanā ca
            /<br />
            eṣa suviśuddhaśrotraḥ śṛṇute anantaśabdāṃ divyāṃśca mānuṣāṃśca jinaśabdadharmaśabdāṃ
            // Lal_22.12 //
            </p>
         
         
         <p>
            eṣa prabhūtajihvaḥ kalaviṅkamañjughoṣa<br />
            ḥ śroṣyāma asya dharmaṃ amṛtaṃ praśāntagāmim /<br />
            dṛṣṭvā ca mārasainyaṃ na kṣubhyate mano 'sya<br />
            puna dṛṣṭgha devasaṃghāṃ na ca harṣate sumedhā // Lal_22.13 //
            </p>
         
         
         <p>
            śastrairna cāpi bāṇairjita ena mārasenā<br />
            satyavratātapobhi jitu ena duṣṭamallaḥ /<br />
            calito na cāsanā na ca kāyu vedhino 'sya<br />
            na ca snehu nāpi doṣastadanantare abhūvan // Lal_22.14 //
            </p>
         
         
         <p>
            lābhā sulabdha teṣāṃ maruṇāṃ narāṇa caiva<br />
            ye tubhya dharma śrutvā pratipattimeṣyatī hi /<br />
            yatpuṇya tvāṃ stavitvā jina puṇyatejarāśe<br />
            sarve bhavema kṣipraṃ yatha tvaṃ manuṣyacandraḥ // Lal_22.15 //
            </p>
         
         
         <p>
            buddhitva bodhi puruṣarṣabhanāyakena saṃkampya kṣatranayutāni vijitya māram /<br />
            brahmasvareṇa kalaviṅkarutasvareṇa prathamena gāthā imi bhāṣita nāyakena // Lal_22.16
            //
            </p>
         
         
         <p>puṇyavipāku sukha sarvaduḥkhāpanetī abhiprāyu sidhyati ca puṇyavato narasya /
            <span class="note"><span class="bold">Vaidya 257</span></span>
            kṣipraṃ ca bodhi spṛśate vinihatya māraṃ śāntāpatho gacchati ca nirvṛtiśītibhāvam
            // Lal_22.17 //</p>
         
         
         <p>
            tasmātka puṇyakaraṇe na bhaveta tṛptaḥ śṛṇvaṃśca dharmamamṛtaṃ bhavi ko vitṛptaḥ /<br />
            vijane vane ca viharaṃ bhavi ko vitṛptaḥ kaḥ sattva arthakaraṇe na bhaveddhi tṛptaḥ
            // Lal_22.18 //
            </p>
         
         
         <p>
            pāṇiṃ prasārya samuvāca ca bodhisattvāṃ pūjāṃ kṛtā brajata kṣetra svakasvakāni /<br />
            sarve 'bhivandya caraṇau ca tathāgatasya nānāviyūha gata kṣetra svakasvakāni // Lal_22.19
            //
            </p>
         
         
         <p>
            dṛṣṭvā ca tāṃ namucināṃ mahatīmavasthāṃ vikrīḍitāṃ ca sugatasya tathā salīlam /<br />
            bodhāya cittamatulaṃ praṇidhāya sattvāṃ māraṃ vijitya sabalaṃ amṛtaṃ spṛśema // Lal_22.20
            //
            </p>
         
         
         <p>abhisaṃbuddhasya bhikṣavastathāgatasya bodhivṛkṣamūle siṃhāsanopaviṣṭasya tasmin kṣaṇe
            'prameyāni buddhavikrīḍitānyabhūvan, yāni na sukaraṃ kalpenāpi nirdeṣṭum //</p>
         
         
         <p>tatredamucyate -</p>
         
         
         <p>
            karatalasadṛśābhūtsusthitā medinīyaṃ vikasitaśatapatrāścodgatā raśmijālaiḥ /<br />
            amaraśatasahasrā onamī bodhimaṇḍaṃ imu prathama nimittaṃ siṃhanādena dṛṣṭam // Lal_22.21
            //
            </p>
         
         
         <p>
            drumaśatatrisahasro bodhimaṇḍe namante girivara tatha neke śailarājaśca meruḥ /<br />
            daśabalamadhigamya brahmaśakrā namante idamapi narasiṃhe krīḍitaṃ bodhimaṇḍe // Lal_22.22
            //
            </p>
         
         
         <p>
            raśmiśatasahasrā svośarīrātmabhāvā sphuri jinavara kṣatrā trīṇi śāntā apāyāḥ /<br />
            tata kṣaṇasumuhūrte śodhitā cākṣaṇāni na ca khilamadadoṣā bādhiṣū kaṃci sattvam //
            Lal_22.23 //
            </p>
         
         <span class="note"><span class="bold">Vaidya 258</span></span>
         
         <p>
            iyamapi narasiṃhasyāsanasthasya krīḍā śaśiravimaṇivahnividyutābhā ca divyā /<br />
            na tapati abhibhūtā bhānuvatyorṇapāśā na ca jagadiha kaścitprekṣate śāstu mūrdham
            // Lal_22.24 //
            </p>
         
         
         <p>iyamapi narasiṃhasyāsanasthasya krīḍā
            karatalaspṛśanenā kampitā corvi sarvā /
            
            <p>
               yena namucisenā kṣobhitā tūlabhūtā<br />
               namuci iṣu gṛhītvā medinī vyālikhedya<br />
               idamapi narasiṃhasyāsane krīḍitaṃ bhūt // Lal_22.25 //
               </p>
         </p>
         
         
         <p>iti //</p>
         
         
         
         
         
         <p>START Parivarta 23</p>
         
         <span class="note"><span class="bold">Vaidya 259</span></span>
         
         
         <p>saṃstavaparivartastrayoviṃśaḥ /</p>
         
         
         <p>atha khalu śuddhāvāsakāyikā devaputrā bodhimaṇḍaniṣaṇṇaṃ tathāgataṃ pradakṣiṇīkṛtya
            divyaiścandanacūrṇavarṣairabhyavakīrya ābhiḥ sārūpyābhirgāthābhirabhituṣṭuvuḥ -</p>
         
         
         <p>
            utpanno lokapradyoto lokanāthaḥ prabhaṃkaraḥ /<br />
            andhabhūtasya lokasya cakṣurdātā raṇaṃjahaḥ // Lal_23.1 //
            </p>
         
         
         <p>
            bhavān vijitasaṃgrāmaḥ puṇyaiḥ pūrṇamanorathaḥ /<br />
            saṃpūrṇaḥ śukladharmaiśca jagattvaṃ tarpayiṣyasi // Lal_23.2 //
            </p>
         
         
         <p>
            uttīrṇapaṅko hyanighaḥ sthale tiṣṭhati gautamaḥ /<br />
            anyāṃ sattvāṃ mahoghena prodgatastārayiṣyasi // Lal_23.3 //
            </p>
         
         
         <p>
            udgatastvaṃ mahāprājño lokeṣvapratipudgalaḥ /<br />
            lokadharmairaliptastvaṃ jalasthamiva paṅkajaḥ // Lal_23.4 //
            </p>
         
         
         <p>
            ciraprasuptamimaṃ lokaṃ tamaskandhāvaguṇṭhitam /<br />
            bhavān prajñāpradīpena samarthaḥ pratibodhitum // Lal_23.5 //
            </p>
         
         
         <p>
            cirāture jīvaloke kleśavyādhiprapīḍite /<br />
            vaidyarāṭ tvaṃ samutpannaḥ sarvavyādhipramocakaḥ // Lal_23.6 //
            </p>
         
         
         <p>
            bhaviṣyantyakṣaṇā śūnyā tvayi nāthe samudgate /<br />
            manuṣyāścaiva devāśca bhaviṣyanti sukhānvitāḥ // Lal_23.7 //
            </p>
         
         
         <p>
            yeṣāṃ tvaddarśanaṃ saumya eṣyase puruṣarṣabha /<br />
            na te kalpasahasrāṇi jātu yāsyanti durgatim // Lal_23.8 //
            </p>
         
         
         <p>
            paṇḍitāścāpyarogāśca dharmaṃ śroṣyanti ye 'pi te /<br />
            gambhīrāścopadhīkṣīṇā bhaviṣyanti viśāradāḥ // Lal_23.9 //
            </p>
         
         
         <p>
            mokṣyante ca laghuṃ sarve chittvā vai kleśabandhanam /<br />
            yāsyanti nirupādānāḥ phalaprāptivaraṃ śubham // Lal_23.10 //
            </p>
         
         
         <p>
            dakṣiṇīyāśca te loke āhutīnāṃ pratigrahāḥ /<br />
            na teṣu dakṣiṇā nyūnā sattvānirvāṇahetukī // Lal_23.11 //
            </p>
         
         
         <p>evaṃ khalu bhikṣavaḥ śuddhāvāsakāyikā devaputrāstathāgatamabhiṣṭutyaikānte prāñjalayastasthuḥ,
            prāñjalayastathāgataṃ namasyantaḥ //</p>
         
         
         <p>atha khalu cābhāsvarā devaputrāstathāgataṃ bodhimaṇḍaniṣaṇṇaṃ divyairnānāprakāraiḥ
            puṣpadhūpagandhamālyavilepanachatradhvajapatākābhiḥ saṃpūjya tripradakṣiṇīkṛtya cābhirgāthābhirabhyastāviṣuḥ
            -
            <span class="note"><span class="bold">Vaidya 260</span></span></p>
         
         
         <p>
            gambhīrabuddhe madhurasvarā mune brahmasvarā munivaragīta susvaram /<br />
            varāgrabodhi paramārthaprāptā sarvasvare pāragate namaste // Lal_23.12 //
            </p>
         
         
         <p>
            trātāsi dīpo 'si parāyaṇo 'si nātho 'si loke kṛpamaitracittaḥ /<br />
            vaidyottamastvaṃ khalu śalyahartā cikitsakastvaṃ paramaṃ hitaṃkaraḥ // Lal_23.13 //
            </p>
         
         
         <p>
            dīpaṃkarasya sahadarśanaṃ tvayā samudānitaṃ maitrakṛpābhrajālam /<br />
            pramuñca nāthā amṛtasya dhārāṃ śamehi tāpaṃ suramānuṣāṇām // Lal_23.14 //
            </p>
         
         
         <p>
            tvaṃ padmabhūtaṃ tribhaveṣvaliptaṃ tvaṃ merukalpo vicalo hyakampyaḥ /<br />
            tvaṃ vajrakalpo hyacalapratijña tvaṃ candramā sarvaguṇāgradhārī // Lal_23.15 //
            </p>
         
         
         <p>evaṃ khalu bhikṣava ābhāsvarā devāstathāgatamabhisaṃstutyaikānte tasthuḥ prāñjalayastathāgataṃ
            namasyantaḥ //</p>
         
         
         <p>atha khalu subrahmadevaputrapramukhā brahmakāyikā devāstathāgataṃ bodhimaṇḍaniṣaṇṇamanekamaṇiratnakoṭīnayutaśatasahasrapratyuptena
            ratnajālenābhichādya tripradakṣiṇīkṛtya cābhiḥ sārūpyābhirgāthābhirabhyastāviṣuḥ -</p>
         
         
         <p>
            śubhavimalaprajña prabhatejadharā dbātriṃśallakṣaṇavarāgradharā /<br />
            smṛtimaṃ matimaṃ guṇajñānadharā akilāntakā śirasi vandami te // Lal_23.16 //
            </p>
         
         
         <p>
            amalā vimalā trimalairvimalā trailokyaviśruta trividyagatā /<br />
            trividhāvimokṣavaracakṣudadā vandāmi tvāṃ trinayanaṃ vimalam // Lal_23.17 //
            </p>
         
         <span class="note"><span class="bold">Vaidya 261</span></span>
         
         <p>
            kalikaluṣa uddhṛta sudāntamanā kṛpakaruṇa udgata jagārthakarā /<br />
            muni mudita udgata praśāntamanā dvayamativimocaka upekṣaratā // Lal_23.18 //
            </p>
         
         
         <p>vrata tapasa udgata jagārthakarā / svacarīviśuddhacaripāragatā /
            catusatyadarśaka vimokṣaratā mukto vimocayasi cānyajagat // Lal_23.19 //</p>
         
         
         <p>
            balavīrya āgatu ihā namuci prajñāya vīrya tava maitrya jito /<br />
            prāptaṃ ca te padavaraṃ amṛtaṃ vandāma te śaṭhacamūmathanā // Lal_23.20 //
            </p>
         
         
         <p>evaṃ khalu bhikṣavaḥ subrahmadevaputrapramukhā brahmakāyikā devāstathāgatamābhirgāthābhirabhiṣṭutya
            ekānte tasthuḥ prāñjalayastathāgataṃ namasyantaḥ //</p>
         
         
         <p>atha khalu te śuklapākṣikā māraputrā yena tathāgatastenopasaṃkrāman / upasaṃkramya
            mahāratnachatravitānaistathāgatamabhicchādya prāñjalayastathāgatamābhiḥ sārūpyābhirgāthābhirabhyastāviṣuḥ
            -</p>
         
         
         <p>
            pratyakṣe 'smi bale tavātivipule mārasya ghorā camū<br />
            yatsā māracamū mahāpratibhayā ekakṣaṇe te jitā /<br />
            na ca te utthitu naiva kāyu trasito no vā girā vyāhṛtā<br />
            tvāṃ vandāmahi sarvalokamahitaṃ sarvārthasiddhaṃ munim // Lal_23.21 //
            </p>
         
         
         <p>
            mārā koṭisahasranekanayutā gaṅgāṇubhiḥ saṃmitāḥ<br />
            te tubhyaṃ na samartha bodhisuvaṭā saṃcālituṃ kampitum /<br />
            yajñā koṭisahasranekanayutā gaṅgā yathā vālikā<br />
            yaṣṭā bodhivaṭāsitena bhavatā tenādya vibhrājase // Lal_23.22 //
            </p>
         
         
         <p>
            bhāryā ceṣṭatamā sutāśca dayitā dāsyaśca<br />
            dāsāstathā udyānā nagarāṇi rāṣṭranigamā rājyāni sāntaḥpurāḥ /<br />
            hastā pādaśirottamāṅgamapi vā cakṣūṃṣi jihvā tathā<br />
            tyaktā te varabodhicarya caratā tenādya vibhrājase // Lal_23.23 //
            </p>
         
         <span class="note"><span class="bold">Vaidya 262</span></span>
         
         <p>
            uktaṃ yadvacanaṃ tvayā subahuśo buddho bhaviṣyāmyahaṃ<br />
            tāriṣye bahusattvakoṭinayutā duḥkhārṇavenohyatā /<br />
            dhyānādhīndriyabuddhibhiḥ kavacitaḥ saddharmanāvā svayaṃ<br />
            sā caiṣā pratipūrṇa tubhya praṇidhistāriṣyase prāṇinaḥ // Lal_23.24 //
            </p>
         
         
         <p>
            yatpuṇyaṃ ca stavitva vādivṛṣabhaṃ lokasya cakṣurdadaṃ<br />
            sarve bhūtva udagrahṛṣṭamanasaḥ prārthema sarvajñatām /<br />
            samudānītva varāgrabodhimatulāṃ buddhaiḥ susaṃvarṇitāṃ<br />
            evaṃ tadvinihatya mārapariṣāṃ buddhema sarvajñatām // Lal_23.25 //
            </p>
         
         
         <p>evaṃ khalu bhikṣavo māraputrāstathāgatamabhiṣṭutyaikānte tasthuḥ prāñjalayastathāgataṃ
            namasyantaḥ //</p>
         
         
         <p>atha khalu paranirmitavaśavartī devaputro 'nekairdevaputraśatasahasraiḥ parivṛtaḥ
            puraskṛto jāmbūnadasuvarṇavarṇaiḥ padmaistathāgatamabhyavakīrya saṃmukhamābhirgāthābhirabhyastāvīt
            -</p>
         
         
         <p>
            apīḍita aluḍita avitathavacanā apagatatamaraja amṛtagatigatā /<br />
            arahasi divi bhuvi śriyakriyamatulā atidyutismṛtimati praṇipati śirasā // Lal_23.26
            //
            </p>
         
         
         <p>
            ratikara raṇajaha rajamalamathanā ramayasi suranara suviśadavacanaiḥ /<br />
            vikasita suvipula varatanu kiraṇaiḥ suranarapatiriva jayasi jagadidam // Lal_23.27
            //
            </p>
         
         
         <p>
            paragaṇipramathana paracarikuśalā priyu bhava naramaru paramati dhunatā /<br />
            paracari vibhajasi sunipuṇamatimān pathi iha vicaratu daśabalagamane // Lal_23.28
            //
            </p>
         
         
         <p>
            tyaji pṛthu bhavagrahi vitathadukha mahā vinayasi suranara yathamati vinaye /<br />
            vicarasi catudiśa śaśiriva gagane cakṣu bhava parāyaṇa iha bhuvi tribhave // Lal_23.29
            //
            </p>
         
         
         <p>priyu bhava naramaru na ca khali viṣaye ramayasi śubharati kāmarativirato /
            <span class="note"><span class="bold">Vaidya 263</span></span>
            dinadarśi pariṣadi na ti samu tribhave nāthu gati parāyaṇu tvamiha hi jagataḥ // Lal_23.30
            //</p>
         
         
         <p>evaṃ khalu bhikṣavo vaśavartidevapramukhāḥ parinirmitavaśavartino devaputrāstathāgatamabhiṣṭutyaikānte
            tasthuḥ prāñjalayastathāgataṃ namasyantaḥ //</p>
         
         
         <p>atha khalu sunirmito devaputro devasaṃghaparivṛtaḥ puraskṛto nānāratnapaṭṭadāmaistathāgatamabhichādya
            saṃmukhamābhirgāthābhirabhyastāvīt -
            
            <p>
               dharmāloka bhavān samudgata trividhamalanucchido<br />
               mohādṛṣṭiavidyaghātako hiriśiribharitaḥ /<br />
               mithyāmārgaratāmimāṃ prajāmamṛte thapayito<br />
               utpanno iha loki cetiyo divi bhuvi mahitaḥ // Lal_23.31 //
               </p>
         </p>
         
         
         <p>
            tvaṃ vaidyo kuśalacikitsako hyamṛtasukhadado<br />
            dṛṣṭikleśamavidyasaṃcayaṃ purimamanuśayam /<br />
            sarvavyādhyapanesi dehināṃ purimajinapathe<br />
            tasmādvaidyatamo 'si nāyakā vicarasi dharaṇīm // Lal_23.32 //
            </p>
         
         
         <p>
            candrāsūryaprabhāśca jyotiṣā maṇi tatha jvalanā<br />
            śakrabrahmaprabhā na bhāsate puratu śirighane /<br />
            prajñālokakarā prabhaṃkarā prabhasiribharitā<br />
            pratyakṣāstava jñāti adbhute praṇipati śirasā // Lal_23.33 //
            </p>
         
         
         <p>
            satyāsatyakathī vināyakā sumadhuravacanā<br />
            dāntā śāntamanā jitendriya praśamitamanasā /<br />
            śāstā śāsaniyāṃ praśāsase naramarupariṣāṃ<br />
            vande śākyamuniṃ nararṣabhaṃ suranaramahitam // Lal_23.34 //
            </p>
         
         
         <p>
            jñāniṃ jñānakathāgradhārakā jñapayasi tribhave<br />
            traividyatrivimokṣadeśakā trimalamalanudā /<br />
            bhavyābhavya mune prajānase yathamati vinaye<br />
            vande tvāṃ trisahasri adbhutaṃ divi bhuvi mahitam // Lal_23.35 //
            </p>
         
         
         <p>evaṃ khalu bhikṣavaḥ sunirmito devaputraḥ saparivārastathāgatamabhiṣṭutyaikānte 'sthāt
            prāñjalīkṛtastathāgataṃ namaskurvan //</p>
         
         <span class="note"><span class="bold">Vaidya 264</span></span>
         
         <p>atha khalu saṃtuṣito devaputraḥ sārdhaṃ tuṣitakāyikairdevairyena tathāgatastenopasaṃkrāmat
            / upasaṃkramya mahatā divyavastrajālena bodhimaṇḍaniṣaṇṇaṃ tathāgatamabhisaṃchādya
            saṃmukhamābhirgāthābhirabhyastauṣīt -</p>
         
         
         <p>
            tuṣitālayi yadvasitastvaṃ tatra ti deśitu dharma udāro /<br />
            na ca chidyati sā anuśāsti adyapi dharmacarī suraputrā // Lal_23.36 //
            </p>
         
         
         <p>
            na ca darśana tṛpti labhāmo dharma śṛṇotu na vindati tṛptim /<br />
            guṇasāgara lokapradīpā vandima te śirasā manasā ca // Lal_23.37 //
            </p>
         
         
         <p>
            tuṣitālaya yaccalitastvaṃ śoṣita akṣaṇa sarvi tadā te /<br />
            yada bodhivaṭe upaviṣṭaḥ sarvajagasya kileśa praśāntāḥ // Lal_23.38 //
            </p>
         
         
         <p>
            yasya kṛtena ca bodhi udārā eṣa ti prāpti jinitvana māram /<br />
            tvā praṇidhī tapasā paripūrṇā kṣipra pravartaya cakramudāram // Lal_23.39 //
            </p>
         
         
         <p>
            bahu dikṣiṣu prāṇisahasrā dharmaratā kṣuṇiyāmatha dharmam /<br />
            kṣipra pravartaya cakramudāraṃ mocaya prāṇisahasra bhaveṣu // Lal_23.40 //
            </p>
         
         
         <p>evaṃ khalu bhikṣavaḥ saṃtuṣito devaputraḥ saparivārastathāgatamabhiṣṭatyaikānte 'sthāt
            prāñjalīkṛtastathāgataṃ namasyamānaḥ //</p>
         
         
         <p>atha khalu suyāmadevaputrapramukhāḥ suyāmā devā yena tathāgatastenopasaṃkrāmat /
            upasaṃkramya nānāpuṣpadhūpagandhamālyavilepanairbodhimaṇḍaniṣaṇṇaṃ tathāgataṃ saṃpūjya
            saṃmukhamābhiḥ sārūpyābhirgāthābhistuṣṭavuḥ -</p>
         
         
         <p>
            sadṛśo 'sti na te kutontare śīla samādhi tathaiva prajñayā /<br />
            adhimuktivimuktikovidā śirasā vandima te tathāgatam // Lal_23.41 //
            </p>
         
         <span class="note"><span class="bold">Vaidya 265</span></span>
         
         <p>
            dṛṣṭā sa viyūha śobhanā bodhimaṇḍasmi marubhi yā kṛtā /<br />
            na tamarhati anya kaścanā yatha tvaṃ devamanuṣyapūjitaḥ // Lal_23.42 //
            </p>
         
         
         <p>
            na mudhāya bhavān samudgato yasya arthe bahu cīrṇa duṣkarā /<br />
            vijito hi śaṭhaḥ sasainyakaḥ prāptā bodhi anuttarā tvayā // Lal_23.43 //
            </p>
         
         
         <p>
            āloka kṛto daśādiśe prajñādīpena triloka jvālitaḥ /<br />
            timiraṃ apanāyayiṣyase dāsyasi cakṣuranuttaraṃ jage // Lal_23.44 //
            </p>
         
         
         <p>
            bahukalpa stuvanti bhāṣato romarūpasya na cāntu asti te /<br />
            guṇasāgara lokaviśrutā śirasā vandima te tathāgatam // Lal_23.45 //
            </p>
         
         
         <p>evaṃ khalu te suyāmadevaputrapramukhā devāstathāgatamabhiṣṭutyaikānte tasthuḥ prāñjalastathāgataṃ
            namasyantaḥ //</p>
         
         
         <p>atha khalu śakro devānāmindraḥ sārdhaṃ trāyatriṃśakāyikairdevairnānāpuṣpadhūpadīpagandhamālyavilepanacūrṇacīvarachatradhvajapatākāvyūhaistathāgataṃ
            saṃpūjya ābhirgāthābhirabhyastāvīt -</p>
         
         
         <p>
            askhalitā anavadyā sadā susthitā merukalpā mune<br />
            daśadiśi suvighuṣṭa jñānaprabhā puṇyatejānvitā /<br />
            buddhaśatasahasra saṃpūjitā pūrvi tubhyaṃ mune<br />
            tasya viśeṣu yena bodhidrume mārasenā jitā // Lal_23.46 //
            </p>
         
         
         <p>
            śīlaśrutasamādhiprajñākarā jñānaketudhvajā<br />
            jaramaraṇanighāti vaidyottamā lokacakṣurdadā /<br />
            trimalakhilaprahīṇa śāntendriyā śāntacittā mune<br />
            śaraṇu tavamupema śākyarṣabhā dharmarājā jage // Lal_23.47 //
            </p>
         
         
         <p>bodhicarī anantatulyā abhūdvīryasthāmodgatā
            prajñābala upāya maitrābalaṃ brāhmapuṇyaṃ balam /
            <span class="note"><span class="bold">Vaidya 266</span></span>
            eti balamanantatulyā bhavaṃ bodhi saṃprasthite
            daśabalabaladhārī adyā punarbodhimaṇḍe bhuto // Lal_23.48 //</p>
         
         
         <p>
            dṛṣṭva camu anantasattve surā bhītatrastābhavan<br />
            mā khu śramaṇarāju bādhiṣyate bodhimaṇḍe sthitaḥ /<br />
            na ca bhavatu babhūva tebhyo bhayaṃ no ca kāyeñjanā<br />
            karahata gurubhāra saṃkampanā mārasenā jitā // Lal_23.49 //
            </p>
         
         
         <p>
            yatha ca purimakebhi siṃhāsane prāpta bodhi varā<br />
            tatha tvayā anubuddha tulyā samā anyathā tvaṃ na hi /<br />
            samamanasa samacitta sarvajñatā sthāma prāptaṃ tvayā<br />
            tena bhava svayaṃbhu lokottamo puṇyakṣetraṃ jage // Lal_23.50 //
            </p>
         
         
         <p>evaṃ khalu bhikṣavaḥ śakro devānāmindraḥ sārdhaṃ devaputraistrāyatriṃśaistathāgatamabhiṣṭutyaikānte
            'sthāt prāñjalīkṛtastathāgataṃ namaskurvan //</p>
         
         
         <p>atha khalu catvāro mahārājānaḥ sārdhaṃ caturmahārājakāyikairdevaputrairyena tathāgatastenopasaṃkrāmat
            / upasaṃkramyābhimuktakacampakasumanāvārṣikadhānuskārimālyadāmaparigṛhītā apsaraḥśatasahasraparivṛtā
            divyasaṃgītisaṃpravāditena tathāgatasya pūjāṃ kṛtvā ābhiḥ sārūpyābhirgāthābhistuṣṭuvuḥ
            -</p>
         
         
         <p>
            sumadhuravacanā manojñaghoṣā śaśi va praśāntikarā prasannacittā /<br />
            prahasitavadanā prabhūtajihvā paramasuprītikarā mune namaste // Lal_23.51 //
            </p>
         
         
         <p>
            rutaravita ya asti sarvaloke sumadhura premaṇiyā narāmarūṇām /<br />
            bhavata svaru pramukta mañjughoṣo abhibhavate ruta sarvi bhāṣamāṇāṃ // Lal_23.52 //
            </p>
         
         
         <p>
            rāgu samayi doṣamohakleśā prīti janeti amānuṣāṃ viśuddhām /<br />
            akaluṣahṛdayā niśāmya dharmaṃ ārya vimukti labhanti te hi sarve // Lal_23.53 //
            </p>
         
         
         <p>na ca bhava atimanyase avidvāṃ na ca puna vidvamadena jātu mattaḥ /
            <span class="note"><span class="bold">Vaidya 267</span></span>
            unnatu na ca naiva conatastvaṃ giririva susthitu sāgarasya madhye // Lal_23.54 //</p>
         
         
         <p>
            lābha iha sulabdha mānuṣāṇāṃ yatra hi tādṛśu jātu sattva loke /<br />
            śrīriva padumo dhanasya dātrī tatha tava dāsyati dharmu sarvaloke // Lal_23.55 //
            </p>
         
         
         <p>evaṃ khalu caturmahārājapramukhā mahārājakāyikā devā bodhimaṇḍaniṣaṇṇaṃ tathāgatamabhiṣṭutyaikānte
            tasthuḥ prāñjalayastathāgataṃ namasyantaḥ //</p>
         
         
         <p>atha khalvantarikṣā devāstathāgatasyāntikamupasaṃkramyābhisaṃbodheḥ pūjākarmaṇe sarvamantarīkṣaṃ
            ratnajālena kiṅkiṇījālena ratnachatrai ratnapatākābhī ratnapaṭṭadāmai ratnāvataṃsakairvividhamuktāhārapuṣpadāmārdhakāyikadevatāparigṛhītairardhacandrakaiśca
            samalaṃkṛtya tathāgatāya niryātayanti sma / niryātya ca saṃmukhamābhirgāthābhirabhyastāviṣuḥ
            -</p>
         
         
         <p>
            asmāku vāsaṃ gagane dhruvaṃ mune paśyāma sattvā cariyā yathā jage /<br />
            bhavataścariṃ prekṣiya śuddhasattva skhalitaṃ na paśyāma tavaikacitte // Lal_23.56
            //
            </p>
         
         
         <p>
            ye āgatā pūjana bodhisattvā gaganaṃ sphuṭaṃ tairnaranāyakebhiḥ /<br />
            hānirvimānāna na cābhavanta tathā hi te vai gaganātmabhāvāḥ // Lal_23.57 //
            </p>
         
         
         <p>
            ye antarīkṣātu pravarṣi puṣpāṃ syāccūḍabandhā hi mahāsahasrā /<br />
            te tubhya kāye patitā aśeṣā nadyo yathā sāgari saṃpraviṣṭāḥ // Lal_23.58 //
            </p>
         
         
         <p>
            paśyāma chatrāṇyavataṃsakā ca mālāguṇāṃ campakapuṣpadāmāṃ /<br />
            hārāṃśca candrāṃśca tathārdhacandrāṃ kṣipanti devā na ca saṃskaroti // Lal_23.59 //
            </p>
         
         
         <p>
            vālasya nābhūdavakāśamasmin devaiḥ sphuṭaṃ sarvata antarīkṣam /<br />
            kurvanti pūjāṃ dvipadottamasya na ca te mado jāyati vismayo vā // Lal_23.60 //
            </p>
         
         <span class="note"><span class="bold">Vaidya 268</span></span>
         
         <p>evaṃ khalvantarīkṣadevā bodhimaṇḍe niṣaṇṇaṃ tathāgatamabhiṣṭutyaikānte 'vatasthivantaḥ
            prāñjalayastathāgataṃ namasyantaḥ //</p>
         
         
         <p>atha khalu bhaumā devāstathāgatasya pūjākarmaṇe sarvāvantaṃ dharaṇītalaṃ suśodhitopaliptaṃ
            gandhodakapariṣiktaṃ puṣpāvakīrṇaṃ ca kṛtvā nānādūṣyavitānavitataṃ ca tathāgatāya
            niryātayanti sma / ābhirgāthābhirabhituṣṭuvuḥ -</p>
         
         
         <p>
            vajramiva abhedyā saṃsthitā triḥsahasrā vajramayapadenāyaṃ sthito bodhimaṇḍe /<br />
            iha mama tvacamāṃsaṃ śuṣyatāmasthimajjā na ca ahu aspṛśitvā bodhi uttheṣya asmāt //
            Lal_23.61 //
            </p>
         
         
         <p>
            savibhava narasiṃhā sarviyaṃ triḥsahasrā na kariṣu adhisthānaṃ syādvidīrṇaśeṣā /<br />
            tādṛśa mahavegā āgatā bodhisattvā yeṣa kramatalebhiḥ kampitā kṣetrakoṭyaḥ // Lal_23.62
            //
            </p>
         
         
         <p>
            lābha iha sulabdhā bhūmidevairudārā yatra paramasattvaścaṃkramī medinīye /<br />
            yatra ku raju loke sarva obhāsitāste cetibhu trisahasraḥ kiṃ punastubhya kāyaḥ //
            Lal_23.63 //
            </p>
         
         
         <p>
            hesti śatasahasraṃ yāvataścāpaskandho dharaṇitalu jagasyā yāvataścopajīvyaḥ /<br />
            sarva vayu dharemo medinī triḥsahasrāṃ sarva tava dadāmo bhuṅkṣvimāṃ tvaṃ yatheṣṭam
            // Lal_23.64 //
            </p>
         
         
         <p>
            yatra bhava sthihedvā caṃkramedvā śayedvā ye 'pi sugataputrāḥ śrāvakā gautamasya /<br />
            dharmakatha kathentī ye 'pi vā tāṃ śṛṇonti sarvakuśalamūlaṃ bodhiye nāmayāmaḥ // Lal_23.65
            //
            </p>
         
         
         <p>evaṃ khalu bhaumā devā bodhimaṇḍaniṣaṇṇaṃ tathāgatamabhiṣṭatyaikānte tasthuḥ prāñjalayastathāgataṃ
            namasyantaḥ //</p>
         
         
         <p>// iti śrīlalitavistare saṃstavaparivarto nāma trayoviṃśatitamo 'dhyāyaḥ //</p>
         
         
         
         
         
         <p>START Parivarta 24</p>
         
         <span class="note"><span class="bold">Vaidya 269</span></span>
         
         <p>trapuṣabhallikaparivartaścaturviṃśaḥ /</p>
         
         
         <p>iti hi bhikṣavo 'bhisaṃbuddhastathāgato devairabhiṣṭūyamānaḥ paryaṅkamabhindannanimiṣanayano
            drumarājaṃ prekṣate sma / dhyānaprītyāhāraḥ sukhapratisaṃvedī saptarātraṃ bodhivṛkṣamūle
            'bhināmayati sma //</p>
         
         
         <p>atha saptāhe 'tikrānte kāmāvacarā devaputrā daśagandhodakakumbhasahasrāṇi parigṛhya
            yena tathāgatastenopasaṃkrāmanti sma / rūpāvacarā api devaputrā daśagandhodakakumbhasahasrāṇi
            parigṛhya yena tathāgastenopasaṃkrāmanti sma / upasaṃkramya bodhivṛkṣaṃ tathāgataṃ
            ca gandhodakena snāpayanti sma / gaṇanāsamatikrāntāśca devanāgayakṣagandharvāsuragaruḍakinnaramahoragāstena
            tathāgatakāyapatitena gandhodakena svakasvakān kāyānupalimpanti sma / anuttarāyāṃ
            ca samyaksaṃbodhau cittānyutpādayāmāsuḥ / svabhavane praviṣṭā api ca te devaputrādayo
            'virahitā abhūvaṃstena gandhodakagandhena, na cāsmai gandhāya spṛhāmutpādayāmāsuḥ
            / tenaiva ca prītiprāmodyena tathāgatagauravamanasikāranirjātenāvaivartikā abhūvannanuttarāyāḥ
            samyaksaṃbodheḥ //</p>
         
         
         <p>atha khalu bhikṣavaḥ samantakusumo nāma devaputrastasyāmeva parṣadi saṃnipatito 'bhūt
            / sa tathāgatasya caraṇayornipatya prāñjalistathāgatametadavocat - ko nāmāyaṃ bhagavan
            samādhiryena samādhinā samanvāgatastathāgataḥ saptarātraṃ viharatyabhinnaparyaṅkaḥ?
            evamukto bhikṣavastathāgatastaṃ devaputrametadavocat - prītyāhāravyūho nāma devaputra
            ayaṃ samādhiryena samādhinā samanvāgatastathāgataḥ saptarātraṃ vyāhārṣīdabhinnaparyaṅkaḥ
            //</p>
         
         
         <p>atha khalu bhikṣavaḥ samantakusumo devaputrastathāgataṃ gāthābhirabhyastāvīt -</p>
         
         
         <p>
            rathacaraṇanicitacaraṇā daśaśataarajalajakamaladalatejā /<br />
            suramukuṭaghṛṣṭacaraṇā vande caraṇau śirighanasya // Lal_24.1 //
            </p>
         
         
         <p>
            abhivandya sugatacaraṇau pramuditacittastadā sa suraputraḥ /<br />
            idamavaci vimatiharaṇaṃ praśāntakaraṇaṃ naramarūṇām // Lal_24.2 //
            </p>
         
         
         <p>
            śākyakulanandijananā antakarā rāgadoṣamohānām /<br />
            pramlānaantakaraṇā vinehi kāṅkṣāṃ naramarūṇām // Lal_24.3 //
            </p>
         
         
         <p>
            kiṃ kāraṇaṃ daśabalā buddhvā sarvajñatāmaparimāṇām /<br />
            saptāhaṃ mahimaṇḍe jinā na bhindanti paryaṅkam // Lal_24.4 //
            </p>
         
         
         <p>
            kiṃ tu khalu paśyamānaḥ saptāhaṃ animeṣeṇa narasiṃhā /<br />
            prekṣasi viśuddhacakṣo vikasitaśatapatratulyākṣaḥ // Lal_24.5 //
            </p>
         
         <span class="note"><span class="bold">Vaidya 270</span></span>
         
         <p>
            kiṃ tu bhavateṣa praṇidhī utāhu sarveṣa vādisiṃhānām /<br />
            yena drumarājamūle paryaṅka na bhindi saptāham // Lal_24.6 //
            </p>
         
         
         <p>
            sādhu samaśuddhadantā sugandhagandhāmukhaṃ daśabalasya /<br />
            pravada vacanaṃ avitathaṃ kuruṣva prītiṃ naramarūṇām // Lal_24.7 //
            </p>
         
         
         <p>
            tamuvāca candravacanaḥ śṛṇuṣva me bhāṣato amaraputra /<br />
            asya praśnasyāhaṃ kiṃcinmātraṃ pravakṣyāmi // Lal_24.8 //
            </p>
         
         
         <p>
            rājā yadvadyasminnabhiṣikto bhavati jñātisaṃghena /<br />
            saptāhu taṃ pradeśaṃ na jahāti hi dharmatā rājñām // Lal_24.9 //
            </p>
         
         
         <p>
            evameva daśabalā api abhiṣiktā bhonti yada praṇidhipūrṇāḥ /<br />
            saptāhu dharaṇimaṇḍe jinā na bhindanti paryaṅkam // Lal_24.10 //
            </p>
         
         
         <p>
            śūro yathārisaṃghāṃ nirīkṣate nirjitāṃ niravaśeṣāṃ /<br />
            buddhā pi bodhimaṇḍe kleśāṃ nihatāṃ nirīkṣante // Lal_24.11 //
            </p>
         
         
         <p>
            iha te kāmakrodhā mohaprabhāvā jagatparinikāśāḥ /<br />
            sāhoḍhā iva caurā vināśitā ye niravaśeṣāḥ // Lal_24.12 //
            </p>
         
         
         <p>
            iha me hatāna vividhā mānavidhāmanyunā puraniketāḥ /<br />
            sarvāśravā prahīnā jñānaṃ cāgraṃ samotpannam // Lal_24.13 //
            </p>
         
         
         <p>
            iha sā akāryakartrī bhavatṛṣṇā cāriṇī tathāvidyā /<br />
            sānuśayamūlajātā paṭunā jñānāgninā dagdhā // Lal_24.14 //
            </p>
         
         
         <p>
            iha sā ahaṃ mameti ca kalipāśu durānugāḍhalitamūlā /<br />
            nīvaraṇakaṭhinagranthi chinnā me jñānaśastreṇa // Lal_24.15 //
            </p>
         
         
         <p>
            iha te ciraṃ samāyata ullāpanakā vināśaparyantāḥ /<br />
            skandhāḥ sopādānā jñānena mayā parijñātāḥ // Lal_24.16 //
            </p>
         
         
         <p>
            iha te dvayasaṃmohā mithyāgrāhā mahānarakaniṣṭhāḥ /<br />
            maya uddhṛtā aśeṣā bhūyaśca na jātu jñāsyante // Lal_24.17 //
            </p>
         
         
         <p>
            iha nīvaraṇavanārī dagdhā me kuśalamūlatejena /<br />
            caturaśca viparyāsā nirdagdha mayā niravaśeṣāḥ // Lal_24.18 //
            </p>
         
         
         <p>iha sā vitarkamālā saṃjñāsūtreṣu granthitā nipathī //</p>
         
         
         <p>vinivartitā aśeṣā bodhyaṅgavicitramālābhiḥ // Lal_24.19 //</p>
         
         <span class="note"><span class="bold">Vaidya 271</span></span>
         
         <p>
            durgāni pañcaṣaṣṭi mohānī triṃśatiṃ ca malināni /<br />
            catvāriṃśadaghāni chinnā me 'smiṃ dharaṇimaṇḍe // Lal_24.20 //
            </p>
         
         
         <p>
            ṣoḍaśa asaṃvṛtāni aṣṭādaśa dhātavaśca mahimaṇḍe /<br />
            kṛcchrāṇi pañcaviṃśati chinnāni mayehasaṃsthena // Lal_24.21 //
            </p>
         
         
         <p>
            viṃśati rajastarāṇi aṣṭāviṃśati jagasya vitrāsāḥ /<br />
            iha me samatikrāntā vīryabalaparākramaṃ karitvā // Lal_24.22 //
            </p>
         
         
         <p>
            tatha buddhanarditānī pañcaśatāsmiṃ mayā samanubuddhā /<br />
            paripurṇaśatasahasraṃ dharmāna mayā samanubuddham // Lal_24.23 //
            </p>
         
         
         <p>
            iha me 'nuśaya aśeṣā aṣṭānavatiḥ samūlaparyantāḥ /<br />
            paryutthānakisalayā nirdagdhā jñānatejena // Lal_24.24 //
            </p>
         
         
         <p>
            kāṅkṣā vimatisamudayā dṛṣṭījaḍajantitā aśubhamūlā /<br />
            tṛṣṇānadī trivegā praśoṣitā jñānasūryeṇa // Lal_24.25 //
            </p>
         
         
         <p>
            kuhanalapanaprahāṇaṃ māyāmātsaryadoṣaīrṣyādyam /<br />
            iha te kleśāraṇyaṃ chinnaṃ vinayāgninā dagdham // Lal_24.26 //
            </p>
         
         
         <p>
            iha te vivādamūlā ākarṣaṇadurgatīṣu viṣamāsu /<br />
            āryāpavādavacanā jñānavaravirecanairvāntā // Lal_24.27 //
            </p>
         
         
         <p>
            iha ruditakranditānāṃ śocitaparidevitāna paryantam /<br />
            prāptaṃ mayā hyaśeṣaṃ jñānaguṇasamādhimāgamya // Lal_24.28 //
            </p>
         
         
         <p>
            oghā ayogagranthāḥ śokāḥ śalyā madapramādāśca /<br />
            vijitā mayeha sarve satyanayasamādhimāgamya // Lal_24.29 //
            </p>
         
         
         <p>
            iha maya kileśagahanā saṃkalpavirūḍhamūla bhavavṛkṣāḥ /<br />
            smṛtiparaśunā aśeṣā chinnā jñānāgninā dagdhā // Lal_24.30 //
            </p>
         
         
         <p>
            iha so mayā hyatibalo asmiṃ mārastrilokavaśavartī /<br />
            jñānāsinā śaṭhātmā hato yathendreṇa daityendraḥ // Lal_24.31 //
            </p>
         
         
         <p>
            iha jālinī aśeṣā ṣaḍviṃśaticāriṇī dharaṇimaṇḍe /<br />
            prajñāsinā balavatā chittvā jñānāgninā dagdhā // Lal_24.32 //
            </p>
         
         
         <p>
            iha te mūlakleśāḥ sānuśayā duḥkhaśokasaṃbhūtāḥ /<br />
            maya udghṛtā aśeṣā prajñābalalāṅgalamukhena // Lal_24.33 //
            </p>
         
         
         <p>
            iha me prajñācakṣurviśodhitaṃ prakṛtiśuddhasattvānām /<br />
            jñānāñjanena mahatā mohapaṭalavistaraṃ bhinnam // Lal_24.34 //
            </p>
         
         <span class="note"><span class="bold">Vaidya 272</span></span>
         
         <p>
            iha dhātubhūta caturo madamakaraviloḍitā vipulatṛṣṇāḥ /<br />
            smṛtiśamathabhāskarāṃśau viśoṣitā me bhavasamudrāḥ // Lal_24.35 //
            </p>
         
         
         <p>
            iha viṣayakāṣṭhanicayo vitarkasāmo mahāmadanavahniḥ /<br />
            nirvāpito 'tidīpto vimokṣarasaśītatoyena // Lal_24.36 //
            </p>
         
         
         <p>
            iha me anuśayapaṭalā āsvādataḍidvitarkanirghoṣāḥ /<br />
            vīryabalapavanavegairvidhūya vilayaṃ samupanītā // Lal_24.37 //
            </p>
         
         
         <p>
            iha me hato hyaśeṣaścittacariripurbhavānugatavairī /<br />
            prajñāsinā balavatā smṛtivimalasamādhimāgamya // Lal_24.38 //
            </p>
         
         
         <p>
            iha sā dhvajāgradhārī hastyaśvarathocchritā vikṛtarūpā /<br />
            namucibalavīryasenā maitrīmāgamya vidhvastā // Lal_24.39 //
            </p>
         
         
         <p>
            iha pañcaguṇasamṛddhāḥ ṣaḍindriyahayā sadā madonmattāḥ /<br />
            baddhā mayā hyaśeṣāḥ samādhisaśubhaṃ samāgamya // Lal_24.40 //
            </p>
         
         
         <p>
            iha anunayapratighānāṃ kalahavivādaprahāṇaparyantaḥ /<br />
            prāpto mayā hyaśeṣo apratihatasamādhimāgamya // Lal_24.41 //
            </p>
         
         
         <p>
            iha mamiyitā ca sarve ādhyātmikabāhirā parikṣīṇā /<br />
            kalpitavikalpitāni ca śūnyamiti samādhimāgamya // Lal_24.42 //
            </p>
         
         
         <p>
            iha lālayitā sarve martyā divyā bhavāgraparyantāḥ /<br />
            tyaktā mayā hyaśeṣā āgamya samādhimanivartam // Lal_24.43 //
            </p>
         
         
         <p>
            sarvabhavabandhanāni ca muktāni mayeha tāni sarvāṇi /<br />
            prajñābalena nikhilā trividhamiha vimokṣamāgamya // Lal_24.44 //
            </p>
         
         
         <p>
            iha hetudarśanādvai jitā mayā hetukāstrayaḥ /<br />
            saṃjñā nityānitye saṃjñā sukhaduḥkha cātmani ca // Lal_24.45 //
            </p>
         
         
         <p>
            iha me karmavidhānā samudayamuditā ṣaḍāyatanamūlā /<br />
            chinnā drumendramūle sarvānityaprahāreṇa // Lal_24.46 //
            </p>
         
         
         <p>
            iha mohatamaḥ kaluṣaṃ duṣṭīkṛta darparoṣasaṃkīrṇam /<br />
            bhittvā kṣatre sucirāndhakāraṃ prabhāsitaṃ jñānasūryeṇa // Lal_24.47 //
            </p>
         
         
         <p>
            iha rāgamadanamakaraṃ tṛṣṇormijalaṃ kudṛṣṭisaṃgrāham /<br />
            saṃsārasāgaramahaṃ saṃtīrṇo vīryabalanāvā // Lal_24.48 //
            </p>
         
         
         <p>
            iha tanmayānubuddhaṃ yadbuddho rāgadveṣamohāṃśca /<br />
            pradahati cittavitarkāṃ davāgnipatitāniva pataṅgāṃ // Lal_24.49 //
            </p>
         
         <span class="note"><span class="bold">Vaidya 273</span></span>
         
         <p>
            iha ahu ciraprayāto hyaparimita kalpakoṭinayutāni /<br />
            saṃsārapathā kliṣṭo viśrāṃto naṣṭasaṃtāpaḥ // Lal_24.50 //
            </p>
         
         
         <p>
            iha tanmayānubuddhaṃ sarvaparapravādibhiryadaprāptam /<br />
            amṛtaṃ lokahitārthaṃ jarāmaraṇaśokaduḥkhāntam // Lal_24.51 //
            </p>
         
         
         <p>
            yatra skandhairduḥkhaṃ āyatanaiḥ tṛṣṇasaṃbhavaṃ duḥkham /<br />
            bhūyo na codbhaviṣyati abhayapuramihābhyupagato 'smi // Lal_24.52 //
            </p>
         
         
         <p>
            iha te mayānubuddhā ripavo adhyātmikā mahākṛtsnāḥ /<br />
            baddhā ca saṃpradagdhāḥ kṛtāśca me puna bhavaniketāḥ // Lal_24.53 //
            </p>
         
         
         <p>
            iha tanmayānubuddhaṃ yasyārthe kalpakoṭinayutāni /<br />
            tyaktā samāṃsanayanā ratnāni bahūnyamṛtahetoḥ // Lal_24.54 //
            </p>
         
         
         <p>
            iha tanmayānubuddhaṃ yadbuddhaṃ prāktanairjinairaparimāṇaiḥ /<br />
            yasya madhurābhiramyaḥ śabdo lokeṣu vikhyātaḥ // Lal_24.55 //
            </p>
         
         
         <p>
            iha tanmayānubuddhaṃ pratītyasamudāgataṃ jagacchūnyam /<br />
            cittekṣaṇe 'nuyātaṃ marīcigandharvapuratulyam // Lal_24.56 //
            </p>
         
         
         <p>
            iha me tatkhalu śuddhaṃ varanayanaṃ yena (loka) dhātavaḥ sarvāṃ /<br />
            paśyāmi pāṇimadhye nyastāni yathā drumaphalāni // Lal_24.57 //
            </p>
         
         
         <p>
            pūrvenivāsasmaraṇaṃ tisro vidyā mayeha saṃprāptāḥ /<br />
            aparimitakalpanayutā smarāmi svapnādiva vibuddhaḥ // Lal_24.58 //
            </p>
         
         
         <p>
            yairādīpta suranarā viparītavisaṃjñino viparyastāḥ /<br />
            so 'pi ca tathā avitathā iha maya pīto hyamṛtamaṇḍaḥ // Lal_24.59 //
            </p>
         
         
         <p>
            yasyārthāya daśabalā maitrī bhāventi sarvasattveṣu /<br />
            maitrībalena jitvā pīto me 'sminnamṛtamaṇḍaḥ // Lal_24.60 //
            </p>
         
         
         <p>
            yasyārthāya daśabalāḥ karuṇā bhāventi sarvasattveṣu /<br />
            karuṇābalena jitvā pīto me 'sminnamṛtamaṇḍaḥ // Lal_24.61 //
            </p>
         
         
         <p>
            yasyārthāya daśabalā muditā bhāventi sarvasattveṣu /<br />
            muditābalena jitvā pīto me 'sminnamṛtamaṇḍaḥ // Lal_24.62 //
            </p>
         
         
         <p>
            yasyārthāya daśabalā upekṣa bhāventi kalpanayutāni /<br />
            tamupekṣabalairjitvā pīto me 'sminnamṛtamaṇḍaḥ // Lal_24.63 //
            </p>
         
         
         <p>
            yatpītaṃ ca daśabalairgaṅgānadīvālikābahutarebhiḥ /<br />
            prāgjinasiṃhaiḥ pūrve iha me pīto hyamṛtamaṇḍaḥ // Lal_24.64 //
            </p>
         
         <span class="note"><span class="bold">Vaidya 274</span></span>
         
         <p>
            yā bhāṣitā ca vāgme mārasyehāgatasya sasainyasya /<br />
            bhetsyāmi na paryaṅkaṃ aprāpya jarāmaraṇapāram // Lal_24.65 //
            </p>
         
         
         <p>
            bhinnā mayā hyavidyā dīptena jñānakaṭhinavajreṇa /<br />
            prāptaṃ ca daśabalatvaṃ tasmātprabhinadmi paryaṅkam // Lal_24.66 //
            </p>
         
         
         <p>
            prāptaṃ mayārahatvaṃ kṣīṇā me āśravā niravaśeṣāḥ /<br />
            bhagnā ca namucisenā bhinadmi tasmāddhi paryaṅkam // Lal_24.67 //
            </p>
         
         
         <p>
            nīvaraṇakapāṭāni ca pañca mayeha pradāritā sarvā /<br />
            tṛṣṇālatā vichinnā hanteha bhinadmi paryaṅkam // Lal_24.68 //
            </p>
         
         
         <p>
            atha so manuṣyacandraḥ savilambitamāsanātsamutthāya /<br />
            bhadrāsane niṣīdanmahābhīṣekaṃ pratīcchaṃśca // Lal_24.69 //
            </p>
         
         
         <p>
            ratnaghaṭasahasrairapi nānāgandhodakaiśca surasaṃghā /<br />
            snapayanti lokabandhuṃ daśabalaguṇapāramiprāptam // Lal_24.70 //
            </p>
         
         
         <p>
            vāditrasahasrairapi samantato devakoṭinayutāni /<br />
            atulāṃ karonti pūjāṃ apsaranayutaiḥ saha samagrāḥ // Lal_24.71 //
            </p>
         
         
         <p>
            evaṃ khalu devasutāḥ sahetu sapratyayaṃ ca sanidānam /<br />
            saptāhu dharaṇimaṇḍe jinā na bhindanti paryaṅkam // Lal_24.72 //
            </p>
         
         
         <p>iti hi bhikṣavo 'bhisaṃbuddhabodhistathāgataḥ prathame saptāhe tatraivāsane 'sthāt
            - iha mayānuttarā samyaksaṃbodhirabhisaṃbuddhā, iha mayānavarāgrasya jātijarāmaraṇaduḥkhasyāntaḥ
            kṛta iti / dvitīye saptāhe tathāgato dīrghacaṃkramaṃ caṃkramyate sma trisāhasramahāsāhasralokadhātumupagṛhya
            / tṛtīye saptāhe tathāgato 'nimiṣaṃ bodhimaṇḍamīkṣate sma - iha mayānuttarāṃ samyaksaṃbodhimabhisaṃbudhyānavarāgrasya
            jātijarāmaraṇaduḥkhasyāntaḥ kṛta iti / caturthe saptāhe tathāgato daharacaṃkramaṃ
            caṃkramyate sma pūrvasamudrātpaścimasamudramupagṛhya //</p>
         
         
         <p>atha khalu māraḥ pāpīyān yena tathāgatastenopasaṃkrāmat / upasaṃkramya tathāgatametadavocat
            - parinirvātu bhagavan, parinirvātu sugata / samaya idānīṃ bhagavataḥ parinirvāṇāya
            / evamukte bhikṣavastathāgato māraṃ pāpīyāṃsametadavocat - na tāvadahaṃ pāpīyan parinirvāsyāmi
            yāvanme na sthavirā bhikṣavo bhaviṣyanti dāntā vyaktā vinītā viśāradā bahuśrutā dharmānudharmapratipannāḥ
            pratibalāḥ svayamācāryakaṃ jñānaṃ paridīpayitumutpannotpannānāṃ ca parapravādināṃ
            saha dharmeṇa nigṛhyābhiprāyaṃ prasādya saprātihāryaṃ dharmaṃ deśayitum / na tāvadahaṃ
            pāpīyan parinirvāsyāmi yāvanmayā buddhadharmasaṃghavaṃśo lokena pratiṣṭhāpito bhaviṣyati
            / aparimitā bodhisattvā na vyākṛtā bhaviṣyanti (<span class="bold">Vaidya 275</span>) anuttarāyāṃ samyaksaṃbodhau / na tāvadahaṃ pāpīyān parinirvāsyāmi yāvanme na catasraḥ
            parṣado dāntā vinītā vyaktā viśāradā bhaviṣyanti yāvatsaprātihāya dharmaṃ deśayitumiti
            //</p>
         
         
         <p>atha khalu māraḥ pāpīyānidaṃ vacanaṃ śrutvā ekānte prakrāmya sthito 'bhūt duḥkhī durmanā
            vipratisārī adhomukhaḥ kāṣṭhena mahīṃ vilikhan viṣayaṃ me 'tikrānta iti //</p>
         
         
         <p>atha khalu tāstisro māraduhitaro ratiścāratiśca tṛṣṇā ca māraṃ pāpīyāṃsaṃ gāthayādhyabhāṣanta
            -</p>
         
         
         <p>
            durmanāsi kathaṃ tāta procyatāṃ yadyasau naraḥ /<br />
            rāgapāśena taṃ buddhvā kuñjaraṃ vā nayāmahe // Lal_24.73 //
            </p>
         
         
         <p>
            ānayitvā ca taṃ śīghraṃ kariṣyāma vaśe tava /<br />
            * * * * * // Lal_24.74 //
            </p>
         
         
         <p>māra āha -</p>
         
         
         <p>
            arahan sugato loke na rāgasya vaśaṃ vrajet /<br />
            viṣayaṃ me hyatikrāntastasmācchocāmyahaṃ bhṛśam // Lal_24.75 //
            </p>
         
         
         <p>tatastāḥ strīcāpalyādaviditaprabhāvā api bodhisattvabhūtasyaiva tathāgatasya piturvacanamaśrutvaiva
            prabhūtayauvanamadhyayauvanadhāriṇyo bhūtvā vicakṣuḥkarmaṇe tathāgatasyāntikamupasaṃkrāntāḥ
            strīmāyā ati tatsarvamakārṣuḥ / tāśca tathāgato na manasi karoti sma / bhūyaśca tā
            jarājarjarā adhyatiṣṭhan / tatastāḥ piturantike gatvaivamāhuḥ -</p>
         
         
         <p>
            satyaṃ vadasi nastāta na rāgeṇa sa nīyate /<br />
            viṣayaṃ me hyatikrāntastasmācchocāmyahaṃ bhṛśam // Lal_24.76 //
            </p>
         
         
         <p>
            vīkṣeta yadyasau rūpaṃ yadasmābhirvinirmitam /<br />
            gautamasya vināśārthaṃ tato 'sya hṛdayaṃ sphuṭet // Lal_24.77 //
            </p>
         
         
         <p>tatsādhu nastātedaṃ jarājarjaraśarīramantardhāpaya //</p>
         
         
         <p>māra āha -</p>
         
         
         <p>
            nāhaṃ paśyāmi taṃ loke puruṣaṃ sacarācare /<br />
            buddhasya yo hyadhiṣṭhānaṃ śaknuyātkartumanyathā // Lal_24.78 //
            </p>
         
         
         <p>
            śīghraṃ gatvā nivedaya atyayaṃ svakṛtaṃ muneḥ /<br />
            sarvaṃ paurāṇakaṃ kāyaṃ kariṣyati yathāmatam // Lal_24.79 //
            </p>
         
         
         <p>tatastā gatvā tathāgataṃ kṣamāpayanti sma - atyayaṃ no bhagavān pratigṛhṇātu / atyayaṃ
            no sugato pratigṛhṇātu yathā bālānāṃ yathā mūḍhānāṃ yathā vyaktānāmakuśalānāmakṣetrajñānāṃ
            yā vayaṃ bhagavantamāsādayitavyaṃ manyāmahe / tatastāstathāgato gāthayādhyabhāṣata
            -</p>
         
         
         <p>
            giriṃ nakhairvilikhetha lohaṃ dantairvikhādatha /<br />
            śirasā vibhitsatha girimagādhe gādhameṣata // Lal_24.80 //
            </p>
         
         <span class="note"><span class="bold">Vaidya 276</span></span>
         
         <p>tasmādyuṣmākaṃ dārikā atyayaṃ pratigṛhṇāmi / tatkasmāt? vṛddhireṣā ārye dharmavinaye
            yo 'tyayamatyayato dṛṣṭvā pratideśayatyāyatyāṃ ca saṃvaramāpadyate //</p>
         
         
         <p>pañcame saptāhe bhikṣavastathāgato mucilindanāgarājabhavane viharati sma saptāhe mahādurdine
            / atha khalu mucilindanāgarājaḥ svabhavanānniṣkramya tathāgatasya kāye saptakṛdbhogena
            pariveṣṭya phaṇaiśchādayati sma - mā bhagavataḥ kāyaṃ śītavātāḥ prākṣuriti / pūrvasyā
            api diśo 'nye 'pi saṃbahulā nāgarājā āgatya tathāgatasya kāyaṃ saptakṛdbhogaiḥ pariveṣṭya
            phaṇaiśchādayanti sma - mā bhagavataḥ kāyaṃ śītavātāḥ prākṣuriti / yathā pūrvasyāṃ
            diśi evaṃ dakṣiṇapaścimottarābhyo digbhyo nāgarājā āgatya tathāgatasya kāyaṃ saptakṛtvo
            bhogaiḥ pariveṣṭya phaṇaiśrchādayanti - sma mā bhagavataḥ kāyaṃ śītavātāḥ prākṣuriti
            / sa ca nāgarājabhogarāśirmeruparvatendravaduccaistvena sthito 'bhūt / na ca tairnāgarājaistādṛśaṃ
            kadācitsukhaṃ prāptaṃ pūrvaṃ yādṛśaṃ teṣāṃ tāni saptarātriṃdivasāni tathāgatakāyasaṃnikarṣādāsīt
            / tataḥ saptāhasyātyayena tataste nāgarājā vyapagatadurdinaṃ viditvā tathāgatasya
            kāyādbhogānapanīya tathāgatasya pādau śirasābhivandya tripradakṣiṇīkṛtya svakasvakāni
            bhavanānyupajagmuḥ / mucilindo 'pi nāgarājastathāgatasya pādau śirasābhivandya tripradakṣiṇīkṛtya
            svabhavanaṃ prāvikṣat //</p>
         
         
         <p>ṣaṣṭhe saptāhe tathāgato mucilindabhavanādajapālasya nyagrodhamūlaṃ gacchati sma /
            antare ca mucilindabhavanasyāntarāccājapālasya nadyā nairañjanāyāstīre carakaparivrājakavṛddhaśrāvakagautamanirgranthājīvikādayastathāgataṃ
            dṛṣṭvābhibhāṣante sma - api bhagavatā gautamenedaṃ saptāhamakāladurdinaṃ samyaksukhena
            vyatināmitam?</p>
         
         
         <p>atha khalu bhikṣavastathāgatastasyāṃ velāyāmidamudānayati sma -</p>
         
         
         <p>
            sukho vivekastuṣṭasya śrutadharmasya paśyataḥ /<br />
            avyābadhyaṃ sukhaṃ loke prāṇibhūteṣu saṃyataḥ // Lal_24.81 //
            </p>
         
         
         <p>
            sukhā virāgatā loke pāpānāṃ samatikramaḥ /<br />
            asmin mānuṣyaviṣaye etadvai paramaṃ sukham // Lal_24.82 //
            </p>
         
         
         <p>paśyati sma bhikṣavastathāgato lokamādīptaṃ pradīptaṃ jātyā jarayā vyādhibhirmaraṇena
            śokaparidevaduḥkhadaurmanasyopāyāsaiḥ / tatra tathāgata idamihodānamudānayati sma
            -</p>
         
         
         <p>
            ayaṃ lokaḥ saṃtāpajātaḥ śabdasparśarasarūpagandhaiḥ /<br />
            bhayabhīto bhayaṃ bhūyo mārgate bhavatṛṣṇayā // Lal_24.83 //
            </p>
         
         
         <p>saptame saptāhe tathāgato tārāyaṇamūle viharati sma / tena khalu punaḥ samayenottarāpathakau
            dvau bhrātarau trapuṣabhallikanāmakau vaṇijau paṇḍitau nipuṇau vividhapaṇyaṃ gṛhītvā
            mahālabdhalābhau dakṣiṇāpathāduttarāpathaṃ gacchete sma mahatā sārthena pañcabhirdhuraśataiḥ
            suparipūrṇaiḥ / tayoḥ sujātaḥ kīrtiśca nāmājāneyau dvau balīvardāvāstām / nāsti tayorlagnabhayam
            / yatrānye balīvardā na (<span class="bold">Vaidya 277</span>) vahanti sma tatra tau yujyete sma / yatra cāgrato bhayaṃ bhavati sma tatra, tau
            kīlabaddhāviva tiṣṭhete sma / na ca tau pratodena vāhyete sma / utpalahastakena vā
            sumanādāmakena vā tau vāhyete sma / teṣāṃ tārāyaṇasamīpe kṣīrikāvananivāsinīdevatādhiṣṭhānātte
            śakaṭāḥ sarve viṣṭhitā na vahanti sma / vastrādīni ca sarvaśakaṭāṅgāni ca chidyante
            sma, bhidyante ca / śakaṭācakrāṇi ca nābhīparyantaṃ bhūmau nimagnāni sarvaprayatnairapi
            te śakaṭā na vahanti sma / te vismitā bhītāścābhūvan - kiṃ nu khalvatra kāraṇam, ko
            'yaṃ vikāro yadime sthale śakaṭā viṣṭhitāḥ? taistau sujātakīrtibalīvardau yojitau
            / tāvapi na vahete sma sotpalahastena ca sumanādāmakena ca vāhyamānau / teṣāmetadabhavat
            - asaṃśayaṃ purataḥ kiṃcidbhayaṃ yenaitāvapi na vahataḥ / tairaśvadūtāḥ purataḥ preṣitāḥ
            / aśvadūtāḥ pratyāgatāḥ / prāhurnāsti kiṃcidbhayamiti / tayāpi devatayā svarūpaṃ saṃdarśya
            āśvāsitāḥ - mā bhetavyamiti / tāvapi balīvadau yena tathāgatastena śakaṭā prakarṣitau
            yāvatte paśyanti sma tathāgataṃ vaiśvānaramiva pradīptaṃ dvātriṃśanmahāpuruṣalakṣaṇaiḥ
            samalaṃkṛtamaciroditamiva dinakaraṃ śriyā daidīpyamānam / dṛṣṭvā ca te vismitā babhūvuḥ
            - kiṃ nu khalvayaṃ brahmā ihānuprāpta utāho śakro devendra utāho vaiśravaṇa utāho
            sūryacandrau vā utāho kiṃcidgiridevataṃ vā nadīdevataṃ vā / tatastathāgataḥ kāṣāyāṇi
            vastrāṇi prakaṭāyati sma / tataste āhuḥ - pravrajitaḥ khalvayaṃ kāṣāyasaṃvṛto nāsmādbhayamastīti
            / te prasādaṃ pratilabdhā anyonyamevamāhuḥ - pravrajitaḥ khalvayaṃ kālabhojī bhaviṣyati
            / asti kiṃcit? āhuḥ - asti madhutarpaṇaṃ likhitakāścekṣavaḥ / te madhutarpaṇamikṣulikhitakāṃścādāya
            yena tathāgatastenopasaṃkrāman / upasaṃkramya tathāgatasya pādau śirasābhivanditvā
            tripradakṣiṇīkṛtyaikānte tasthuḥ / ekānte sthitāste tathāgatamevamāhuḥ - pratigṛhṇātu
            bhagavannidaṃ piṇḍapātramasmākamanukampāmupādāya //</p>
         
         
         <p>atha khalu bhikṣavastathāgatasyaitadabhūat - sādhu khalvidaṃ syādyadahaṃ hastābhyāṃ
            pratigṛhṇīyām / kasmin khalu pūrvakaistathāgataiḥ samyaksaṃbuddhaiḥ pratigṛhītam?
            pātreṇetyajñāsīt //</p>
         
         
         <p>iti hi bhikṣavastathāgatasya bhojanakālasamaya iti viditvā tatkṣaṇameva catasṛbhyo
            digbhyaścatvāro mahārājā āgatya catvāri sauvarṇāni pātrāṇyādāya tathāgatasyopanāmayanti
            sma - pratigṛhṇātu bhagavannimāni sauvarṇāni(catvāri)pātrāṇyasmākamanukampāmupādāya
            / tāni na śramaṇapratirūpāṇi iti kṛtvā tathāgato na pratigṛhṇīte sma / evaṃ catvāri
            rūpyamayāni catvāri vaiḍūryamayāni sphaṭikamayāni musāragalvamayāni aśmagarbhamayāni
            / tataścatvāri sarvaratnamayāni pātrāṇi gṛhītvā tathāgatasyopanāmayanti sma / na śramaṇasya
            sārūpyāṇi iti kṛtvā tathāgato na pratigṛhṇīte sma //</p>
         
         
         <p>atha khalu bhikṣavastathāgatasya punaretadabhūt - evaṃ katamadvidhaiḥ pātraiḥ pūrvakaistathāgatairarhadbhiḥ
            samyaksaṃbuddhaiḥ pratigṛhītam? śailapātrairityajñāsīt / evaṃ ca cittamutpannaṃ tathāgatasya
            //</p>
         
         <span class="note"><span class="bold">Vaidya 278</span></span>
         
         <p>atha khalu vaiśravaṇo mahārājastadanyāstrīn mahārājānāmantrayate sma - imāni khalu
            punarmārṣāścatvāri śailapātrāṇi nīlakāyikairdavaputrairasmabhyaṃ dattāni - tatrāsmākametadabhūt
            - eṣu vayaṃ paribhokṣyāma iti / tato vairocano nāma nīlakāyiko devaputraḥ so 'smānevamāha
            -</p>
         
         
         <p>
            ma eṣu bhokṣyatha bhājaneṣu dhāretibhe cetiyasaṃmatīte /<br />
            bhavitā jinaḥ śākyamunīti nāmnā tasyeti pātrāṇyupanāmayethā // Lal_24.84 //
            </p>
         
         
         <p>ayaṃ sa kālaḥ samayaśca mārṣā upanāmituṃ śākyamunerhi bhājanā / saṃgītitūryasvaranāditena
            dāsyāma pātrāṇi vidhāya pūjām // Lal_24.85 //</p>
         
         
         <p>
            sa bhājanaṃ dharmamayaṃ hyabhedyaṃ ime ca śailāmaya bhedya bhājanā /<br />
            pratigrahītuṃ kṣamate na cānyaḥ pratigrahārthāya vrajāma hanta // Lal_24.86 //
            </p>
         
         
         <p>atha khalu catvāro mahārājāḥ svasvajanapārṣadyāḥ puṣpadhūpagandhamālyavilepanatūryatāḍāvacarasaṃgītisaṃprabhāṇitena
            svaiḥ svaiḥ pāṇibhistāni pātrāṇi parigṛhya yena tathāgatastenopasaṃkrāman / upasaṃkramya
            tathāgatasya pūjāṃ kṛtvā tāni pātrāṇi divyakusumapratipūrṇāni tathāgatāyopanāmayanti
            sma //</p>
         
         
         <p>atha khalu bhikṣavastathāgatasyaitadabhavat - amī khalu punaścatvāro mahārājāḥ śraddhāḥ
            prasannāḥ mama catvāri śailapātrāṇyupanāmayanti / na ca me catvāri śailapātrāṇi kalpante
            / athaikasya pratigṛhīṣyāmi, trayāṇāṃ vaimanasyaṃ syāt / yannvahamimāni catvāri pātrāṇi
            pratigṛhyaikaṃ pātramadhitiṣṭheyam / atha khalu bhikṣavastathāgato dakṣiṇaṃ pāṇiṃ
            prasārya vaiśravaṇaṃ mahārājaṃ gāthayādhyabhāṣata -</p>
         
         
         <p>
            upanāmayasva sugatasya bhājanaṃ tvaṃ bheṣyase bhājanamagrayāne /<br />
            asmadvidhebhyo hi pradāya bhājanaṃ smṛtirmatiścaiva na jātu hīyate // Lal_24.87 //
            </p>
         
         
         <p>atha khalu bhikṣavastathāgato vaiśravaṇasya mahārājasyāntikāttatpātraṃ pratigṛhṇīte
            sma anukampāmupādāya / pratigṛhya ca dhṛtarāṣṭraṃ mahārājaṃ gāthayādhyabhāṣata -</p>
         
         <span class="note"><span class="bold">Vaidya 279</span></span>
         
         <p>
            yo bhājanaṃ deti tathāgatasya na tasya jātu smṛti prajña hīyate /<br />
            atināmya kālaṃ ca sukhaṃsukhena yāvatpadaṃ budhyati śītibhāvam // Lal_24.88 //
            </p>
         
         
         <p>atha khalu bhikṣavastathāgato dhṛtarāṣṭrasya mahārājasyāntikāttatpātraṃ pratigṛhṇīte
            sma anukampāmupādāya / pratigṛhya ca virūḍhakaṃ mahārājaṃ gāthayādhyabhāṣata -</p>
         
         
         <p>
            dadāsi yastvaṃ pariśuddhabhājanaṃ viśuddhacittāya tathāgatāya /<br />
            bhaviṣyasi tvaṃ laghu śuddhacittaḥ praśaṃsito devamanuṣyaloke // Lal_24.89 //
            </p>
         
         
         <p>atha khalu bhikṣavastathāgato virūḍhakasya mahārājasyāntikāttatpātraṃ pratigṛhṇīte
            sma anukampāmupādāya / pratigṛhya ca virūpākṣaṃ mahārājaṃ gāthayādhyabhāṣata -</p>
         
         
         <p>
            acchidraśīlasya tathāgatasya acchidravṛttasya acchidrabhājanam /<br />
            acchidracittaḥ pradadāsi śraddhayā acchidra te bheṣyati puṇyadakṣiṇā // Lal_24.90
            //
            </p>
         
         
         <p>pratigṛhṇīte sma bhikṣavastathāgato virūpākṣasya mahārājasyāntikāttatpātraṃ anukampāmupādāya
            / pratigṛhya caikaṃ pātramadhitiṣṭhati sma adhimuktibalena / tasyāṃ ca velāyāmidamudānamudānayati
            sma -</p>
         
         
         <p>
            dattāni pātrāṇi pure bhave mayā phalapūritā premaṇiyā ca kṛtvā /<br />
            tenemi pātrāścaturaḥ susaṃsthitā dadanti devāścaturo maharddhikāḥ // Lal_24.91 //
            </p>
         
         
         <p>tatredamucyate /</p>
         
         
         <p>
            sa saptarātraṃ varabodhivṛkṣaṃ saṃprekṣya dhīraḥ paramārthadarśī /<br />
            ṣaḍbhiḥ prakāraiḥ pravikampya corvī abhutthitaḥ siṃhagatirnṛsiṃhaḥ // Lal_24.92 //
            </p>
         
         
         <p>samanta nāgendravilambagāmī krameṇa tārāyaṇamūlametya /
            <span class="note"><span class="bold">Vaidya 280</span></span>
            upāviśanmeruvadaprakampyo dhyānaṃ samādhiṃ ca muniḥ pradadhyau // Lal_24.93 //</p>
         
         
         <p>
            tasmiṃśca kāle trapuṣaśca bhalliko bhrātṛdvayaṃ vaṇijagaṇena sārdham /<br />
            śakaṭāni te pañca dhanena pūrṇā saṃpuṣpite sālavane praviṣṭāḥ // Lal_24.94 //
            </p>
         
         
         <p>
            maharṣitejena ca akṣamātraṃ cakrāṇi bhūmau viviśuḥ kṣaṇena /<br />
            tāṃ tādṛśīṃ prekṣya ca te avasthāṃ mahadbhayaṃ vaṇijagaṇasya jātam // Lal_24.95 //
            </p>
         
         
         <p>
            te khaḍgahastāḥ śaraśaktipāṇayo vane mṛgaṃ vā mṛgayan ka eṣaḥ /<br />
            vīkṣanta te śāradacandravaktraṃ jinaṃ sahasrāṃśumivābhramuktam // Lal_24.96 //
            </p>
         
         
         <p>
            prahīnakopā apanītadarpāḥ praṇamya mūrdhnā vimṛṣuḥ ka eṣaḥ /<br />
            nabhastalāddevata vāca bhāṣate buddho hyayaṃ lokahitārthakārī // Lal_24.97 //
            </p>
         
         
         <p>
            rātriṃdivā sapta na cānnapānaṃ anena bhuktaṃ karuṇātmakena /<br />
            yadicchathā ātmana kleśaśāntiṃ bhojethimaṃ bhāvitakāyacittam // Lal_24.98 //
            </p>
         
         
         <p>
            śabdaṃ ca te taṃ madhuraṃ niśāmya vanditva kṛtvā ca jinaṃ pradakṣiṇam /<br />
            prītāstataste sahitaiḥ sahāyaiḥ jinasya piṇḍāya matiṃ pracakruḥ // Lal_24.99 //
            </p>
         
         
         <p>tena khalu bhikṣavaḥ samayena trapuṣabhallikānāṃ vaṇijāṃ pratyantakarvaṭe goyūthaṃ
            prativasati sma / atha tā gāvastasmin kāle tasmin samaye sarpimaṇḍaṃ pradugdhā abhūvan
            / atha gopālāstatsarpimaṇḍamādāya yena trapuṣabhallikau vaṇijau tenopasaṃkrāman /
            upasaṃkramyemāṃ prakṛtimārocayanti sma - yatkhalu yūyaṃ bhaṭṭā jānīyāta - sarvāstā
            gāvaḥ sarpimaṇḍaṃ pradugdhāḥ / tatkimetatpraśastamāhosvinneti?</p>
         
         
         <p>tatra lolupajātyā brāhmaṇā evamāhuḥ - amaṅgalyametadbāhmaṇānām / mahāyajño yaṣṭavya
            iti //</p>
         
         <span class="note"><span class="bold">Vaidya 281</span></span>
         
         <p>tena khalu punarbhikṣavaḥ samayena trapuṣabhallikānāṃ vaṇijāṃ śikhaṇḍī nāma brāhmaṇaḥ
            pūrvajātisālohito brahmaloke pratyājāto 'bhūt / sa brāhmaṇarūpamabhinirmāya tān vaṇijo
            gāthābhiradhyabhāṣata -</p>
         
         
         <p>
            yuṣmākaṃ praṇidhiḥ pūrve bodhiprāptastathāgataḥ /<br />
            asmākaṃ bhojanaṃ bhuktvā dharmacakraṃ pravartayet // Lal_24.100 //
            </p>
         
         
         <p>
            sa caiṣa praṇidhiḥ pūrṇo bodhiprāptastathāgataḥ /<br />
            āhāramupanāmyeta bhuktvā cakraṃ pravartayet // Lal_24.101 //
            </p>
         
         
         <p>
            sumaṅgalaṃ sunakṣatraṃ gavāṃ vaḥ sarpidohanam /<br />
            puṇyakarmaṇastasyaiṣa anubhāvo maharṣiṇaḥ // Lal_24.102 //
            </p>
         
         
         <p>
            evaṃ saṃcodya vaṇijaḥ śikhaṇḍī bhavanaṃ gataḥ /<br />
            udagramanasaḥ sarve babhuvustrapuṣāhvayāḥ // Lal_24.103 //
            </p>
         
         
         <p>
            kṣīraṃ yadāsīcca hi gosahasrā aśeṣatastaṃ samudānayitvā /<br />
            agraṃ ca tasmātparigṛhya ojaḥ sādheṃsu te bhojana gauraveṇa // Lal_24.104 //
            </p>
         
         
         <p>
            śataṃ sahasraikapalasya mūlyaṃ yā ratnapātrī abhu candranāmikā /<br />
            caukṣāṃ sudhautāṃ vimalāṃ ca kṛtvā samatīrthikāṃ pūriṣu bhojanena // Lal_24.105 //
            </p>
         
         
         <p>
            madhuṃ gṛhītvā tatha ratnapātrīṃ tārāyaṇīmūlamupetya śāstuḥ /<br />
            pratigṛhṇa bhakte anugṛhṇa cāsmān idaṃ praṇītaṃ paribhuṅkṣva bhojyam // Lal_24.106
            //
            </p>
         
         
         <p>
            anukampanārthāya ubhau ca bhrātṛṇāṃ pūrvāśayaṃ jñātva ca bodhiprasthitau /<br />
            pratigṛhītvā paribhuñji śāstā bhuktvā kṣipī pātri nabhastalesmiṃ // Lal_24.107 //
            </p>
         
         
         <p>
            subrahmanāmā ca hi devarājo jagrāha yastāṃ vararatnapātrīm /<br />
            adhunāpyasau tāṃ khalu brahmaloke saṃpūjayatyanyasuraiḥ sahāyaḥ // Lal_24.108 //
            </p>
         
         <span class="note"><span class="bold">Vaidya 282</span></span>
         
         <p>atha khalu tathāgatastasyāṃ velāyāṃ teṣāṃ trapuṣabhallikānāṃ vaṇijānāmimāṃ saṃharṣaṇāmakārṣīt
            -</p>
         
         
         <p>
            diśāṃ svastikaraṃ divyaṃ maṅgalyaṃ cārthasādhakam /<br />
            arthā vaḥ śāsatāṃ sarve bhavatvāśu pradakṣiṇā // Lal_24.109 //
            </p>
         
         
         <p>
            śrīrvo 'stu dakṣiṇe haste śrīrvo vāme pratiṣṭhitā /<br />
            śrīrvo 'stu sarvasāṅgeṣu māleva śirasi sthitā // Lal_24.110 //
            </p>
         
         
         <p>
            dhanaiṣiṇāṃ prayātānāṃ vaṇijāṃ vai diśo daśa /<br />
            utpadyantāṃ mahālābhāste ca santu sukhodayāḥ // Lal_24.111 //
            </p>
         
         
         <p>
            kāryeṇa kenacidyena gacchathā pūrvikāṃ diśam /<br />
            nakṣatrāṇi vaḥ pālentu ye tasyāṃ diśi saṃsthitā // Lal_24.112 //
            </p>
         
         
         <p>
            kṛttikā rohiṇī caiva mṛgaśirārdrā punarvasuḥ /<br />
            puṣyaścaiva tathāśleṣā ityeṣāṃ pūrvikādiśām // Lal_24.113 //
            </p>
         
         
         <p>
            ityete sapta nakṣatrā lokapālā yaśasvinaḥ /<br />
            adhiṣṭhitā pūrvabhāge devā rakṣantu sarvataḥ // Lal_24.114 //
            </p>
         
         
         <p>
            teṣāṃ cādhipatī rājā dhṛtarāṣṭreti viśrutaḥ /<br />
            sa sarvagandharvapatiḥ sūryeṇa saha rakṣatu // Lal_24.115 //
            </p>
         
         
         <p>
            putrā pi tasya bahava ekanāmā vicakṣaṇāḥ /<br />
            aśītirdaśa caikaśca indranāmā mahābalā /<br />
            te 'pi va adhipālentu ārogyena śivena ca // Lal_24.116 //
            </p>
         
         
         <p>
            pūrvasmin vai diśo bhāge aṣṭau devakumārikāḥ /<br />
            jayantī vijayantī ca siddhārthā aparājitā // Lal_24.117 //
            </p>
         
         
         <p>
            nandottarā nandisenā nandinī nandavardhanī /<br />
            tā pi va adhipālentu ārogyena śivena ca // Lal_24.118 //
            </p>
         
         
         <p>
            pūrvasmin vai diśo bhāge cāpālaṃ nāma cetiyam /<br />
            avustaṃ jinebhi jñātamarhantebhi ca tāyibhiḥ /<br />
            te 'pi va adhipālentu ārogyena śivena ca // Lal_24.119 //
            </p>
         
         
         <p>
            kṣemāśca vo diśaḥ santu mā ca vaḥ pāpamāgamat /<br />
            labdhārthāśca nivartadhvaṃ sarvadevebhi rakṣitāḥ // Lal_24.120 //
            </p>
         
         
         <p>
            yena kenacitkṛtyena gacchethā dakṣiṇāṃ diśam /<br />
            nakṣatrāṇi vaḥ pālentu ye tāṃ diśamadhiṣṭhitā // Lal_24.121 //
            </p>
         
         <span class="note"><span class="bold">Vaidya 283</span></span>
         
         <p>
            maghā ca dvau ca phālgunyau hastā citrā ca pañcamī /<br />
            svātiścaiva viśākhā ca eteṣāṃ dakṣiṇā diśā // Lal_24.122 //
            </p>
         
         
         <p>
            ityete sapta nakṣatrā lokapālā yaśasvinaḥ /<br />
            ādiṣṭā dakṣiṇe bhāge te vo rakṣantu sarvataḥ // Lal_24.123 //
            </p>
         
         
         <p>
            teṣāṃ cādhipatī rājā virūḍhaka iti smṛtaḥ /<br />
            sarvakumbhāṇḍādhipatiryamena saha rakṣatu // Lal_24.124 //
            </p>
         
         
         <p>
            putrā pi tasya bahava ekanāmā vicakṣaṇāḥ /<br />
            aśītirdaśa caikaśca indranāmā mahābalāḥ /<br />
            te 'pi va adhipālentu ārogyena śivena ca // Lal_24.125 //
            </p>
         
         
         <p>
            dakṣiṇe 'smin diśo bhāge aṣṭau devakumārikāḥ /<br />
            śriyāmatī yaśamatī yaśaprāptā yaśodharā // Lal_24.126 //
            </p>
         
         
         <p>
            suutthitā suprathamā suprabuddhā sukhāvahā /<br />
            tā pi va adhipālentu ārogyena śivena ca // Lal_24.127 //
            </p>
         
         
         <p>
            dakṣiṇe 'smin diśo bhāge padmanāmena cetikam /<br />
            nityaṃ jvalitatejena divyaṃ sarvaprakāśitam /<br />
            te 'pi va adhipālentu ārogyena śivena ca // Lal_24.128 //
            </p>
         
         
         <p>
            kṣemāśca vo diśaḥ santu mā ca vaḥ pāpamāgamat /<br />
            labdhārthāśca nivartadhvaṃ sarvadevebhi rakṣitāḥ // Lal_24.129 //
            </p>
         
         
         <p>
            yena kenacitkṛtyena gacchethā paścimāṃ diśam /<br />
            nakṣatrāṇi vaḥ pālentu ye tāṃ diśamadhiṣṭhitā // Lal_24.130 //
            </p>
         
         
         <p>
            anurādhā ca jeṣṭhā ca mūlā ca dṛḍhavīryatā /<br />
            dvāvāṣāḍhe abhijicca śravaṇo bhavati saptamaḥ // Lal_24.131 //
            </p>
         
         
         <p>
            ityete sapta nakṣatrā lokapālā yaśasvinaḥ /<br />
            ādiṣṭā paścime bhāge te vo rakṣantu sarvadā // Lal_24.132 //
            </p>
         
         
         <p>
            teṣāṃ cādhipatī rājā virūpākṣeti taṃ viduḥ /<br />
            sa sarvanāgādhipatirvarūṇena saha rakṣatu // Lal_24.133 //
            </p>
         
         
         <p>
            putrā pi tasya bahavaḥ ekanāmā vicakṣaṇāḥ /<br />
            aśītirdaśa caikaśca indranāmā mahābalāḥ /<br />
            te 'pi va adhipālentu ārogyena śivena ca // Lal_24.134 //
            </p>
         
         
         <p>paścime 'smin diśo bhāge aṣṭau devakumārikāḥ
            alambuśā miśrakeśī puṇḍarīkā tathāruṇā // Lal_24.135 //</p>
         
         <span class="note"><span class="bold">Vaidya 284</span></span>
         
         <p>
            ekādaśā navamikā śītā kṛṣṇā ca draupadī /<br />
            tā pi va adhipālentu ārogyena śivena ca // Lal_24.136 //
            </p>
         
         
         <p>
            paścime 'smin diśo bhāge aṣṭaṅgo nāma parvataḥ /<br />
            pratiṣṭhā candrasūryāṇāṃ aṣṭamarthaṃ dadātu vaḥ /<br />
            so 'pi va adhipāletu ārogyena śivena ca // Lal_24.137 //
            </p>
         
         
         <p>
            kṣemāśca vo diśaḥ santu mā ca vaḥ pāpamāgamat /<br />
            labdhārthāśca nivartadhvaṃ sarvadevebhi rakṣitāḥ // Lal_24.138 //
            </p>
         
         
         <p>
            yena kenacitkṛtyena gacchethā uttarāṃ diśam /<br />
            nakṣatrāṇi vaḥ pālentu ye tāṃ diśamadhiṣṭhitā // Lal_24.139 //
            </p>
         
         
         <p>
            dhaniṣṭhā śatabhiṣā caiva dve ca purvottarāpare /<br />
            ravatī aśvinī caiva bharaṇī bhavatī saptamī // Lal_24.140 //
            </p>
         
         
         <p>
            ityete sapta nakṣatrā lokapālā yaśasvinaḥ /<br />
            ādiṣṭā uttare bhāge te vo rakṣantu sarvadā // Lal_24.141 //
            </p>
         
         
         <p>
            teṣāṃ cādhipatī rājā kubero naravāhanaḥ /<br />
            sarvayakṣāṇāmadhipatirmāṇibhadreṇa saha rakṣatu // Lal_24.142 //
            </p>
         
         
         <p>
            putrā pi tasya bahava ekanāmā vicakṣaṇāḥ /<br />
            aśītirdaśa caikaśca indranāmā mahābalāḥ /<br />
            te pi va adhipālentu ārogyena śivena ca // Lal_24.143 //
            </p>
         
         
         <p>
            uttare 'smin diśo bhāge aṣṭau devakumārikāḥ /<br />
            ilādevī surādevī pṛthvī padmāvatī tathā // Lal_24.144 //
            </p>
         
         
         <p>
            upasthitā mahārājā āśā śraddhā hirī śirī /<br />
            tā pi va adhipālentu ārogyena śivena ca // Lal_24.145 //
            </p>
         
         
         <p>
            uttare 'smin diśo bhāge parvato gandhamādanaḥ /<br />
            āvāso yakṣabhūtānāṃ citrakūṭaḥ sudarśanaḥ /<br />
            te 'pi va adhipālentu ārogyena śivena ca // Lal_24.146 //
            </p>
         
         
         <p>
            kṣemāśca vo diśaḥ santu mā ca vaḥ pāpamāgamat /<br />
            labdhārthāśca nivartadhvaṃ sarvadevebhi rakṣitāḥ // Lal_24.147 //
            </p>
         
         
         <p>
            aṣṭāviṃśati nakṣatrā sapta sapta caturdiśam /<br />
            dvātriṃśaddevakanyāśca aṣṭāvaṣṭau caturdiśam // Lal_24.148 //
            </p>
         
         
         <p>
            aṣṭau śramaṇā (cāṣṭau) brāhmaṇā(aṣṭau) janapadeṣu naigamāḥ /<br />
            aṣṭau devāḥ saindrakāste vo rakṣantu sarvataḥ // Lal_24.149 //
            </p>
         
         <span class="note"><span class="bold">Vaidya 285</span></span>
         
         <p>
            svasti vo gacchatāṃ bhotu svasti bhotu nivartatām /<br />
            svasti paśyata vai jñātiṃ svasti paśyantu jñātayaḥ // Lal_24.150 //
            </p>
         
         
         <p>
            sendrā yakṣā mahārājā arhantamanukampitāḥ /<br />
            sarvatra svasti gacchadhvaṃ prāpsyadhvamamṛtaṃ śivam // Lal_24.151 //
            </p>
         
         
         <p>
            saṃrakṣitā brāhmaṇa vāsavena vimukticittaiśca anāśravaiśca /<br />
            nāgaiśca yakṣaiśca sadānukampitāḥ pāletha āyuḥ śaradāṃ śataṃ samam // Lal_24.152 //
            </p>
         
         
         <p>
            pradakṣiṇāṃ dakṣiṇalokanāthaḥ teṣāṃ diśaiṣa 'pratimo vināyakaḥ /<br />
            anena yūyaṃ kuśalena karmaṇā madhusaṃbhavā nāma jinā bhaviṣyatha // Lal_24.153 //
            </p>
         
         
         <p>
            prathamādidaṃ lokavināyakasya asaṅgato vyākaraṇaṃ jinasya /<br />
            paścādanantā bahubodhisattvā ye vyākṛtā bodhayi no vivartyāḥ // Lal_24.154 //
            </p>
         
         
         <p>
            śrutvā imaṃ vyākaraṇaṃ jinasya udagracittā paramāya prītyā /<br />
            tau bhrātarau sārdhaṃ sahāyakaistaiḥ buddhaṃ ca dharmaṃ śaraṇa prapannāḥ // Lal_24.155
            //
            </p>
         
         
         <p>iti //</p>
         
         
         <p>// iti śrīlalitavistare trapuṣabhallikaparivarto nāma caturviṃśatitamo 'dhyāyaḥ //</p>
         
         
         
         
         
         <p>START Parivarta 25</p>
         
         <span class="note"><span class="bold">Vaidya 286</span></span>
         
         
         <p>adhyeṣaṇāparivartaḥ pañcaviṃśaḥ /</p>
         
         
         <p>iti hi bhikṣavastathāgatasya tārāyaṇamūle viharataḥ prathamābhisaṃbuddhasyaikasya
            rahogatasya pratisaṃlīnasya lokānuvartanāṃ pratyetadabhavat - gambhīro batāyaṃ mayā
            dharmo 'dhigato 'bhisaṃbuddhaḥ śāntaḥ praśānta upaśāntaḥ praṇīto durdṛśo duranubodho
            'tarko 'vitarkāvacaraḥ / alamāryaḥ paṇḍitavijñavedanīyo yaduta sarvopadhiniḥsargo
            'vedito 'niveditaḥ sarvaveditanirodhaḥ paramārtho 'nālayaḥ / śītībhāvo 'nādāno 'nupādāno
            'vijñapto 'vijñāpanīyo 'saṃskṛtaḥ ṣaḍviṣayasamatikrāntaḥ / akalpo 'vikalpo 'nabhilāpyaḥ
            / aruto 'ghoṣo 'nudāhāraḥ / anidarśano 'pratighaḥ sarvālambanasamatikāntaḥ śamathadharmopacchedaḥ
            / śūnyatānupalambhaḥ / tṛṣṇākṣayo virāgo nirodho nirvāṇam / ahaṃ cedimaṃ parebhyo
            dharmaṃ deśayeyam, te cennājānīyuḥ, sa me syātklamatho mithyāvyāyāmo 'kṣaṇadharmadeśanatā
            ca / yannvahamalpotsukastūṣṇībhāvena vihareyam / tasyāṃ ca velāyāmimāṃ gāthāmabhāṣata
            -</p>
         
         
         <p>
            gambhīra śānto virajaḥ prabhāsvaraḥ prāpto mi dharmo hyamṛto 'saṃskṛtaḥ /<br />
            deśeya cāhaṃ na parasya jāne yannūna tūṣṇī pavane vaseyam // Lal_25.1 //
            </p>
         
         
         <p>
            apagatagirivākpatho hyalipto yatha gaganaṃ tathā svabhāvadharmam /<br />
            cittamana vicāravipramuktaṃ paramasuāścariyaṃ paro vijāne // Lal_25.2 //
            </p>
         
         
         <p>
            na ca punarayu śakya akṣarebhiḥ praviśatu anarthayogavipraveśaḥ /<br />
            purimajinakṛtādhikārasattvāḥ te imu śruṇitva hi dharmu śraddadhanti // Lal_25.3 //
            </p>
         
         
         <p>
            na ca punariha kaścidasti dharmaḥ so pi na vidyate yasya nāstibhāvāḥ /<br />
            hetukriyaparaṃparā ya jāne tasya na bhotiha astināstibhāvāḥ // Lal_25.4 //
            </p>
         
         <span class="note"><span class="bold">Vaidya 287</span></span>
         
         <p>
            kalpaśatasahasra aprameyā ahu caritaḥ purime jinasakāśe /<br />
            na ca maya pratilabdha eṣa kṣāntī yatra na ātma na sattva naiva jīvaḥ // Lal_25.5
            //
            </p>
         
         
         <p>
            yada maya pratilabdha eṣa kṣāntī mriyati na ceha na kaści jāyate vā /<br />
            prakṛti imi nirātma sarvadharmāḥ tada māṃ vyākari buddha dīpanāmā // Lal_25.6 //
            </p>
         
         
         <p>
            karuṇa mama ananta sarvaloke paratu na cārthanatāmahaṃ pratīkṣe /<br />
            yada puna janatā prasanna brahme tena adhīṣṭu pravartayiṣya cakram // Lal_25.7 //
            </p>
         
         
         <p>
            eva ca ayu dharma grāhyu me syāt saci mama brahma krame nipatya yācet /<br />
            pravadahi virajā praṇītu dharmaṃ santi vijānaka sattva svākarāśca // Lal_25.8 //
            </p>
         
         
         <p>iti hi bhikṣavastathāgatastasmin samaye ūrṇākośātprabhāmutsṛjati sma yayā prabhayā
            trisāhasramahāsāhasro lokadhāturmahatā suvarṇavarṇāvabhāsena sphuṭo 'bhūt //</p>
         
         
         <p>atha khalu daśatrisāhasramahāsāhasrādhipatiḥ śikhī mahābrahmā buddhānubhāvenaiva tathāgatasya
            cetasaiva cetaḥparivitarkamājñāsīt - alpotsukatāyai bhagavataścittamabhinataṃ na dharmadeśanāyāmiti
            / tasyaitadabhavat - yannvahamupasaṃkramya tathāgatamadhyeṣyeyaṃ dharmacakrapravartanatāyai
            //</p>
         
         
         <p>atha khalu śikhī mahābrahmā tasyāṃ velāyāṃ tadanyān brahmakāyikān devaputrānāmantrayate
            sma - naśyati batāyaṃ mārṣā loko vinaśyati, yatra hi nāma tathāgato 'nuttarāṃ samyaksaṃbodhimabhisaṃbudhyālpotsukatāyai
            cittamabhināmayati na dharmadeśanāyām / yannu vayamupasaṃkramya tathāgatamarhantaṃ
            samyaksaṃbuddhamadhyeṣyemahi dharmacakrapravartanāya //</p>
         
         
         <p>atha khalu bhikṣavaḥ śikhī mahābrahmā aṣṭaṣaṣṭyā brāhmaṇaśatasahasraiḥ parivṛtaḥ puraskṛto
            yena tathāgatastenopasaṃkrāmat / upasaṃkramya tathāgatasya pādau śirasābhivandya prāñjalistathāgatametadavocat
            naśyati batāyaṃ bhagavan lokaḥ, praṇaśyati batāyaṃ bhagavan lokaḥ, yatra hi nāma tathāgato
            'nuttarāṃ samyaksaṃbodhimabhisaṃbudhyālpotsukatāyai cittamabhināmayati na dharmadeśanāyām
            / tatsādhu deśayatu (<span class="bold">Vaidya 288</span>) bhagavān dharmam, deśayatu sugato dharmam / santi sattvāḥ svākārāḥ suvijñāpakāḥ
            śaktā bhavyāḥ pratibalāḥ bhagavato bhāṣitasyārthamājñātum / tasyāṃ ca velāyāmimāṃ
            gāthāmabhāṣata -</p>
         
         
         <p>
            samudāniya jñānamahāgramaṇḍalaṃ visṛjya raśmīn daśadikṣu caiva /<br />
            tadañja jñānāṃśu nṛpadmabodhakā upekṣakastiṣṭhasi vādibhāskaraḥ // Lal_25.9 //
            </p>
         
         
         <p>
            nimantrayitvāryadhanena sattvāṃ āśvāsayitvā bahuprāṇakoṭyaḥ /<br />
            na yuktametattava lokabandho yaṃ tūṣṇibhāvena upekṣase jagat // Lal_25.10 //
            </p>
         
         
         <p>
            parāhanasvottamadharmadundubhiṃ saddharmaśaṅkhaṃ ca prapūrayāśu /<br />
            ucchrepayasva mahadharmayūpaṃ prajvālayasva mahadharmadīpam // Lal_25.11 //
            </p>
         
         
         <p>
            pravarṣa vai dharmajalaṃ pradhānaṃ pratārayemāṃ bhavasāgarasthāṃ /<br />
            pramocayemāṃ mahavyādhikliṣṭāṃ kleśāgnitapte praśamaṃ kuruṣva // Lal_25.12 //
            </p>
         
         
         <p>
            nidarśaya tvaṃ khalu śāntimārgaṃ kṣemaṃ śivaṃ nirjaratāmaśokam /<br />
            nirvāṇamārgāgamanādanāthe vipathasthite nātha kṛpāṃ kuruṣva // Lal_25.13 //
            </p>
         
         
         <p>
            vimokṣadvārāṇi apāvṛṇiṣva pracakṣva taṃ dharmanayaṃ hyakopyam /<br />
            jātyandhabhūtasya janasya nātha tvamuttamaṃ śodhaya dharmacakṣuḥ // Lal_25.14 //
            </p>
         
         
         <p>
            na brahmaloke na ca devaloke na yakṣagandharvamanuṣyaloke /<br />
            lokasya yo jātijarāpanetā nānyo 'sti tvatto hi manuṣyacandraḥ // Lal_25.15 //
            </p>
         
         <span class="note"><span class="bold">Vaidya 289</span></span>
         
         <p>
            adhyeṣako 'haṃ tava dharmarāja adhyācarākṛtvana sarvadevān /<br />
            anena puṇyena ahaṃ pi kṣipraṃ pravartayeyaṃ varadharmacakram // Lal_25.16 //
            </p>
         
         
         <p>adhivāsayati sma bhikṣavastathāgataḥ śikhino brahmaṇastūṣṇībhāvena sadevamānuṣāsurasya
            lokasyānugrahārthamanukampāmupādāya //</p>
         
         
         <p>atha khalu śikhī mahābrahmā tathāgatasya tūṣṇībhāvenādhivāsanāṃ viditvā divyaiścandanacūrṇairagurucūrṇaiśca
            tathāgatamabhyavakīrya prītiprāmodyajātastatraivāntaradhāt //</p>
         
         
         <p>atha khalu bhikṣavastathāgatasya dharmālokasyādarotpādanārthaṃ śikhinaśca mahābrahmaṇaḥ
            punaḥ punastathāgatādhyeṣaṇayā kuśalamūlavivṛddhyarthaṃ dharmasya cātigambhīrodāratāmupādāya
            punarapyekasya rahogatasya pratisaṃlīnasyāyamevaṃrūpaṃ cetovitarko 'bhūt - gambhīraḥ
            khalvayaṃ mayā dharmo 'bhisaṃbuddhaḥ sūkṣmo nipuṇo duranubodhaḥ atarko 'tarkāvacaraḥ
            paṇḍitavijñavedanīyaḥ sarvalokavipratyanīko durdṛśaḥ sarvopadhiniḥsargaḥ sarvasaṃskāropaśamaḥ
            sarvatamopacchedaḥ śūnyatānupalambhastṛṣṇākṣayo virāgo nirodho nirvāṇam / ahaṃ cedidaṃ
            dharmaṃ deśayeyam, pare ca me na vibhāvayeyuḥ, sā me paramā viheṭhā bhavet / yannvahamalpotsukavihāreṇaiva
            vihareyam //</p>
         
         
         <p>atha khalu bhikṣavaḥ śikhī mahābrahmā buddhānubhāvena punarapi tathāgatasyetadamevaṃrūpeṇa
            cetaḥ - parivitarkamājñāya yena śakro devānāmindrastenopasaṃkrāmat / upasaṃkramya
            śakraṃ devānāmindrametadavocat - yatkhalu kauśika jānīyāstathāgatasyārhataḥ samyaksaṃbuddhasyālpotsukatāyai
            cittaṃ nataṃ na dharmadeśanāyām / nakṣyate batāyaṃ kauśika lokaḥ, vinakṣyate batāyaṃ
            kauśika lokaḥ, mahāvidyāndhakārakṣipto batāyaṃ kauśika loko bhaviṣyati, yatra hi nāma
            tathāgatasyārhataḥ samyaksaṃbuddhasyālpotsukatāyai cittaṃ nataṃ na dharmasaṃprakāśanāyām
            / kasmādvayaṃ na gacchāmastathāgatamarhantaṃ samyaksaṃbuddhaṃ dharmacakrapravartanāyādhyeṣitum?
            tatkasmāt? na hyanadhyeṣitāstathāgatā dharmacakraṃ pravartayanti / sādhu mārṣeti śakro
            brahmā bhaumāśca devā antarīkṣāścāturmahārājakāyikāstrāyatriṃśā yāmāstuṣitā nirmāṇaratayaḥ
            paranirmitavaśavartino brahmakāyikā ābhāsvarā bṛhatphalā śubhakṛtsnā saṃbahulāni ca
            śuddhāvāsakāyika devaputraśatasahasrāṇyatikrāntavarṇā atikrāntāyāṃ rātrau kevalaṃ
            tārāyaṇamūlaṃ divyena varṇena divyenāvabhāsenāvabhāsya yena tathāgatastenopasaṃkrāman
            / upasaṃkramya tathāgatasya pādau śirasābhivandya pradakṣiṇīkṛtya caikānte tasthuḥ
            //</p>
         
         
         <p>atha khalu śakro devānāmindro yena tathāgatastenāñjaliṃ praṇamya tathāgataṃ gāthayābhituṣṭāva
            -</p>
         
         
         <p>
            uttiṣṭha vijitasaṃgrāma prajñākārā timisrā vivara loke /<br />
            cittaṃ hi te vimuktaṃ śaśiriva pūrṇo grahavimuktaḥ // Lal_25.17 //
            </p>
         
         <span class="note"><span class="bold">Vaidya 290</span></span>
         
         <p>evamukte tathāgatastūṣṇīmevāsthāt //</p>
         
         
         <p>atha khalu śikhī mahābrahmā śakraṃ devānāmindrametadavocat - naiva kauśika tathāgatā
            arhantaḥ samyaksaṃbuddhā adhyeṣyante dharmacakrapravartanatāyai yathā tvamadhyeṣase
            //</p>
         
         
         <p>atha khalu śikhī mahābrahmā ekāṃsamuttarāsaṅgaṃ kṛtvā dakṣiṇajānumaṇḍalaṃ pṛthivyāṃ
            pratiṣṭhāpya yena tathāgatastenāñjaliṃ praṇamya tathāgataṃ gāthayādhyabhāṣata -</p>
         
         
         <p>
            uttiṣṭha vijitasaṃgrāma prajñākārā timisrā vivara loke /<br />
            deśaya tvaṃ mune dharmaṃ ājñātāro bhaviṣyanti // Lal_25.18 //
            </p>
         
         
         <p>evamukte bhikṣavastathāgataḥ śikhinaṃ mahābrahmāṇametadavocat - gambhīraḥ khalvayaṃ
            mahābrahman mayā dharmo 'bhisaṃbuddhaḥ sūkṣmo nipuṇaḥ peyālaṃ yāvatsā me syātparamā
            viheṭhā / api ca me brahmannime gāthe 'bhīkṣṇaṃ pratibhāsaḥ -</p>
         
         
         <p>
            pratisrotagāmi mārgo gambhīro durdṛśo mama /<br />
            na taṃ drakṣyanti rāgāndhā alaṃ tasmātprakāśitum // Lal_25.19 //
            </p>
         
         
         <p>
            anusrotaṃ pravāhyante kāmeṣu patitā prajāḥ /<br />
            kṛcchreṇa me 'yaṃ saṃprāptaṃ alaṃ tasmātprakāśitum // Lal_25.20 //
            </p>
         
         
         <p>atha khalu bhikṣavaḥ śikhī mahābrahmā śakraśca devānāmindrastathāgataṃ tūṣṇībhūtaṃ
            viditvā sārdhaṃ tairdevaputrairduḥkhitā durmanāstatraivāntaradhāyiṣuḥ //</p>
         
         
         <p>trirapi ca tathāgatasyālpotsukatāyai cittaṃ namayati sma //</p>
         
         
         <p>tena khalu punarbhikṣavaḥ samayena māgadhakānāṃ manuṣyāṇāmimānyevaṃrūpāṇi pāpakāni
            akuśalāni dṛṣṭigatānyutpannānyabhūvan / tadyathā / kecidevamāhuḥ - vātā na vāsyanti
            / kecidevamāhuḥ - agnirna jvaliṣyati / kecidāhuḥ - devo na varṣiṣyati / kecidāhuḥ
            - nadyo na vahyanti / kecidāhuḥ - śasyāni na prajāsyanti / kecidāhu - pakṣiṇa ākāśe
            na kramiṣyanti / kecidāhuḥ - gurviṇyo nārogyeṇa prasaviṣyanti //</p>
         
         
         <p>atha khalu bhikṣavaḥ śikhī mahābrahmā tathāgatasyaivamevaṃrūpaṃ cittavitarkamājñāya
            māgadhakānāṃ ca manuṣyāṇāmimāni dṛṣṭigatāni viditvā atikrāntāyāṃ rātrāvabhisaṃkrāntena
            varṇena sarvāvantaṃ tārāyaṇamūlaṃ divyenāvabhāsenāvabhāsya yena tathāgatastenopasaṃkrāmat
            / upasaṃkramya tathāgatasya pādau śirasābhivandyaikāṃsamuttarāsaṅgaṃ kṛtvā dakṣiṇaṃ
            jānumaṇḍalaṃ pṛthivyāṃ pratiṣṭhāpya yena tathāgatastenāñjaliṃ praṇamya tathāgataṃ
            gāthābhiradhyabhāṣata -</p>
         
         
         <p>
            vādo babhūva samalairvicintito dharmo 'viśuddho magadheṣu pūrvam /<br />
            amṛtaṃ mune tadvivṛṇīṣva dvāraṃ śṛṇvanti dharmaṃ vimalena buddham // Lal_25.21 //
            </p>
         
         <span class="note"><span class="bold">Vaidya 291</span></span>
         
         <p>
            kṛtasvakārtho 'si bhujiṣyatāṃ gato duḥkhābhisaṃskāramalāpakṛṣṭaḥ /<br />
            na hānivṛddhī kuśalasya te 'sti tvamagradharmeṣviha pāramiṃ gataḥ // Lal_25.22 //
            </p>
         
         
         <p>
            na te mune sadṛśa ihāsti loke kuto 'dhikaḥ syādiha te maharṣe /<br />
            bhavānihāgrastribhave virocate giriryathā 'sāvasurālayasthaḥ // Lal_25.23 //
            </p>
         
         
         <p>
            mahākṛpāṃ jānaya duḥkhite jane na tvādṛśā jātu bhavantyupekṣakāḥ /<br />
            bhavān viśāradyabalaiḥ samanvitaḥ tvameva śakto janatāṃ pratāritum // Lal_25.24 //
            </p>
         
         
         <p>
            iyaṃ suśalyā sucirāturā prajā sadevakā saśramaṇā dvijākhilā /<br />
            āroginī bhotu nirāturajvarā na cāparaḥ śaraṇamihāsya vidyate // Lal_25.25 //
            </p>
         
         
         <p>
            cirānubaddhāstava devamānuṣāḥ kalyāṇacittā amṛtārthinaśca /<br />
            dharmaṃ yamevādhigamiṣyate jino yathāvadanyūnamudāhariṣyati // Lal_25.26 //
            </p>
         
         
         <p>
            tasmāddhiyā cāmisu vikrama tvāṃ vinayasva sattvāṃ ciranaṣṭamārgāṃ /<br />
            aviśrutārthā śamanāya kāṅkṣitāḥ sudurbalā bṛṃhaṇakāṅkṣiṇo vā // Lal_25.27 //
            </p>
         
         
         <p>
            iyaṃ tṛṣārtā janatā mahāmune udīkṣate dharmajalaṃ tavāntike /<br />
            megho yathā saṃtṛṣitāṃ vasuṃdharāṃ kuru tarpaṇāṃ nāyaka dharmavṛṣṭyā // Lal_25.28
            //
            </p>
         
         
         <p>cirapraṇaṣṭā vicaranti mānavā bhave kudṛṣṭīgahane sakaṇṭake /
            <span class="note"><span class="bold">Vaidya 292</span></span>
            akaṇṭakaṃ mārgamṛjuṃ pracakṣva taṃ yaṃ bhāvayitvā hyamṛtaṃ labheyam // Lal_25.29 //</p>
         
         
         <p>
            andhāprapāte patitā hyanāyakā noddhartumanyairiha śakyamete /<br />
            mahāprapāte patitāṃ samuddhara chandaṃ samutpādya vṛṣo 'si buddhimān // Lal_25.30
            //
            </p>
         
         
         <p>
            na saṃgatiste 'sti sadā mune ciraṃ kadācidaudumbarapuṣpasaṃnibhāḥ /<br />
            jināḥ pṛthivyāṃ prabhavanti nāyakāḥ prāptākṣaṇo mocaya nātha sattvāṃ // Lal_25.31
            //
            </p>
         
         
         <p>
            abhūcca te pūrvabhaveṣviyaṃ matiḥ tīrṇaḥ svayaṃ tārayitā bhaveyam /<br />
            asaṃśayaṃ pāragato 'si sāṃprataṃ satyāṃ pratijñāṃ kuru satyavikramaḥ // Lal_25.32
            //
            </p>
         
         
         <p>
            dharmolkayā vidhama mune 'ndhakārā ucchrepaya tvaṃ hi tathāgatadhvajam /<br />
            ayaṃ sa kālaḥ pratilābhyudīraṇe mṛgādhipo vā nada dundubhisvaraḥ // Lal_25.33 //
            </p>
         
         
         <p>atha khalu bhikṣavastathāgataḥ sarvāvantaṃ lokaṃ buddhacakṣuṣā vyavalokayan sattvān
            paśyati sma hīnamadhyapraṇītānuccanīcamadhyamān svākārān suviśodhakān durākārān durviśodhakānuddhāṭitajñānavipañcijñān
            padaparamāṃstrīn sattvarāśīnekaṃ mithyatvaniyatamekaṃ samyaktvaniyatamekamaniyatam
            / tadyathāpi nāma bhikṣavaḥ puruṣaḥ puṣkariṇyāstīre sthitaḥ paśyati jalaruhāṇi kānicidudakāntargatāni
            kānicidudakasamāni kānicidudakābhyudgatāni, evameva bhikṣavastathāgataḥ sarvāvantaṃ
            lokaṃ buddhacakṣuṣā vyavalokayan paśyati sma sattvāṃstriṣu rāśiṣu vyavasthitān //</p>
         
         
         <p>atha khalu bhikṣavastathāgatasyaitadabhavat - deśayeyaṃ cāhaṃ dharmaṃ na vā deśayeyam
            / sa eṣa mithyatvaniyato rāśirnaivāyaṃ dharmamājānīyāt / deśayeyaṃ cāhaṃ vā dharmaṃ
            na vā deśayeyam / yo 'yaṃ samyaktvaniyato rāśirājñāsyatyevaiṣa dharmam / (yatkhalu
            punarayamaniyato rāśirājñāsyatyevaiṣa dharmam / ) yatkhalu punarayamaniyato rāśiḥ,
            tasmai saceddharmaṃ deśayiṣyāmi, ājñāsyati / uta na deśayiṣyāmi, nājñāsyate //</p>
         
         
         <p>atha khalu bhikṣavastathāgato 'niyatarāśivyavasthitān sattvānārabhya mahākaruṇāmavakrāmayati
            sma //</p>
         
         <span class="note"><span class="bold">Vaidya 293</span></span>
         
         <p>atha khalu tathāgata ātmanaścemaṃ samyagjñānamadhikṛtya śikhinaśca mahābrahmaṇo 'dhyeṣaṇāṃ
            viditvā śikhinaṃ mahābrahmāṇaṃ gāthābhiradhyabhāṣata -</p>
         
         
         <p>
            apāvṛtāsteṣāmamṛtasya dvārā brahman ti satataṃ ye śrotavantaḥ /<br />
            praviśanti śraddhā naviheṭhasaṃjñāḥ śṛṇvanti dharmaṃ magadheṣu sattvāḥ // Lal_25.34
            //
            </p>
         
         
         <p>atha khalu śikhī mahābrahmā tathāgatasyādhivāsanāṃ viditvā tuṣṭa udagra āttamanāḥ
            pramuditaḥ prītisaumanasyajātastathāgatasya pādau śirasā vanditvā tatraivāntaradhāt
            //</p>
         
         
         <p>atha khalu bhikṣavo bhaumā devāstasyāṃ velāyāmantarīkṣebhyo devebhyo ghoṣamudīrayanti
            sma, śabdamanuśrāvayanti sma - adya mārṣā tathāgatenārhatā samyaksaṃbuddhena dharmacakrapravartanāyai
            pratiśrutam / tadbhaviṣyati bahujanahitāya bahujanasukhāya lokānukampāyai mahato janakāyasyārthāya
            hitāya sukhāya devānāṃ ca manuṣyāṇāṃ ca / parihāsyante bata bho mārṣā asurāḥ kāyāḥ
            / divyāḥ kāyāḥ paripūriṃ gabhiṣyanti / bahavaśca sattvā loke parinirvāsyanti / evamevāntarīkṣā
            devā bhaumebhyo devebhyaḥ pratiśratya cāturmahārājikānāṃ devānāṃ ghoṣamudīrayanti
            sma / cāturmahārājikāstrāyatriṃśānām, trāyatriṃśā yāmānām, yāmā tuṣitanirmāṇaratīnām,
            nirmāṇaratayaḥ paranirmitavaśavartinām, te 'pi brahmakāyikānāṃ devānāṃ ghoṣamudīrayanti
            sma, śabdamanuśrāvayanti sma - adya mārṣāstathāgatenārhatā samyaksaṃbuddhena dharmacakrapravartanāyai
            pratiśrutam / tadbhaviṣyati bahujanahitāya bahujanasukhāya lokānukampāyai mahato janakāyasyārthāya
            hitāya sukhāya devānāṃ ca manuṣyāṇāṃ ca / parihāsyante bata bho mārṣā asurāḥ kāyāḥ
            / divyāḥ kāyā vivardhiṣyante / bahavaśca sattvā loke parinirvāsyantīte //</p>
         
         
         <p>iti hi bhikṣavastatkṣaṇaṃ tanmuhurtaṃ tallavaṃ yāvadbahmakāyikā devāstasmādbhaumādārabhya
            ekavāgekanirnāda ekanirghoṣo 'bhyudgato 'bhūt - adya mārṣāstathāgatenārhatā samyaksaṃbuddhena
            dharmacakrapravartanāyai pratiśrutamiti //</p>
         
         
         <p>atha khalu bhikṣavo dharmaruciśca nāmā bodhivṛkṣadevatā dharmakāyaśca dharmamatiśca
            dharmacārī ca, ete catvāro bodhivṛkṣadevatāstathāgatasya caraṇayornipatyaivamāhuḥ
            - kva bhagavān dharmacakraṃ pravartiṣyatīti? evamukte bhikṣavastathāgatastān devatānetadavocat
            - vārāṇasyāmṛṣipatane mṛgadāve / te āhuḥ - parīttajanakāyā bhagavan vārāṇasī mahānagarī,
            parīttadrumachāyaśca mṛgadāvaḥ / santyanyāni bhagavan mahānagarāṇi ṛddhāni sphītāni
            kṣemāni subhikṣāṇi ramaṇīyāni ākīrṇabahujanamanuṣyāṇi udyānavanaparvatapratimaṇḍitāni
            / teṣāṃ bhagavānanyatame dharmacakraṃ pravartayatu / tathāgato 'vocatmaivaṃ bhadramukhāḥ
            / tatkasmāt?</p>
         
         <span class="note"><span class="bold">Vaidya 294</span></span>
         
         <p>
            ṣaṣṭiṃ yajñasahasrakoṭinayutā ye tatra yaṣṭā mayā<br />
            ṣaṣṭiṃ buddhasahasrakoṭinayutā ye tatra saṃpūjitā /<br />
            paurāṇāmṛṣiṇāmihālayu varo vārāṇasī nāmavā<br />
            devānāgamabhiṣṭuto mahitalo dharmābhinimnaḥ sadā // Lal_25.35 //
            </p>
         
         
         <p>
            buddhā koṭisahasra naikanavatiḥ pūrve smarāmī aha<br />
            ye tasminnṛṣisāhvaye vanavare vartīsu cakrottamam /<br />
            śāntaṃ cāpyupaśāntadhyānabhimukhaṃ nityaṃ mṛgaiḥ sevitaṃ<br />
            ityarthe ṛṣisāhvaye vanavare vartiṣyi cakrottamam // Lal_25.36 //
            </p>
         
         
         <p>iti //</p>
         
         
         <p>// iti śrīlalitavistare 'dhyeṣaṇāparivarto nāma pañcaviṃśatitamo 'dhyāyaḥ //</p>
         
         
         
         
         
         <p>START Parivarta 26</p>
         
         <span class="note"><span class="bold">Vaidya 295</span></span>
         
         
         <p>dharmacakrapravartanaparivartaḥ ṣaḍviṃśaḥ //</p>
         
         
         <p>atha khalu bhikṣavastathāgataḥ kṛtakṛtyaḥ kṛtakaraṇīyaḥ sarvabandhanasamucchinnaḥ
            sarvakleśoddhṛto nirvāntamalakleśo nihatamārapratyarthikaḥ sarvabuddhadharmanayānupraviṣṭaḥ
            sarvajñaḥ sarvadarśī daśabalasamanvāgataścaturvaiśāradyaprāpto 'ṣṭādaśāveṇikabuddhadharmapratipūrṇaḥ
            pañcacakṣuḥsamanvāgato 'nāvaraṇena buddhacakṣuṣā sarvāvantaṃ lokamavalokyaivaṃ cintayati
            sma - kasmā ayamahaṃ sarvaprathamaṃ dharmaṃ deśayeyam? katamaḥ sattvaḥ śuddhaḥ svākāraḥ
            suvineyaḥ suvijñāpakaḥ suviśodhako mandarāgadoṣamoho 'parokṣavijñāno yo 'śrutavān
            dharmasya parihīyate? tasmāyahaṃ sarvaprathamaṃ dharmaṃ deśayeyam, yaśca me dharmaṃ
            deśitamājānīyānna ca māṃ sa viheṭhayet //</p>
         
         
         <p>atha khalu bhikṣavastathāgatasyaitadabhūt - rudrakaḥ khalu rāmaputraḥ śuddhaḥ svākāraḥ
            suvijñāpakaḥ suviśodhako mandarāgamoho 'parokṣavijñānaḥ / so 'śravaṇāddharmasya parihīyate
            / śrāvakebhyo naivasaṃjñānāsaṃjñāyatanasahavratāyai dharmaṃ deśayati / kutrāsāvetarhi
            prativasatītyājñāsīt / adya saptāhakālagata iti / devatā api tathāgatasya caraṇayornipatyaivamāhuḥ
            - evametadbhagavan, evametatsugata, adya saptāhakālagato rudrako rāmaputraḥ / tasya
            me bhikṣava etadabhūt - mahāhānirvartate rudrakasya rāmaputrasya, ya imameva supraṇītaṃ
            dharmamaśrutvā kālagataḥ / sacedasāvimaṃ dharmamaśroṣyadājñāsyat / tasmai cāhaṃ prathamaṃ
            dharma deśayiṣyam, na ca māṃ sa vyaheṭhayiṣyat //</p>
         
         
         <p>punarapi bhikṣavastathāgatasyaitadabhūt - ko 'nyaḥ sattvaḥ śuddhaḥ suvineyaḥ pūrvavadyāvanna
            ca dharmadeśanāṃ viheṭhayediti / tato bhikṣavastathāgatasyaitadabhavat - ayaṃ khalvapyārāḍaḥ
            kālāpaḥ śuddho yāvanna ca me dharmadeśanāṃ viheṭhayediti / samanvāharati sma bhikṣavastathāgataḥ
            kutrāsāvetarhīti / samanvāharaṃścājñāsīdadya trīṇyahāni kālagatasyeti / śuddhāvāsakāyikā
            api ca devatā enamarthaṃ tathāgatasyārocayanti sma - evametadbhagavan, evametatsugata
            / adya tryahaṃ kālagatasyārāḍasya kālāpasya / tatastathāgatasyaitadabhavat - mahāhānirvartate
            arāḍasya kālāpasya, ya imamevaṃ supraṇītaṃ dharmamaśrutvā kālagata iti //</p>
         
         
         <p>punarapi bhikṣavastathāgatasyaitadabhūt - kaḥ khalvanyaḥ sattvaḥ śuddhaḥ svākāro yāvanna
            ca me dharmadeśanāṃ viheṭhayediti //</p>
         
         
         <p>atha khalu bhikṣavastathāgatasyaitadabhavat - te khalu pañcakā bhadravargīyāḥ śuddhāḥ
            svākārāḥ suvijñāpakāḥ suviśodhakā mandarāgadoṣamohā aparokṣavijñānāḥ / te 'śravaṇāddharmasya
            parihīyante / taiścāhaṃ duṣkaracaryāṃ carannupasthito 'bhūvam / te mayā dharmaṃ deśitamājñāsyanti,
            na ca me ha viheṭhayiṣyanti //</p>
         
         <span class="note"><span class="bold">Vaidya 296</span></span>
         
         <p>atha khalu bhikṣavastathāgatasyaitadabhavat - yannvahaṃ pañcakebhyo bhadravargīyebhyaḥ
            prathamaṃ dharmaṃ deśayeyam //</p>
         
         
         <p>atha khalu bhikṣavastathāgatasya punaretadabhavat - kasminnetarhi pañcakā bhadravargīyāḥ
            prativasanti? atha tathāgataḥ sarvāvantaṃ lokaṃ buddhacakṣuṣā vyavalokayan paśyati
            sma / adrākṣītpañcakān bhadravargīyān vārāṇasyāṃ viharata ṛṣipatane mṛgadāve / dṛṣṭvā
            ca tathāgatasyaitadabhavat - yannvahaṃ pañcakebhyo bhadravargīyebhyaḥ sarvaprathamaṃ
            dharmaṃ deśayeyam / te hi mama sarvaprathamaṃ dharmaṃ deśitamājñāsyanti / tatkasya
            hetoḥ? caritāvino hi te bhikṣavaḥ suparipaṇḍitaśukladharmāṇo mokṣamārgābhimukhā nibandhāpanītāḥ
            //</p>
         
         
         <p>atha khalu bhikṣavastathāgata evamanuvicintya bodhimaṇḍādutthāya trisāhasramahāsāhasraṃ
            lokadhātuṃ saṃprakampyānupūrveṇa magadheṣu caryāṃ caran kāśiṣu janapadeṣu cārikāṃ
            prakrāmat / atha gayāyāṃ bodhimaṇḍasya cāntarādanyatama ājīvako 'drākṣīttathāgataṃ
            dūrata evāgacchantam / dṛṣṭvā ca punaryena tathāgatastenopajagāma / upetyaikānte 'sthāt
            / ekānte sthitaśca bhikṣava ājīvakastathāgatena sārdhaṃ vividhāṃ saṃmodanīṃ kathāṃ
            kṛtvā evamāha - viprasannāni te āyuṣman gautama indriyāṇi / pariśuddhaḥ paryavadātaḥ
            pītanirbhāsaśca te chavivarṇaḥ tadyathāpi nāma śāradaṃ kālaṃ pāṇḍuravarṇaṃ prabhāsvaraṃ
            pītanirbhāsaṃ bhavati, evameva bhavato gautamasya pariśuddhānīndriyāṇi pariśuddhaṃ
            mukhamaṇḍalaṃ paryavadātam / tadyathāpi nāma tālaphalasya pakvasya samanantaravṛntacyutasya
            bandhanāśrayaḥ pītanirbhāso bhavati pariśuddhaḥ paryavadātaḥ, evameva bhavato gautamasya
            pariśuddhānīndriyāṇi pariśuddhaṃ mukhamaṇḍalaṃ paryavadātam / tadyathāpi nāma jāmbūnadavarṇaniṣkaḥ
            ulkāmukhaprakṛṣṭo dakṣiṇakarmāraputreṇa suparikarmakṛtaḥ pāṇḍukambalopanikṣipto varṇavān
            bhavati pariśuddhaḥ paryavadātaḥ pītanirbhāso 'tīva prabhāsvaraḥ, evameva bhavato
            gautamasya viprasannānīndriyāṇi, pariśuddhastvagvarṇaḥ, paryavadātaṃ mukhamaṇḍalam
            / kasminnāyuṣman gautama brahmacaryamuṣyate? evamukte bhikṣavastathāgatastamājīvakaṃ
            gāthayā pratyabhāṣata -</p>
         
         
         <p>
            ācāryo na hi me kaścitsadṛśo me na vidyate /<br />
            eko 'hamasmi saṃbuddhaḥ śītībhūto nirāśravaḥ // Lal_26.1 //
            </p>
         
         
         <p>so 'vocat - arhaṃ khalu gautamamātmānaṃ prātijānīṣe / tathāgato 'vocat -</p>
         
         
         <p>
            ahamevārahaṃ loke śāstā hyahamanuttaraḥ /<br />
            sadevāsuragandharve nāsti me pratipudgalaḥ // Lal_26.2 //
            </p>
         
         
         <p>so 'vocat - jinaṃ khalu gautama mātmānaṃ pratijānīṣe / tathāgato 'vocat -</p>
         
         
         <p>
            jinā hi mādṛśā jñeyā ye prāptā āśravakṣayam /<br />
            jitā me pāpakā dharmāstenopaga jino hyaham // Lal_26.3 //
            </p>
         
         <span class="note"><span class="bold">Vaidya 297</span></span>
         
         <p>so 'vocat - kva tarhyāyuṣman gautama gamiṣyasi? tathāgato 'vocat -</p>
         
         
         <p>
            vārāṇasīṃ gamiṣyāmi gatvā vai kāśināṃ purīm /<br />
            andhabhūtasya lokasya kartāsmyasadṛśāṃ prabhām // Lal_26.4 //
            </p>
         
         
         <p>
            vārāṇasīṃ gamiṣyami gatvā vai kāśināṃ purīm /<br />
            śabdahīnasya lokasya tāḍayiṣye 'mṛtadundubhim // Lal_26.5 //
            </p>
         
         
         <p>
            vārāṇasīṃ gamiṣyāmi gatvā vai kāśināṃ purīm /<br />
            dharmacakraṃ pravartiṣye lokeṣvaprativartitam // Lal_26.6 //
            </p>
         
         
         <p>tadbhaviṣyasi gautama ityuktvā sa ājīvako dakṣiṇāmukhaḥ prākrāmat / tathāgato 'pyuttarāmukhaḥ
            prākrāmat //</p>
         
         
         <p>iti hi bhikṣavastathāgato gayāyāṃ sudarśanena nāgarājena nimantrito 'bhut vāsena bhaktena
            ca / tatastathāgato rohitavastumagamat, tasmādurubilvākalpaṃ tasmādaṇālamagamat, tataḥ
            sārathipuram / eṣu ca sarveṣu bhikṣavastathāgato gṛhapatibhirbhaktena vāsena copanimantryamāṇo
            'nupūrveṇa gaṅgāyā nadyāstīramupāgamat //</p>
         
         
         <p>tena khalu punarbhikṣavaḥ samayena gaṅgā mahānadī suparipūrṇā samatīrthakā vahati
            sma //</p>
         
         
         <p>atha khalu bhikṣavastathāgato nāvikasamīpamupāgamatpārasaṃtaraṇāya / sa prāha - prayaccha
            gautama tarapaṇyam / na me 'sti mārṣa tarapaṇyamityuktvā tathāgato vihāyasā pathā
            tīrātparaṃ tīramagamat / tataḥ sa nāvikastaṃ dṛṣṭvātīva vipratisāryabhūt - evaṃvidho
            dakṣiṇīyo mayā na tārita iti / hā kaṣṭamiti kṛtvā mūrchitaḥ pṛthivyāṃ patitaḥ / tata
            enāṃ prakṛtiṃ nāviko rājñe bimbisārāya ārocayāmāsa - śramaṇaḥ svāmi gautamastarapaṇyaṃ
            yācamāno nāsti tarapaṇyamityuktvā vihāyasā atastīrātparaṃ tīraṃ gata iti / tacchrutvā
            tadagreṇa rājñā bimbisāreṇa sarvapravrajitānāṃ tarapaṇyamutsṛṣṭamabhavat //</p>
         
         
         <p>iti hi bhikṣavastathāgato 'nupūrveṇa janapadacaryāṃ caran yena vārāṇasī mahānagarī
            tenopasaṃkrāmat / upasaṃkramya kālyameva nivāsya pātracīvaramādāya vārāṇasīṃ mahānagarīṃ
            piṇḍāya prāvikṣat / tasyāṃ piṇḍāya caritvā kṛtabhaktakṛtyaḥ paścādbhaktapiṇḍapātrapratikrāntaḥ
            yena ṛṣipatano mṛgadāvo yena ca pañcakā bhadravargīyāstenopasaṃkrāmati sma / adrākṣuḥ
            khalu punaḥ pañcakā bhadravargīyāstathāgataṃ dūrata evāgacchantam / dṛṣṭvā ca kriyābandhamakārṣuḥ
            - eṣa sa āyuṣmantaḥ śramaṇo gautama āgacchati sma śaithiliko bāhulikaḥ pradhānavibhraṣṭaḥ
            / anena khalvapi tayāpi tāvatpūrvikayā duṣkaracaryayā na śakitaṃ kiṃciduttarimanuṣyadharmādalamāryajñānadarśanaviśeṣaṃ
            sākṣātkartum / kiṃ punaretarhi audārikamāhāramāharan sukhallikāyogamanuyukto viharan
            / abhavyaḥ khalveṣa śaithiliko bāhulikaḥ / nāsya kenacitpratyudgantavyaṃ na pratyutthātavyam
            / na pātracīvaraṃ pratigrahītavyaṃ nāśanaṃ dātavyaṃ na pānīyaṃ paribhogyaṃ na pādapratiṣṭhānaṃ
            sthāpayitvātiriktānyāsanāni / vaktavyaṃ ca - (<span class="bold">Vaidya 298</span>) saṃvidyanta imānyāyuṣman gautama atiriktānyāsanāni / sacedākāṅkṣasi niṣīdeti / āyuṣmāṃstvājñānakauṇḍinyaścittenādhivāsayati
            sma / vācā ca na pratikṣipati sma / yathā yathā ca bhikṣavastathāgato yena pañcakā
            bhadravargīyāstenopasaṃkrāmati sma, tathā tathā te svakasvakeṣvāsaneṣu na ramante
            sma, utthātukāmā abhūvan / tadyathāpi nāma pakṣī śakuniḥ pañjaragataḥ syāt, tasya
            ca pañjaragatasyādho 'gnirdagdho bhavet / so 'gnisaṃtaptastvaritamūrdhvamutpatitukāmo
            bhavet pratretukāmaśca, evameva yathā yathā tathāgataḥ pañcakānāṃ bhadravargīyāṇāṃ
            sakāśamupasaṃkrāmati sma, tathā tathā pañcakā bhadravargīyāḥ svakasvakeṣvāsaneṣu na
            ramante sma, utthātukāmā abhūvan / tatkasmāt? na sa kaścitsattvaḥ sattvanikāye saṃvidyate
            yastathāgataṃ dṛṣṭvā āsanānna pratyuttiṣṭhet / yathā yathā ca tathāgataḥ pañcakān
            bhadravargīyānupasaṃkrāmati sma, tathā tathā pañcakā bhadravargīyāstathāgatasya śriyaṃ
            tejaścāsahamānā āsanebhyaḥ prakampyamānāḥ sarve kriyākāraṃ bhittvā cotthāyāsanebhyaḥ,
            kaścitpratyudgacchati sma, kaścitpratyudgamya pātracīvaraṃ pratigṛhṇāti sma / kaścidāsanamupanāmayati
            sma / kaścitpādapratiṣṭhāpanaṃ kaścitpādaprakṣālanodakamupasthāpayati sma / evaṃ cāvocat
            - svāgataṃ te āyuṣman gautama, svāgataṃ te āyuṣman gautam / niṣīdedamāsanaṃ prajñaptam
            / nyaṣīdatkhalvapi bhikṣavastathāgataḥ prajñapta evāsane / pañcakā pi bhadravargīyāste
            tathāgatena sārdhaṃ vividhāṃ saṃmodanīṃ saṃrañjanīṃ kathāṃ kṛtvaikānte niṣeduḥ / ekānte
            niṣaṇṇāśca te pañcakā bhadravargīyāstathāgatametadavocan - viprasannāni te āyuṣman
            gautamendriyāṇi, pariśuddhaśchavivarṇa iti hi sarvaṃ pūrvavat / tadasti te āyuṣman
            gautama kaściduttarimanuṣyadharmāṃdalamāryajñānadarśanaviśeṣaḥ sākṣātkṛtaḥ? evamukte
            bhikṣavastathāgataḥ pañcakān bhadravargīyānevamāha - mā yūyaṃ bhikṣavastathāgatamāyuṣmadvādena
            samudācariṣṭa / mā vo bhūddīrgharātramarthāya hitāya sukhāya / amṛtaṃ mayā bhikṣavaḥ
            sākṣātkṛto 'mṛtagāmī ca mārgaḥ / buddho 'hamasmi bhikṣavaḥ sarvajñaḥ sarvadarśī śītībhūto
            'nāśravaḥ / vaśī sarvadharmeṣu / dharmamahaṃ bhikṣavo deśayiṣyāmi, āśu gacchata śṛṇuta
            pratipadyadhvam / śrotamavadadhata ahamavavadāmyanuśāsmi / yathā mayā samyagavavaditāḥ
            samyaganuśiṣṭā yūyamapyāśravāṇāṃ cetovimuktaṃ prajñāvimuktiṃ ca dṛṣṭa eva dharme sākṣātkṛtvopasaṃpadya
            pravedayiṣyatha - kṣīṇā no jātiruṣitaṃ ca brahmacaryam, kṛtaṃ karaṇīyam, nāparamityato
            'nyadbhavaṃ prajānāma iti / nanu ca yuṣmākaṃ bhikṣava etadabhūt - ayaṃ khalvāyuṣmanta
            āgacchati śramaṇo gautamaḥ śaithiliko bāhulikaḥ pradhānavibhraṣṭa iti pūrvavat / sacedākāṅkṣasi
            niṣīdeti / teṣāṃ ca ehi bhikṣava ityukte yatkiṃcittīrthikaliṅgaṃ tīrthikadhvajaḥ,
            sarvo 'sau tatkṣaṇamevāntaraghāt / tricīvaraṃ pātraṃ ca prādurabhūt, tadanu chinnāśca
            keśāḥ / tadyathāpi nāma varṣaśatopasaṃpannasya bhikṣorīryāpathaḥ saṃvṛtto 'bhut /
            saiva ca teṣāṃ pravrajyābhūtsaivopasaṃpadbhikṣubhāvaḥ //</p>
         
         
         <p>atha khalu bhikṣavastasyāṃ velāyāṃ pañcakā bhadravargīyā bhikṣavastathāgatasya caraṇayornipatyātyayaṃ
            deśayanti sma / tathāgatasyāntike śāstṛsaṃjñāṃ premaṃ ca prasādaṃ ca gauravaṃ cotpādayanti
            sma / gauravajātāśca bahuvicitrapuṣkariṇyāṃ tathāgatasya snānaparikarma kurvanti sma
            / snānapratyuttīrṇasya (<span class="bold">Vaidya 299</span>) ca bhikṣavastathāgatasyaitadabhavat - kasmin khalu pūrvakaistathāgatairarhadbhiḥ
            samyaksaṃbuddhairniṣadya dharmacakraṃ pravartitam? yasmiṃśca bhikṣavaḥ pṛthivīpradeśe
            pūrvakaistathāgatairarhadbhirdharmacakraṃ pravartitamabhūt, atha tasmin pṛthivīpradeśe
            saptaratnamayamāsanasahasraṃ prādurabhūt //</p>
         
         
         <p>atha tathāgataḥ pūrvakāṇāṃ tathāgatānāṃ gauraveṇa trīṇyāsanāni pradakṣiṇīkṛtya siṃha
            iva nirbhīścaturtha āsane paryaṅkamābhujya niṣīdati sma / pañcakā api bhikṣavastathāgatasya
            pādau śirobhirabhivandya tathāgatasya purato niṣeduḥ //</p>
         
         
         <p>atha khalu bhikṣavastasyāṃ velāyāṃ tathārūpāṃ kāyātprabhāṃ tathāgataḥ prāmuñcadyayā
            prabhayā ayaṃ trisāhasramahāsāhasro lokadhāturmahatāvabhāsena sphuṭo 'bhūt / tena
            cāvabhāsena yā api lokāntarikā aghā aghasphuṭā andhakāratamisrā yatremau candrasūryau
            evaṃmaharddhikāvevaṃ mahānubhāvāvevaṃ maheśākhyau ābhayā ābhāṃ varṇenaṃ varṇaṃ tejasā
            tejo nābhitapato nābhivirocataḥ / tatra ye sattvā upapannāste svakasvakamapi bāhuṃ
            prasāritaṃ na paśyanti sma, tatrāpi tasmin samaye mahata udārasyāvabhāsasya loke prādurbhāvo
            'bhut / ye ca tatra sattvā upapannāste tenāvabhāsena parisphuṭāḥ samānā anyonyaṃ paśyanti
            sma / anyonyaṃ saṃjānante sma / evaṃ cāhuḥ - anye 'pi kila bhoḥ sattvā ihopapannāḥ,
            anye 'pi kila bhoḥ sattvā ihopapannāḥ iti / ayaṃ ca trisāhasramahāsāhasro lokadhātuḥ
            ṣaḍvikāramaṣṭādaśamahānimittamabhūt - akampat prākampat saṃprākampat / avedhat prāvedhat
            saṃprāvedhat / acalat prācalat saṃprācalat / akṣubhyat prākṣubhyat saṃprākṣubhyat
            / araṇat prāraṇat saṃprāraṇat / agarjat prāgarjat saṃprāgarjat / ante 'vanamati sma,
            madhye unnamati sma / madhye 'vanamati sma ante unnamati sma / pūrvasyāṃ diśyavanamati
            sma, paścimāyāṃ diśyunnamati sma / paścimāyāṃ diśyavanamati sma, pūrvasyāṃ diśyunnamati
            sma / dakṣiṇasyāṃ diśyavanamati sma, uttarasyāṃ diśyunnamati sma / uttarasyāṃ diśyavanamati
            sma, dakṣiṇasyāṃ diśyunnamati sma / tasmiṃśca samaye harṣaṇīyāstoṣaṇīyāḥ premaṇīyāḥ
            prasādanīyā avalokanīyāḥ prahlādanīyā nirvarṇanīyā aprativarṇanīyā asecanīyā apratikūlā
            anuttrāsakarāḥ śabdāḥ śrūyante sma / na ca kasyacitsattvasya tasmin kṣaṇe viheṭhā
            vā trāso vā bhayaṃ vā stambhitatvaṃ vābhūt / na ca bhūyaḥ sūryacandramasorna śakrabrahmalokapālānāṃ
            tasmin kṣaṇe prabhāḥ prajñāyante sma / sarvanarakatiryagyoniyamalokopapannāśca sattvāstasmin
            kṣaṇe vigataduḥkhā abhuvan sarvasukhasamarpitāḥ / na ca kasyacitsattvasya rāgo bādhate
            sma, dveṣo vā moho vā īrṣyā vā mātsaryaṃ vā māno vā mrakṣo vā mado vā krodho vā vyāpādo
            vā paridāho vā / sarvasattvāstasmin kṣaṇe maitracittāḥ hitacittāḥ parasparaṃ mātāpitṛsaṃjñino
            'bhūvan / tataśca prabhāvyūhādimā gāthā niścaranti sma -</p>
         
         
         <p>
            yo 'sau tuṣitālayāccyutvā okrāntu mātukukṣau hi /<br />
            jātaśca lumbinivane pratigṛhītaḥ śacīpatinā // Lal_26.7 //
            </p>
         
         <span class="note"><span class="bold">Vaidya 300</span></span>
         
         <p>
            yaḥ siṃhavikramagatiḥ saptapadā vikramī asaṃmūḍhaḥ /<br />
            brahmasvarāmatha giraṃ pramumoca jagatyahaṃ śreṣṭhaḥ // Lal_26.8 //
            </p>
         
         
         <p>
            caturo dvīpāṃstyaktvā pravrajitaḥ sarvasattvahitahetoḥ /<br />
            duṣkaratapaścaritvā upāgamadyena mahimaṇḍaḥ // Lal_26.9 //
            </p>
         
         
         <p>
            sabalaṃ nihatya māraṃ bodhiprāpto hitāya lokasya /<br />
            vārāṇasīmupagato dharmacakraṃ pravartayitā // Lal_26.10 //
            </p>
         
         
         <p>
            sabrahmaṇā saha surairadhyeṣṭo vartayasva śamacakram /<br />
            adhivāsitaṃ ca muninā loke kāruṇyamutpādya // Lal_26.11 //
            </p>
         
         
         <p>
            so 'yaṃ dṛḍhapratijño vārāṇasimupagato mṛgadāvam /<br />
            cakraṃ hyanuttaramasau pravartayitātyadbhutaṃ śrīmān // Lal_26.12 //
            </p>
         
         
         <p>
            yaḥ śrotukāmu dharmaṃ yaḥ kalpanayutaiḥ samārjitu jinena /<br />
            śīghramasau tvaramāṇo āgacchatu dharmaśravaṇāya // Lal_26.13 //
            </p>
         
         
         <p>
            duravāpyaṃ mānuṣyaṃ buddhotpādaḥ sudurlabhā śraddhā /<br />
            śreṣṭhaṃ ca dharmaśravaṇaṃ aṣṭākṣaṇavivarjana durāpāḥ // Lal_26.14 //
            </p>
         
         
         <p>
            prāptāśca te 'dya sarve buddhotpādaḥ kṣaṇastathā śraddhā /<br />
            dharmaśravaṇaśca varaḥ pramādamakhilaṃ vivarjayata // Lal_26.15 //
            </p>
         
         
         <p>
            bhavati kadācidavasthā yaḥ kalpanayutairna śrūyate dharmaḥ /<br />
            saṃprāptaḥ sa ca vādya pramādamakhilaṃ vivarjayata // Lal_26.16 //
            </p>
         
         
         <p>
            bhaumādīn devagaṇān saṃcodayatī ca brahmaparyantām /<br />
            āyāta laghuṃ sarve vartayitā nāyako hyamṛtacakram // Lal_26.17 //
            </p>
         
         
         <p>
            saṃcoditāśca mahatā devaghoṣeṇa tatkṣaṇaṃ sarve /<br />
            tyaktvā devasamṛddhiṃ prāptā buddhasya te pārśve // Lal_26.18 //
            </p>
         
         
         <p>iti hi bhikṣavo bhaumaidevairvārāṇasyāṃ ṛpipatane mṛgadāve dharmacakrapravartanārthaṃ
            tathāgatasya mahāmaṇḍalamātro 'dhiṣṭhito 'bhūt citro darśanīyo vipulo vistīrṇaḥ saptayojanaśatānyāyāmo
            vistāreṇa / upariṣṭāśca devaiśchatradhvajapatākāvitānasamalaṃkṛtaṃ gaganatalaṃ samalaṃkṛtamabhūt
            / kāmāvacarai rūpāvacaraiśca devaputraiścaturaśītisiṃhāsanaśatasahasrāṇi tathāgatāyopanāmitānyabhūvan
            - iha niṣadya bhagavān dharmacakraṃ pravartayatu asmākamanukampāmupādāyeti //</p>
         
         
         <p>atha khalu bhikṣavastasmin samaye pūrvadakṣiṇapaścimottarābhyo digbhya ūrdhvamadhaḥ
            samantāddaśabhyo digbhyo bahavo bodhisattvakoṭyaḥ pūrvapraṇidhānasamanvāgatā āgatya
            tathāgatasya caraṇayornipatya dharmacakrapravartanāyādhyeṣante sma / ye ceha trisāhasramahāsāhasre
            lokadhātau śakro vā brahmā vā lokapālā (<span class="bold">Vaidya 301</span>) vā tadanye vā maheśākhyamaheśākhyā devaputrāste 'pi sarve tathāgatasya caraṇayoḥ
            śirobhiḥ praṇipatya tathāgatamadhyeṣante sma dharmacakrapravartanāya - pravartayatu
            bhagavān dharmacakram, pravartayatu sugato dharmacakraṃ bahujanahitāya bahujanasukhāya
            lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /
            yajasva bhagavan dharmayajñam, pravarṣa mahādharmavarṣam, ucchrepaya mahādharmadhvajam,
            prapūraya mahādharmaśaṅkham, pratāḍaya mahādharmadundubhim //</p>
         
         
         <p>tatredamucyate /</p>
         
         
         <p>
            trisahasra ito bahu brahma sureśvara pāla tathā<br />
            upagamya jinasya kramebhi nipatya udāhariṣu /<br />
            smara pūrvapratijñāṃ mahāmuni yā tvaya vāca kṛtā<br />
            ahu jyeṣṭhu viśiṣṭu prajāya kariṣye dukhasya kṣayam // Lal_26.19 //
            </p>
         
         
         <p>
            tvaya dharṣitu mārū sasainyu drumendri sthihitva mune<br />
            varabodhi vibuddha suśānti nipātita kleśadrumāḥ /<br />
            abhiprāyu prapūrṇa aśeṣa ya cintita kalpaśatā<br />
            janatāṃ prasamīkṣya anāyika vartaya cakravaram // Lal_26.20 //
            </p>
         
         
         <p>
            sugatasya prabhāya prabhāsita kṣetrasahasraśatā<br />
            bahavaḥ śatabuddhasutāśca upāgata ṛddhibalaiḥ /<br />
            vividhāṃ sugatasya karitvana pūja mahānicayāṃ<br />
            stavayiṃsu tathāgatu bhūtaguṇebhi adhyeṣitu kāruṇikam // Lal_26.21 //
            </p>
         
         
         <p>
            karuṇāghana vidyutaprajña vipaśyana vāyusamā<br />
            abhigarjitu kalpasahasra nimantritu sarvajagat /<br />
            aṣṭāṅgikamārgajalo dhara varṣa samehi jagasya tṛṣāṃ<br />
            balaindriyadhyānavimokṣa vivardhaya sasyadhanam // Lal_26.22 //
            </p>
         
         
         <p>
            bahukalpasahasra suśikṣitu śūnyatattva sthitā<br />
            samudānitu dharmaju bheṣaju jānitu sattvacarī /<br />
            janatā iya vyādhiśatebhi upadruta kleśagaṇaiḥ<br />
            jinavaidya pramocaya vartaya dharmacakravaram // Lal_26.23 //
            </p>
         
         
         <p>
            ṣaḍi pāramite cirarātru vivardhitu kośu tvayā<br />
            asamaṃ tu acālyu praṇītu susaṃcitu dharmadhanam /<br />
            praja sarva anātha daridra anāyika dṛṣṭva imāṃ<br />
            vicaraṃ dhana sapta vināyaka cakra pravartayahī // Lal_26.24 //
            </p>
         
         <span class="note"><span class="bold">Vaidya 302</span></span>
         
         <p>
            dhanadhānya hiraṇyasuvarṇa tathaiva ca vastra śubhā<br />
            vara puṣpa vilepana dhūpana cūrṇa gṛhāśca varāḥ /<br />
            antaḥpura rājya priyātmaja tyakta praharṣayato<br />
            jina bodhi gaveṣata sātivibuddha pravartaya cakravaram // Lal_26.25 //
            </p>
         
         
         <p>
            tatha śīlu akhaṇḍu akalmaṣu rakṣitu kalpaśatāṃ<br />
            sada kṣānti subhāvita vīrya alīnu abhūṣi tava /<br />
            vara dhyāna abhijña vipaśyana prajña upekṣa mune<br />
            paripūrṇa manoratha nirjvara vartaya cakravaram // Lal_26.26 //
            </p>
         
         
         <p>atha khalu bhikṣavaḥ sahacittotpādadharmacakrapravartī nāma bodhisattvo mahāsattvastasyāṃ
            velāyāṃ cakraṃ sarvaratnapratyuptaṃ sarvaratnapraśobhitaṃ nānāratnālaṃkāravyūhavibhūṣitaṃ
            sahasrāraṃ sahasraraśmi sanābhikaṃ sanemikaṃ sapuṣpadāmaṃ sahemajālaṃ sakiṅkiṇījālaṃ
            sagandhahastaṃ sapūrṇakumbhaṃ sanandikāvartaṃ sasvastikālaṃkṛtaṃ nānāraṅgaraktadivyavastropaśobhitaṃ
            divyapuṣpagandhamālyavilepanānuliptaṃ sarvākāravaropetaṃ tathāgatāya dharmacakrapravartanāya
            pūrvapraṇidhānābhinirhṛtaṃ bodhisattvāśayaviśodhitaṃ tathāgatapūjārhaṃ sarvatathāgatasamanvāhṛtaṃ
            sarvabuddhādhiṣṭhānāvilopitaṃ pūrvakaistathāgatairarhadbhiḥ samyaksaṃbuddhaiḥ pratyeṣitaṃ
            pravartitapūrvaṃ ca dharmacakramupanāmayati sma / upanāmya ca kṛtāñjalipuṭastathāgatamābhirgāthābhirabhyaṣṭāvīt
            -</p>
         
         
         <p>
            dīpaṃkareṇa yada vyākṛtu śuddhasattvo buddho bhaviṣyasi hi tvaṃ narasiṃhasiṃhaḥ /<br />
            tasmiṃ samāsi praṇidhī iyamevarūpā saṃbodhiprāptu ahu dharma adhyeṣayeyam // Lal_26.27
            //
            </p>
         
         
         <p>
            na ca śakya sarvi gaṇanāya anupraveṣṭuṃ ye āgatā daśadiśebhirihāgrasattvāḥ /<br />
            adhyeṣi śākyakulanandana dharmacakre prahvā kṛtāñjalipuṭāścaraṇau nipatya // Lal_26.28
            //
            </p>
         
         
         <p>
            yā bodhimaṇḍi prakṛtā ca surairviyūhā yā vā viyūha kṛta sarvajinātmajebhiḥ /<br />
            sā sarva saṃsthita viyūha ti dharmacakre paripūrṇakalpa bhaṇamānu kṣayaṃ na gacchet
            // Lal_26.29 //
            </p>
         
         
         <p>
            trisahasri loki gaganaṃ sphuṭa devasaṃghaiḥ dharaṇītalaṃ asurakinnaramānuṣaiśca /<br />
            utkāsaśabdu napi śrūyati tanmuhūrtaṃ sarvi prasannamanaso jinamabhyudīkṣan // Lal_26.30
            //
            </p>
         
         <span class="note"><span class="bold">Vaidya 303</span></span>
         
         <p>iti hi bhikṣavastathāgato rātryāḥ prathame yāme tūṣṇībhāvenādhivāsayati sma / rātryā
            madhyame yāme saṃrañjanīyāṃ kathāṃ pravartayati sma / rātryāḥ paścime yāme pañcakān
            bhadravargīyānāmantryaitadavocat - dvāvimau bhikṣavaḥ pravrajitasyāntāvakramau / yaśca
            kāmeṣu kāmasukhallikā yogo hīno grāmyaḥ pārthagjaniko nālamāryo 'narthopasaṃhito nāyatyāṃ
            brahmacaryāya na nirvide na virāgāya na nirodhāya nābhijñāya na saṃbodhaye na nirvāṇāya
            saṃvartate / yā ceyamamadhyamā pratipadā ātmakāyaklamathānuyogo duḥkho 'narthopasaṃhito
            dṛṣṭadharmaduḥkhaścāyatyāṃ ca duḥkhavipākaḥ / etau ca bhikṣavo dvāvantāvanupagamya
            madhyamayaiva pratipadā tathāgato dharmaṃ deśayati - yaduta samyagdṛṣṭiḥ samyaksaṃkalpaḥ
            samyagvāk samyakkarmāntaḥ samyagājīvaḥ samyagvyāyāmaḥ samyaksmṛtiḥ samyaksamādhiriti
            / catvārīmāni bhikṣava āryasatyāni / katamāni catvāri? duḥkhaṃ duḥkhasamudayo duḥkhanirodho
            duḥkhanirodhagāminī pratipat / tatra katamad duḥkham? jātirapi duḥkhaṃ jarāpi duḥkhaṃ
            vyādhirapi duḥkhaṃ maraṇamapi apriyasaṃprayogo 'pi priyaviprayogo 'pi duḥkham / yadapi
            icchan paryeṣamāṇo na labhate tadapi duḥkham / saṃkṣepāt pañcopādānaskadhā duḥkham
            / idamucyate duḥkham / tatra katamo duḥkhasamudayaḥ? yeyaṃ tṛṣṇā paunarbhavikī nandīrāgasahagatā
            tatratatrābhinandinī ayamucyate duḥkhasamudayaḥ / tatra katamo duḥkhanirodhaḥ? yo
            'syā eva tṛṣṇāyāḥ punarbhavikyā nandīrāgasahagatāyāstatratatrābhinandinyā janikāyā
            nirvartikāyā aśeṣo virāgo nirodhaḥ ayaṃ duḥkhanirodhaḥ / tatra katamā duḥkhanirodhagāminī
            pratipat? eṣa evāryāṣṭāṅgamārgaḥ / tadyathā / samyagdṛṣṭiryāvatsamyaksamādhiriti /
            idamucyate duḥkhanirodhagāminī pratipadāryasatyamiti / imāni bhikṣavaścatvāryāryasatyāni
            / iti duḥkhamiti me bhikṣavaḥ purvamaśruteṣu dharmeṣu yoniśomanasikārādbahulīkārājjñānamutpannaṃ
            cakṣurutpannaṃ vidyotpannā bhūrirutpannā meghotpannā prajñotpannā ālokaḥ prādurbhūtaḥ
            / ayaṃ duḥkhasamudaya iti me bhikṣavaḥ pūrvamaśruteṣu dharmeṣu yoniśomanasikārādbahulīkārājjñānamutpannaṃ
            cakṣurutpannaṃ vidyotpannā bhūrirutpannā meghotpannā prajñotpannā ālokaḥ prādurbhūtaḥ
            / ayaṃ duḥkhanirodha iti me bhikṣavaḥ sarvaṃ pūrvavadyāvadālokaḥ prādurbhūtaḥ / iyaṃ
            duḥkhanirodhagāminī pratipaditi me bhikṣavaḥ pūrvavadeva peyālaṃ yāvadālokaḥ prādurbhūtaḥ
            / yatkhalvidaṃ duḥkhaṃ parijñeyamiti me bhikṣavaḥ pūrvavadeva peyālaṃ yāvadālokaḥ
            prādurbhūtaḥ / sa khalvayaṃ duḥkhasamudayaḥ prahātavya iti me bhikṣavaḥ pūrvamaśrateṣu
            dharmeṣu sarvaṃ yāvadāloka iti / sa khalvayaṃ duḥkhanirodhaḥ sākṣātkartavya iti me
            bhikṣavaḥ pūrvavadyāvadāloka iti / sā khalviyaṃ duḥkhanirodhagāminī pratipadbhāvayitavyeti
            pūrvavadyāvadāloka iti / tatkhalvidaṃ duḥkhaṃ parijñātamiti me bhikṣavaḥ pūrvamaśrateṣu
            iti peyālam / sa khalvayaṃ duḥkhasamudayaḥ prahīṇa iti me bhikṣavaḥ pūrvamaśruteti
            peyālam / sa khalvayaṃ duḥkhanirodhaḥ sākṣātkṛta iti me bhikṣavaḥ pūrvamaśruteti peyālam
            / sā khalviyaṃ duḥkhanirodhagāminī pratipadbhāviteti me bhikṣavaḥ pūrvamaśruteṣu dharmeṣu
            yoniśomanasikārādbahulīkārājjñānamutpannaṃ cakṣurutpannaṃ bhūrirutpannā vidyotpannā
            medhotpannā prajñotpannā ālokaḥ prādūrbhūtaḥ //</p>
         
         <span class="note"><span class="bold">Vaidya 304</span></span>
         
         <p>iti hi bhikṣavo yāvadeva me eṣu caturṣvāryasatyeṣu yoniśo manasi kurvato evaṃ triparivartaṃ
            dvādaśākāraṃ jñānadarśanamutpadyate, na tāvadahaṃ bhikṣavo 'nuttarāṃ samyaksaṃbodhimabhisaṃbuddho
            'smi iti pratijñāsiṣam / na ca me jñānadarśanamutpadyate / yataśca me bhikṣava eṣu
            caturṣvāryasatyeṣvevaṃ triparivartaṃ dvādaśākāraṃ jñānadarśanamutpannam, akopyā ca
            me cetovimuktiḥ, prajñāvimuktiśca sākṣātkṛtā, tato 'haṃ bhikṣavo 'nuttarāṃ samyaksaṃbodhimabhisaṃbuddho
            'smi iti pratijñāsiṣam / jñānadarśanaṃ me udapādi / kṣīṇā me jātiḥ, uṣitaṃ brahmacaryam,
            kṛtaṃ karaṇīyam, nāparasmādbhavaṃ prajānāmi //</p>
         
         
         <p>tatredamucyate /</p>
         
         
         <p>
            vācāya brahmaruta kinnaragarjitāya aṃśaiḥ sahasranayutebhi samudgatāya /<br />
            bahukalpakoṭi sada satyasubhāvitāya kauṇḍinyamālapati śākyamuniḥ svayaṃbhūḥ // Lal_26.31
            //
            </p>
         
         
         <p>
            cakṣuranityamadhruvaṃ tatha śrota ghrāṇaṃ jihvā pi kāya mana duḥkhā anātma śūnyā /<br />
            jaḍāsvabhāva tṛṇakuḍma ivā nirīhā naivātra ātma na naro na ca jīvamasti // Lal_26.32
            //
            </p>
         
         
         <p>
            hetuṃ pratītya imi saṃbhuta sarvadharmā atyantadṛṣṭivigatā gaganaprakāśā /<br />
            na ca kārako 'sti tatha naiva ca vedako 'sti na ca karma paśyati kṛtaṃ hyaśubhaṃ śubhaṃ
            vā // Lal_26.33 //
            </p>
         
         
         <p>
            skandhā pratītya samudeti hi duḥkhamevaṃ saṃbhonti tṛṣṇa salilena vivardhamānā /<br />
            mārgeṇa dharmasamatāya vipaśyamānā atyantakṣīṇa kṣayadharmatayā niruddhāḥ // Lal_26.34
            //
            </p>
         
         
         <p>
            saṃkalpakalpajanitena ayoniśena bhavate avidya na pi saṃbhavako 'sya kaści /<br />
            saṃskārahetu dadate na ca saṃkramo 'sti vijñānamudbhavati saṃkramaṇaṃ pratītya //
            Lal_26.35 //
            </p>
         
         
         <p>
            vijñāna nāma tatha ca rūpa samutthitāsti nāme ca rūpi samudenti ṣaḍindriyāṇi /<br />
            ṣaḍindiyairnipatito iti sparśa uktaḥ sparśena tisra anuvartati vedanā ca // Lal_26.36
            //
            </p>
         
         <span class="note"><span class="bold">Vaidya 305</span></span>
         
         <p>
            yatkiṃci vedayitu sarva satṛṣṇa uktā tṛṣṇāta sarva upajāyati duḥkhaskandhaḥ /<br />
            upādānato bhavati sarva bhavapravṛttiḥ bhavapratyayā ca samudeti hi jātirasya // Lal_26.37
            //
            </p>
         
         
         <p>
            jātīnidāna jaravyādhidukhāni bhonti upapatti naika vividhā bhavapañjare 'smin /<br />
            evameṣa sarva iti pratyayato jagasya na ca ātma pudgalu na saṃkramako 'sti kaści //
            Lal_26.38 //
            </p>
         
         
         <p>
            yasminna kalpu na vikalpu yonimāhuḥ yadyoniśo bhavati na tatra avidya kāci /<br />
            yasminnirodhu bhavatīha avidyatāyāḥ sarve bhavāṅga kṣayakṣīṇa kṣayaṃ niruddhā // Lal_26.39
            //
            </p>
         
         
         <p>
            evameṣa pratyayata buddha tathāgatena tena svayaṃbhu svakamātmanu vyākaroti /<br />
            na skandha āyatana dhātu vademi buddhaṃ nānyatra hetvavagamādbhavatīha buddhaḥ //
            Lal_26.40 //
            </p>
         
         
         <p>
            bhūmirna cātra paratīrthika niḥsṛtānāṃ śūnyā pravādi iha īdṛśa dharmayoge /<br />
            ye pūrvabuddhacaritā suviśuddhasattvāḥ te śaknuvanti imi dharma vijānanāya // Lal_26.41
            //
            </p>
         
         
         <p>
            evaṃ hi dvādaśākāraṃ dharmacakraṃ pravartitam /<br />
            kauṇḍinyena ca ājñātaṃ nirvṛttā ratanā trayaḥ // Lal_26.42 //
            </p>
         
         
         <p>
            buddho dharmaśca saṃghaśca ityetadratanatrayam /<br />
            parasparāṃ gataḥ śabdo yāvad brahmapurālayam // Lal_26.43 //
            </p>
         
         
         <p>
            vartitaṃ virajaṃ cakraṃ lokanāthena tāyinā /<br />
            utpannā ratanā trīṇi loke paramadurlabhā // Lal_26.44 //
            </p>
         
         
         <p>
            kauṇḍinyaṃ prathamaṃ kṛtvā pañcakāścaiva bhikṣavaḥ /<br />
            ṣaṣṭīnāṃ devakoṭīnāṃ dharmacakṣurviśodhitam // Lal_26.45 //
            </p>
         
         
         <p>
            anye cāśītikoṭyastu rūpadhātukadevatāḥ /<br />
            teṣāṃ viśodhitaṃ cakṣu dharmacakrapravartane // Lal_26.46 //
            </p>
         
         <span class="note"><span class="bold">Vaidya 306</span></span>
         
         <p>
            caturaśītisahasrāṇi manuṣyāṇāṃ samāgatā /<br />
            teṣāṃ viśodhitaṃ cakṣu muktā sarvebhi durgatī // Lal_26.47 //
            </p>
         
         
         <p>
            daśadiśatu ananta buddhasvaro gacchi tasmiṃ kṣaṇe<br />
            ruta madhura manojña saṃśrūyante cāntarīkṣe śubha /<br />
            eṣa daśabalena śākyarṣiṇā dharmacakrottamaṃ<br />
            ṛṣipatanamupetya vārāṇasī vartito nānyathā // Lal_26.48 //
            </p>
         
         
         <p>
            daśa diśita yi keci buddhaśatā sarvi tūṣṇībhutāḥ<br />
            teṣa muninaye upasthāyakāḥ sarvi pṛcchī jināṃ /<br />
            kimiti daśabalebhi dharmākathā chinna śrutvā rūtaṃ<br />
            sādhu bhaṇata śīghra kiṃ kāraṇaṃ tūṣṇībhāvena sthitāḥ // Lal_26.49 //
            </p>
         
         
         <p>
            purvabhavaśatebhi vīryābalai bodhi samudāniyā<br />
            bahava śatasahasra paścānmukhā bodhisattvā kṛtāḥ /<br />
            tena hitakareṇa uttaptatā prāpta bodhiḥ śivā<br />
            cakra triparivarta prāvartitā tena tūṣṇībhutāḥ // Lal_26.50 //
            </p>
         
         
         <p>
            imu vacana śruṇitva teṣāṃ munīsattvakoṭyaḥ śatā<br />
            maitrabala janitva saṃprasthitā agrabodhiṃ śivām /<br />
            vayamapi anuśikṣi tasyā mune vīryasthāmodgataṃ<br />
            kṣipra bhavema loki lokottamā dharmacakṣurdadāḥ // Lal_26.51 //
            </p>
         
         
         <p>iti //</p>
         
         
         <p>atha khalu maitreyo bodhisattvo mahāsattvo bhagavantametadavocat - ime bhagavan daśadiglokadhātusaṃnipatitā
            bodhisattvā mahāsattvā bhagavataḥ sakāśāddharmacakrapravartanavikurvaṇasya praveśaṃ
            śrotukāmāḥ / tatsādhu bhagavān deśayatu tathāgato 'rhan samyaksaṃbuddhaḥ kiyadrūpaṃ
            tathāgatena dharmacakraṃ pravartitam? bhagavānāha - gambhīraṃ maitreya dharmacakraṃ
            grāhānupalabdhitvāt / durdarśaṃ taccakraṃ dvayavigatatvāt / duranubodhaṃ taccakraṃ
            manasikārāmanasikāratvāt / durvijñānaṃ taccakraṃ jñānavijñānasamatānubaddhatvāt /
            anāvilaṃ taccakraṃ anāvaraṇavimokṣapratilabdhatvāt / sūkṣmaṃ taccakraṃ anupamopanyāsavigatatvāt
            / sāraṃ taccakraṃ vajropamajñānapratilabdhatvāt / abhedyaṃ taccakraṃ pūrvāntasaṃbhavatvāt
            / aprapañcaṃ taccakraṃ sarvaprapañcopārambhavigatatvāt /</p>
         
         
         <p>akopyaṃ taccakraṃ atyantaniṣṭhatvāt / sarvatrānugataṃ taccakraṃ ākāśasadṛśatvāt /
            tatkhalu punarmaitreya dharmacakraṃ sarvadharmaprakṛtisvabhāvaṃ saṃdarśanavibhavacakraṃ
            anutpādānirodhāsaṃbhavacakraṃ anālayacakraṃ akalpāvikalpadharmanayavistīraṇacakraṃ
            śūnyatācakraṃ animittacakraṃ apraṇihitacakraṃ anabhisaṃskāracakraṃ vivekacakraṃ virāgacakraṃ
            virodhacakraṃ tathāgatānubodhacakraṃ dharmadhātvasaṃbhedacakram / bhūtakoṭyavikopanacakraṃ
            asaṅgānāvaraṇacakraṃ pratītyāvatārobhayāntadṛṣṭisamatikramaṇacakraṃ anantamadhyadharmadhātvavikopanacakraṃ
            anābhogabuddhakāryapratipraśrabdhacakraṃ apravṛtyabhinirvṛtticakraṃ atyantānupalabdhicakraṃ
            anāyūhāniryūhacakraṃ (<span class="bold">Vaidya 307</span>) anabhilāpyacakraṃ prakṛtiyathāvaccakraṃ ekaviṣayasarvadharmasamatāvatāracakraṃ akṣaṇasattvavinayādhiṣṭhānapratyudāvartyacakraṃ
            advayasamāropaparamārthanayapraveśacakraṃ dharmadhātusamavasaraṇacakram / apremayaṃ
            taccakraṃ sarvapramāṇātikrāntam / asaṃkhyeyaṃ taccakraṃ sarvasaṃkhyāpagatam / acintyaṃ
            taccakraṃ cittapathasamatikrāntam / atulyaṃ taccakraṃ tulāpagatam / anabhilāpyaṃ taccakraṃ
            sarvarutaghoṣavākpathātītam / apramāṇamanupamamupamāgatamākāśasamasadṛśamanucchedamaśāśvataṃ
            pratītyāvatārāviruddhaśāntamatyantopaśamaṃ tattvaṃ tathāvitathānanyathānanyathībhāvaṃ
            sarvasattvarutacaraṇam / nigraho mārāṇāṃ parājayastīrthikānāṃ samatikrāmaṇaṃ saṃsāraviṣayādavatāraṇaṃ
            buddhaviṣaye parijñātamāryapudgalairanubaddhaṃ pratyekabuddhaiḥ parigṛhītaṃ bodhisattvaiḥ
            stutaṃ sarvabuddhairasaṃbhinnaṃ sarvatathāgataiḥ / evaṃrūpaṃ bhaitreya tathāgatena
            dharmacakraṃ pravartitaṃ yasya pravartanāttathāgata ityucyate / samyaksaṃbuddha ityucyate
            / svayaṃbhūrityucyate / dharmasvāmītyucyate / nāyaka ityucyate / vināyaka ityucyate
            / pariṇāyaka ityucyate / sārthavāha ityucyate / sarvadharmavaśavartītyucyate / dharmeśvara
            ityucyate / dharmacakrapravartītyucyate / dharmadānapatirityucyate / yajñasvāmītyucyate
            / suyaṣṭayajña ityucyate / siddhivrata ityucyate / pūrṇābhiprāya ityucyate / deśika
            ityucyate / āśvāsaka ityucyate / kṣemaṃkara ityucyate / śūra ityucyate / raṇaṃjaha
            ityucyate / vijitasaṃgrāma ityucyate / ucchritachatradhvajapatāka ityucyate / ālokakara
            ityucyate / prabhaṃkara ityucyate / tamonuda ityucyate / ulkādhārītyucyate / mahāvaidyarāja
            ityucyate / bhūtacikitsaka ityucyate / mahāśalyahartā ityucyate / vitimirajñānadarśana
            ityucyate / samantadarśītyucyate / samantavilokita ityucyate / samantacakṣurityucyate
            / samantaprabha ityucyate / samantāloka ityucyate / samantamukha ityucyate / samantaprabhākara
            ityucyate / samantacandra ityucyate / samantaprāsādika ityucyate / apratiṣṭhānāyūhāniryūha
            ityucyate / dharaṇīsama ityucyate anunnatāvanatatvāt / śailendrasama ityucyate aprakampyatvāt
            / sarvalokaśrīrityucyate sarvalokaguṇasamanvāgatatvāt / anavalokitamūrdha ityucyate
            sarvalokābhyudgatatvāt / samudrakalpa ityucyate gambhīraduravagāhatvāt / dharmaratnākara
            ityucyate sarvabodhipākṣikadharmaratnapratipūrṇatvāt / vāyusama ityucyate aniketatvāt
            / asaṅgabuddhirityucyate asaktābaddhāmuktacittatvāt / avaivartikadharma ityucyate
            sarvadharmanirvedhikajñānatvāt / tejaḥsama ityucyate durāsadasarvamananāprahīṇasarvakleśadāhapratyupasthānatvāt
            / apsama ityucyate anāvilasaṃkalpanirmalakāyacittavāhitapāpatvāt / ākāśasama ityucyate
            asaṅgajñānaviṣayānantamadhyedharmadhātugocarajñānābhijñaprāptatvāt / anāvaraṇajñānavimokṣavihārītyucyate
            nānāvaraṇīyadharmasuprahīṇatvāt / sarvadharmadhātuprasṛtakāya ityucyate gaganasamacakṣuḥpathasamatikrāntatvāt
            / uttamasattva ityucyate sarvalokaviṣayāsaṃkliṣṭatvāt / asaṅgasattva ityucyate / apramāṇabuddhirityucyate
            / lokottaradharmadeśika ityucyate / lokācārya ityucyate / lokavaidya ityucyate / lokābhyudgata
            ityucyate / lokadharmānupalipta ityucyate / lokanātha ityucyate / lokajyeṣṭha ityucyate
            / lokaśreṣṭha ityucyate / lokeśvara ityucyate / lokamahita ityucyate / lokaparāyaṇa
            (<span class="bold">Vaidya 308</span>) ityucyate / lokapāraṃgata ityucyate / lokapradīpa ityucyate / lokottara ityucyate
            / lokagururityucyate / lokārthakara ityucyate / lokānuvartaka ityucyate / lokavidityucyate
            / lokādhipateyaprāpta ityucyate / mahādakṣiṇīya ityucyate / pūjārha ityucyate / mahāpuṇyakṣetra
            ityucyate / mahāsattva ityucyate / agrasattva ityucyate / varasattva ityucyate / pravarasattva
            ityucyate / uttamasattva ityucyate / anuttarasattva ityucyate / asamasattva ityucyate
            / asadṛśasattva ityucyate / satatasamāhita ityucyate / sarvadharmasamatāvihārītyucyate
            / mārgaprāpta ityucyate / mārgadarśaka ityucyate / mārgadeśika ityucyate / supratiṣṭhitamārga
            ityucyate / māraviṣayasamatikrānta ityucyate / māramaṇḍalavidhvaṃsakara ityucyate
            / ajarāmaraśītībhāva ityucyate / vigatatamondhakāra ityucyate / vigatakaṇṭaka ityucyate
            / vigatakāṅkṣa ityucyate / vigatakleśa ityucyate / vinītasaṃśaya ityucyate / vimatisamuddhaṭita
            ityucyate / virakta ityucyate / vimukta ityucyate / viśuddha ityucyate / vigatarāga
            ityucyate / vigatadoṣa ityucyate / vigatamoha ityucyate / kṣīṇāśrava ityucyate / niḥkleśa
            ityucyate / vaśībhūta ityucyate / suvimuktacitta ityucyate / suvimuktaprajña ityucyate
            / ājāneya ityucyate / mahānāga ityucyate / kṛtakṛtya ityucyate / kṛtakaraṇīya ityucyate
            / apahṛtabhāra ityucyate / anuprāptasvakārtha ityucyate / parikṣīṇabhavasaṃyojana
            ityucyate / samatājñānavimukta ityucyate / sarvacetovaśiparamapāramitāprāpta ityucyate
            / dānapāraga ityucyate / śīlābhyudgata ityucyate / kṣāntipāraga ityucyate / vīryābhyudgata
            ityucyate / dhyānābhijñaprāpta ityucyate / prajñāpāraṃgata ityucyate / siddhapraṇidhāna
            ityucyate / mahāmaitravihārītyucyate / mahākaruṇāvihārītyucyate / mahāmuditāvihārītyucyate
            / mahopekṣāvihārītyucyate / sattvasaṃgrahaprayukta ityucyate / anāvaraṇapratisaṃvitprāpta
            ityucyate / pratiśaraṇabhūta ityucyate / mahāpuṇya ityucyate / mahājñānītyucyate /
            smṛtimatigatibuddhisaṃpanna ityucyate / smṛtyupasthānasamyakprahāṇaṛddhipādendriyabalabodhyaṅgasamarthavidarśanālokaprāpta
            ityucyate / uttīrṇasaṃsārārṇava ityucyate / pāraga ityucyate / sthalagata ityucyate
            / kṣemaprāpta ityucyate / abhayaprāpta ityucyate / marditakleśakaṇṭaka ityucyate /
            puruṣa ityucyate / mahāpuruṣa ityucyate / puruṣasiṃha ityucyate / vigatabhayalomaharṣaṇa
            ityucyate / nāga ityucyate / nirmala ityucyate / trimalamalaprahīṇa ityucyate / vedaka
            ityucyate / traividyānuprāpta ityucyate / caturoghottīrṇa ityucyate / pāraga ityucyate
            / kṣatriya ityucyate / brāhmaṇa ityucyate / ekaratnachatradhārītyucyate / vāhitapāradharma
            ityucyate / bhikṣurityucyate / bhinnāvidyāṇḍakośa ityucyate / śramaṇa ityucyate /
            arthasaṅgapathasamatikrānta ityucyate / śrotriya ityucyate / niḥsṛtakleśa ityucyate
            / balavānityucyate / daśabaladhārītyucyate / bhagavānityucyate / bhāvitakāya ityucyate
            / rājātirāja ityucyate / dharmarāja ityucyate / varapravaradharmacakrapravartyanuśāsaka
            ityucyate / akopyadharmadeśaka ityucyate / sarvajñajñānābhiṣikta ityucyate / asaṅgamahājñānavimalaviruktapaṭṭabaddha
            ityucyate / saptabodhyaṅgaratnasamanvāgata ityucyate / sarvadharmaviśeṣaprāpta (<span class="bold">Vaidya 309</span>) ityucyate / sarvāryaśrāvakāmātyāvalokitamukhamaṇḍala ityucyate / bodhisattvamahāsattvaputraparivāra
            ityucyate / suvinītavinaya ityucyate / suvyākṛtabodhisattva ityucyate / vaiśravaṇasadṛśa
            ityucyate / saptāryadhanaviśrāṇitakośa ityucyate / tyaktatyāga ityucyate / sarvasukhasaṃpattisamanvāgata
            ityucyate / sarvābhiprāyadātetyucyate / sarvalokahitasukhānupālaka ityucyate / indrasama
            ityucyate / jñānabalavajradhārī ityucyate / samantanetra ityucyate / sarvadharmānāvaraṇajñānadarśītyucyate
            / samantajñānavikurvaṇa ityucyate / vipuladharmanāṭakadarśanapraviṣṭa ityucyate /
            candrasama ityucyate / sarvajagadatṛptadarśana ityucyate / samantavipulaviśuddhaprabha
            ityucyate / prītiprāmodyakaraprabha ityucyate / sarvasattvābhimukhadarśanābhāsa ityucyate
            / sarvajagaccittāśayabhājanapratibhāsaprāpta ityucyate / mahāvyūha ityucyate / śaikṣāśaikṣajyotirgaṇaparivāra
            ityucyate / ādityamaṇḍalasama ityucyate / vidhūtamohāndhakāra ityucyate / mahāketurāja
            ityucyate / apramāṇānantaraśmirityucyate / mahāvabhāsasaṃdarśaka ityucyate / sarvapraśnavyākaraṇanirdeśāsaṃmūḍha
            ityucyate / mahāvidyāndhakāravidhvaṃsanakara ityucyate / mahājñānālokavilokitabuddhinirvikalpa
            ityucyate / mahāmaitrīkṛpākaruṇāsarvajagatsamaraśmipramuktapramāṇaviṣaya ityucyate
            / prajñāpāramitāgambhīradurāsadadurnirīkṣamaṇḍala ityucyate / brahmasama ityucyate
            / praśānteryāpatha ityucyate / sarveryāpathacaryāviśeṣasamanvāgata ityucyate / paramarūpadhārī
            ityucyate / asecanakadarśana ityucyate / śāntendriya ityucyate / śāntamānasa ityucyate
            / śamathasaṃbhāraparipūrṇa ityucyate / uttamaśamathaprāpta ityucyate / paramadamaśamathaprāpta
            ityucyate / śamathavidarśanāparipūrṇasaṃbhāra ityucyate / gupto jitendriyo nāga iva
            sudānto hrada ivāccho 'nāvilo viprasanna ityucyate / sarvakleśavāsanāvaraṇasuprahīṇa
            ityucyate / dvātriṃśanmahāpuruṣalakṣaṇasamanvāgata ityucyate / paramapuruṣa ityucyate
            / aśītyanuvyañjanaparivāravicitraracitagātra ityucyate / puruṣarṣabha ityucyate /
            daśabalasamanvāgata ityucyate / caturvaiśāradyaprāptānuttarapuruṣadamyasārathirityucyate
            / śāstetyucyate / aṣṭādaśāveṇikabuddhadharmaparipūrṇa ityucyate / aninditakāyavāṅmanaskarmānta
            ityucyate / sarvākāravaropetasupariśodhitajñānadarśanamaṇḍalatvācchūnyatāvihārītyucyate
            / pratītyasamutpādasamatābhisaṃbodhādānimittavihārītyucyate / paramārthasatyanayaprativedhādapraṇihitavihārītyucyate
            / sarvaprasthānāliptatvādanabhisaṃskāragocara ityucyate / sarvasaṃskārapratipraśrabdhatvādbhūtavādītyucyate
            / bhūtakoṭyavikopitajñānaviṣayatvādavitathānanyathāvādītyucyate / tathatādharmadhātvākāśalakṣaṇālakṣaṇaviṣayatvādaraṇyadharmasupratilabdha
            ityucyate / māyāmarīcisvapnodakacandrapratiśrutkapratibhāsasamatāsarvadharmavihāritvādamoghadarśanaśravaṇa
            ityucyate / parinirvāṇahetujanakatvādamoghapadavikramītyucyate / sattvavinayaparākramavikrāntatvādutkṣiptaparikheda
            ityucyate / avidyābhavatṛṣṇāsamucchinnatvātsthāpitasaṃkrama ityucyate / nairyāṇikapratipatsudeśakatvānnirjitamārakleśapratyarthika
            ityucyate / sarvamāraviṣayacaryānanuliptatvāduttīrṇakāmapaṅka ityucyate / kāmadhātusamatikrāntatvātpātitamānadhvaja
            (<span class="bold">Vaidya 310</span>) ityucyate / rūpadhātusamatikrāntatvāducchritaprajñādhvaja ityucyate / ārupyadhātusamatikrāntatvātsarvalokaviṣayasamatikrānta
            ityucyate / dharmakāyajñānaśarīratvānmahādruma ityucyate / anantaguṇaratnajñānasaṃkusumitavimuktiphalasusaṃpannatvādudumbarapuṣpasadṛśa
            ityucyate / durlabhaprādurbhāvadarśanatvāccintāmaṇiratnamaṇirājasama ityucyate
            / yathānayanirvāṇabhiprāyasupratipūraṇatvātsupratiṣṭhitapāda ityucyate / dīrgharātraṃ
            tyāgaśīlatapovratabrahmacaryadṛḍhasamādānācalāprakampyatvādvicitrasvastikanandyāvartasahasrācakrāṅkitapādatala
            ityucyate / dīrgharātraṃ mātāpitṛśramaṇabrāhmaṇagurudakṣiṇīyadhārmikarakṣāparipālanatayā
            śaraṇāgatānāṃ cāparityāgatvādāyatapārṣṇirityucyate / dīrgharātraṃ prāṇātipātoparatatvāddīrghāṅgulītyucyate
            / dīrgharātraṃ prāṇātipātavairamaṇyaṃparasattvasamādāyanatvādbahujanatrātetyucyate
            / dīrgharātraṃ prāṇātipātavairamaṇyaṃguṇavarṇasaṃprakāśanatvānmṛdutaruṇahastapāda
            ityucyate / dīrgharātraṃ mātāpitṛśramaṇabrāhmaṇagurudakṣiṇīyopasthānaparicaryāsnānānulepanasarpitailābhyaṅgasvahastaśarīraparikarmaparikhedatvājjālāṅgulīhastapāda
            ityucyate / dīrgharātraṃ dānapriyavadyatārthakriyāsamānārthatāsaṃgrahavastujālena
            sattvasaṃgrahakauśalyaṃsuśikṣitatvāducchaṅgapāda ityucyate / dīrgharātramuttarottari
            viśiṣṭatarakuśalamūlādhyālambanatvādūrdhvāṅgadakṣiṇāvartaromakūpa ityucate / dīrgharātraṃ
            mātāpitṛśramaṇabrāhmaṇagurudakṣiṇīyatathāgatacaityapradakṣiṇīkaraṇadharmaśravaṇacitrīkāraromaharṣaṇaparasattvasaṃharṣaṇadharmadeśanāprayogatvādeṇeyajaṅgha
            ityucyate / dīrgharātraṃ satkṛtya dharmaśravaṇagrahaṇadhāraṇavācanavijñāpanārthapadaniścayanistīraṇakauśalyena
            jarāvyādhimaraṇābhimukhānāṃ ca sattvānāṃ śaraṇagamanānupradānasatkṛtyadharmadeśanāparibhavabuddhitvātkośopagatabastiguhya
            ityucyate / dīrgharātraṃ śramaṇabrāhmaṇānāṃ tadanyeṣāṃ ca brahmacāriṇāṃ brahmacaryānugrahasarvapariskārānupradānanagnabalānupradānaparadārāgamanabrahmacaryaguṇavarṇasaṃprakāśanahryapatrāpyānupālanadṛḍhasamādānatvātpralambabāhurityucyate
            / dīrgharātraṃ hastasaṃyatapādasaṃyatasattvāviheṭhanaprayogamaitrakāyakarmavākkarmamanaskarmasamanvāgatatvānnyagrodhaparimaṇḍala
            ityucyate / dīrgharātraṃ bhojanamātrāṃ jñātā alpāhāratodārasaṃyamaglānabhaiṣajyānupradānahīnajanāparibhavānāthānavamardanatathāgatacaityaviśīrṇapratisaṃskāraṇastūpapratiṣṭhāpanatvādbhayārditebhyaśca
            sattvebhyo 'bhayapradānatvānmṛdutaruṇasūkṣmacchavirityucyate / dīrgharātraṃ mātāpitṛśramaṇabrāhmaṇagurudakṣiṇīyānāṃ
            snānānulepanasarpistailābhyaṅgaśīte uṣṇodakamuṣṇe śītodakacchāyātapaṛtusukhaparibhogānupradānamṛdutaruṇatūlasaṃsparśasukumāravastrāstīrṇaśayanāsanānupradānatathāgatacaityagandhatailasekasūkṣmapaṭṭadhvajapatākāguṇapradānatvātsuvarṇacchavirityucyate
            / dīrgharātraṃ sarvasattvāpratighātamaitrībhāvanāyogakṣāntisauratyeparasattvasamādāpanāvairavyāpādaguṇavarṇasaṃprakāśanatayā
            tathāgatacaityatathāgatapratimānāṃ ca suvarṇakhacanasuvarṇapuṣpasuvarṇacūrṇābhikiraṇasuvarṇavarṇapaṭṭapatākādhvajālaṃkārasuvarṇabhājanasuvarṇavastrānupradānatvādekaikanicitaromakūpa
            ityucyate / dīrgharātraṃ paṇḍitopasaṃkramaṇakiṃkuśalākuśalaparipṛcchanasāvadyānavadyasevyahīnamadhyapraṇītadharmaparipṛcchanārthamīmāṃsanaparitulanāsaṃmohatathāgatacaityakīṭalūtālayāñjaliyānirmālyanānātṛṇaśarkarāsamuddharaṇasaṃprayogatvātsaptotsada
            ityucyate / (<span class="bold">Vaidya 311</span>) dīrgharātraṃ mātāpitṛjyeṣṭhaśreṣṭhapūjyaśramaṇabrāhmaṇakṛpaṇavanīpakādibhya upāgatebhyaḥ
            satkṛtya yathābhiprāyamannapānāsanavastrāpaśrayapradīpakalpitajīvikapariskārasaṃpradānakūpapuṣkariṇīśītajalaparīpūrṇamahājanopabhogānupradānatvātsiṃhapūrvārdhakāya
            ityucyate / dīrgharātraṃ mātāpitṛśramaṇabrāhmaṇagurudakṣiṇīyāvanamanapraṇamanābhivādanābhayapradānadurbalāparibhavaśaraṇāgatāparityāgadṛḍhasargadānānutsargatvāccitāntarāṃsa
            ityucyate / dīrgharātraṃ svadoṣaparitulanapraskhalitaparachidrādoṣadarśanavivādamūlaparabhedakaramantraparivarjanasupratinissargamantrasvārakṣitavākkarmāntatvātsusaṃvṛttaskandha
            ityucyate / dīrgharātraṃ mātāpitṛśramaṇabrāhmaṇagurudakṣiṇīyānāṃ pratyutthānapratyudramanābhivādanakāmānāṃ
            ca sarvaśāstravaiśāradyena vivādakāmasattvanigrahasvadharmavinayānulomanasamyakpravṛttarājāmātyasamyakpravṛttakuśaladharmapathapratiṣṭhāpanaprabhāvanatathāgataśāsanaparigrahasaṃdhāraṇasarvakuśalacaryāsamādāpana
            pūrvaṃgamatvātsiṃhahanurityucyate / dīrgharātraṃ sarvavastuparityāgayathābhiprāyayācanakapriyābhidhānamupasaṃkrāntānāṃ
            cāvimānanājihmīkaraṇāvikṣepaṃ sarveṣāṃ yathābhiprāyaparipūraṇadānaparityāgadṛḍhasamādānānutsargatvāccatvāriṃśatsamadanta
            ityucyate / dīrgharātraṃ piśunavacanaparivarjanabhedamantrāgrahaṇasaṃdhisāmagrīrocanasamagrāṇāṃ
            cedācittena piśunavacanavigarhaṇasaṃdhisāmagrīguṇavarṇaprakāśanaprayogatvātsuśukladanta
            ityucyate / dīrgharātraṃ kṛṣṇapakṣaparivarjanaśuklapakṣakuśalopacayakṛṣṇakarmakṛṣṇavipākaparivarjanaśuklakarmaśuklavipākasaṃvarṇanakṣīrabhojanaśuklavastrapradānatathāgatacaityeṣu
            sudhākṛtakakṣīramiśrasaṃpradānasumanāvārṣikīdhānuskārimālāguṇapuṣpadāmaśuklavarṇakusumānupradānatvādaviraladanta
            ityucyate / dīrgharātraṃ hāsyoccaṭyanavivarjanānandakaraṇavāganurakṣaṇānandakaraṇavāgudīraṇaparaskhalitāparachidrāparimārgaṇasarvasattvasamacittasamādāpanasamaprayogasamadharmadeśanadṛḍhasamādānāparityāgatvādrasarasāgravānityucyate
            / dīrgharātraṃ sarvasattvāviheṭhanāvihiṃsanavividhavyādhispṛṣṭopasthānaglānabhaiṣajyānupradānatvātsarvarasārthikebhyaśca
            sarvarasapradānāparikhedatvādbahmasvara ityucyate / dīrgharātramanṛtaparuṣakarkaśaśāṭhyaparakaṭukaparābhiṣaṅginyapriyaparamarbhaghaṭṭanavākparivarjanamaitrīkaruṇāprayogamuditāprāmodyakaraṇīsnigdhamamadhuraślakṣṇahṛdayaṃgamasarvendriyaprahlādakaraṇīsamyagvākyasamyakprayogatvādabhinīlanetra
            ityucyate / dīrgharātraṃ mātāpitṛvatsarvasattvāpratihatacakṣuprayogaikaputravadyācanakamaitrīkāruṇyapūrvaṃgamasaṃprekṣaṇājihmīkaraṇaprasannendriyatathāgatacaityānimiṣanayanasaṃprekṣaṇaparasattvatathāgatadarśanasamādāpanadṛḍhasamādānatvādgopekṣanetra
            ityucyate / dīrgharātraṃ hīnacetovivarjanodāravipulādhimuktiparipūraṇānuttaradharmachandasattvasamādāpanabhṛkuṭīmukhavivarjanasmitamukhasarvakalyāṇamitropasaṃkramaṇābhimukhapūrvaṃgamasarvakuśalopacayāvaivartikatvāprabhūtajihva
            ityucyate / dīrgharātraṃ sarvavāgdoṣavivarjanasarvaśrāvakapratyekabuddhadharmabhāṇakāpramāṇaguṇavarṇasaṃprakāśanatathāgatasūtrāntalikhanavācanapaṭhanavijñāpanaṃ
            teṣāṃ ca dharmāṇāmarthapadaprabhedaparasattvasaṃprāpaṇakauśalyatvāduṣṇīṣānavalokitamūrdha
            ityucyate / dīrgharātraṃ mātāpitṛśramaṇabrāhmaṇagurudakṣiṇīyānāṃ mūrdhnāṃ caraṇatalapraṇipatanapravrajitavandanābhivādanakeśāvaropaṇasugandhatailamūrdhnipariṣiñcanaṃ
            sarvayācanakebhyaścūrṇamālyamālāguṇamūrdhābharaṇānupradānatvād (<span class="bold">Vaidya 312</span>) bhrūmadhye sujātapradakṣiṇāvartottaptaviśuddhavarṇābhāsorṇa ityucyate / dīrgharātraṃ
            nirargalasarvayajñayajanasamādapanasarvakalyāṇamitrānuśāsanyanuddharadharmabhāṇakānāṃ
            dautyaprekṣaṇe diggamanāgamanāparikhedanasarvabuddhabodhisattvaprattyekabuddhāryaśrāvakadharmabhāṇakamātāpitṛgurudakṣiṇīyatamondhakāravidhamanatailadhṛtatṛṇolkāpradīpanānāgandhatailapradīpasarvākāravaropetaprāsādikatathāgatapratimākāraṇakṣīrapratibhāsaratnottīrṇakośapratimaṇḍanaparasattvabodhacittāmukhīkaraṇakuśalasaṃbhāraviśeṣatvānmahāsthāmaprāpta
            ityucyate / mahānārāyaṇabalopetatvānmahānārāyaṇa ityucyate / koṭīśatamāradharṣaṇabalopetatvātsarvaparapramardaka
            ityucyate / daśatathāgatabalopetatvāddaśatathāgatabalopeta ityucyate / sthānāsthānajñānakuśalahīnaprādeśikayānavivarjanamahāyānaguṇasamudānayanabalopetātṛptabalaprayogatvātsthānajñānabalopeta
            ityucyate / atītānāgatapratyutpannakarmasamādānahetuśovipākaśojñānabalopetatvādatītānāgatapratyutpannasarvakarmasamādānahetuvipākajñānabalopeta
            ityucyate / sarvasattvendriyavīryavimātratājñānabalopetatvātsarvasattvendriyavīryavimātratājñānabalopeta
            ityucyate / anekadhātunānādhātulokapraveśajñānabalopetatvādanekadhātunānādhātulokapraveśajñānabalopeta
            ityucyate / anekādhimuktinānādhimuktiniravaśeṣādhimuktivimuktijñānabalopetatvādanekādhimuktinānādhimuktisarvaniravaśeṣādhimuktijñānabalopeta
            ityucyate / sarvatragāminīpratipajjñānabalopetatvātsarvatragāminīpratipajjñānabalopeta
            ityucyate / sarvadhyānavimokṣasamādhisamāpattisaṃkleśavyavadānavyavasthāpanajñānabalopetatvāsarvadhyānavimokṣasamādhisamāpattisaṃkleśavyavadānavyavasthāpanajñānabalopeta
            ityucyate / anekavidhapūrvanivāsānusmṛtyāsaṅgajñānabalopetatvādanekavidhapūrvanivāsānusmṛtyāsaṅgajñānabalopeta
            ityucyate / niravaśeṣasarvarūpānāvaraṇadarśanadivyacakṣurjñānabalopetatvānniravaśeṣasarvarūpānāvaraṇadarśanadivyacakṣurjñānabalopeta
            ityucyate / sarvaṃvāsanānusaṃdhigataniravaśeṣasarvāśravakṣayajñānabalopetatvātsarvavāsanānusaṃdhigataniravaśeṣasarvāśravakṣayajñānabalopeta
            ityucyate / niravaśeṣasarvadharmābhisaṃbuddhapratijñārohaṇasadevalokānabhibhūtapratijñāvaiśāradyaprāptatvānniravaśeṣasarvadharmābhisaṃprabuddhatijñārohaṇasadevaloke
            'nabhibhūtapratijñāvaiśāradyaprāpta ityucyate / sarvasāṃkleśikāntarāyikadharmāntarāyakaraṇānirvāṇasyetitatpratijñārohaṇasadevake
            loke 'nāchedyapratijñāvaiśāradyaprāptatvāsarvasāṃkleśikāntarāyikadharmāntarāyakaraṇānirvāṇasyeti
            tatpratijñārohaṇasadevake loke 'nāchedyapratijñāvaiśāradyaprāpta ityucyate / nairyāṇikīṃ
            pratipadaṃ pratipadyamāno nirvāṇamārāgayiṣyatīti pratijñārohaṇasadevake loke 'praticodyapratijñāvaiśāradyaprāptatvānnairyāṇikīṃ
            pratipadaṃ pratipadyamāno nirvāṇamārāgayiṣyatīti pratijñārohaṇasadevake loke 'praticodyapratijñāvaiśāradyaprāpta
            ityucyate / savāśravakṣayajñānaprahāṇajñānapratijñārohaṇasadevake loke 'vivartyapratijñāvaiśāradyaprāptatvātsarvāśravakṣayajñānaprahāṇajñānapratijñārohaṇasadevake
            loke 'vivartyapratijñāvaiśāradyaprāpta ityucyate / askhalitapadadharmadeśakatvādaskhalitapadadharmadeśaka
            ityucyate / arutānabhilāpyadharmasvabhāvānubuddhatvādarutānabhilāpyadharmasvabhāvānubuddha
            ityucyate / aviratatvādavirata ityucyate / sarvasattvarutāpramāṇabuddhadharmarutanirghoṣādhiṣṭhānasamarthatvātsarvasattvarutāpramāṇabuddhadharmarutanirghoṣādhiṣṭhānasamartha
            ityucyate / (<span class="bold">Vaidya 313</span>) amuṣitasmṛtitvādamuṣitasmṛtirityucyate / nānātvasaṃjñāvigatatvānnānātvasaṃjñāvigata
            ityucyate / sarvacittasamāhitasumāhitasattvātsarvacittasamāhitasusamāhita ityucyate
            / apratisaṃkhyāsamupekṣakatvādapratisaṃkhyāsamupekṣaka ityucyate / chandasaṃskārasamādhyaparihīnatvācchandasaṃskārasamādhyaparihīna
            ityucyate / vīryasaṃskārasamādhyanāchedyāparihīnavīryatvādvīryasaṃskārasamādhyaparihīnavīrya
            ityucyate / smṛtyaparihīnatvādaparihīnasmṛtirityucyate / aparihīnaprajñatvādaparihīnaprajña
            ityucyate / vimuktyaparihīnatvādaparihīnavimuktirityucyate / vimuktijñānadarśanāprahīnatvādaparihīnavimuktijñānadarśana
            ityucyate / sarvakāyakarmavākkarmamanaskarmajñānapūrvaṃgamajñānānuparivartisamanvāgatatvātsarvakāyavāṅbhamanaskarmajñānapūrvaṃgamajñānānuparivartijñānasamanvāgata
            ityucyate / atītānāgatapratyutpanneṣvadhvasvasaṅgāpratihatajñānadarśanasamanvāgatatvāt
            tryadhvāsaṅgāpratihatajñānadarśanasamanvāgata ityucyate / anāvaraṇavimokṣapratilabdhatvādanāvaraṇavimokṣapratilabdha
            ityucyate / adhiṣṭhitasarvasattvacaritapraveśakauśalyāvasthitatvodadhiṣṭhitasarvasattvacaritapraveśakauśalyāvasthita
            ityucyate / yathāpratyarhadharmadeśanākuśalatvādyathāpratyarhadharmadeśanākuśala ityucyate
            / sarvasvarāṅgamaṇḍalaparamapāramitāprāptatvātsarvasvarāṅgamaṇḍalaparamapāramitāprāpta
            ityucyate / sarvarutapratirutaniścāraṇakauśalyaprāptatvāddevanāgayakṣagandharvāsuragaruḍakinnaramahoragaruta
            ityucyate / brahmasvararutaravitanirghoṣa ityucyate / kalaviṅkarutasvara ityucyate
            / dundubhisaṃgītirutasvara ityucyate / dharaṇītalanirnādanirghoṣasvara ityucyate /
            sāgaranāgendrameghastanitagarjitaghoṣasvara ityucyate / siṃhavṛṣabhitābhigarjitanirghoṣasvara
            ityucyate / sarvasattvarutaravitānucaraṇasaṃtoṣaṇasvara ityucyate / asaṅgānāvaraṇasarvaparṣanmaṇḍalābhirādhanasvara
            ityucyate / ekarutātsarvarutasaṃprāpanasvara ityucyate / brahmendrapūjita ityucyate
            / devendrasatkṛta ityucyate / nāgendranamaskṛta ityucyate / yakṣendrāvalokitamukhamaṇḍala
            ityucyate / gandharvendropagīta ityucyate / rākṣasendraprasannendriyāninimiṣanayanasaṃprekṣita
            ityucyate / asurendrābhipraṇata ityucyate / garuḍendrāvihiṃsāprekṣita ityucyate /
            kinnarendrābhiṣṭuta ityucyate / mahoragendrābhilaṣitadarśana ityucyate / manujendrābhisaṃpūjita
            ityucyate / ahargaṇasevita ityucyate / sarvabodhisattvasamādāyakasamuttejakasaṃhaprarṣaka
            ityucyate / nirāmiṣadharmadeśaka ityucyate / akṣuṇṇapadavyañjanāvandhyadharmadeśaka
            ityucyate / kālānatikramaṇadharmadeśaka ityucyate / idaṃ tanmaitreya dharmacakrapravartanaṃ
            tathāgataguṇavarṇapradeśasya yatkiṃcidavatāramātraṃ saṃkṣepeṇa nirdeśitaḥ vistareṇa
            punamaitreya tathāgataḥ kalpaṃ vā kalpāvaśeṣaṃ vā nirdiśet / na cāsya nirdiśyamānasya
            paryanto bhavet //</p>
         
         
         <p>atha khalu bhagavāṃstasyāṃ velāyāmimāṃ gāthāmabhāṣat -</p>
         
         
         <p>
            gambhīraṃ durdṛśaṃ sūkṣmaṃ dharmacakraṃ pravartitam /<br />
            yatra mārā na gāhante sarve ca paratīrthikāḥ // Lal_26.52 //
            </p>
         
         
         <p>
            anālayaṃ niṣprapañcaṃ anutpādamasaṃbhavam /<br />
            viviktaṃ prakṛtīśūnyaṃ dharmacakraṃ pravartitam // Lal_26.53 //
            </p>
         
         <span class="note"><span class="bold">Vaidya 314</span></span>
         
         <p>
            anāyūhamaniryūhamanimittamalakṣaṇam /<br />
            samatādharmanirdeśaṃ cakraṃ buddhena varṇitam // Lal_26.54 //
            </p>
         
         
         <p>
            māyāmarīci svapnaṃ ca dakacandra pratiśrutkā /<br />
            yathaite tathā taccakraṃ lokanāthena vartitam // Lal_26.55 //
            </p>
         
         
         <p>
            pratītyadharmaotāramanucchedamaśāśvatam /<br />
            sarvadṛṣṭisamucchedo dharmacakramiti smṛtam // Lal_26.56 //
            </p>
         
         
         <p>
            ākāśena sadā tulyaṃ nirvikalpaṃ prabhāsvaram /<br />
            anantamadhyanirdeśaṃ dharmacakramihocyate // Lal_26.57 //
            </p>
         
         
         <p>
            astināstivinirmuktamātmyanairātmyavarjitam /<br />
            prakṛtyājātinirdeśaṃ dharmacakramihocyate // Lal_26.58 //
            </p>
         
         
         <p>
            bhūtakoṭīmakoṭīṃ ca tathatāyāṃ tathatvataḥ /<br />
            advayo dharmanirdeśo dharmacakraṃ nirucyate // Lal_26.59 //
            </p>
         
         
         <p>
            cakṣuḥ svabhāvataḥ śūnyaṃ śrotaṃ ghrāṇaṃ tathaiva ca /<br />
            jihvā kāyaṃ ca cittaṃ ca śūnyātmāno nirīhakaḥ // Lal_26.60 //
            </p>
         
         
         <p>
            idaṃ tadīddaśaṃ cakraṃ dharmacakraṃ pravartitam /<br />
            bodhayatyabudhān sattvāṃstena buddho nirucyate // Lal_26.61 //
            </p>
         
         
         <p>
            svayaṃ mayānubuddho 'yaṃ svabhāvo dharmalakṣaṇam /<br />
            ṛte paropadeśena svayaṃbhūstatha cakṣumān // Lal_26.62 //
            </p>
         
         
         <p>
            sarvadharmavaśiprāpto dharmasvāmī nirucyate /<br />
            nayānayajño dharmeṣu nāyakastena cocyate // Lal_26.63 //
            </p>
         
         
         <p>
            yathā bhavanti vaineyā vinayāmyamitāṃ janāṃ /<br />
            vineyapāramiprāptastena prokto vināyakaḥ // Lal_26.64 //
            </p>
         
         
         <p>
            naṣṭamārgā hi ye sattvā mārgaṃ deśemi uttamam /<br />
            nayāmi pārimaṃ tīraṃ tasmādasmi vināyakaḥ // Lal_26.65 //
            </p>
         
         
         <p>
            saṃgrahāvastujñānena saṃgṛhya janatāmaham /<br />
            saṃsārāṭavinistīrṇaḥ sārthavāhastato hyaham // Lal_26.66 //
            </p>
         
         
         <p>
            vaśavartī sarvadharmeṣu tena dharmeśvaro jinaḥ /<br />
            dharmacakraṃ pravartitvā dharmarājo nirucyate // Lal_26.67 //
            </p>
         
         <span class="note"><span class="bold">Vaidya 315</span></span>
         
         <p>
            dharmadānapatiḥ śāstā dharmasvāmī niruttaraḥ /<br />
            suyaṣṭayajñasiddhārthaḥ pūrṇāśaḥ siddhamaṅgalaḥ // Lal_26.68 //
            </p>
         
         
         <p>
            āśvāsakaḥ kṣemadarśī śūro mahāraṇaṃjahaḥ /<br />
            uttīrṇasarvasaṃgrāmo mukto mocayitā prajāḥ // Lal_26.69 //
            </p>
         
         
         <p>
            ālokabhūto lokasya prajñājñānaprabhaṃkaraḥ /<br />
            ajñānatamaso hantā ulkādhāri mahāprabhaḥ // Lal_26.70 //
            </p>
         
         
         <p>
            mahāvaidyo mahājñānī mahākleśacikitsakaḥ /<br />
            sattvānāṃ kleśaviddhānāṃ śalyahartā niruttaraḥ // Lal_26.71 //
            </p>
         
         
         <p>
            sarvalakṣaṇasaṃpannaḥ sarvavyañjanaśobhitaḥ /<br />
            samantabhadrakāyena hīnānāṃ cānuvartakaḥ // Lal_26.72 //
            </p>
         
         
         <p>
            daśabhirbalabhirbalavān vaiśāradyaviśāradaḥ /<br />
            āveṇikairaṣṭadaśai agrayānī mahāmuniḥ // Lal_26.73 //
            </p>
         
         
         <p>
            eṣa saṃkṣepanirdeśo dharmacakrapravartane /<br />
            tathāgataguṇavarṇaḥ parītto 'yaṃ prakāśitaḥ // Lal_26.74 //
            </p>
         
         
         <p>
            buddhajñānamanantaṃ hi ākāśavipulaṃ samam /<br />
            kṣapayetkalpa bhāṣanto na ca buddhaguṇakṣayaḥ // Lal_26.75 //
            </p>
         
         
         <p>iti //</p>
         
         
         <p>iti śrīlalitavistare dharmacakrapravartanaparivarto nāma ṣaḍviṃśatitamo 'dhyāyaḥ //</p>
         
         
         
         
         
         <p>START Parivarta 27</p>
         
         <span class="note"><span class="bold">Vaidya 316</span></span>
         
         
         <p>nigamaparivartaḥ saptaviṃśaḥ /</p>
         
         
         <p>atha khalu devaputrā yaistathāgato 'dhīṣṭo 'bhūdasya dharmaparyāyasya saṃprakāśanāya
            saha maheśvaranandasunandacandanamahitaśāntapraśāntavinīteśvarapramukhā aṣṭādaśaḥ
            śuddhāvāsakāyikā devaputrasahasrāṇi ye tathāgatasya dharmacakrapravartane 'pi saṃnipatitā
            abhūvan / tatra bhagavāṃstān maheśvaradevaputrapramukhān śuddhāvāsakāyikān devaputrānāmantrayate
            sma - ayaṃ sa mārṣā lalitavistaro nāma dharmaparyāyasūtrānto mahāvaipulyabodhisattvavikrīḍitaḥ
            buddhaviṣaye lalitapraveśa ātmopanāyikastathāgatena bhāṣitaḥ / taṃ yūyamudgṛhṇīdhvaṃ
            dhārayata vācayata ca / evamiyaṃ dharmanetrī vaistārikī bhaviṣyati / bodhisattvayānikāśca
            pudgalā imaṃ dharmaparyāyaṃ śrutvā dṛḍhataraṃ vīryamālapsyante / anuttarāyāṃ samyaksaṃbodhāvudārādhimuktikāśca
            sattvā mahādharmavarṣavegaṃ saṃjānayiṣyanti / mārapakṣaśca nigṛhīto bhaviṣyati / sarvaparapravādinaścāvatāraṃ
            na lapsyante / yuṣmākaṃ ca taddharmadeśanādhyeṣaṇā kuśalamūlaṃ mahārthikaṃ bhaviṣyati
            mahāphalaṃ mahānuśaṃsam //</p>
         
         
         <p>yaḥ kaścinmārṣā asya lalitavistarasya dharmaparyāyasyāñjaliṃ saṃpragṛhītaṃ kariṣyati,
            so 'ṣṭāvutkṛṣṭān dharmān pratilapsyate / katamānaṣṭau? tadyathā - utkṛṣṭa rūpaṃ pratilapsyate
            / utkṛṣṭabalaṃ pratilapsyate / utkṛṣṭaparivāraṃ pratilapsyate / utkṛṣṭapratibhānaṃ
            pratilapsyate / utkṛṣṭanaiṣkramyaṃ pratilapsyate / utkṛṣṭacittapariśuddhiṃ pratilapsyate
            / utkṛṣṭasamādhipadaṃ pratilapsyate / utkṛṣṭaprajñāvabhāsaṃ pratilapsyate / imānyaṣṭāvutkṛṣṭān
            dharmān pratilapsyate //</p>
         
         
         <p>yaḥ kaścinmārṣā imaṃ lalitavistaraṃ dharmaparyāyaṃ bhāṣitukāmasya dharmabhāṇakasya
            dharmāsanaṃ prajñāpayiṣyati, tasyāṣṭāvāsanapratilambhāḥ pratikāṅkṣitavyāḥ sahaprajñapte
            āsane / katame 'ṣṭau? tadyathā - śreṣṭhyāsanapratilambhaḥ / gṛhapatyāsanapratilambhaḥ
            / cakravartyāsanapratilambhaḥ / lokapālāsanapratilambhaḥ / śakrāsanapratilambhaḥ /
            vaśavartyāsanapratilambhaḥ / brahmāsanapratilambhaḥ / bodhimaṇḍavarāgragatasya bodhisattvabhūtasyāpratyudāvartyanihatamārapratyarthikasiṃhāsanapratilambhaḥ
            / anuttarāsamyaksaṃbodhimabhisaṃbuddhasya ato 'nuttaradharmacakrapravartanāsanapratilambhaśca
            pratikāṅkṣitavyaḥ / ime 'ṣṭāvāsanapratilambhāḥ pratikāṅkṣitavyāḥ //</p>
         
         
         <p>ya kaścinmārṣā imaṃ lalitavistaraṃ dharmaparyāyaṃ bhāṣamāṇāya sādhukāraṃ dāsyati,
            so 'ṣṭau vākpariśuddhīḥ pratilapsyate / katamā aṣṭau? tadyathā - yathāvāditathākāritāṃ
            satyānuparivartivākkarmapariśuddhyā / ādeyavacanatāṃ parṣadabhibhavanatayā / grāhyavacanatāṃ
            anuddhuratayā / ślakṣṇamadhuravacanatāṃ apāruṣyasattvasaṃgrahaṇatayā / kalaviṅkarutasvaratāṃ
            kāyacittodbilyakaraṇatayā / taduktavacanatāṃ sarvasattvairanabhibhavanatayā / brahmasvaratāṃ
            sarvasvarābhibhavanatayā / siṃhaghoṣābhigarjitasvaratāṃ sarvaparapravādibhiranabhibhavanatayā
            /
            (<span class="bold">Vaidya 317</span>) buddhasvaratāṃ sarvasattvendriyaparitoṣaṇatayā / imā aṣṭau vākkarmapariśuddhīḥ pratilapsyate
            //</p>
         
         
         <p>yaḥ kaścinmārṣā imaṃ lalitavistaraṃ dharmaparyāyaṃ pustakalikhitaṃ kṛtvā dhārayiṣyati
            satkariṣyati gurukariṣyati mānayiṣyati pūjayiṣyati, amātsaryacittatayā caturdiśamasya
            dharmaparyāyasya varṇanāṃ bhāṣiṣyate varṇanāṃ coccārayiṣyati - āgacchatemaṃ dharmaparyāyaṃ
            likhitaṃ dhārayata vācayata cintayata svādhyāyateti, so aṣṭau mahānidhānāni pratilapsyate
            / katamānyaṣṭau mahānidhānāni? yaduta smṛtinidhānaṃ asaṃmoṣaṇatayā / matinidhānaṃ
            buddhiprabhedanatayā / gatinidhānaṃ sarvasūtrāntārthagatyanurāgatayā / dhāraṇīnidhānaṃ
            sarvaśrutādhāraṇatayā / pratibhānanidhānaṃ pratilabhate sarvasattvasubhāṣitasaṃbhāṣaṇatayā
            / dharmanidhānaṃ pratilabhate saddharmapratilakṣaṇatayā / bodhicittanidhānaṃ triratnavaṃśānupacchedanatayā
            / pratipattinidhānaṃ cānutpattikadharmakṣāntipratilambhatayā / imānyaṣṭau nidhānāni
            pratilapsyate //</p>
         
         
         <p>yaḥ kaścinmārṣā imaṃ lalitavistaraṃ dharmaparyāyaṃ supravartitaṃ kṛtvā dhārayiṣyati,
            so 'ṣṭau saṃbhārān paripurayiṣyati / katamānaṣṭau? tadyathā - yaduta dānasaṃbhāraṃ
            paripūrayiṣyati amātsaryacittatayā / śīlasaṃbhāraṃ paripūrayiṣyati sarvakalyāṇābhiprāyaparipūraṇatayā
            / śrutasaṃbhāraṃ paripūrayiṣyati asaṅgaprajñāsamudānayanatayā / śamathasaṃbhāraṃ paripūrayiṣyati
            sarvasamādhisamāpattyāmukhīkaraṇatayā / vidarśanāsaṃbhāraṃ paripūrayiṣyati traividyavidyāpratipūryā
            / puṇyasaṃbhāraṃ paripūrayiṣyati lakṣaṇānuvyañjanabuddhakṣetrālaṃkāraviśuddhyā / jñānasaṃbhāraṃ
            paripūrayiṣyati sarvasattvayathādhimuktisaṃtoṣaṇatayā / mahākaruṇā saṃbhāraṃ paripūrayiṣyati
            sarvasattvaparipācanāparikhedatayā / imānaṣṭau saṃbhārān paripūrayiṣyati //</p>
         
         
         <p>yaḥ kaścinmārṣā imaṃ lalitavistaraṃ dharmaparyāyaṃ parebhyaśca vistareṇa saṃprakāśayiṣyati,
            evaṃcitto yaduta kathamamī sattvā eṣāmevarūpāṇāṃ dharmāṇāṃ lābhino bhaveyuriti, sa
            tena kuśalamūlenāṣṭau mahāpuṇyatāḥ pratilapsyate / katamā aṣṭau? tadyathā - rājā bhavati
            cakravartī, iyaṃ prathamā mahāpuṇyatā / caturmahārājakāyikānāṃ devānāmādhipatyaṃ kārayiṣyati,
            iyaṃ dvitīyā mahāpuṇyatā / śakro bhaviṣyati devendraḥ iyaṃ tṛtīyā mahāpuṇyatā / suyāmo
            bhaviṣyati devaputraḥ, iyaṃ caturthī mahāpuṇyatā saṃtuṣito bhaviṣyati, iyaṃ pañcamī
            mahāpuṇyatā / sunirmito bhaviṣyati, iyaṃ ṣaṣṭhī mahāpuṇyatā / vaśavartī bhaviṣyati
            devarājaḥ, iyaṃ saptamī mahāpuṇyatā / brahmā bhaviṣyati mahābrahmā, iyaṃ aṣṭamī mahāpuṇyatā
            / ante ca tathāgato bhaviṣyati arhan samyaksaṃbuddhaḥ sarvākuśaladharmaprahīnaḥ sarvakuśaladharmasamanvāgataḥ
            / imā aṣṭau mahāpuṇyatāḥ pratilapsyate //</p>
         
         
         <p>yaḥ kaścinmārṣā imaṃ lalitavistaraṃ dharmaparyāyaṃ bhāṣyamāṇamavahitaśrotaḥ śroṣyati,
            so 'ṣṭau cittanirmalatāḥ pratilapsyate / katamā aṣṭau? tadyathā - yaduta maitrīṃ pratilapsyate
            sarvadoṣanirghātāya / karuṇāṃ pratilapsyate sarvavihiṃsotsargāya / muditāṃ pratilapsyate
            sarvāratyapakarṣaṇatāyai / upekṣāṃ pratilapsyate anunayapratighotsargāya / catvāri
            dhyānāni pratilapsyate sarvarūpadhātuvaśavartitāyai / catasra (<span class="bold">Vaidya 318</span>) ārūpyasamāpattīḥ pratilapsyate cittavaśavartitāyai / pañcābhijñāḥ pratilapsyate
            anyabuddhakṣetragamanatāyai / sarvavāsanānusaṃdhisamuddhāraṃ pratilapsyate śūraṃgamasamādhipratilambhāya
            / imā aṣṭau cittanirmalatāḥ pratilapsyate //</p>
         
         
         <p>yasmiṃśca mārṣā grāme vā nagare vā nigame vā janapade vā janapadapradeśe vā caṃkrame
            vā vihāre vā ayaṃ lalitavistaro dharmaparyāyaḥ pracariṣyati, tatrāṣṭau bhayāni na
            prabhaviṣyanti sthāpayitvā pūrvakarmavipākam / katamānyaṣṭau? tadyathā - yaduta rājasaṃkṣobhabhayaṃ
            na bhaviṣyati / caurasaṃkṣobhabhayaṃ na bhaviṣyati / vyālasaṃkṣobhabhayaṃ na bhaviṣyati
            / durbhikṣakāntārasaṃkṣobhabhayaṃ na bhaviṣyati / anyonyakalahavivādavigrahasaṃkṣobhabhayaṃ
            na bhaviṣyati / devasaṃkṣobhabhayaṃ na bhaviṣyati / nāgasaṃkṣobhabhayaṃ na bhaviṣyati
            / yakṣasaṃkṣobhabhayaṃ na bhaviṣyati / sarvopadravasaṃkṣobhabhayaṃ na bhaviṣyati /
            imāni mārṣāstatrāṣṭau bhayāni na bhaviṣyanti (sthāpayitvā pūrvakarmavipākam) //</p>
         
         
         <p>saṃkṣepānmārṣā yadi tathāgataḥ kalpasthitikenāyuṣpramāṇena rātriṃdivamadhiṣṭhamāno
            'sya dharmaparyāyasya varṇaṃ bhāṣate, naivāsya dharmaparyāyasya varṇaparyanto bhavenna
            ca tathāgatapratibhānasya kṣayo bhavet / api tu khalu punarmārṣā yathaiva tathāgatasya
            śīlasamādhiprajñāvimuktijñānadarśanamapramāṇamaparyantam, evameva mārṣā ya imaṃ dharmaparyāyamudgrahīṣyati
            dhārayiṣyati vācayiṣyati likhiṣyati lekhayiṣyati paryavāpsyati pravartayiṣyati, parṣanmadhye
            ca vistareṇa saṃprakāśayiṣyati - anena cittena kathamamī sattvā evamudārasya dharmasya
            lābhinaḥ syuriti, teṣāmapi nāsti puṇyaparyantaḥ //</p>
         
         
         <p>tataḥ khalu bhagavānāyuṣmantaṃ mahākāśyapamāmantrayate sma āyuṣmantaṃ cānandaṃ maitreyaṃ
            ca bodhisattvaṃ mahāsattvam - imāmahaṃ mārṣā asaṃkhyeyakalpakoṭinayutaśatasahasrasamudānītāmanuttarāṃ
            samyaksaṃbodhiṃ yuṣmākaṃ haste paridāmyanuparindāmi paramayā parindanayā, svayaṃ caivamimaṃ
            dharmaparyāyaṃ dhārayata, parebhyaśca vistareṇa saṃprakāśayata //</p>
         
         
         <p>ityuktvā ca bhagavānasyaiva dharmaparyāyasya bhūyasyā mātrayānuparindanārthaṃ tasyāṃ
            velāyāmimāṃ gāthāmabhāṣata -</p>
         
         
         <p>
            sattvā dṛṣṭā ye mayā buddhadṛṣṭyā syuste 'rhantaḥ śariputreṇa tulyāḥ /<br />
            tāṃścetkaścitpūjayetkalpakoṭī tulyāṃ gaṅgāvālikābhiyathaiva // Lal_27.1 //
            </p>
         
         
         <p>
            pratyekabuddhāya tu yaśca pūjāṃ kuyādahorātramapi prahṛṣṭaḥ /<br />
            mālyaiḥ prakāraiśca tathāparaiśca tasmādayaṃ puṇyakṛto viśiṣyate // Lal_27.2 //
            </p>
         
         <span class="note"><span class="bold">Vaidya 319</span></span>
         
         <p>
            syuḥ sarvasattvā yadi pratyayairjinā tāṃ pūjayetkaścidihāpramattaḥ /<br />
            puṣpaiśca gandhaiśca vilepanaiśca kalpānanekāṃ satataṃ hi tatparam // Lal_27.3 //
            </p>
         
         
         <p>
            ekasya yaścaiva tathāgatasya kuryātpraṇāmaṃ api caikaśo 'pi /<br />
            prasannācitto 'tha vadennamo 'rhate tasmādidaṃ śreṣṭhataraṃ ca puṇyam // Lal_27.4
            //
            </p>
         
         
         <p>
            buddhā bhaveyuryadi sarvasattvā tāṃ pūjayedyaśca yathaiva pūrvam /<br />
            divyaiśca puṣpairatha mānurṣairvaraiḥ kalpānanekāṃ bahubhiḥ prakāraiḥ // Lal_27.5
            //
            </p>
         
         
         <p>
            yaścaiva saddharmavilopakātle tyaktvā svakāye ca tathaiva jīvitam /<br />
            vadyādahorātramidaṃ hi sūtraṃ viśiṣyate puṇyamidaṃ hi tasmāt // Lal_27.6 //
            </p>
         
         
         <p>
            yasyepsitaṃ pūjayituṃ vināyakāṃ pratyekabuddhāṃśca tathaiva śrāvakāṃ /<br />
            dṛḍhaṃ samutpādya sa bodhicitta idaṃ sadā sūtravaraṃ dadhātu // Lal_27.7 //
            </p>
         
         
         <p>
            rājā hyayaṃ sarvasubhāṣitānāṃ yo 'bhyudgataḥ sarvatathāgatānām /<br />
            gṛhe sthitastasya tathāgataḥ sadā tiṣṭhedidaṃ yatra hi sūtraratnam // Lal_27.8 //
            </p>
         
         
         <p>
            pratibhāṃ sa prāpnoti śubhāmanantāṃ ekaṃ padaṃ vakṣyati kalpakoṭī /<br />
            na vyañjanā bhraśyati nāpi cārthā dadyācca yaḥ sūtramida parebhyaḥ // Lal_27.9 //
            </p>
         
         
         <p>anuttaro 'sau naranāyakānāṃ sattvo na kaścitsadṛśo 'sya vidyate /
            <span class="note"><span class="bold">Vaidya 320</span></span>
            bhavetsamudreṇa samaśca so 'kṣayaḥ śrutvā hi yo dharmamimaṃ prapadyate // Lal_27.10
            //</p>
         
         
         <p>iti //</p>
         
         
         <p>idamavocadbhagavānāttamanāḥ / te maheśvaradevaputrapūrvaṃgamāḥ śuddhāvāsakāyikā devaputrā
            maitreyapūrvaṃgamāśca sarvabodhisattvā mahāsattvā mahākāśyapapūrvaṃgamāśca sarvamahāśrāvakāḥ
            sadevamānuṣāsuragandharvaśca loko bhagavato bhāṣitamabhyanandan //</p>
         
         
         <p>iti //</p>
         
         
         <p>// iti śrīlalitavistare nigamaparivarto nāma saptaviṃśatitamo 'dhyāyaḥ //</p>
         
         
         <p>samāptaṃ cedaṃ sarvabodhisattvacaryāprasthānam //</p>
         
         
         <p>// śrīlalitavistaro nāma mahāyānasūtraṃ ratnarājaṃ parisamāptam //</p>
         
         
         <p>
            * * * * *<br />
            ye dharma hetuprabhavā hetuṃ teṣāṃ tathāgato hyavadat /<br />
            teṣāṃ ca yo nirodha evaṃ vādī mahāśramaṇaḥ //
            </p>
         
         
         </div>
   </body>
</html>