<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Liṅgapurāṇa, 1-108 (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Liṅgapurāṇa, 1-108</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_liGgapurANa1-108.xml">sa_liGgapurANa1-108.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Sansknet Project</p>
      <p class="noindent"><b>Contribution: </b>members of the Sansknet Project</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Bombay : Venkatesvara Steam Press 1906.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="note">remarks</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/3_purana/lip_1_au.htm">lip_1_au.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Linga-Purana, Part 1 (Adhy. 1-108)
            <br />Based on the edition Bombay : Venkatesvara Steam Press 1906
            <br />
            <br />Input by members of the SANSKNET-project
            <br />(www.sansknet.org)
            <br />
            <br />Revised by Oliver Hellwig
            <br />according to the ed. Calcutta, 1960 (Gurumandal Series No. XV)
            <br />
            <br />TEXT WITH PADA MARKERS
            <br />
            <br />This GRETIL version has been converted from a custom Devanagari encoding.
            <br />Consequently, many word boundaries are not marked by spaces.
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         <div id="d1e585">
            
            <p id="LiP_1.1.1">
               namo rudrāya haraye brahmaṇe paramātmane <br />
               pradhānapuruṣeśāya sargasthityantakāriṇe //
                <span class="ref">LiP_1,1.1</span></p>
            
            
            <p id="LiP_1.1.2">
               nārado 'bhyarcya śaileśe śaṅkaraṃ saṅgameśvare <br />
               hiraṇyagarbhe svarlīne hy avimukte mahālaye //
                <span class="ref">LiP_1,1.2</span></p>
            
            
            <p id="LiP_1.1.3">
               raudre goprekṣake caiva śreṣṭhe pāśupate tathā <br />
               vighneśvare ca kedāre tathā gomāyukeśvare //
                <span class="ref">LiP_1,1.3</span></p>
            
            
            <p id="LiP_1.1.4">
               hiraṇyagarbhe candreśe īśānye ca triviṣṭape <br />
               śukreśvare yathānyāyaṃ naimiṣaṃ prayayau muniḥ //
                <span class="ref">LiP_1,1.4</span></p>
            
            
            <p id="LiP_1.1.5">
               naimiṣeyāstadā dṛṣṭvā nāradaṃ hṛṣṭamānasāḥ <br />
               samabhyarcyāsanaṃ tasmai tadyogyaṃ samakalpayan //
                <span class="ref">LiP_1,1.5</span></p>
            
            
            <p id="LiP_1.1.6">
               so 'pi hṛṣṭo munivarair dattaṃ bheje tadāsanam <br />
               sampūjyamāno munibhiḥ sukhāsīno varāsane //
                <span class="ref">LiP_1,1.6</span></p>
            
            
            <p id="LiP_1.1.7">
               cakre kathāṃ vicitrārthāṃ liṅgamāhātmyamāśritām <br />
               etasminnevakāle tu sūtaḥ paurāṇikaḥ svayam //
                <span class="ref">LiP_1,1.7</span></p>
            
            
            <p id="LiP_1.1.8">
               jagāma naimiṣaṃ dhīmān praṇāmārthaṃ tapasvinām <br />
               tasmai sāma ca pūjāṃ ca yathāvaccakrire tadā //
                <span class="ref">LiP_1,1.8</span></p>
            
            
            <p id="LiP_1.1.9">
               naimiṣeyāstu śiṣyāya kṛṣṇadvaipāyanasya tu <br />
               atha teṣāṃ purāṇasya śuśrūṣā samapadyata //
                <span class="ref">LiP_1,1.9</span></p>
            
            
            <p id="LiP_1.1.10">
               dṛṣṭvā tam ativiśvastaṃ vidvāṃsaṃ romaharṣaṇam <br />
               apṛcchaṃśca tataḥ sūtam ṛṣiṃ sarve tapodhanāḥ //
                <span class="ref">LiP_1,1.10</span></p>
            
            
            <p id="LiP_1.1.11">
               purāṇasaṃhitāṃ puṇyāṃ liṅgamāhātmyasaṃyutām <br />
               naimiṣeyā ūcuḥ
               tvayā sūta mahābuddhe kṛṣṇadvaipāyano muniḥ //
                <span class="ref">LiP_1,1.11</span></p>
            
            
            <p id="LiP_1.1.12">
               upāsitaḥ purāṇārthaṃ labdhā tasmācca saṃhitā <br />
               tasmādbhavantaṃ pṛcchāmaḥ sūta paurāṇikottamam //
                <span class="ref">LiP_1,1.12</span></p>
            
            
            <p id="LiP_1.1.13">
               purāṇasaṃhitāṃ divyāṃ liṅgamāhātmyasaṃyutām <br />
               nārado 'pyasya devasya rudrasya paramātmanaḥ //
                <span class="ref">LiP_1,1.13</span></p>
            
            
            <p id="LiP_1.1.14">
               kṣetrāṇyāsādya cābhyarcya liṅgāni munipuṅgavaḥ <br />
               iha saṃnihitaḥ śrīmān nārado brahmaṇaḥ sutaḥ //
                <span class="ref">LiP_1,1.14</span></p>
            
            
            <p id="LiP_1.1.15">
               bhavabhakto bhavāṃścaiva vayaṃ vai nāradastathā <br />
               asyāgrato muneḥ puṇyaṃ purāṇaṃ vaktumarhasi //
                <span class="ref">LiP_1,1.15</span></p>
            
            
            <p id="LiP_1.1.16">
               saphalaṃ sādhitaṃ sarvaṃ bhavatā viditaṃ bhavet <br />
               evamuktaḥ sa hṛṣṭātmā sūtaḥ paurāṇikottamaḥ //
                <span class="ref">LiP_1,1.16</span></p>
            
            
            <p id="LiP_1.1.17">
               abhivādyāgrato dhīmān nāradaṃ brahmaṇaḥ sutam <br />
               naimiṣeyāṃśca puṇyātmā purāṇaṃ vyājahāra saḥ //
                <span class="ref">LiP_1,1.17</span></p>
            
            sūta uvāca
            
            <p id="LiP_1.1.18">
               namaskṛtya mahādevaṃ brahmāṇaṃ ca janārdanam <br />
               munīśvaraṃ tathā vyāsaṃ vaktuṃ liṅgaṃ smarāmyaham //
                <span class="ref">LiP_1,1.18</span></p>
            
            
            <p id="LiP_1.1.19">
               śabdaṃ brahmatanuṃ sākṣāc chabdabrahmaprakāśakam <br />
               varṇāvayavam avyaktalakṣaṇaṃ bahudhā sthitam //
                <span class="ref">LiP_1,1.19</span></p>
            
            
            <p id="LiP_1.1.20">
               akārokāramakāraṃ sthūlaṃ sūkṣmaṃ parātparam <br />
               oṅkārarūpam ṛgvaktraṃ samajihvāsamanvitam //
                <span class="ref">LiP_1,1.20</span></p>
            
            
            <p id="LiP_1.1.21">
               yajurvedamahāgrīvam atharvahṛdayaṃ vibhum <br />
               pradhānapuruṣātītaṃ pralayotpattivarjitam //
                <span class="ref">LiP_1,1.21</span></p>
            
            
            <p id="LiP_1.1.22">
               tamasā kālarudrākhyaṃ rajasā kanakāṇḍajam <br />
               sattvena sarvagaṃ viṣṇuṃ nirguṇatve maheśvaram //
                <span class="ref">LiP_1,1.22</span></p>
            
            
            <p id="LiP_1.1.23">
               pradhānāvayavaṃ vyāpya saptadhādhiṣṭhitaṃ kramāt <br />
               punaḥ ṣoḍaśadhā caiva ṣaḍviṃśakam ajodbhavam //
                <span class="ref">LiP_1,1.23</span></p>
            
            
            <p id="LiP_1.1.24">
               sargapratiṣṭhāsaṃhāralīlārthaṃ liṅgarūpiṇam <br />
               praṇamya ca yathānyāyaṃ vakṣye liṅgodbhavaṃ śubham //
                <span class="ref">LiP_1,1.24</span></p>
            
            
            <p>iti śrīlaiṅge mahāpurāṇe prathamo 'dhyāyaḥ</p>
            
            </div>
         
         <div id="d1e1052">
            
            sūta uvāca
            
            <p id="LiP_1.2.1">
               īśānakalpavṛttāntam adhikṛtya mahātmanā <br />
               brahmaṇā kalpitaṃ pūrvaṃ purāṇaṃ laiṅgam uttamam //
                <span class="ref">LiP_1,2.1</span></p>
            
            
            <p id="LiP_1.2.2">
               granthakoṭipramāṇaṃ tu śatakoṭipravistare <br />
               caturlakṣeṇa saṃkṣipte vyāsaiḥ sarvāntareṣu vai //
                <span class="ref">LiP_1,2.2</span></p>
            
            
            <p id="LiP_1.2.3">
               vyasteṣṭā daśadhā caiva brahmādau dvāparādiṣu <br />
               liṅgamekādaśaṃ proktaṃ mayā vyāsācchrutaṃ ca tat //
                <span class="ref">LiP_1,2.3</span></p>
            
            
            <p id="LiP_1.2.4">
               asyaikādaśasāhasre granthamānamiha dvijāḥ <br />
               tasmātsaṃkṣepato vakṣye na śrutaṃ vistareṇa yat //
                <span class="ref">LiP_1,2.4</span></p>
            
            
            <p id="LiP_1.2.5">
               caturlakṣeṇa saṃkṣipte kṛṣṇadvaipāyanena tu <br />
               atraikādaśasāhasraiḥ kathito liṅgasambhavaḥ //
                <span class="ref">LiP_1,2.5</span></p>
            
            
            <p id="LiP_1.2.6">
               sargaḥ prādhānikaḥ paścāt prākṛto vaikṛtāni ca <br />
               aṇḍasyāsya ca sambhūtir aṇḍasyāvaraṇāṣṭakam //
                <span class="ref">LiP_1,2.6</span></p>
            
            
            <p id="LiP_1.2.7">
               aṇḍodbhavatvaṃ śarvasya rajoguṇasamāśrayāt <br />
               viṣṇutvaṃ kālarudratvaṃ śayanaṃ cāpsu tasya ca //
                <span class="ref">LiP_1,2.7</span></p>
            
            
            <p id="LiP_1.2.8">
               prajāpatīnāṃ sargaś ca pṛthivyuddharaṇaṃ tathā <br />
               brahmaṇaś ca divārātram āyuṣo gaṇanaṃ punaḥ //
                <span class="ref">LiP_1,2.8</span></p>
            
            
            <p id="LiP_1.2.9">
               savanaṃ brahmaṇaścaiva yugakalpaś ca tasya tu <br />
               divyaṃ ca mānuṣaṃ varṣam ārṣaṃ vai dhrauvyameva ca //
                <span class="ref">LiP_1,2.9</span></p>
            
            
            <p id="LiP_1.2.10">
               pitryaṃ pitṝṇāṃ sambhūtir dharmaścāśramiṇāṃ tathā <br />
               avṛddhirjagato bhūyo devyāḥ śaktyudbhavastathā //
                <span class="ref">LiP_1,2.10</span></p>
            
            
            <p id="LiP_1.2.11">
               strīpumbhāvo viriñcasya sargo mithunasambhavaḥ <br />
               ākhyāṣṭakaṃ hi rudrasya kathitaṃ rodanāntare //
                <span class="ref">LiP_1,2.11</span></p>
            
            
            <p id="LiP_1.2.12">
               brahmaviṣṇuvivādaś ca punarliṅgasya sambhavaḥ <br />
               śilādasya tapaścaiva vṛtrārerdarśanaṃ tathā //
                <span class="ref">LiP_1,2.12</span></p>
            
            
            <p id="LiP_1.2.13">
               prārthanā yonijasyātha durlabhatvaṃ sutasya tu <br />
               śilādaśakrasaṃvādaḥ padmayonitvameva ca //
                <span class="ref">LiP_1,2.13</span></p>
            
            
            <p id="LiP_1.2.14">
               bhavasya darśanaṃ caiva tiṣyeṣvācāryaśiṣyayoḥ <br />
               vyāsāvatārāś ca tathā kalpamanvantarāṇi ca //
                <span class="ref">LiP_1,2.14</span></p>
            
            
            <p id="LiP_1.2.15">
               kalpatvaṃ caiva kalpānām ākhyābhedeṣvanukramāt <br />
               kalpeṣu kalpe vārāhe vārāhatvaṃ hares tathā //
                <span class="ref">LiP_1,2.15</span></p>
            
            
            <p id="LiP_1.2.16">
               meghavāhanakalpasya vṛttāntaṃ rudragauravam <br />
               punarliṅgodbhavaścaiva ṛṣimadhye pinākinaḥ //
                <span class="ref">LiP_1,2.16</span></p>
            
            
            <p id="LiP_1.2.17">
               liṅgasyārādhanaṃ snānavidhānaṃ śaucalakṣaṇam <br />
               vārāṇasyāś ca māhātmyaṃ kṣetramāhātmyavarṇanam //
                <span class="ref">LiP_1,2.17</span></p>
            
            
            <p id="LiP_1.2.18">
               bhuvi rudrālayānāṃ tu saṃkhyā viṣṇorgṛhasya ca <br />
               antarikṣe tathāṇḍe 'smin devāyatanavarṇanam //
                <span class="ref">LiP_1,2.18</span></p>
            
            
            <p id="LiP_1.2.19">
               dakṣasya patanaṃ bhūmau punaḥ svārociṣe 'ntare <br />
               dakṣaśāpaś ca dakṣasya śāpamokṣastathaiva ca //
                <span class="ref">LiP_1,2.19</span></p>
            
            
            <p id="LiP_1.2.20">
               kailāsavarṇanaṃ caiva yogaḥ pāśupatas tathā <br />
               caturyugapramāṇaṃ ca yugadharmaḥ suvistaraḥ //
                <span class="ref">LiP_1,2.20</span></p>
            
            
            <p id="LiP_1.2.21">
               saṃdhyāṃśakapramāṇaṃ ca saṃdhyāvṛttaṃ bhavasya ca <br />
               śmaśānanilayaścaiva candrarekhāsamudbhavaḥ //
                <span class="ref">LiP_1,2.21</span></p>
            
            
            <p id="LiP_1.2.22">
               udvāhaḥ śaṃkarasyātha putrotpādanameva ca <br />
               maithunātiprasaṅgena vināśo jagatāṃ bhayam //
                <span class="ref">LiP_1,2.22</span></p>
            
            
            <p id="LiP_1.2.23">
               śāpaḥ satyā kṛto devānpurā viṣṇuṃ ca pālitam <br />
               śukrotsargastu rudrasya gāṅgeyodbhava eva ca //
                <span class="ref">LiP_1,2.23</span></p>
            
            
            <p id="LiP_1.2.24">
               grahaṇādiṣu kāleṣu snāpya liṅgaṃ phalaṃ tathā <br />
               kṣubdhadhī ca vivādaś ca dadhīcopendrayos tathā //
                <span class="ref">LiP_1,2.24</span></p>
            
            
            <p id="LiP_1.2.25">
               utpattirnandināmnā tu devadevasya śūlinaḥ <br />
               pativratāyāścākhyānaṃ paśupāśavicāraṇā //
                <span class="ref">LiP_1,2.25</span></p>
            
            
            <p id="LiP_1.2.26">
               pravṛttilakṣaṇaṃ jñānaṃ nivṛttyadhikṛtā tathā <br />
               vasiṣṭhatanayotpattir vāsiṣṭhānāṃ mahātmanām //
                <span class="ref">LiP_1,2.26</span></p>
            
            
            <p id="LiP_1.2.27">
               munīnāṃ vaṃśavistāro rājñāṃ śaktervināśanam <br />
               daurātmyaṃ kauśikasyātha surabherbandhanaṃ tathā //
                <span class="ref">LiP_1,2.27</span></p>
            
            
            <p id="LiP_1.2.28">
               sutaśoko vasiṣṭhasya arundhatyāḥ pralāpanam <br />
               snuṣāyāḥ preṣaṇaṃ caiva garbhasthasya vacas tathā //
                <span class="ref">LiP_1,2.28</span></p>
            
            
            <p id="LiP_1.2.29">
               parāśarasyāvatāro vyāsasya ca śukasya ca <br />
               vināśo rākṣasānāṃ ca kṛto vai śaktisūnunā //
                <span class="ref">LiP_1,2.29</span></p>
            
            
            <p id="LiP_1.2.30">
               devatāparamārthaṃ tu vijñānaṃ ca prasādataḥ <br />
               purāṇakaraṇaṃ caiva pulastyasyājñayā guroḥ //
                <span class="ref">LiP_1,2.30</span></p>
            
            
            <p id="LiP_1.2.31">
               bhuvanānāṃ pramāṇaṃ ca grahāṇāṃ jyotiṣāṃ gatiḥ <br />
               jīvacchrāddhavidhānaṃ ca śrāddhārhāḥ śrāddhameva ca //
                <span class="ref">LiP_1,2.31</span></p>
            
            
            <p id="LiP_1.2.32">
               nāndīśrāddhavidhānaṃ ca tathādhyayanalakṣaṇam <br />
               pañcayajñaprabhāvaś ca pañcayajñavidhis tathā //
                <span class="ref">LiP_1,2.32</span></p>
            
            
            <p id="LiP_1.2.33">
               rajasvalānāṃ vṛttiś ca vṛttyā putraviśiṣṭatā <br />
               maithunasya vidhiścaiva prativarṇamanukramāt //
                <span class="ref">LiP_1,2.33</span></p>
            
            
            <p id="LiP_1.2.34">
               bhojyābhojyavidhānaṃ ca sarveṣāmeva varṇinām <br />
               prāyaścittam aśeṣasya pratyekaṃ caiva vistarāt //
                <span class="ref">LiP_1,2.34</span></p>
            
            
            <p id="LiP_1.2.35">
               narakāṇāṃ svarūpaṃ ca daṇḍaḥ karmānurūpataḥ <br />
               svarginārakiṇāṃ puṃsāṃ cihnaṃ janmāntareṣu ca //
                <span class="ref">LiP_1,2.35</span></p>
            
            
            <p id="LiP_1.2.36">
               nānāvidhāni dānāni pretarājapuraṃ tathā <br />
               kalpaṃ pañcākṣarasyātha rudramāhātmyameva ca //
                <span class="ref">LiP_1,2.36</span></p>
            
            
            <p id="LiP_1.2.37">
               vṛtrendrayormahāyuddhaṃ viśvarūpavimardanam <br />
               śvetasya mṛtyoḥ saṃvādaḥ śvetārthe kālanāśanam //
                <span class="ref">LiP_1,2.37</span></p>
            
            
            <p id="LiP_1.2.38">
               devadāruvane śambhoḥ praveśaḥ śaṃkarasya tu <br />
               sudarśanasya cākhyānaṃ kramasaṃnyāsalakṣaṇam //
                <span class="ref">LiP_1,2.38</span></p>
            
            
            <p id="LiP_1.2.39">
               śraddhāsādhyo 'tha rudrastu kathitaṃ brahmaṇā tadā <br />
               madhunā kaiṭabhenaiva purā hṛtagatervibhoḥ //
                <span class="ref">LiP_1,2.39</span></p>
            
            
            <p id="LiP_1.2.40">
               brahmaṇaḥ paramaṃ jñānam ādātuṃ mīnatā hareḥ <br />
               sarvāvasthāsu viṣṇoś ca jananaṃ līlayaiva tu //
                <span class="ref">LiP_1,2.40</span></p>
            
            
            <p id="LiP_1.2.41">
               rudraprasādādviṣṇoś ca jiṣṇoścaiva tu sambhavaḥ <br />
               manthānadhāraṇārthāya hareḥ kūrmatvamevaca //
                <span class="ref">LiP_1,2.41</span></p>
            
            
            <p id="LiP_1.2.42">
               saṃkarṣaṇasya cotpattiḥ kauśikyāś ca punarbhavaḥ <br />
               yadūnāṃ caiva sambhūtir yādavatvaṃ hareḥ svayam //
                <span class="ref">LiP_1,2.42</span></p>
            
            
            <p id="LiP_1.2.43">
               bhojarājasya daurātmyaṃ mātulasya harervibhoḥ <br />
               bālabhāve hareḥ krīḍā putrārthaṃ śaṃkarārcanam //
                <span class="ref">LiP_1,2.43</span></p>
            
            
            <p id="LiP_1.2.44">
               nārasya ca tathotpattiḥ kapāle vaiṣṇavāddharāt <br />
               bhūbhāranigrahārthe tu rudrasyārādhanaṃ hareḥ //
                <span class="ref">LiP_1,2.44</span></p>
            
            
            <p id="LiP_1.2.45">
               vainyena pṛthunā bhūmeḥ purā dohapravartanam <br />
               devāsure purā labdho bhṛguśāpaś ca viṣṇunā //
                <span class="ref">LiP_1,2.45</span></p>
            
            
            <p id="LiP_1.2.46">
               kṛṣṇatve dvārakāyāṃ tu nilayo mādhavasya tu <br />
               labdho hitāya śāpastu durvāsasyānanāddhareḥ //
                <span class="ref">LiP_1,2.46</span></p>
            
            
            <p id="LiP_1.2.47">
               vṛṣṇyandhakavināśāya śāpaḥ piṇḍāravāsinām <br />
               erakasya tathotpattis tomarasyodbhavas tathā //
                <span class="ref">LiP_1,2.47</span></p>
            
            
            <p id="LiP_1.2.48">
               erakālābhato 'nyonyaṃ vivāde vṛṣṇivigrahaḥ <br />
               līlayā caiva kṛṣṇena svakulasya ca saṃhṛtiḥ //
                <span class="ref">LiP_1,2.48</span></p>
            
            
            <p id="LiP_1.2.49">
               erakāstrabalenaiva gamanaṃ svecchayaiva tu <br />
               brahmaṇaścaiva mokṣasya vijñānaṃ tu suvistaram //
                <span class="ref">LiP_1,2.49</span></p>
            
            
            <p id="LiP_1.2.50">
               purāndhakāgnidakṣāṇāṃ śakrebhamṛgarūpiṇām <br />
               madanasyādidevasya brahmaṇaś cāmarāriṇām //
                <span class="ref">LiP_1,2.50</span></p>
            
            
            <p id="LiP_1.2.51">
               halāhalasya daityasya kṛtāvajñā pinākinā <br />
               jālaṃdharavadhaścaiva sudarśanasamudbhavaḥ //
                <span class="ref">LiP_1,2.51</span></p>
            
            
            <p id="LiP_1.2.52">
               viṣṇorvarāyudhāvāptis tathā rudrasya ceṣṭitam <br />
               tathānyāni ca rudrasya caritāni sahasraśaḥ //
                <span class="ref">LiP_1,2.52</span></p>
            
            
            <p id="LiP_1.2.53">
               hareḥ pitāmahasyātha śakrasya ca mahātmanaḥ <br />
               prabhāvānubhavaścaiva śivalokasya varṇanam //
                <span class="ref">LiP_1,2.53</span></p>
            
            
            <p id="LiP_1.2.54">
               bhūmau rudrasya lokaṃ ca pātāle hāṭakeśvaram <br />
               tapasāṃ lakṣaṇaṃ caiva dvijānāṃ vaibhavaṃ tathā //
                <span class="ref">LiP_1,2.54</span></p>
            
            
            <p id="LiP_1.2.55">
               ādhikyaṃ sarvamūrtīnāṃ liṅgamūrterviśeṣataḥ <br />
               liṅge 'sminnānupūrvyeṇa vistareṇānukīrtyate //
                <span class="ref">LiP_1,2.55</span></p>
            
            
            <p id="LiP_1.2.56">
               etajjñātvā purāṇasya saṃkṣepaṃ kīrtayettu yaḥ <br />
               sarvapāpavinirmukto brahmalokaṃ sa gacchati //
                <span class="ref">LiP_1,2.56</span></p>
            
            
            
            </div>
         
         <div id="d1e2128">
            
            sūta uvāca
            
            <p id="LiP_1.3.1">
               aliṅgo liṅgamūlaṃ tu avyaktaṃ liṅgamucyate <br />
               aliṅgaḥ śiva ityukto liṅgaṃ śaivamiti smṛtam //
                <span class="ref">LiP_1,3.1</span></p>
            
            
            <p id="LiP_1.3.2">
               pradhānaṃ prakṛtiśceti yadāhurliṅgamuttamam <br />
               gandhavarṇarasairhīnaṃ śabdasparśādivarjitam //
                <span class="ref">LiP_1,3.2</span></p>
            
            
            <p id="LiP_1.3.3">
               aguṇaṃ dhruvamakṣayyam aliṅgaṃ śivalakṣaṇam <br />
               gandhavarṇarasairyuktaṃ śabdasparśādilakṣaṇam //
                <span class="ref">LiP_1,3.3</span></p>
            
            
            <p id="LiP_1.3.4">
               jagadyoniṃ mahābhūtaṃ sthūlaṃ sūkṣmaṃ dvijottamāḥ <br />
               vigraho jagatāṃ liṅgam aliṅgād abhavatsvayam //
                <span class="ref">LiP_1,3.4</span></p>
            
            
            <p id="LiP_1.3.5">
               saptadhācāṣṭadhā caiva tathaikādaśadhā punaḥ <br />
               liṅgānyaliṅgasya tathā māyayā vitatāni tu //
                <span class="ref">LiP_1,3.5</span></p>
            
            
            <p id="LiP_1.3.6">
               tebhyaḥ pradhānadevānāṃ trayamāsīcchivātmakam <br />
               ekasmāttriṣvabhūdviśvam ekena parirakṣitam //
                <span class="ref">LiP_1,3.6</span></p>
            
            
            <p id="LiP_1.3.7">
               ekenaiva hṛtaṃ viśvaṃ vyāptaṃ tvevaṃ śivena tu <br />
               aliṅgaṃ caiva liṅgaṃ ca liṅgāliṅgāni mūrtayaḥ //
                <span class="ref">LiP_1,3.7</span></p>
            
            
            <p id="LiP_1.3.8">
               yathāvatkathitāścaiva tasmādbrahma svayaṃ jagat <br />
               aliṅgī bhagavān bījī sa eva parameśvaraḥ //
                <span class="ref">LiP_1,3.8</span></p>
            
            
            <p id="LiP_1.3.9">
               bījaṃ yoniś ca nirbījaṃ nirbījo bījamucyate <br />
               bījayonipradhānānām ātmākhyā vartate tviha //
                <span class="ref">LiP_1,3.9</span></p>
            
            
            <p id="LiP_1.3.10">
               paramātmā munirbrahma nityabuddhasvabhāvataḥ <br />
               viśuddho 'yaṃ tathā rudraḥ purāṇe śiva ucyate //
                <span class="ref">LiP_1,3.10</span></p>
            
            
            <p id="LiP_1.3.11">
               śivena dṛṣṭā prakṛtiḥ śaivī samabhavaddvijāḥ <br />
               sargādau sā guṇairyuktā purāvyaktā svabhāvataḥ //
                <span class="ref">LiP_1,3.11</span></p>
            
            
            <p id="LiP_1.3.12">
               avyaktādiviśeṣāntaṃ viśvaṃ tasyāḥ samucchritam <br />
               viśvadhātrī tvajākhyā ca śaivī sā prakṛtiḥ smṛtā //
                <span class="ref">LiP_1,3.12</span></p>
            
            
            <p id="LiP_1.3.13">
               tāmajāṃ lohitāṃ śuklāṃ kṛṣṇāmekāṃ bahuprajām <br />
               janitrīmanuśete sma juṣamāṇaḥ svarūpiṇīm //
                <span class="ref">LiP_1,3.13</span></p>
            
            
            <p id="LiP_1.3.14">
               tāmevājāmajo 'nyastu bhuktabhogāṃ jahāti ca <br />
               ajā janitrī jagatāṃ sājena samadhiṣṭhitā //
                <span class="ref">LiP_1,3.14</span></p>
            
            
            <p id="LiP_1.3.15">
               prādurbabhūva sa mahān puruṣādhiṣṭhitasya ca <br />
               ajājñayā pradhānasya sargakāle guṇais tribhiḥ //
                <span class="ref">LiP_1,3.15</span></p>
            
            
            <p id="LiP_1.3.16">
               sisṛkṣayā codyamānaḥ praviśyāvyaktamavyayam <br />
               vyaktasṛṣṭiṃ vikurute cātmanādhiṣṭhito mahān //
                <span class="ref">LiP_1,3.16</span></p>
            
            
            <p id="LiP_1.3.17">
               mahatastu tathā vṛttiḥ saṃkalpādhyavasāyikā <br />
               mahatas triguṇas tasmād ahaṃkāro rajo 'dhikaḥ //
                <span class="ref">LiP_1,3.17</span></p>
            
            
            <p id="LiP_1.3.18">
               tenaiva cāvṛtaḥ samyag ahaṃkāras tamo 'dhikaḥ <br />
               mahato bhūtatanmātraṃ sargakṛdvai babhūva ca //
                <span class="ref">LiP_1,3.18</span></p>
            
            
            <p id="LiP_1.3.19">
               ahaṃkārācchabdamātraṃ tasmādākāśamavyayam <br />
               saśabdamāvṛṇotpaścād ākāśaṃ śabdakāraṇam //
                <span class="ref">LiP_1,3.19</span></p>
            
            
            <p id="LiP_1.3.20">
               tanmātrādbhūtasargaś ca dvijāstvevaṃ prakīrtitaḥ <br />
               sparśamātraṃ tathākāśāt tasmādvāyur mahānmune //
                <span class="ref">LiP_1,3.20</span></p>
            
            
            <p id="LiP_1.3.21">
               tasmācca rūpamātraṃ tu tato 'gniśca rasastataḥ <br />
               rasādāpaḥ śubhāstābhyo gandhamātraṃ dharā tataḥ //
                <span class="ref">LiP_1,3.21</span></p>
            
            
            <p id="LiP_1.3.22">
               āvṛṇoddhi tathākāśaṃ sparśamātraṃ dvijottamāḥ <br />
               āvṛṇodrūpamātraṃ tu vāyurvāti kriyātmakaḥ //
                <span class="ref">LiP_1,3.22</span></p>
            
            
            <p id="LiP_1.3.23">
               āvṛṇodrasamātraṃ vai devaḥ sākṣādvibhāvasuḥ <br />
               āvṛṇvānā gandhamātram āpaḥ sarvarasātmikāḥ //
                <span class="ref">LiP_1,3.23</span></p>
            
            
            <p id="LiP_1.3.24">
               kṣmā sā pañcaguṇā tasmād ekonā rasasambhavāḥ <br />
               triguṇo bhagavānvahnir dviguṇaḥ sparśasambhavaḥ //
                <span class="ref">LiP_1,3.24</span></p>
            
            
            <p id="LiP_1.3.25">
               avakāśastato deva ekamātrastu niṣkalaḥ <br />
               tanmātrādbhūtasargaś ca vijñeyaś ca parasparam //
                <span class="ref">LiP_1,3.25</span></p>
            
            
            <p id="LiP_1.3.26">
               vaikārikaḥ sāttviko vai yugapatsampravartate <br />
               sargas tathāpyahaṃkārād evamatra prakīrtitaḥ //
                <span class="ref">LiP_1,3.26</span></p>
            
            
            <p id="LiP_1.3.27">
               pañca buddhīndriyāṇyasya pañca karmendriyāṇi tu <br />
               śabdādīnāmavāptyarthaṃ manaścaivobhayātmakam //
                <span class="ref">LiP_1,3.27</span></p>
            
            
            <p id="LiP_1.3.28">
               mahadādiviśeṣāntā hy aṇḍamutpādayanti ca <br />
               jalabudbudavattasmād avatīrṇaḥ pitāmahaḥ //
                <span class="ref">LiP_1,3.28</span></p>
            
            
            <p id="LiP_1.3.29">
               sa eva bhagavān rudro viṣṇurviśvagataḥ prabhuḥ <br />
               tasminnaṇḍe tvime lokā antarviśvamidaṃ jagat //
                <span class="ref">LiP_1,3.29</span></p>
            
            
            <p id="LiP_1.3.30">
               aṇḍaṃ daśaguṇenaiva vāriṇā prāvṛtaṃ bahiḥ <br />
               āpo daśaguṇenaiva tadbāhyastejasā vṛtāḥ //
                <span class="ref">LiP_1,3.30</span></p>
            
            
            <p id="LiP_1.3.31">
               tejo daśaguṇenaiva bāhyato vāyunā vṛtam <br />
               vāyurdaśaguṇenaiva bāhyato nabhasā vṛtaḥ //
                <span class="ref">LiP_1,3.31</span></p>
            
            
            <p id="LiP_1.3.32">
               ākāśenāvṛto vāyur ahaṃkāreṇa śabdajaḥ <br />
               mahatā śabdaheturvai pradhānenāvṛtaḥ svayam //
                <span class="ref">LiP_1,3.32</span></p>
            
            
            <p id="LiP_1.3.33">
               saptāṇḍāvaraṇānyāhus tasyātmā kamalāsanaḥ <br />
               koṭikoṭiyutānyatra cāṇḍāni kathitāni tu //
                <span class="ref">LiP_1,3.33</span></p>
            
            
            <p id="LiP_1.3.34">
               tatratatra caturvaktrā brahmāṇo harayo bhavāḥ <br />
               sṛṣṭāḥ pradhānena tadā labdhvā śambhostu saṃnidhim //
                <span class="ref">LiP_1,3.34</span></p>
            
            
            <p id="LiP_1.3.35">
               layaścaiva tathānyonyam āndyantam iti kīrtitam <br />
               sargasya pratisargasya sthiteḥ kartā maheśvaraḥ //
                <span class="ref">LiP_1,3.35</span></p>
            
            
            <p id="LiP_1.3.36">
               sarge ca rajasā yuktaḥ sattvasthaḥ pratipālane <br />
               pratisarge tamodriktaḥ sa eva trividhaḥ kramāt //
                <span class="ref">LiP_1,3.36</span></p>
            
            
            <p id="LiP_1.3.37">
               ādikartā ca bhūtānāṃ saṃhartā paripālakaḥ <br />
               tasmānmaheśvaro devo brahmaṇo 'dhipatiḥ śivaḥ //
                <span class="ref">LiP_1,3.37</span></p>
            
            
            <p id="LiP_1.3.38">
               sadāśivo bhavo viṣṇur brahmā sarvātmako yataḥ <br />
               ekadaṇḍe tathā lokā ime kartā pitāmahaḥ //
                <span class="ref">LiP_1,3.38</span></p>
            
            
            <p id="LiP_1.3.39">
               prākṛtaḥ kathitastveṣa puruṣādhiṣṭhito mayā <br />
               sargaś cābuddhipūrvastu dvijāḥ prāthamikaḥ śubhaḥ //
                <span class="ref">LiP_1,3.39</span></p>
            
            
            
            </div>
         
         <div id="d1e2880">
            
            sūta uvāca
            
            <p id="LiP_1.4.1">
               atha prāthamikasyeha yaḥ kālastadahaḥ smṛtam <br />
               sargasya tādṛśī rātriḥ prākṛtasya samāsataḥ //
                <span class="ref">LiP_1,4.1</span></p>
            
            
            <p id="LiP_1.4.2">
               divā sṛṣṭiṃ vikurute rajanyāṃ pralayaṃ vibhuḥ <br />
               aupacārikamasyaitad ahorātraṃ na vidyate //
                <span class="ref">LiP_1,4.2</span></p>
            
            
            <p id="LiP_1.4.3">
               divā vikṛtayaḥ sarve vikārā viśvadevatāḥ <br />
               prajānāṃ patayaḥ sarve tiṣṭhantyanye maharṣayaḥ //
                <span class="ref">LiP_1,4.3</span></p>
            
            
            <p id="LiP_1.4.4">
               rātrau sarve pralīyante niśānte sambhavanti ca <br />
               ahastu tasya vaikalpo rātristādṛgvidhā smṛtā //
                <span class="ref">LiP_1,4.4</span></p>
            
            
            <p id="LiP_1.4.5">
               caturyugasahasrānte manavastu caturdaśa <br />
               catvāri tu sahasrāṇi vatsarāṇāṃ kṛtaṃ dvijāḥ //
                <span class="ref">LiP_1,4.5</span></p>
            
            
            <p id="LiP_1.4.6">
               tāvacchatī ca vai saṃdhyā saṃdhyāṃśaś ca kṛtasya tu <br />
               triśatī dviśatī saṃdhyā tathā caikaśatī kramāt //
                <span class="ref">LiP_1,4.6</span></p>
            
            
            <p id="LiP_1.4.7">
               aṃśakaḥ ṣaṭśataṃ tasmāt kṛtasaṃdhyāṃśakaṃ vinā <br />
               tridvyekasāhasramito vinā saṃdhyāṃśakena tu //
                <span class="ref">LiP_1,4.7</span></p>
            
            
            <p id="LiP_1.4.8">
               tretādvāparatiṣyāṇāṃ kṛtasya kathayāmi vaḥ <br />
               nimeṣapañcadaśakā kāṣṭhā svasthasya suvratāḥ //
                <span class="ref">LiP_1,4.8</span></p>
            
            
            <p id="LiP_1.4.9">
               martyasya cākṣṇostasyāś ca tatas triṃśatikā kalā <br />
               kalātriṃśatiko viprā muhūrta iti kalpitaḥ //
                <span class="ref">LiP_1,4.9</span></p>
            
            
            <p id="LiP_1.4.10">
               muhūrtapañcadaśikā rajanī tādṛśaṃ tvahaḥ <br />
               pitrye rātryahanī māsaḥ pravibhāgastayoḥ punaḥ //
                <span class="ref">LiP_1,4.10</span></p>
            
            
            <p id="LiP_1.4.11">
               kṛṣṇapakṣastvahasteṣāṃ śuklaḥ svapnāya śarvarī <br />
               triṃśadye mānuṣā māsāḥ pitryo māsastu sa smṛtaḥ //
                <span class="ref">LiP_1,4.11</span></p>
            
            
            <p id="LiP_1.4.12">
               śatāni trīṇi māsānāṃ ṣaṣṭyā cāpyadhikāni vai <br />
               pitryaḥ saṃvatsaro hyeṣa mānuṣeṇa vibhāvyate //
                <span class="ref">LiP_1,4.12</span></p>
            
            
            <p id="LiP_1.4.13">
               mānuṣeṇaiva mānena varṣāṇāṃ yacchataṃ bhavet <br />
               pitṝṇāṃ trīṇi varṣāṇi saṃkhyātānīha tāni vai //
                <span class="ref">LiP_1,4.13</span></p>
            
            
            <p id="LiP_1.4.14">
               daśa vai dvyadhikā māsāḥ pitṛsaṃkhyeha saṃsmṛtā <br />
               laukikenaiva mānena abdo yo mānuṣaḥ smṛtaḥ //
                <span class="ref">LiP_1,4.14</span></p>
            
            
            <p id="LiP_1.4.15">
               etaddivyamahorātram iti laiṅge 'tra paṭhyate <br />
               divye rātryahanī varṣaṃ pravibhāgastayoḥ punaḥ //
                <span class="ref">LiP_1,4.15</span></p>
            
            
            <p id="LiP_1.4.16">
               ahastatrodagayanaṃ rātriḥ syāddakṣiṇāyanam <br />
               ete rātryahanī divye prasaṃkhyāte viśeṣataḥ //
                <span class="ref">LiP_1,4.16</span></p>
            
            
            <p id="LiP_1.4.17">
               triṃśadyāni tu varṣāṇi divyo māsastu sa smṛtaḥ <br />
               mānuṣaṃ tu śataṃ viprā divyamāsāstrayastu te //
                <span class="ref">LiP_1,4.17</span></p>
            
            
            <p id="LiP_1.4.18">
               daśa caiva tathāhāni divyo hyeṣa vidhiḥ smṛtaḥ <br />
               trīṇi varṣaśatānyeva ṣaṣṭivarṣāṇi yāni tu //
                <span class="ref">LiP_1,4.18</span></p>
            
            
            <p id="LiP_1.4.19">
               divyaḥ saṃvatsaro hyeṣa mānuṣeṇa prakīrtitaḥ <br />
               trīṇi varṣasahasrāṇi mānuṣāṇi pramāṇataḥ //
                <span class="ref">LiP_1,4.19</span></p>
            
            
            <p id="LiP_1.4.20">
               triṃśadanyāni varṣāṇi mataḥ saptarṣivatsaraḥ <br />
               nava yāni sahasrāṇi varṣāṇāṃ mānuṣāṇi tu //
                <span class="ref">LiP_1,4.20</span></p>
            
            
            <p id="LiP_1.4.21">
               anyāni navatīścaiva dhrauvaḥ saṃvatsarastu saḥ <br />
               ṣaṭtriṃśattu sahasrāṇi varṣāṇāṃ mānuṣāṇi tu //
                <span class="ref">LiP_1,4.21</span></p>
            
            
            <p id="LiP_1.4.22">
               varṣāṇāṃ tacchataṃ jñeyaṃ divyo hyeṣa vidhiḥ smṛtaḥ <br />
               trīṇyeva niyutānyāhur varṣāṇāṃ mānuṣāṇi tu //
                <span class="ref">LiP_1,4.22</span></p>
            
            
            <p id="LiP_1.4.23">
               ṣaṣṭiścaiva sahasrāṇi saṃkhyātāni tu saṃkhyayā <br />
               divyaṃ varṣasahasraṃ tu prāhuḥ saṃkhyāvido janāḥ //
                <span class="ref">LiP_1,4.23</span></p>
            
            
            <p id="LiP_1.4.24">
               divyenaiva pramāṇena yugasaṃkhyāprakalpanam <br />
               pūrvaṃ kṛtayugaṃ nāma tatastretā vidhīyate //
                <span class="ref">LiP_1,4.24</span></p>
            
            
            <p id="LiP_1.4.25">
               dvāparaśca kaliścaiva yugānyetāni suvratāḥ <br />
               atha saṃvatsarā dṛṣṭā mānuṣeṇa pramāṇataḥ //
                <span class="ref">LiP_1,4.25</span></p>
            
            
            <p id="LiP_1.4.26">
               kṛtasyādyasya viprendrā divyamānena kīrtitam <br />
               sahasrāṇāṃ śatānyāsaṃś caturdaśa ca saṃkhyayā //
                <span class="ref">LiP_1,4.26</span></p>
            
            
            <p id="LiP_1.4.27">
               catvāriṃśatsahasrāṇi tathānyāni kṛtaṃ yugam <br />
               tathā daśasahasrāṇāṃ varṣāṇāṃ śatasaṃkhyayā //
                <span class="ref">LiP_1,4.27</span></p>
            
            
            <p id="LiP_1.4.28">
               aśītiś ca sahasrāṇi kālastretāyugasya ca <br />
               saptaiva niyutānyāhur varṣāṇāṃ mānuṣāṇi tu //
                <span class="ref">LiP_1,4.28</span></p>
            
            
            <p id="LiP_1.4.29">
               viṃśatiś ca sahasrāṇi kālastu dvāparasya ca <br />
               tathā śatasahasrāṇi varṣāṇāṃ trīṇi saṃkhyayā //
                <span class="ref">LiP_1,4.29</span></p>
            
            
            <p id="LiP_1.4.30">
               ṣaṣṭiścaiva sahasrāṇi kālaḥ kaliyugasya tu <br />
               evaṃ caturyugaḥ kāla ṛte saṃdhyāṃśakātsmṛtaḥ //
                <span class="ref">LiP_1,4.30</span></p>
            
            
            <p id="LiP_1.4.31">
               niyutānyeva ṣaṭtriṃśan niraṃśāni tu tāni vai <br />
               catvāriṃśattathā trīṇi niyutānīha saṃkhyayā //
                <span class="ref">LiP_1,4.31</span></p>
            
            
            <p id="LiP_1.4.32">
               viṃśatiś ca sahasrāṇi saṃdhyāṃśaś ca caturyugaḥ <br />
               evaṃ caturyugākhyānāṃ sādhikā hyekasaptatiḥ //
                <span class="ref">LiP_1,4.32</span></p>
            
            
            <p id="LiP_1.4.33">
               kṛtatretādiyuktānāṃ manorantaramucyate <br />
               manvantarasya saṃkhyā ca varṣāgreṇa prakīrtitā //
                <span class="ref">LiP_1,4.33</span></p>
            
            
            <p id="LiP_1.4.34">
               triṃśatkoṭyastu varṣāṇāṃ mānuṣeṇa dvijottamāḥ <br />
               saptaṣaṣṭistathānyāni niyutānyadhikāni tu //
                <span class="ref">LiP_1,4.34</span></p>
            
            
            <p id="LiP_1.4.35">
               viṃśatiś ca sahasrāṇi kālo 'yam adhikaṃ vinā <br />
               manvantarasya saṃkhyaiṣā laiṅge 'sminkīrtitā dvijāḥ //
                <span class="ref">LiP_1,4.35</span></p>
            
            
            <p id="LiP_1.4.36">
               caturyugasya ca tathā varṣasaṃkhyā prakīrtitā <br />
               caturyugasahasraṃ vai kalpaścaiko dvijottamāḥ //
                <span class="ref">LiP_1,4.36</span></p>
            
            
            <p id="LiP_1.4.37">
               niśānte sṛjate lokān naśyante niśi jantavaḥ <br />
               tatra vaimānikānāṃ tu aṣṭāviṃśatikoṭayaḥ //
                <span class="ref">LiP_1,4.37</span></p>
            
            
            <p id="LiP_1.4.38">
               manvantareṣu vai saṃkhyā sāntareṣu yathātathā <br />
               trīṇi koṭiśatānyāsan koṭyo dvinavatis tathā //
                <span class="ref">LiP_1,4.38</span></p>
            
            
            <p id="LiP_1.4.39">
               kalpe 'tīte tu vai viprāḥ sahasrāṇāṃ tu saptatiḥ <br />
               punastathāṣṭasāhasraṃ sarvatraiva samāsataḥ //
                <span class="ref">LiP_1,4.39</span></p>
            
            
            <p id="LiP_1.4.40">
               kalpāvasānikāṃstyaktvā pralaye samupasthite <br />
               maharlokāt prayāntyete janalokaṃ janāstataḥ //
                <span class="ref">LiP_1,4.40</span></p>
            
            
            <p id="LiP_1.4.41">
               koṭīnāṃ dve sahasre tu aṣṭau koṭiśatāni tu <br />
               dviṣaṣṭiś ca tathā koṭyo niyutāni ca saptatiḥ //
                <span class="ref">LiP_1,4.41</span></p>
            
            
            <p id="LiP_1.4.42">
               kalpārdhasaṃkhyā divyā vai kalpamevaṃ tu kalpayet <br />
               kalpānāṃ vai sahasraṃ tu varṣamekamajasya tu //
                <span class="ref">LiP_1,4.42</span></p>
            
            
            <p id="LiP_1.4.43">
               varṣāṇāmaṣṭasāhasraṃ brāhmaṃ vai brahmaṇo yugam <br />
               savanaṃ yugasāhasraṃ sarvadevodbhavasya tu //
                <span class="ref">LiP_1,4.43</span></p>
            
            
            <p id="LiP_1.4.44">
               savanānāṃ sahasraṃ tu trividhaṃ triguṇaṃ tathā <br />
               brahmaṇastu tathā proktaḥ kālaḥ kālātmanaḥ prabho //
                <span class="ref">LiP_1,4.44</span></p>
            
            
            <p id="LiP_1.4.45">
               bhavodbhavastapaścaiva bhavyo rambhaḥ kratuḥ punaḥ <br />
               ṛturvahnirhavyavāhaḥ sāvitraḥ śuddha eva ca //
                <span class="ref">LiP_1,4.45</span></p>
            
            
            <p id="LiP_1.4.46">
               uśikaḥ kuśikaścaiva gāndhāro munisattamāḥ <br />
               ṛṣabhaś ca tathā ṣaḍjo majjālīyaś ca madhyamaḥ //
                <span class="ref">LiP_1,4.46</span></p>
            
            
            <p id="LiP_1.4.47">
               vairājo vai niṣādaś ca mukhyo vai meghavāhanaḥ <br />
               pañcamaścitrakaścaiva ākūtir jñāna eva ca //
                <span class="ref">LiP_1,4.47</span></p>
            
            
            <p id="LiP_1.4.48">
               manaḥ sudarśo bṛṃhaś ca tathā vai śvetalohitaḥ <br />
               raktaś ca pītavāsāś ca asitaḥ sarvarūpakaḥ //
                <span class="ref">LiP_1,4.48</span></p>
            
            
            <p id="LiP_1.4.49">
               evaṃ kalpāstu saṃkhyātā brahmaṇo 'vyaktajanmanaḥ <br />
               koṭikoṭisahasrāṇi kalpānāṃ munisattamāḥ //
                <span class="ref">LiP_1,4.49</span></p>
            
            
            <p id="LiP_1.4.50">
               gatāni tāvaccheṣāṇi aharniśyāni vai punaḥ <br />
               parānte vai vikārāṇi vikāraṃ yānti viśvataḥ //
                <span class="ref">LiP_1,4.50</span></p>
            
            
            <p id="LiP_1.4.51">
               vikārasya śivasyājñāvaśenaiva tu saṃhṛtiḥ <br />
               saṃhṛte tu vikāre ca pradhāne cātmani sthite //
                <span class="ref">LiP_1,4.51</span></p>
            
            
            <p id="LiP_1.4.52">
               sādharmyeṇāvatiṣṭhete pradhānapuruṣāvubhau <br />
               guṇānāṃ caiva vaiṣamye viprāḥ sṛṣṭiriti smṛtā //
                <span class="ref">LiP_1,4.52</span></p>
            
            
            <p id="LiP_1.4.53">
               sāmye layo guṇānāṃ tu tayorheturmaheśvaraḥ <br />
               līlayā devadevena sargāstvīdṛgvidhāḥ kṛtāḥ //
                <span class="ref">LiP_1,4.53</span></p>
            
            
            <p id="LiP_1.4.54">
               asaṃkhyātāś ca saṃkṣepāt pradhānād anvadhiṣṭhitāt <br />
               asaṃkhyātāś ca kalpākhyā hy asaṃkhyātāḥ pitāmahāḥ //
                <span class="ref">LiP_1,4.54</span></p>
            
            
            <p id="LiP_1.4.55">
               harayaścāpyasaṃkhyātās tv eka eva maheśvaraḥ <br />
               pradhānādipravṛttāni līlayā prākṛtāni tu //
                <span class="ref">LiP_1,4.55</span></p>
            
            
            <p id="LiP_1.4.56">
               guṇātmikā ca tadvṛttis tasya devasya vai tridhā <br />
               aprākṛtasya tasyādir madhyāntaṃ nāsti cātmanaḥ //
                <span class="ref">LiP_1,4.56</span></p>
            
            
            <p id="LiP_1.4.57">
               pitāmahasyātha paraḥ parārdhadvayasaṃmitaḥ <br />
               divā sṛṣṭaṃ tu yatsarvaṃ niśi naśyati cāsya tat //
                <span class="ref">LiP_1,4.57</span></p>
            
            
            <p id="LiP_1.4.58">
               bhūrbhuvaḥsvarmahastatra naśyate cordhvato na ca <br />
               rātrau caikārṇave brahmā naṣṭe sthāvarajaṅgame //
                <span class="ref">LiP_1,4.58</span></p>
            
            
            <p id="LiP_1.4.59">
               suṣvāpāmbhasi yastasmān nārāyaṇa iti smṛtaḥ <br />
               śarvaryante prabuddho vai dṛṣṭvā śūnyaṃ carācaram //
                <span class="ref">LiP_1,4.59</span></p>
            
            
            <p id="LiP_1.4.60">
               sraṣṭuṃ tadā matiṃ cakre brahmā brahmavidāṃ varaḥ <br />
               udakairāplutāṃ kṣmāṃ tāṃ samādāya sanātanaḥ //
                <span class="ref">LiP_1,4.60</span></p>
            
            
            <p id="LiP_1.4.61">
               pūrvavatsthāpayāmāsa vārāhaṃ rūpamāsthitaḥ <br />
               nadīnadasamudrāṃś ca pūrvavaccākarotprabhuḥ //
                <span class="ref">LiP_1,4.61</span></p>
            
            
            <p id="LiP_1.4.62">
               kṛtvā dharāṃ prayatnena nimnonnativivarjitām <br />
               dharāyāṃ so 'cinotsarvān girīn dagdhān purāgninā //
                <span class="ref">LiP_1,4.62</span></p>
            
            
            <p id="LiP_1.4.63">
               bhūrādyāṃś caturo lokān kalpayāmāsa pūrvavat <br />
               sraṣṭuṃ ca bhagavāṃścakre tadā sraṣṭā punarmatim //
                <span class="ref">LiP_1,4.63</span></p>
            
            
            
            </div>
         
         <div id="d1e4091">
            
            sūta uvāca
            
            <p id="LiP_1.5.1">
               yadā sraṣṭuṃ matiṃ cakre mohaścāsīnmahātmanaḥ <br />
               dvijāś ca buddhipūrvaṃ tu brahmaṇo 'vyaktajanmanaḥ //
                <span class="ref">LiP_1,5.1</span></p>
            
            
            <p id="LiP_1.5.2">
               tamo moho mahāmohas tāmisraścāndhasaṃjñitaḥ <br />
               avidyā pañcadhā hyeṣā prādurbhūtā svayambhuvaḥ //
                <span class="ref">LiP_1,5.2</span></p>
            
            
            <p id="LiP_1.5.3">
               avidyayā munergrastaḥ sargo mukhya iti smṛtaḥ <br />
               asādhaka iti smṛtvā sargo mukhyaḥ prajāpatiḥ //
                <span class="ref">LiP_1,5.3</span></p>
            
            
            <p id="LiP_1.5.4">
               abhyamanyata so 'nyaṃ vai nagā mukhyodbhavāḥ smṛtāḥ <br />
               tridhā kaṇṭho munestasya dhyāyato vai hyavartata //
                <span class="ref">LiP_1,5.4</span></p>
            
            
            <p id="LiP_1.5.5">
               prathamaṃ tasya vai jajñe tiryaksroto mahātmanaḥ <br />
               ūrdhvasrotaḥ parastasya sāttvikaḥ sa iti smṛtaḥ //
                <span class="ref">LiP_1,5.5</span></p>
            
            
            <p id="LiP_1.5.6">
               arvāksroto 'nugrahaś ca tathā bhūtādikaḥ punaḥ <br />
               brahmaṇo mahatastvādyo dvitīyo bhautikas tathā //
                <span class="ref">LiP_1,5.6</span></p>
            
            
            <p id="LiP_1.5.7">
               sargastṛtīyaścaindriyas turīyo mukhya ucyate <br />
               tiryagyonyaḥ pañcamastu ṣaṣṭho daivika ucyate //
                <span class="ref">LiP_1,5.7</span></p>
            
            
            <p id="LiP_1.5.8">
               saptamo mānuṣo viprā aṣṭamo 'nugrahaḥ smṛtaḥ <br />
               navamaścaiva kaumāraḥ prākṛtā vaikṛtāstvime //
                <span class="ref">LiP_1,5.8</span></p>
            
            
            <p id="LiP_1.5.9">
               purastādasṛjaddevaḥ sanandaṃ sanakaṃ tathā <br />
               sanātanaṃ muniśreṣṭhā naiṣkarmyeṇa gatāḥ param //
                <span class="ref">LiP_1,5.9</span></p>
            
            
            <p id="LiP_1.5.10">
               marīcibhṛgvaṅgirasaḥ pulastyaṃ pulahaṃ kratum <br />
               dakṣamatriṃ vasiṣṭhaṃ ca so 'sṛjadyogavidyayā //
                <span class="ref">LiP_1,5.10</span></p>
            
            
            <p id="LiP_1.5.11">
               navaite brahmaṇaḥ putrā brahmajñā brāhmaṇottamāḥ <br />
               brahmavādina evaite brahmaṇaḥ sadṛśāḥ smṛtāḥ //
                <span class="ref">LiP_1,5.11</span></p>
            
            
            <p id="LiP_1.5.12">
               saṃkalpaścaiva dharmaś ca hy adharmo dharmasaṃnidhiḥ <br />
               dvādaśaiva prajāstvetā brahmaṇo 'vyaktajanmanaḥ //
                <span class="ref">LiP_1,5.12</span></p>
            
            
            <p id="LiP_1.5.13">
               ṛbhuṃ sanatkumāraṃ ca sasarjādau sanātanaḥ <br />
               tāvūrdhvaretasau divyau cāgrajau brahmavādinau //
                <span class="ref">LiP_1,5.13</span></p>
            
            
            <p id="LiP_1.5.14">
               kumārau brahmaṇas tulyau sarvajñau sarvabhāvinau <br />
               vakṣye bhāryākulaṃ teṣāṃ munīnāmagrajanmanām //
                <span class="ref">LiP_1,5.14</span></p>
            
            
            <p id="LiP_1.5.15">
               samāsato muniśreṣṭhāḥ prajāsambhūtimeva ca <br />
               śatarūpāṃ tu vai rājñīṃ virājamasṛjatprabhuḥ //
                <span class="ref">LiP_1,5.15</span></p>
            
            
            <p id="LiP_1.5.16">
               svāyambhuvāttu vai rājñī śatarūpā tvayonijā <br />
               lebhe putradvayaṃ puṇyā tathā kanyādvayaṃ ca sā //
                <span class="ref">LiP_1,5.16</span></p>
            
            
            <p id="LiP_1.5.17">
               uttānapādo hyavaro dhīmāñjyeṣṭhaḥ priyavrataḥ <br />
               jyeṣṭhā variṣṭhā tvākūtiḥ prasūtiścānujā smṛtā //
                <span class="ref">LiP_1,5.17</span></p>
            
            
            <p id="LiP_1.5.18">
               upayeme tadākūtiṃ rucirnāma prajāpatiḥ <br />
               prasūtiṃ bhagavāndakṣo lokadhātrīṃ ca yoginīm //
                <span class="ref">LiP_1,5.18</span></p>
            
            
            <p id="LiP_1.5.19">
               dakṣiṇāsahitaṃ yajñam ākūtiḥ suṣuve tathā <br />
               dakṣiṇā janayāmāsa divyā dvādaśa putrikāḥ //
                <span class="ref">LiP_1,5.19</span></p>
            
            
            <p id="LiP_1.5.20">
               prasūtiḥ suṣuve dakṣāc caturviṃśatikanyakāḥ <br />
               śraddhāṃ lakṣmīṃ dhṛtiṃ puṣṭiṃ tuṣṭiṃ medhāṃ kriyāṃ tathā //
                <span class="ref">LiP_1,5.20</span></p>
            
            
            <p id="LiP_1.5.21">
               buddhiṃ lajjāṃ vapuḥśāntiṃ siddhiṃ kīrtiṃ mahātapāḥ <br />
               khyātiṃ śāntiṃ ca sambhūtiṃ smṛtiṃ prītiṃ kṣamāṃ tathā //
                <span class="ref">LiP_1,5.21</span></p>
            
            
            <p id="LiP_1.5.22">
               saṃnatiṃ cānasūyāṃ ca ūrjāṃ svāhāṃ surāraṇim <br />
               svadhāṃ caiva mahābhāgāṃ pradadau ca yathākramam //
                <span class="ref">LiP_1,5.22</span></p>
            
            
            <p id="LiP_1.5.23">
               śraddhādyāścaiva kīrtyantās trayodaśa sudārikāḥ <br />
               dharmaṃ prajāpatiṃ jagmuḥ patiṃ paramadurlabhāḥ //
                <span class="ref">LiP_1,5.23</span></p>
            
            
            <p id="LiP_1.5.24">
               upayeme bhṛgurdhīmān khyātiṃ tāṃ bhārgavāraṇim <br />
               sambhūtiṃ ca marīcistu smṛtiṃ caivāṅgirā muniḥ //
                <span class="ref">LiP_1,5.24</span></p>
            
            
            <p id="LiP_1.5.25">
               prītiṃ pulastyaḥ puṇyātmā kṣamāṃ tāṃ pulaho muniḥ <br />
               kratuś ca saṃnatiṃ dhīmān atristāṃ cānasūyakām //
                <span class="ref">LiP_1,5.25</span></p>
            
            
            <p id="LiP_1.5.26">
               ūrjāṃ vasiṣṭho bhagavān variṣṭho vārijekṣaṇām <br />
               vibhāvasus tathā svāhāṃ svadhāṃ vai pitaras tathā //
                <span class="ref">LiP_1,5.26</span></p>
            
            
            <p id="LiP_1.5.27">
               putrīkṛtā satī yā sā mānasī śivasambhavā <br />
               dakṣeṇa jagatāṃ dhātrī rudramevāsthitā patim //
                <span class="ref">LiP_1,5.27</span></p>
            
            
            <p id="LiP_1.5.28">
               ardhanārīśvaraṃ dṛṣṭvā sargādau kanakāṇḍajaḥ <br />
               vibhajasveti cāhādau yadā jātā tadābhavat //
                <span class="ref">LiP_1,5.28</span></p>
            
            
            <p id="LiP_1.5.29">
               tasyāścaivāṃśajāḥ sarvāḥ striyastribhuvane tathā <br />
               ekādaśāvidhā rudrās tasya cāṃśodbhavās tathā //
                <span class="ref">LiP_1,5.29</span></p>
            
            
            <p id="LiP_1.5.30">
               strīliṅgamakhilaṃ sā vai puṃliṅgaṃ nīlalohitaḥ <br />
               taṃ dṛṣṭvā bhagavān brahmā dakṣamālokya suvratām //
                <span class="ref">LiP_1,5.30</span></p>
            
            
            <p id="LiP_1.5.31">
               bhajasva dhātrīṃ jagatāṃ mamāpi ca tavāpi ca <br />
               punnāmno narakāttrāti iti putrītvihoktitaḥ //
                <span class="ref">LiP_1,5.31</span></p>
            
            
            <p id="LiP_1.5.32">
               praśastā tava kānteyaṃ syāt putrī viśvamātṛkā <br />
               tasmāt putrī satī nāmnā tavaiṣā ca bhaviṣyati //
                <span class="ref">LiP_1,5.32</span></p>
            
            
            <p id="LiP_1.5.33">
               evamuktastadā dakṣo niyogādbrahmaṇo muniḥ <br />
               labdhvā putrīṃ dadau sākṣāt satīṃ rudrāya sādaram //
                <span class="ref">LiP_1,5.33</span></p>
            
            
            <p id="LiP_1.5.34">
               dharmasya patnyaḥ śraddhādyāḥ kīrtitā vai trayodaśa <br />
               tāsu dharmaprajāṃ vakṣye yathākramamanuttamam //
                <span class="ref">LiP_1,5.34</span></p>
            
            
            <p id="LiP_1.5.35">
               kāmo darpo 'tha niyamaḥ saṃtoṣo lobha eva ca <br />
               śrutastu daṇḍaḥ samayo bodhaścaiva mahādyutiḥ //
                <span class="ref">LiP_1,5.35</span></p>
            
            
            <p id="LiP_1.5.36">
               apramādaś ca vinayo vyavasāyo dvijottamāḥ <br />
               kṣemaṃ sukhaṃ yaśaścaiva dharmaputrāś ca tāsu vai //
                <span class="ref">LiP_1,5.36</span></p>
            
            
            <p id="LiP_1.5.37">
               dharmasya vai kriyāyāṃ tu daṇḍaḥ samaya eva ca <br />
               apramādas tathā bodho buddherdharmasya tau sutau //
                <span class="ref">LiP_1,5.37</span></p>
            
            
            <p id="LiP_1.5.38">
               tasmātpañcadaśaivaite tāsu dharmātmajāstviha <br />
               bhṛgupatnī ca suṣuve khyātirviṣṇoḥ priyāṃ śriyam //
                <span class="ref">LiP_1,5.38</span></p>
            
            
            <p id="LiP_1.5.39">
               dhātāraṃ ca vidhātāraṃ merorjāmātarau sutau <br />
               prabhūtirnāma yā patnī marīceḥ suṣuve sutau //
                <span class="ref">LiP_1,5.39</span></p>
            
            
            <p id="LiP_1.5.40">
               pūrṇamāsaṃ tu mārīcaṃ tataḥ kanyācatuṣṭayam <br />
               tuṣṭirjyeṣṭhā ca vai dṛṣṭiḥ kṛṣiścāpacitis tathā //
                <span class="ref">LiP_1,5.40</span></p>
            
            
            <p id="LiP_1.5.41">
               kṣamā ca suṣuve putrān putrīṃ ca pulahācchubhām <br />
               kardamaṃ ca varīyāṃsaṃ sahiṣṇuṃ munisattamāḥ //
                <span class="ref">LiP_1,5.41</span></p>
            
            
            <p id="LiP_1.5.42">
               tathā kanakapītāṃ sa pīvarīṃ pṛthivīsamām <br />
               prītyāṃ pulastyaś ca tathā janayāmāsa vai sutān //
                <span class="ref">LiP_1,5.42</span></p>
            
            
            <p id="LiP_1.5.43">
               dattorṇaṃ vedabāhuṃ ca putrīṃ cānyāṃ dṛṣadvatīm <br />
               putrāṇāṃ ṣaṣṭisāhasraṃ saṃnatiḥ suṣuve śubhā //
                <span class="ref">LiP_1,5.43</span></p>
            
            
            <p id="LiP_1.5.44">
               kratostu bhāryā sarve te vālakhilyā iti śrutāḥ <br />
               sinīvālīṃ kuhūṃ caiva rākāṃ cānumatiṃ tathā //
                <span class="ref">LiP_1,5.44</span></p>
            
            
            <p id="LiP_1.5.45">
               smṛtiś ca suṣuve patnī muneścāṅgirasas tathā <br />
               labdhānubhāvamagniṃ ca kīrtimantaṃ ca suvratā //
                <span class="ref">LiP_1,5.45</span></p>
            
            
            <p id="LiP_1.5.46">
               atrerbhāryānasūyā vai suṣuve ṣaṭprajāstu yāḥ <br />
               tāsvekā kanyakā nāmnā śrutiḥ sā sūnupañcakam //
                <span class="ref">LiP_1,5.46</span></p>
            
            
            <p id="LiP_1.5.47">
               satyanetro munirbhavyo mūrtirāpaḥ śanaiścaraḥ <br />
               somaś ca vai śrutiḥ ṣaṣṭhī pañcātreyāstu sūnavaḥ //
                <span class="ref">LiP_1,5.47</span></p>
            
            
            <p id="LiP_1.5.48">
               ūrjā vasiṣṭhādvai lebhe sutāṃś ca sutavatsalā <br />
               jyāyasī puṇḍarīkākṣān vāsiṣṭhān varalocanā //
                <span class="ref">LiP_1,5.48</span></p>
            
            
            <p id="LiP_1.5.49">
               rajaḥ suhotro bāhuś ca savanaścānaghas tathā <br />
               sutapāḥ śukra ityete munervai sapta sūnavaḥ //
                <span class="ref">LiP_1,5.49</span></p>
            
            
            <p id="LiP_1.5.50">
               yaścābhimānī bhagavān bhavātmā paitāmaho vahnirasuḥ prajānām <br />
               svāhā ca tasmātsuṣuve sutānāṃ trayaṃ trayāṇāṃ jagatāṃ hitāya //
                <span class="ref">LiP_1,5.50</span></p>
            
            
            
            </div>
         
         <div id="d1e5055">
            
            sūta uvāca
            
            <p id="LiP_1.6.1">
               pavamānaḥ pāvakaś ca śuciragniś ca te smṛtāḥ <br />
               nirmathyaḥ pavamānastu vaidyutaḥ pāvakaḥ smṛtaḥ //
                <span class="ref">LiP_1,6.1</span></p>
            
            
            <p id="LiP_1.6.2">
               śuciḥ saurastu vijñeyaḥ svāhāputrāstrayastu te <br />
               putraiḥ pautraistvihaiteṣāṃ saṃkhyā saṃkṣepataḥ smṛtā //
                <span class="ref">LiP_1,6.2</span></p>
            
            
            <p id="LiP_1.6.3">
               visṛjya saptakaṃ cādau catvāriṃśannavaiva ca <br />
               ityete vahnayaḥ proktāḥ praṇīyante 'dhvareṣu ca //
                <span class="ref">LiP_1,6.3</span></p>
            
            
            <p id="LiP_1.6.4">
               sarve tapasvinastvete sarve vratabhṛtaḥ smṛtāḥ <br />
               prajānāṃ patayaḥ sarve sarve rudrātmakāḥ smṛtāḥ //
                <span class="ref">LiP_1,6.4</span></p>
            
            
            <p id="LiP_1.6.5">
               ayajvānaś ca yajvānaḥ pitaraḥ prītimānasāḥ <br />
               agniṣvāttāś ca yajvānaḥ śeṣā barhiṣadaḥ smṛtāḥ //
                <span class="ref">LiP_1,6.5</span></p>
            
            
            <p id="LiP_1.6.6">
               menāṃ tu mānasīṃ teṣāṃ janayāmāsa vai svadhā <br />
               agniṣvāttātmajā menā mānasī lokaviśrutā //
                <span class="ref">LiP_1,6.6</span></p>
            
            
            <p id="LiP_1.6.7">
               asūta menā mainākaṃ krauñcaṃ tasyānujāmumām <br />
               gaṅgāṃ haimavatīṃ jajñe bhavāṅgāśleṣapāvanīm //
                <span class="ref">LiP_1,6.7</span></p>
            
            
            <p id="LiP_1.6.8">
               dharaṇīṃ janayāmāsa mānasīṃ yajñayājinīm <br />
               svadhā sā merurājasya patnī padmasamānanā //
                <span class="ref">LiP_1,6.8</span></p>
            
            
            <p id="LiP_1.6.9">
               pitaro 'mṛtapāḥ proktās teṣāṃ caiveha vistaraḥ <br />
               ṛṣīṇāṃ ca kulaṃ sarvaṃ śṛṇudhvaṃ tatsuvistaram //
                <span class="ref">LiP_1,6.9</span></p>
            
            
            <p id="LiP_1.6.10">
               vadāmi pṛthagadhyāyasaṃsthitaṃ vastadūrdhvataḥ <br />
               dākṣāyaṇī satī yātā pārśvaṃ rudrasya pārvatī //
                <span class="ref">LiP_1,6.10</span></p>
            
            
            <p id="LiP_1.6.11">
               paścāddakṣaṃ vinindyaiṣā patiṃ lebhe bhavaṃ tathā <br />
               tāṃ dhyātvā vyasṛjadrudrān anekānnīlalohitaḥ //
                <span class="ref">LiP_1,6.11</span></p>
            
            
            <p id="LiP_1.6.12">
               ātmanastu samānsarvān sarvalokanamaskṛtān <br />
               yācito muniśārdūlā brahmaṇā prahasan kṣaṇāt //
                <span class="ref">LiP_1,6.12</span></p>
            
            
            <p id="LiP_1.6.13">
               taistu saṃchāditaṃ sarvaṃ caturdaśavidhaṃ jagat <br />
               tāndṛṣṭvā vividhān rudrān nirmalānnīlalohitān //
                <span class="ref">LiP_1,6.13</span></p>
            
            
            <p id="LiP_1.6.14">
               jarāmaraṇanirmuktān prāha rudrānpitāmahaḥ <br />
               namo 'stu vo mahādevās trinetrā nīlalohitāḥ //
                <span class="ref">LiP_1,6.14</span></p>
            
            
            <p id="LiP_1.6.15">
               sarvajñāḥ sarvagā dīrghā hrasvā vāmanakāḥ śubhāḥ <br />
               hiraṇyakeśā dṛṣṭighnā nityā buddhāś ca nirmalāḥ //
                <span class="ref">LiP_1,6.15</span></p>
            
            
            <p id="LiP_1.6.16">
               nirdvaṃdvā vītarāgāś ca viśvātmāno bhavātmajāḥ <br />
               evaṃ stutvā tadā rudrān rudraṃ cāha bhavaṃ śivam <br />
               pradakṣiṇīkṛtya tadā bhagavānkanakāṇḍajaḥ //
                <span class="ref">LiP_1,6.16</span></p>
            
            
            <p id="LiP_1.6.17">
               namo 'stu te mahādeva prajā nārhasi śaṃkara <br />
               mṛtyuhīnā vibho sraṣṭuṃ mṛtyuyuktāḥ sṛja prabho //
                <span class="ref">LiP_1,6.17</span></p>
            
            
            <p id="LiP_1.6.18">
               tatastamāha bhagavān na hi me tādṛśī sthitiḥ <br />
               sa tvaṃ sṛja yathākāmaṃ mṛtyuyuktāḥ prajāḥ prabho //
                <span class="ref">LiP_1,6.18</span></p>
            
            
            <p id="LiP_1.6.19">
               labdhvā sasarja sakalaṃ śaṃkarāccaturānanaḥ <br />
               jarāmaraṇasaṃyuktaṃ jagadetaccarācaram //
                <span class="ref">LiP_1,6.19</span></p>
            
            
            <p id="LiP_1.6.20">
               śaṃkaro 'pi tadā rudrair nivṛttātmā hyadhiṣṭhitaḥ <br />
               sthāṇutvaṃ tasya vai viprāḥ śaṃkarasya mahātmanaḥ //
                <span class="ref">LiP_1,6.20</span></p>
            
            
            <p id="LiP_1.6.21">
               niṣkalasyātmanaḥ śambhoḥ svecchādhṛtaśarīriṇaḥ <br />
               śaṃ rudraḥ sarvabhūtānāṃ karoti ghṛṇayā yataḥ //
                <span class="ref">LiP_1,6.21</span></p>
            
            
            <p id="LiP_1.6.22">
               śaṃkaraścāprayatnena tadātmā yogavidyayā <br />
               vairāgyasthaṃ viraktasya vimuktiryacchamucyate //
                <span class="ref">LiP_1,6.22</span></p>
            
            
            <p id="LiP_1.6.23">
               aṇostu viṣayatyāgaḥ saṃsārabhayataḥ kramāt <br />
               vairāgyājjāyate puṃso virāgo darśanāntare //
                <span class="ref">LiP_1,6.23</span></p>
            
            
            <p id="LiP_1.6.24">
               vimukhyo viguṇatyāgo vijñānasyāvicārataḥ <br />
               tasya cāsya ca saṃdhānaṃ prasādātparameṣṭhinaḥ //
                <span class="ref">LiP_1,6.24</span></p>
            
            
            <p id="LiP_1.6.25">
               dharmo jñānaṃ ca vairāgyam aiśvaryaṃ śaṃkarādiha <br />
               sa eva śaṃkaraḥ sākṣāt pinākī nīlalohitaḥ //
                <span class="ref">LiP_1,6.25</span></p>
            
            
            <p id="LiP_1.6.26">
               ye śaṃkarāśritāḥ sarve mucyante te na saṃśayaḥ <br />
               na gacchantyeva narakaṃ pāpiṣṭhā api dāruṇam //
                <span class="ref">LiP_1,6.26</span></p>
            
            
            <p id="LiP_1.6.27">
               āśritāḥ śaṃkaraṃ tasmāt prāpnuvanti ca śāśvatam <br />
               ṛṣaya ūcuḥ
               māyāntāścaiva ghorādyā hy aṣṭaviṃśatireva ca //
                <span class="ref">LiP_1,6.27</span></p>
            
            
            <p id="LiP_1.6.28">
               koṭayo narakāṇāṃ tu pacyante tāsu pāpinaḥ <br />
               anāśritāḥ śivaṃ rudraṃ śaṃkaraṃ nīlalohitam //
                <span class="ref">LiP_1,6.28</span></p>
            
            
            <p id="LiP_1.6.29">
               āśrayaṃ sarvabhūtānām avyayaṃ jagatāṃ patim <br />
               puruṣaṃ paramātmānaṃ puruhūtaṃ puruṣṭutam //
                <span class="ref">LiP_1,6.29</span></p>
            
            
            <p id="LiP_1.6.30">
               tamasā kālarudrākhyaṃ rajasā kanakāṇḍajam <br />
               sattvena sarvagaṃ viṣṇuṃ nirguṇatve maheśvaram //
                <span class="ref">LiP_1,6.30</span></p>
            
            
            <p id="LiP_1.6.31">
               kena gacchanti narakaṃ narāḥ kena mahāmate <br />
               karmaṇākarmaṇā vāpi śrotuṃ kautūhalaṃ hi naḥ //
                <span class="ref">LiP_1,6.31</span></p>
            
            
            
            </div>
         
         <div id="d1e5663">
            
            sūta uvāca
            
            <p id="LiP_1.7.1">
               rahasyaṃ vaḥ pravakṣyāmi bhavasyāmitatejasaḥ <br />
               prabhāvaṃ śaṃkarasyādyaṃ saṃkṣepātsarvadarśinaḥ //
                <span class="ref">LiP_1,7.1</span></p>
            
            
            <p id="LiP_1.7.2">
               yoginaḥ sarvatattvajñāḥ paraṃ vairāgyamāsthitāḥ //
                <span class="ref">LiP_1,7.2</span></p>
            
            
            <p id="LiP_1.7.3">
               prāṇāyāmādibhiścāṣṭasādhanaiḥ sahacāriṇaḥ //
                <span class="ref">LiP_1,7.3</span></p>
            
            
            <p id="LiP_1.7.4">
               karuṇādiguṇopetāḥ kṛtvāpi vividhāni te <br />
               karmāṇi narakaṃ svargaṃ gacchantyeva svakarmaṇā //
                <span class="ref">LiP_1,7.4</span></p>
            
            
            <p id="LiP_1.7.5">
               prasādājjāyate jñānaṃ jñānādyogaḥ pravartate <br />
               yogena jāyate muktiḥ prasādādakhilaṃ tataḥ //
                <span class="ref">LiP_1,7.5</span></p>
            
            ṛṣaya ūcuḥ
            
            <p id="LiP_1.7.6">
               prasādād yadi vijñānaṃ svarūpaṃ vaktumarhasi <br />
               divyaṃ māheśvaraṃ caiva yogaṃ yogavidāṃ vara //
                <span class="ref">LiP_1,7.6</span></p>
            
            
            <p id="LiP_1.7.7">
               kathaṃ karoti bhagavān cintayā rahitaḥ śivaḥ <br />
               prasādaṃ yogamārgeṇa kasminkāle nṛṇāṃ vibhuḥ //
                <span class="ref">LiP_1,7.7</span></p>
            
            romaharṣaṇa uvāca
            
            <p id="LiP_1.7.8">
               devānāṃ ca ṛṣīṇāṃ ca pitṝṇāṃ saṃnidhau purā <br />
               śailādinā tu kathitaṃ śṛṇvantu brahmasūnave //
                <span class="ref">LiP_1,7.8</span></p>
            
            
            <p id="LiP_1.7.9">
               vyāsāvatārāṇi tathā dvāparānte ca suvratāḥ <br />
               yogācāryāvatārāṇi tathā tiṣye tu śūlinaḥ //
                <span class="ref">LiP_1,7.9</span></p>
            
            
            <p id="LiP_1.7.10">
               tatratatra vibhoḥ śiṣyāś catvāraḥ śamabhājanāḥ <br />
               praśiṣyā bahavasteṣāṃ prasīdatyevamīśvaraḥ //
                <span class="ref">LiP_1,7.10</span></p>
            
            
            <p id="LiP_1.7.11">
               evaṃ kramāgataṃ jñānaṃ mukhādeva nṛṇāṃ vibhoḥ <br />
               vaiśyāntaṃ brāhmaṇādyaṃ hi ghṛṇayā cānurūpataḥ //
                <span class="ref">LiP_1,7.11</span></p>
            
            ṛṣaya ūcuḥ
            
            <p id="LiP_1.7.12">
               dvāpare dvāpare vyāsāḥ ke vai kutrāntareṣu vai <br />
               kalpeṣu kasminkalpe no vaktumarhasi cātra tān //
                <span class="ref">LiP_1,7.12</span></p>
            
            sūta uvāca
            
            <p id="LiP_1.7.13">
               śṛṇvantu kalpe vārāhe dvijā vaivasvatāntare <br />
               vyāsāṃś ca sāmprataṃ rudrāṃs tathā sarvāntareṣu vai //
                <span class="ref">LiP_1,7.13</span></p>
            
            
            <p id="LiP_1.7.14">
               vedānāṃ ca purāṇānāṃ tathā jñānapradarśakān <br />
               yathākramaṃ pravakṣyāmi sarvāvarteṣu sāmpratam //
                <span class="ref">LiP_1,7.14</span></p>
            
            
            <p id="LiP_1.7.15">
               kratuḥ satyo bhārgavaś ca aṅgirāḥ savitā dvijāḥ <br />
               mṛtyuḥ śatakraturdhīmān vasiṣṭho munipuṃgavaḥ //
                <span class="ref">LiP_1,7.15</span></p>
            
            
            <p id="LiP_1.7.16">
               sārasvatastridhāmā ca trivṛto munipuṃgavaḥ <br />
               śatatejāḥ svayaṃdharmo nārāyaṇa iti śrutaḥ //
                <span class="ref">LiP_1,7.16</span></p>
            
            
            <p id="LiP_1.7.17">
               tarakṣuścāruṇirdhīmāṃs tathā devaḥ kṛtaṃjayaḥ <br />
               ṛtaṃjayo bharadvājo gautamaḥ kavisattamaḥ //
                <span class="ref">LiP_1,7.17</span></p>
            
            
            <p id="LiP_1.7.18">
               vācaśravā muniḥ sākṣāt tathā śuṣmāyaṇiḥ śuciḥ <br />
               tṛṇabindur munī rūkṣaḥ śaktiḥ śākteya uttaraḥ //
                <span class="ref">LiP_1,7.18</span></p>
            
            
            <p id="LiP_1.7.19">
               jātūkarṇyo hariḥ sākṣāt kṛṣṇadvaipāyano muniḥ <br />
               vyāsāstvete ca śṛṇvantu kalau yogeśvarān kramāt //
                <span class="ref">LiP_1,7.19</span></p>
            
            
            <p id="LiP_1.7.20">
               asaṃkhyātā hi kalpeṣu vibhoḥ sarvāntareṣu ca <br />
               kalau rudrāvatārāṇāṃ vyāsānāṃ kila gauravāt //
                <span class="ref">LiP_1,7.20</span></p>
            
            
            <p id="LiP_1.7.21">
               vaivasvatāntare kalpe vārāhe ye ca tān punaḥ <br />
               avatārān pravakṣyāmi tathā sarvāntareṣu vai //
                <span class="ref">LiP_1,7.21</span></p>
            
            ṛṣaya ūcuḥ
            
            <p id="LiP_1.7.22">
               manvantarāṇi vārāhe vaktumarhasi sāmpratam <br />
               tathaiva cordhvakalpeṣu siddhānvaivasvatāntare //
                <span class="ref">LiP_1,7.22</span></p>
            
            romaharṣaṇa uvāca
            
            <p id="LiP_1.7.23">
               manuḥ svāyambhuvastvādyas tataḥ svārociṣo dvijāḥ <br />
               uttamastāmasaścaiva raivatāścākṣuṣas tathā //
                <span class="ref">LiP_1,7.23</span></p>
            
            
            <p id="LiP_1.7.24">
               vaivasvataś ca sāvarṇir dharmaḥ sāvarṇikaḥ punaḥ <br />
               piśaṅgaścāpiśaṅgābhaḥ śabalo varṇakas tathā //
                <span class="ref">LiP_1,7.24</span></p>
            
            
            <p id="LiP_1.7.25">
               aukārāntā akārādyā manavaḥ parikīrtitāḥ <br />
               śvetaḥ pāṇḍus tathā raktas tāmraḥ pītaśca kāpilaḥ //
                <span class="ref">LiP_1,7.25</span></p>
            
            
            <p id="LiP_1.7.26">
               kṛṣṇaḥ śyāmas tathā dhūmraḥ sudhūmraś ca dvijottamāḥ <br />
               apiśaṅgaḥ piśaṅgaś ca trivarṇaḥ śabalas tathā //
                <span class="ref">LiP_1,7.26</span></p>
            
            
            <p id="LiP_1.7.27">
               kālaṃdhurastu kathitā varṇato manavaḥ śubhāḥ <br />
               nāmato varṇataścaiva varṇataḥ punareva ca //
                <span class="ref">LiP_1,7.27</span></p>
            
            
            <p id="LiP_1.7.28">
               svarātmānaḥ samākhyātāś cāntareśāḥ samāsataḥ <br />
               vaivasvata ṛkārastu manuḥ kṛṣṇaḥ sureśvaraḥ //
                <span class="ref">LiP_1,7.28</span></p>
            
            
            <p id="LiP_1.7.29">
               saptamastasya vakṣyāmi yugāvarteṣu yoginaḥ <br />
               samatīteṣu kalpeṣu tathā cānāgateṣu vai //
                <span class="ref">LiP_1,7.29</span></p>
            
            
            <p id="LiP_1.7.30">
               vārāhaḥ sāmprataṃ jñeyaḥ saptamāntarataḥ kramāt <br />
               yogāvatārāṃś ca vibhoḥ śiṣyāṇāṃ saṃtatis tathā //
                <span class="ref">LiP_1,7.30</span></p>
            
            
            <p id="LiP_1.7.31">
               samprekṣya sarvakāleṣu tathāvarteṣu yoginām <br />
               ādye śvetaḥ kalau rudraḥ sutāro madanas tathā //
                <span class="ref">LiP_1,7.31</span></p>
            
            
            <p id="LiP_1.7.32">
               suhotraḥ kaṅkaṇaścaiva lokākṣir munisattamāḥ <br />
               jaigīṣavyo mahātejā bhagavān dadhivāhanaḥ //
                <span class="ref">LiP_1,7.32</span></p>
            
            
            <p id="LiP_1.7.33">
               ṛṣabhaś ca munirdhīmān ugraścātriḥ subālakaḥ <br />
               gautamaścātha bhagavān sarvadevanamaskṛtaḥ //
                <span class="ref">LiP_1,7.33</span></p>
            
            
            <p id="LiP_1.7.34">
               vedaśīrṣaś ca gokarṇo guhāvāsī śikhaṇḍabhṛt <br />
               jaṭāmālyaṭṭahāsaś ca dāruko lāṅgalī tathā //
                <span class="ref">LiP_1,7.34</span></p>
            
            
            <p id="LiP_1.7.35">
               mahākāyamuniḥ śūlī daṇḍī muṇḍīśvaraḥ svayam <br />
               sahiṣṇuḥ somaśarmā ca nakulīśo jagadguruḥ //
                <span class="ref">LiP_1,7.35</span></p>
            
            
            <p id="LiP_1.7.36">
               vaivasvate 'ntare samyak proktā hi paramātmanaḥ <br />
               yogācāryāvatārā ye sarvāvarteṣu suvratāḥ //
                <span class="ref">LiP_1,7.36</span></p>
            
            
            <p id="LiP_1.7.37">
               vyāsāścaivaṃ muniśreṣṭhā dvāpare dvāpare tvime <br />
               yogeśvarāṇāṃ catvāraḥ śiṣyāḥ pratyekamavyayāḥ //
                <span class="ref">LiP_1,7.37</span></p>
            
            
            <p id="LiP_1.7.38">
               śvetaḥ śvetaśikhaṇḍī ca śvetāśvaḥ śvetalohitaḥ <br />
               dundubhiḥ śatarūpaś ca ṛcīkaḥ ketumāṃs tathā //
                <span class="ref">LiP_1,7.38</span></p>
            
            
            <p id="LiP_1.7.39">
               viśokaśca vikeśaś ca vipāśaḥ pāpanāśanaḥ <br />
               sumukho durmukhaścaiva durdamo duratikramaḥ //
                <span class="ref">LiP_1,7.39</span></p>
            
            
            <p id="LiP_1.7.40">
               sanakaś ca sanandaś ca prabhuryaś ca sanātanaḥ <br />
               ṛbhuḥ sanatkumāraś ca sudhāmā virajās tathā //
                <span class="ref">LiP_1,7.40</span></p>
            
            
            <p id="LiP_1.7.41">
               śaṅkhapād vairajaścaiva meghaḥ sārasvatas tathā <br />
               suvāhano muniśreṣṭho meghavāho mahādyutiḥ //
                <span class="ref">LiP_1,7.41</span></p>
            
            
            <p id="LiP_1.7.42">
               kapilaścāsuriścaiva tathā pañcaśikho muniḥ <br />
               vālkalaś ca mahāyogī dharmātmāno mahaujasaḥ //
                <span class="ref">LiP_1,7.42</span></p>
            
            
            <p id="LiP_1.7.43">
               parāśaraś ca gargaś ca bhārgavaścāṅgirās tathā <br />
               balabandhur nirāmitraḥ ketuśṛṅgastapodhanaḥ //
                <span class="ref">LiP_1,7.43</span></p>
            
            
            <p id="LiP_1.7.44">
               lambodaraś ca lambaśca lambākṣo lambakeśakaḥ <br />
               sarvajñaḥ samabuddhiś ca sādhyaḥ sarvastathaiva ca //
                <span class="ref">LiP_1,7.44</span></p>
            
            
            <p id="LiP_1.7.45">
               sudhāmā kāśyapaścaiva vāsiṣṭho virajās tathā <br />
               atrir devasadaścaiva śravaṇo 'tha śraviṣṭhakaḥ <br />
               kuṇiś ca kuṇibāhuś ca kuśarīraḥ kunetrakaḥ //
                <span class="ref">LiP_1,7.45</span></p>
            
            
            <p id="LiP_1.7.46">
               kaśyapo 'pyuśanāścaiva cyavano 'tha bṛhaspatiḥ <br />
               utathyo vāmadevaś ca mahāyogo mahābalaḥ //
                <span class="ref">LiP_1,7.46</span></p>
            
            
            <p id="LiP_1.7.47">
               vācaśravāḥ sudhīkaśca śyāvāśvaś ca yatīśvaraḥ <br />
               hiraṇyanābhaḥ kauśalyo logākṣiḥ kuthumis tathā //
                <span class="ref">LiP_1,7.47</span></p>
            
            
            <p id="LiP_1.7.48">
               sumanturbarbarī vidvān kabandhaḥ kuśikaṃdharaḥ <br />
               plakṣo dālbhyāyaṇiścaiva ketumān gopanas tathā //
                <span class="ref">LiP_1,7.48</span></p>
            
            
            <p id="LiP_1.7.49">
               bhallāvī madhupiṅgaśca śvetaketustaponidhiḥ <br />
               uśiko bṛhadaśvaś ca devalaḥ kavireva ca //
                <span class="ref">LiP_1,7.49</span></p>
            
            
            <p id="LiP_1.7.50">
               śālihotro 'gniveśaśca yuvanāśvaḥ śaradvasuḥ <br />
               chagalaḥ kuṇḍakarṇaś ca kumbhaścaiva pravāhakaḥ //
                <span class="ref">LiP_1,7.50</span></p>
            
            
            <p id="LiP_1.7.51">
               ulūko vidyutaścaiva maṇḍūko hyāśvalāyanaḥ <br />
               akṣapādaḥ kumāraś ca ulūko vatsa eva ca //
                <span class="ref">LiP_1,7.51</span></p>
            
            
            <p id="LiP_1.7.52">
               kuśikaścaiva garbhaś ca mitraḥ kauruṣya eva ca <br />
               śiṣyāstvete mahātmānaḥ sarvāvarteṣu yoginām //
                <span class="ref">LiP_1,7.52</span></p>
            
            
            <p id="LiP_1.7.53">
               vimalā brahmabhūyiṣṭhā jñānayogaparāyaṇāḥ <br />
               ete pāśupatāḥ siddhā bhasmoddhūlitavigrahāḥ //
                <span class="ref">LiP_1,7.53</span></p>
            
            
            <p id="LiP_1.7.54">
               śiṣyāḥ praśiṣyāścaiteṣāṃ śataśo 'tha sahasraśaḥ <br />
               prāpya pāśupataṃ yogaṃ rudralokāya saṃsthitāḥ //
                <span class="ref">LiP_1,7.54</span></p>
            
            
            <p id="LiP_1.7.55">
               devādayaḥ piśācāntāḥ paśavaḥ parikīrtitāḥ <br />
               teṣāṃ patitvātsarveśo bhavaḥ paśupatiḥ smṛtaḥ //
                <span class="ref">LiP_1,7.55</span></p>
            
            
            <p id="LiP_1.7.56">
               tena praṇīto rudreṇa paśūnāṃ patinā dvijāḥ <br />
               yogaḥ pāśupato jñeyaḥ parāvaravibhūtaye //
                <span class="ref">LiP_1,7.56</span></p>
            
            
            
            </div>
         
         <div id="d1e6745">
            
            sūta uvāca
            
            <p id="LiP_1.8.1">
               saṃkṣepataḥ pravakṣyāmi yogasthānāni sāmpratam <br />
               kalpitāni śivenaiva hitāya jagatāṃ dvijāḥ //
                <span class="ref">LiP_1,8.1</span></p>
            
            
            <p id="LiP_1.8.2">
               galādadho vitastyā yan nābherupari cottamam <br />
               yogasthānamadho nābher āvartaṃ madhyamaṃ bhruvoḥ //
                <span class="ref">LiP_1,8.2</span></p>
            
            
            <p id="LiP_1.8.3">
               sarvārthajñānaniṣpattir ātmano yoga ucyate <br />
               ekāgratā bhaveccaiva sarvadā tatprasādataḥ //
                <span class="ref">LiP_1,8.3</span></p>
            
            
            <p id="LiP_1.8.4">
               prasādasya svarūpaṃ yat svasaṃvedyaṃ dvijottamāḥ <br />
               vaktuṃ na śakyaṃ brahmādyaiḥ kramaśo jāyate nṛṇām //
                <span class="ref">LiP_1,8.4</span></p>
            
            
            <p id="LiP_1.8.5">
               yogaśabdena nirvāṇaṃ māheśaṃ padamucyate <br />
               tasya heturṛṣerjñānaṃ jñānaṃ tasya prasādataḥ //
                <span class="ref">LiP_1,8.5</span></p>
            
            
            <p id="LiP_1.8.6">
               jñānena nirdahetpāpaṃ nirudhya viṣayān sadā <br />
               niruddhendriyavṛttestu yogasiddhirbhaviṣyati //
                <span class="ref">LiP_1,8.6</span></p>
            
            
            <p id="LiP_1.8.7">
               yogo nirodho vṛtteṣu cittasya dvijasattamāḥ <br />
               sādhanānyaṣṭadhā cāsya kathitānīha siddhaye //
                <span class="ref">LiP_1,8.7</span></p>
            
            
            <p id="LiP_1.8.8">
               yamastu prathamaḥ prokto dvitīyo niyamas tathā <br />
               tṛtīyamāsanaṃ proktaṃ prāṇāyāmastataḥ param //
                <span class="ref">LiP_1,8.8</span></p>
            
            
            <p id="LiP_1.8.9">
               pratyāhāraṃ pañcamo vai dhāraṇā ca tataḥ parā <br />
               dhyānaṃ saptamamityuktaṃ samādhistvaṣṭamaḥ smṛtaḥ //
                <span class="ref">LiP_1,8.9</span></p>
            
            
            <p id="LiP_1.8.10">
               tapasyuparamaścaiva yama ityabhidhīyate <br />
               ahiṃsā prathamo hetur yamasya yamināṃ varāḥ //
                <span class="ref">LiP_1,8.10</span></p>
            
            
            <p id="LiP_1.8.11">
               satyamasteyamaparaṃ brahmacaryāparigrahau <br />
               niyamasyāpi vai mūlaṃ yama eva na saṃśayaḥ //
                <span class="ref">LiP_1,8.11</span></p>
            
            
            <p id="LiP_1.8.12">
               ātmavat sarvabhūtānāṃ hitāyaiva pravartanam <br />
               ahiṃsaiṣā samākhyātā yā cātmajñānasiddhidā //
                <span class="ref">LiP_1,8.12</span></p>
            
            
            <p id="LiP_1.8.13">
               dṛṣṭaṃ śrutaṃ cānumitaṃ svānubhūtaṃ yathārthataḥ <br />
               kathanaṃ satyamityuktaṃ parapīḍāvivarjitam //
                <span class="ref">LiP_1,8.13</span></p>
            
            
            <p id="LiP_1.8.14">
               nāślīlaṃ kīrtayedevaṃ brāhmaṇānāmiti śrutiḥ <br />
               paradoṣān parijñāya na vadediti cāparam //
                <span class="ref">LiP_1,8.14</span></p>
            
            
            <p id="LiP_1.8.15">
               anādānaṃ parasvānām āpadyapi vicārataḥ <br />
               manasā karmaṇā vācā tadasteyaṃ samāsataḥ //
                <span class="ref">LiP_1,8.15</span></p>
            
            
            <p id="LiP_1.8.16">
               maithunasyāpravṛttirhi manovākkāyakarmaṇā <br />
               brahmacaryamiti proktaṃ yatīnāṃ brahmacāriṇām //
                <span class="ref">LiP_1,8.16</span></p>
            
            
            <p id="LiP_1.8.17">
               iha vaikhānasānāṃ ca vidārāṇāṃ viśeṣataḥ <br />
               sadārāṇāṃ gṛhasthānaṃ tathaiva ca vadāmi vaḥ //
                <span class="ref">LiP_1,8.17</span></p>
            
            
            <p id="LiP_1.8.18">
               svadāre vidhivatkṛtvā nivṛttiścānyataḥ sadā <br />
               manasā karmaṇā vācā brahmacaryamiti smṛtam //
                <span class="ref">LiP_1,8.18</span></p>
            
            
            <p id="LiP_1.8.19">
               medhyā svanārī sambhogaṃ kṛtvā snānaṃ samācaret <br />
               evaṃ gṛhastho yuktātmā brahmacārī na saṃśayaḥ //
                <span class="ref">LiP_1,8.19</span></p>
            
            
            <p id="LiP_1.8.20">
               ahiṃsāpyevamevaiṣā dvijagurvagnipūjane <br />
               vidhinā yādṛśī hiṃsā sā tvahiṃsā iti smṛtā //
                <span class="ref">LiP_1,8.20</span></p>
            
            
            <p id="LiP_1.8.21">
               striyaḥ sadā parityājyāḥ saṅgaṃ naiva ca kārayet <br />
               kuṇapeṣu yathā cittaṃ tathā kuryādvicakṣaṇaḥ //
                <span class="ref">LiP_1,8.21</span></p>
            
            
            <p id="LiP_1.8.22">
               viṇmūtrotsargakāleṣu bahirbhūmau yathā matiḥ <br />
               tathā kāryā ratau cāpi svadāre cānyataḥ kutaḥ //
                <span class="ref">LiP_1,8.22</span></p>
            
            
            <p id="LiP_1.8.23">
               aṅgārasadṛśī nārī ghṛtakumbhasamaḥ pumān <br />
               tasmānnārīṣu saṃsargaṃ dūrataḥ parivarjayet //
                <span class="ref">LiP_1,8.23</span></p>
            
            
            <p id="LiP_1.8.24">
               bhogena tṛptirnaivāsti viṣayāṇāṃ vicārataḥ <br />
               tasmādvirāgaḥ kartavyo manasā karmaṇā girā //
                <span class="ref">LiP_1,8.24</span></p>
            
            
            <p id="LiP_1.8.25">
               na jātu kāmaḥ kāmānām upabhogena śāmyati <br />
               haviṣā kṛṣṇavartmeva bhūya evābhivardhate //
                <span class="ref">LiP_1,8.25</span></p>
            
            
            <p id="LiP_1.8.26">
               tasmāttyāgaḥ sadā kāryas tv amṛtatvāya yoginā <br />
               avirakto yato martyo nānāyoniṣu vartate //
                <span class="ref">LiP_1,8.26</span></p>
            
            
            <p id="LiP_1.8.27">
               tyāgenaivāmṛtatvaṃ hi śrutismṛtividāṃ varāḥ <br />
               karmaṇā prajayā nāsti dravyeṇa dvijasattamāḥ //
                <span class="ref">LiP_1,8.27</span></p>
            
            
            <p id="LiP_1.8.28">
               tasmādvirāgaḥ kartavyo manovākkāyakarmaṇā <br />
               ṛtau ṛtau nivṛttistu brahmacaryamiti smṛtam //
                <span class="ref">LiP_1,8.28</span></p>
            
            
            <p id="LiP_1.8.29">
               yamāḥ saṃkṣepataḥ proktā niyamāṃś ca vadāmi vaḥ <br />
               śaucamijyā tapo dānaṃ svādhyāyopasthanigrahaḥ //
                <span class="ref">LiP_1,8.29</span></p>
            
            
            <p id="LiP_1.8.30">
               vratopavāsamaunaṃ ca snānaṃ ca niyamā daśa <br />
               niyamaḥ syādanīhā ca śaucaṃ tuṣṭistapas tathā //
                <span class="ref">LiP_1,8.30</span></p>
            
            
            <p id="LiP_1.8.31">
               japaḥ śivapraṇīdhānaṃ padmakādyaṃ tathāsanam <br />
               bāhyamābhyantaraṃ proktaṃ śaucamābhyantaraṃ varam //
                <span class="ref">LiP_1,8.31</span></p>
            
            
            <p id="LiP_1.8.32">
               bāhyaśaucena yuktaḥ saṃs tathā cābhyantaraṃ caret <br />
               āgneyaṃ vāruṇaṃ brāhmaṃ kartavyaṃ śivapūjakaiḥ //
                <span class="ref">LiP_1,8.32</span></p>
            
            
            <p id="LiP_1.8.33">
               snānaṃ vidhānataḥ samyak paścād ābhyantaraṃ caret <br />
               ā dehāntaṃ mṛdālipya tīrthatoyeṣu sarvadā //
                <span class="ref">LiP_1,8.33</span></p>
            
            
            <p id="LiP_1.8.34">
               avagāhyāpi malino hy antaḥ śaucavivarjitaḥ <br />
               śaivalā jhaṣakā matsyāḥ sattvā matsyopajīvinaḥ //
                <span class="ref">LiP_1,8.34</span></p>
            
            
            <p id="LiP_1.8.35">
               sadāvagāhya salile viśuddhāḥ kiṃ dvijottamāḥ <br />
               tasmādābhyantaraṃ śaucaṃ sadā kāryaṃ vidhānataḥ //
                <span class="ref">LiP_1,8.35</span></p>
            
            
            <p id="LiP_1.8.36">
               ātmajñānāmbhasi snātvā sakṛdālipya bhāvataḥ <br />
               suvairāgyamṛdā śuddhaḥ śaucamevaṃ prakīrtitam //
                <span class="ref">LiP_1,8.36</span></p>
            
            
            <p id="LiP_1.8.37">
               śuddhasya siddhayo dṛṣṭā naivāśuddhasya siddhayaḥ <br />
               nyāyenāgatayā vṛttyā saṃtuṣṭo yastu suvrataḥ //
                <span class="ref">LiP_1,8.37</span></p>
            
            
            <p id="LiP_1.8.38">
               saṃtoṣastasya satatam atītārthasya cāsmṛtiḥ <br />
               cāndrāyaṇādinipuṇas tapāṃsi suśubhāni ca //
                <span class="ref">LiP_1,8.38</span></p>
            
            
            <p id="LiP_1.8.39">
               svādhyāyastu japaḥ proktaḥ praṇavasya tridhā smṛtaḥ <br />
               vācikaścādhamo mukhya upāṃśuścottamottamaḥ //
                <span class="ref">LiP_1,8.39</span></p>
            
            
            <p id="LiP_1.8.40">
               mānaso vistareṇaiva kalpe pañcākṣare smṛtaḥ <br />
               tathā śivapraṇīdhānaṃ manovākkāyakarmaṇā //
                <span class="ref">LiP_1,8.40</span></p>
            
            
            <p id="LiP_1.8.41">
               śivajñānaṃ gurorbhaktir acalā supratiṣṭhitā <br />
               nigraho hyapahṛtyāśu prasaktānīndriyāṇi ca //
                <span class="ref">LiP_1,8.41</span></p>
            
            
            <p id="LiP_1.8.42">
               viṣayeṣu samāsena pratyāhāraḥ prakīrtitaḥ <br />
               cittasya dhāraṇā proktā sthānabandhaḥ samāsataḥ //
                <span class="ref">LiP_1,8.42</span></p>
            
            
            <p id="LiP_1.8.43">
               tasyāḥ svāsthyena dhyānaṃ ca samādhiś ca vicārataḥ <br />
               tatraikacittatā dhyānaṃ pratyayāntaravarjitam //
                <span class="ref">LiP_1,8.43</span></p>
            
            
            <p id="LiP_1.8.44">
               cidbhāsamarthamātrasya dehaśūnyamiva sthitam <br />
               samādhiḥ sarvahetuś ca prāṇāyāma iti smṛtaḥ //
                <span class="ref">LiP_1,8.44</span></p>
            
            
            <p id="LiP_1.8.45">
               prāṇaḥ svadehajo vāyur yamastasya nirodhanam <br />
               tridhā dvijairyamaḥ prokto mando madhyottamas tathā //
                <span class="ref">LiP_1,8.45</span></p>
            
            
            <p id="LiP_1.8.46">
               prāṇāpānanirodhastu prāṇāyāmaḥ prakīrtitaḥ <br />
               prāṇāyāmasya mānaṃ tu mātrādvādaśakaṃ smṛtam //
                <span class="ref">LiP_1,8.46</span></p>
            
            
            <p id="LiP_1.8.47">
               nīco dvādaśamātrastu uddhāto dvādaśaḥ smṛtaḥ <br />
               madhyamas tu dviruddhātaś caturviṃśatimātrakaḥ //
                <span class="ref">LiP_1,8.47</span></p>
            
            
            <p id="LiP_1.8.48">
               mukhyastu yastriruddhātaḥ ṣaṭtriṃśanmātra ucyate <br />
               prasvedakampanotthānajanakaśca yathākramam //
                <span class="ref">LiP_1,8.48</span></p>
            
            
            <p id="LiP_1.8.49">
               ānandodbhavayogārthaṃ nidrāghūrṇistathaiva ca <br />
               romāñcadhvanisaṃviddhasvāṅgamoṭanakampanam //
                <span class="ref">LiP_1,8.49</span></p>
            
            
            <p id="LiP_1.8.50">
               bhramaṇaṃ svedajanyā sā saṃvinmūrchā bhavedyadā <br />
               tadottamottamaḥ proktaḥ prāṇāyāmaḥ suśobhanaḥ //
                <span class="ref">LiP_1,8.50</span></p>
            
            
            <p id="LiP_1.8.51">
               sagarbho 'garbha ityuktaḥ sajapo vijapaḥ kramāt <br />
               ibho vā śarabho vāpi durādharṣo 'tha kesarī //
                <span class="ref">LiP_1,8.51</span></p>
            
            
            <p id="LiP_1.8.52">
               gṛhīto damyamānastu yathāsvasthastu jāyate <br />
               tathā samīraṇo 'svastho durādharṣaś ca yoginām //
                <span class="ref">LiP_1,8.52</span></p>
            
            
            <p id="LiP_1.8.53">
               nyāyataḥ sevyamānastu sa evaṃ svasthatāṃ vrajet <br />
               yathaiva mṛgarāṅnāgaḥ śarabho vāpi durmadaḥ //
                <span class="ref">LiP_1,8.53</span></p>
            
            
            <p id="LiP_1.8.54">
               kālāntaravaśādyogād damyate paramādarāt <br />
               tathā paricayātsvāsthyaṃ samatvaṃ cādhigacchati //
                <span class="ref">LiP_1,8.54</span></p>
            
            
            <p id="LiP_1.8.55">
               yogādabhyasate yastu vyasanaṃ naiva jāyate <br />
               evamabhyasyamānastu muneḥ prāṇo vinirdahet //
                <span class="ref">LiP_1,8.55</span></p>
            
            
            <p id="LiP_1.8.56">
               manovākkāyajān doṣān karturdehaṃ ca rakṣati <br />
               saṃyuktasya tathā samyak prāṇāyāmena dhīmataḥ //
                <span class="ref">LiP_1,8.56</span></p>
            
            
            <p id="LiP_1.8.57">
               doṣāttasmācca naśyanti niśvāsastena jīryate <br />
               prāṇāyāmena sidhyanti divyāḥ śāntyādayaḥ kramāt //
                <span class="ref">LiP_1,8.57</span></p>
            
            
            <p id="LiP_1.8.58">
               śāntiḥ praśāntirdīptiś ca prasādaś ca tathā kramāt <br />
               ādau catuṣṭayasyeha proktā śāntiriha dvijāḥ //
                <span class="ref">LiP_1,8.58</span></p>
            
            
            <p id="LiP_1.8.59">
               sahajāgantukānāṃ ca pāpānāṃ śāntir ucyate <br />
               praśāntiḥ saṃyamaḥ samyag vacasāmiti saṃsmṛtā //
                <span class="ref">LiP_1,8.59</span></p>
            
            
            <p id="LiP_1.8.60">
               prakāśo dīptirityuktaḥ sarvataḥ sarvadā dvijāḥ <br />
               sarvendriyaprasādastu buddhervai marutāmapi //
                <span class="ref">LiP_1,8.60</span></p>
            
            
            <p id="LiP_1.8.61">
               prasāda iti samproktaḥ svānte tviha catuṣṭaye <br />
               prāṇo 'pānaḥ samānaś ca udāno vyāna eva ca //
                <span class="ref">LiP_1,8.61</span></p>
            
            
            <p id="LiP_1.8.62">
               nāgaḥ kūrmastu kṛkalo devadatto dhanaṃjayaḥ <br />
               eteṣāṃ yaḥ prasādastu marutāmiti saṃsmṛtaḥ //
                <span class="ref">LiP_1,8.62</span></p>
            
            
            <p id="LiP_1.8.63">
               prayāṇaṃ kurute tasmād vāyuḥ prāṇa iti smṛtaḥ <br />
               apānayatyapānastu āhārādīn krameṇa ca //
                <span class="ref">LiP_1,8.63</span></p>
            
            
            <p id="LiP_1.8.64">
               vyāno vyānāmayatyaṅgaṃ vyādhyādīnāṃ prakopakaḥ <br />
               udvejayati marmāṇi udāno 'yaṃ prakīrtitaḥ //
                <span class="ref">LiP_1,8.64</span></p>
            
            
            <p id="LiP_1.8.65">
               samaṃ nayati gātrāṇi samānaḥ pañca vāyavaḥ <br />
               udgāre nāga ākhyātaḥ kūrma unmīlane tu saḥ //
                <span class="ref">LiP_1,8.65</span></p>
            
            
            <p id="LiP_1.8.66">
               kṛkalaḥ kṣutakāyaiva devadatto vijṛmbhaṇe <br />
               dhanaṃjayo mahāghoṣaḥ sarvagaḥ sa mṛte 'pi hi //
                <span class="ref">LiP_1,8.66</span></p>
            
            
            <p id="LiP_1.8.67">
               iti yo daśavāyūnāṃ prāṇāyāmena sidhyati <br />
               prasādo 'sya turīyā tu saṃjñā viprāścatuṣṭaye //
                <span class="ref">LiP_1,8.67</span></p>
            
            
            <p id="LiP_1.8.68">
               visvarastu mahān prajño mano brahmā citiḥ smṛtiḥ <br />
               khyātiḥ saṃvittataḥ paścād īśvaro matireva ca //
                <span class="ref">LiP_1,8.68</span></p>
            
            
            <p id="LiP_1.8.69">
               buddheretāḥ dvijāḥ saṃjñā mahataḥ parikīrtitāḥ <br />
               asyā buddheḥ prasādastu prāṇāyāmena sidhyati //
                <span class="ref">LiP_1,8.69</span></p>
            
            
            <p id="LiP_1.8.70">
               visvaro visvarībhāvo dvaṃdvānāṃ munisattamāḥ <br />
               agrajaḥ sarvatattvānāṃ mahānyaḥ parimāṇataḥ //
                <span class="ref">LiP_1,8.70</span></p>
            
            
            <p id="LiP_1.8.71">
               yatpramāṇaguhā prajñā manastu manute yataḥ <br />
               bṛhattvād bṛṃhaṇatvācca brahmā brahmavidāṃvarāḥ //
                <span class="ref">LiP_1,8.71</span></p>
            
            
            <p id="LiP_1.8.72">
               sarvakarmāṇi bhogārthaṃ yaccinoti citiḥ smṛtā <br />
               smarate yatsmṛtiḥ sarvaṃ saṃvidvai vindate yataḥ //
                <span class="ref">LiP_1,8.72</span></p>
            
            
            <p id="LiP_1.8.73">
               khyāyate yattviti khyātir jñānādibhir anekaśaḥ <br />
               sarvatattvādhipaḥ sarvaṃ vijānāti yadīśvaraḥ //
                <span class="ref">LiP_1,8.73</span></p>
            
            
            <p id="LiP_1.8.74">
               manute manyate yasmān matirmatimatāṃvarāḥ <br />
               arthaṃ bodhayate yacca budhyate buddhirucyate //
                <span class="ref">LiP_1,8.74</span></p>
            
            
            <p id="LiP_1.8.75">
               asyā buddheḥ prasādastu prāṇāyāmena sidhyati <br />
               doṣānvinirdahetsarvān prāṇāyāmādasau yamī //
                <span class="ref">LiP_1,8.75</span></p>
            
            
            <p id="LiP_1.8.76">
               pātakaṃ dhāraṇābhistu pratyāhāreṇa nirdahet <br />
               viṣayānviṣavaddhyātvā dhyānenānīśvarān guṇān //
                <span class="ref">LiP_1,8.76</span></p>
            
            
            <p id="LiP_1.8.77">
               samādhinā yatiśreṣṭhāḥ prajñāvṛddhiṃ vivardhayet <br />
               sthānaṃ labdhvaiva kurvīta yogāṣṭāṅgāni vai kramāt //
                <span class="ref">LiP_1,8.77</span></p>
            
            
            <p id="LiP_1.8.78">
               labdhvāsanāni vidhivad yogasiddhyartham ātmavit <br />
               ādeśakāle yogasya darśanaṃ hi na vidyate //
                <span class="ref">LiP_1,8.78</span></p>
            
            
            <p id="LiP_1.8.79">
               agnyabhyāse jale vāpi śuṣkaparṇacaye tathā <br />
               jantuvyāpte śmaśāne ca jīrṇagoṣṭhe catuṣpathe //
                <span class="ref">LiP_1,8.79</span></p>
            
            
            <p id="LiP_1.8.80">
               saśabde sabhaye vāpi caityavalmīkasaṃcaye <br />
               aśubhe durjanākrānte maśakādisamanvite //
                <span class="ref">LiP_1,8.80</span></p>
            
            
            <p id="LiP_1.8.81">
               nācareddehabādhāyāṃ daurmanasyādisambhave <br />
               sugupte tu śubhe ramye guhāyāṃ parvatasya tu //
                <span class="ref">LiP_1,8.81</span></p>
            
            
            <p id="LiP_1.8.82">
               bhavakṣetre sugupte vā bhavārāme vane 'pi vā <br />
               gṛhe tu suśubhe deśe vijane jantuvarjite //
                <span class="ref">LiP_1,8.82</span></p>
            
            
            <p id="LiP_1.8.83">
               atyantanirmale samyak supralipte vicitrite <br />
               darpaṇodarasaṃkāśe kṛṣṇāgarusudhūpite //
                <span class="ref">LiP_1,8.83</span></p>
            
            
            <p id="LiP_1.8.84">
               nānāpuṣpasamākīrṇe vitānopari śobhite <br />
               phalapallavamūlāḍhye kuśapuṣpasamanvite //
                <span class="ref">LiP_1,8.84</span></p>
            
            
            <p id="LiP_1.8.85">
               samāsanastho yogāṅgāny abhyaseddhṛṣitaḥ svayam <br />
               praṇipatya guruṃ paścād bhavaṃ devīṃ vināyakam //
                <span class="ref">LiP_1,8.85</span></p>
            
            
            <p id="LiP_1.8.86">
               yogīśvarān saśiṣyāṃś ca yogaṃ yuñjīta yogavit <br />
               āsanaṃ svastikaṃ baddhvā padmamardhāsanaṃ tu vā //
                <span class="ref">LiP_1,8.86</span></p>
            
            
            <p id="LiP_1.8.87">
               samajānus tathā dhīmān ekajānurathāpivā <br />
               samaṃ dṛḍhāsano bhūtvā saṃhṛtya caraṇāvubhau //
                <span class="ref">LiP_1,8.87</span></p>
            
            
            <p id="LiP_1.8.88">
               saṃvṛtāsyopabaddhākṣa uro viṣṭabhya cāgrataḥ <br />
               pārṣṇibhyāṃ vṛṣaṇau rakṣaṃs tathā prajananaṃ punaḥ //
                <span class="ref">LiP_1,8.88</span></p>
            
            
            <p id="LiP_1.8.89">
               kiṃcidunnāmitaśira dantairdantānna saṃspṛśet <br />
               samprekṣya nāsikāgraṃ svaṃ diśaścānavalokayan //
                <span class="ref">LiP_1,8.89</span></p>
            
            
            <p id="LiP_1.8.90">
               tamaḥ pracchādya rajasā rajaḥ sattvena chādayet <br />
               tataḥ sattvasthito bhūtvā śivadhyānaṃ samabhyaset //
                <span class="ref">LiP_1,8.90</span></p>
            
            
            <p id="LiP_1.8.91">
               oṃkāravācyaṃ paramaṃ śuddhaṃ dīpaśikhākṛtim <br />
               dhyāyedvai puṇḍarīkasya karṇikāyāṃ samāhitaḥ //
                <span class="ref">LiP_1,8.91</span></p>
            
            
            <p id="LiP_1.8.92">
               nābheradhastādvā vidvān dhyātvā kamalamuttamam <br />
               tryaṅgule cāṣṭakoṇaṃ vā pañcakoṇamathāpi vā //
                <span class="ref">LiP_1,8.92</span></p>
            
            
            <p id="LiP_1.8.93">
               trikoṇaṃ ca tathāgneyaṃ saumyaṃ sauraṃ svaśaktibhiḥ <br />
               sauraṃ saumya tathāgneyam atha vānukrameṇa tu //
                <span class="ref">LiP_1,8.93</span></p>
            
            
            <p id="LiP_1.8.94">
               āgneyaṃ ca tataḥ sauraṃ saumyamevaṃ vidhānataḥ <br />
               agneradhaḥ prakalpyaivaṃ dharmādīnāṃ catuṣṭayam //
                <span class="ref">LiP_1,8.94</span></p>
            
            
            <p id="LiP_1.8.95">
               guṇatrayaṃ krameṇaiva maṇḍalopari bhāvayet <br />
               sattvasthaṃ cintayedrudraṃ svaśaktyā parimaṇḍitam //
                <span class="ref">LiP_1,8.95</span></p>
            
            
            <p id="LiP_1.8.96">
               nābhau vātha gale vāpi bhrūmadhye vā yathāvidhi <br />
               lalāṭaphalikāyāṃ vā mūrdhni dhyānaṃ samācaret //
                <span class="ref">LiP_1,8.96</span></p>
            
            
            <p id="LiP_1.8.97">
               dvidale ṣoḍaśāre vā dvādaśāre krameṇa tu <br />
               daśāre vā ṣaḍasre vā caturasre smarecchivam //
                <span class="ref">LiP_1,8.97</span></p>
            
            
            <p id="LiP_1.8.98">
               kanakābhe tathāgārasaṃnibhe susite 'pi vā <br />
               dvādaśādityasaṃkāśe candrabimbasame 'pi vā //
                <span class="ref">LiP_1,8.98</span></p>
            
            
            <p id="LiP_1.8.99">
               vidyutkoṭinibhe sthāne cintayetparameśvaram <br />
               agnivarṇe 'thavā vidyud valayābhe samāhitaḥ //
                <span class="ref">LiP_1,8.99</span></p>
            
            
            <p id="LiP_1.8.100">
               vajrakoṭiprabhe sthāne padmarāganibhe 'pi vā <br />
               nīlalohitabimbe vā yogī dhyānaṃ samabhyaset //
                <span class="ref">LiP_1,8.100</span></p>
            
            
            <p id="LiP_1.8.101">
               maheśvaraṃ hṛdi dhyāyen nābhipadme sadāśivam <br />
               candracūḍaṃ lalāṭe tu bhrūmadhye śaṃkaraṃ svayam //
                <span class="ref">LiP_1,8.101</span></p>
            
            
            <p id="LiP_1.8.102">
               divye ca śāśvatasthāne śivadhyānaṃ samabhyaset <br />
               nirmalaṃ niṣkalaṃ brahma suśāntaṃ jñānarūpiṇam //
                <span class="ref">LiP_1,8.102</span></p>
            
            
            <p id="LiP_1.8.103">
               alakṣaṇamanirdeśyam aṇoralpataraṃ śubham <br />
               nirālambam atarkyaṃ ca vināśotpattivarjitam //
                <span class="ref">LiP_1,8.103</span></p>
            
            
            <p id="LiP_1.8.104">
               kaivalyaṃ caiva nirvāṇaṃ niḥśreyasam anuttamam <br />
               amṛtaṃ cākṣaraṃ brahma hy apunarbhavam adbhutam //
                <span class="ref">LiP_1,8.104</span></p>
            
            
            <p id="LiP_1.8.105">
               mahānandaṃ parānandaṃ yogānandamanāmayam <br />
               heyopādeyarahitaṃ sūkṣmātsūkṣmataraṃ śivam //
                <span class="ref">LiP_1,8.105</span></p>
            
            
            <p id="LiP_1.8.106">
               svayaṃvedyamavedyaṃ tac chivaṃ jñānamayaṃ param <br />
               atīndriyam anābhāsaṃ paraṃ tattvaṃ parātparam //
                <span class="ref">LiP_1,8.106</span></p>
            
            
            <p id="LiP_1.8.107">
               sarvopādhivinirmuktaṃ dhyānagamyaṃ vicārataḥ <br />
               advayaṃ tamasaścaiva parastātsaṃsthitaṃ param //
                <span class="ref">LiP_1,8.107</span></p>
            
            
            <p id="LiP_1.8.108">
               manasyevaṃ mahādevaṃ hṛtpadme vāpi cintayet <br />
               nābhau sadāśivaṃ cāpi sarvadevātmakaṃ vibhum //
                <span class="ref">LiP_1,8.108</span></p>
            
            
            <p id="LiP_1.8.109">
               dehamadhye śivaṃ devaṃ śuddhajñānamayaṃ vibhum <br />
               kanyasenaiva mārgeṇa codghātenāpi śaṃkaram //
                <span class="ref">LiP_1,8.109</span></p>
            
            
            <p id="LiP_1.8.110">
               kramaśaḥ kanyasenaiva madhyamenāpi suvrataḥ <br />
               uttamenāpi vai vidvān kumbhakena samabhyaset //
                <span class="ref">LiP_1,8.110</span></p>
            
            
            <p id="LiP_1.8.111">
               dvātriṃśad recayeddhīmān hṛdi nābhau samāhitaḥ <br />
               recakaṃ pūrakaṃ tyaktvā kumbhakaṃ ca dvijottamāḥ //
                <span class="ref">LiP_1,8.111</span></p>
            
            
            <p id="LiP_1.8.112">
               sākṣātsamarasenaiva dehamadhye smarecchivam <br />
               ekībhāvaṃ sametyaivaṃ tatra yadrasasambhavam //
                <span class="ref">LiP_1,8.112</span></p>
            
            
            <p id="LiP_1.8.113">
               ānandaṃ brahmaṇo vidvān sākṣātsamarase sthitaḥ <br />
               dhāraṇā dvādaśāyāmā dhyānaṃ dvādaśa dhāraṇam //
                <span class="ref">LiP_1,8.113</span></p>
            
            
            <p id="LiP_1.8.114">
               dhyānaṃ dvādaśakaṃ yāvat samādhir abhidhīyate <br />
               athavā jñānināṃ viprāḥ samparkādeva jāyate //
                <span class="ref">LiP_1,8.114</span></p>
            
            
            <p id="LiP_1.8.115">
               prayatnādvā tayostulyaṃ cirādvā hyacirāddvijāḥ <br />
               yogāntarāyās tasyātha jāyante yuñjataḥ punaḥ //
                <span class="ref">LiP_1,8.115</span></p>
            
            
            <p id="LiP_1.8.116">
               naśyanty abhyāsatas te 'pi praṇidhānena vai guroḥ //
                <span class="ref">LiP_1,8.116</span></p>
            
            
            
            </div>
         
         <div id="d1e8962">
            
            sūta uvāca
            
            <p id="LiP_1.9.1">
               ālasyaṃ prathamaṃ paścād vyādhipīḍā prajāyate <br />
               pramādaḥ saṃśayasthāne cittasyehānavasthitiḥ //
                <span class="ref">LiP_1,9.1</span></p>
            
            
            <p id="LiP_1.9.2">
               aśraddhādarśanaṃ bhrāntir duḥkhaṃ ca trividhaṃ tataḥ <br />
               daurmanasyamayogyeṣu viṣayeṣu ca yogyatā //
                <span class="ref">LiP_1,9.2</span></p>
            
            
            <p id="LiP_1.9.3">
               daśadhābhiprajāyante muneryogāntarāyakāḥ <br />
               ālasyaṃ cāpravṛttiś ca gurutvātkāyacittayoḥ //
                <span class="ref">LiP_1,9.3</span></p>
            
            
            <p id="LiP_1.9.4">
               vyādhayo dhātuvaiṣamyāt karmajā doṣajās tathā <br />
               pramādastu samādhestu sādhanānām abhāvanam //
                <span class="ref">LiP_1,9.4</span></p>
            
            
            <p id="LiP_1.9.5">
               idaṃ vetyubhayaspṛktaṃ vijñānaṃ sthānasaṃśayaḥ <br />
               anavasthitacittatvam apratiṣṭhā hi yoginaḥ //
                <span class="ref">LiP_1,9.5</span></p>
            
            
            <p id="LiP_1.9.6">
               labdhāyāmapi bhūmau ca cittasya bhavabandhanāt <br />
               aśraddhābhāvarahitā vṛttirvai sādhaneṣu ca //
                <span class="ref">LiP_1,9.6</span></p>
            
            
            <p id="LiP_1.9.7">
               sādhye cittasya hi gurau jñānācāraśivādiṣu <br />
               viparyayajñānamiti bhrāntidarśanam ucyate //
                <span class="ref">LiP_1,9.7</span></p>
            
            
            <p id="LiP_1.9.8">
               anātmanyātmavijñānam ajñānāttasya saṃnidhau <br />
               duḥkhamādhyātmikaṃ proktaṃ tathā caivādhibhautikam //
                <span class="ref">LiP_1,9.8</span></p>
            
            
            <p id="LiP_1.9.9">
               ādhidaivikamityuktaṃ trividhaṃ sahajaṃ punaḥ <br />
               icchāvighātātsaṃkṣobhaś cetasastadudāhṛtam //
                <span class="ref">LiP_1,9.9</span></p>
            
            
            <p id="LiP_1.9.10">
               daurmanasyaṃ niroddhavyaṃ vairāgyeṇa pareṇa tu <br />
               tamasā rajasā caiva saṃspṛṣṭaṃ durmanaḥ smṛtam //
                <span class="ref">LiP_1,9.10</span></p>
            
            
            <p id="LiP_1.9.11">
               tadā manasi saṃjātaṃ daurmanasyamiti smṛtam <br />
               haṭhātsvīkaraṇaṃ kṛtvā yogyāyogyavivekataḥ //
                <span class="ref">LiP_1,9.11</span></p>
            
            
            <p id="LiP_1.9.12">
               viṣayeṣu vicitreṣu jantorviṣayalolatā <br />
               antarāyā iti khyātā yogasyaite hi yoginām //
                <span class="ref">LiP_1,9.12</span></p>
            
            
            <p id="LiP_1.9.13">
               atyantotsāhayuktasya naśyanti na ca saṃśayaḥ <br />
               pranaṣṭeṣvantarāyeṣu dvijāḥ paścāddhi yoginaḥ //
                <span class="ref">LiP_1,9.13</span></p>
            
            
            <p id="LiP_1.9.14">
               upasargāḥ pravartante sarve te 'siddhisūcakāḥ <br />
               pratibhā prathamā siddhir dvitīyā śravaṇā smṛtā //
                <span class="ref">LiP_1,9.14</span></p>
            
            
            <p id="LiP_1.9.15">
               vārttā tṛtīyā viprendrās turīyā ceha darśanā <br />
               āsvādā pañcamī proktā vedanā ṣaṣṭhikā smṛtā //
                <span class="ref">LiP_1,9.15</span></p>
            
            
            <p id="LiP_1.9.16">
               svalpaṣaṭsiddhisaṃtyāgāt siddhidāḥ siddhayo muneḥ <br />
               pratibhā pratibhāvṛtiḥ pratibhāva iti sthitiḥ //
                <span class="ref">LiP_1,9.16</span></p>
            
            
            <p id="LiP_1.9.17">
               buddhirvivecanā vedyaṃ budhyate buddhirucyate <br />
               sūkṣme vyavahite 'tīte viprakṛṣṭe tvanāgate //
                <span class="ref">LiP_1,9.17</span></p>
            
            
            <p id="LiP_1.9.18">
               sarvatra sarvadā jñānaṃ pratibhānukrameṇa tu <br />
               śravaṇātsarvaśabdānām aprayatnena yoginaḥ //
                <span class="ref">LiP_1,9.18</span></p>
            
            
            <p id="LiP_1.9.19">
               hrasvadīrghaplutādīnāṃ guhyānāṃ śravaṇādapi <br />
               sparśasyādhigamo yas tu vedanā tūpapāditā //
                <span class="ref">LiP_1,9.19</span></p>
            
            
            <p id="LiP_1.9.20">
               darśanāddivyarūpāṇāṃ darśanaṃ cāprayatnataḥ <br />
               saṃviddivyarase tasminn āsvādo hyaprayatnataḥ //
                <span class="ref">LiP_1,9.20</span></p>
            
            
            <p id="LiP_1.9.21">
               vārttā ca divyagandhānāṃ tanmātrā buddhisaṃvidā <br />
               vindante yoginastasmād ābrahmabhuvanaṃ dvijāḥ //
                <span class="ref">LiP_1,9.21</span></p>
            
            
            <p id="LiP_1.9.22">
               jagatyasmin hi dehasthaṃ catuḥṣaṣṭiguṇaṃ samam <br />
               aupasargikam eteṣu guṇeṣu guṇitaṃ dvijāḥ //
                <span class="ref">LiP_1,9.22</span></p>
            
            
            <p id="LiP_1.9.23">
               saṃtyājyaṃ sarvathā sarvam aupasargikamātmanaḥ <br />
               paiśāce pārthivaṃ cāpyaṃ rākṣasānāṃ pure dvijāḥ //
                <span class="ref">LiP_1,9.23</span></p>
            
            
            <p id="LiP_1.9.24">
               yākṣe tu taijasaṃ proktaṃ gāndharve śvasanātmakam <br />
               aindre vyomātmakaṃ sarvaṃ saumye caiva tu mānasam //
                <span class="ref">LiP_1,9.24</span></p>
            
            
            <p id="LiP_1.9.25">
               prājāpatye tvahaṅkāraṃ brāhme bodhamanuttamam <br />
               ādye cāṣṭau dvitīye ca tathā ṣoḍaśarūpakam //
                <span class="ref">LiP_1,9.25</span></p>
            
            
            <p id="LiP_1.9.26">
               caturviṃśattṛtīye tu dvātriṃśacca caturthake <br />
               catvāriṃśat pañcame tu bhūtamātrātmakaṃ smṛtam //
                <span class="ref">LiP_1,9.26</span></p>
            
            
            <p id="LiP_1.9.27">
               gandho rasas tathā rūpaṃ śabdaḥ sparśastathaiva ca <br />
               pratyekamaṣṭadhā siddhaṃ pañcame tacchatakratoḥ //
                <span class="ref">LiP_1,9.27</span></p>
            
            
            <p id="LiP_1.9.28">
               tathāṣṭacatvāriṃśac ca ṣaṭpañcāśattathaiva ca <br />
               catuḥṣaṣṭiguṇaṃ brāhmaṃ labhate dvijasattamāḥ //
                <span class="ref">LiP_1,9.28</span></p>
            
            
            <p id="LiP_1.9.29">
               aupasargikam ā brahma bhuvaneṣu parityajet <br />
               lokeṣvālokya yogena yogavitparamaṃ sukham //
                <span class="ref">LiP_1,9.29</span></p>
            
            
            <p id="LiP_1.9.30">
               sthūlatā hrasvatā bālyaṃ vārdhakyaṃ yauvanaṃ tathā <br />
               nānājātisvarūpaṃ ca caturbhir dehadhāraṇam //
                <span class="ref">LiP_1,9.30</span></p>
            
            
            <p id="LiP_1.9.31">
               pārthivāṃśaṃ vinā nityaṃ surabhir gandhasaṃyutaḥ <br />
               etadaṣṭaguṇaṃ proktam aiśvaryaṃ pārthivaṃ mahat //
                <span class="ref">LiP_1,9.31</span></p>
            
            
            <p id="LiP_1.9.32">
               jale nivasanaṃ yadvad bhūmyāmiva vinirgamaḥ <br />
               icchecchaktaḥ svayaṃ pātuṃ samudramapi nāturaḥ //
                <span class="ref">LiP_1,9.32</span></p>
            
            
            <p id="LiP_1.9.33">
               yatrecchati jagatyasmiṃs tatrāsya jaladarśanam <br />
               yadyadvastu samādāya bhoktumicchati kāmataḥ //
                <span class="ref">LiP_1,9.33</span></p>
            
            
            <p id="LiP_1.9.34">
               tattadrasānvitaṃ tasya trayāṇāṃ dehadhāraṇam <br />
               bhāṇḍaṃ vinātha hastena jalapiṇḍasya dhāraṇam //
                <span class="ref">LiP_1,9.34</span></p>
            
            
            <p id="LiP_1.9.35">
               avraṇatvaṃ śarīrasya pārthivena samanvitam <br />
               etat ṣoḍaśakaṃ proktam āpyamaiśvaryamuttamam //
                <span class="ref">LiP_1,9.35</span></p>
            
            
            <p id="LiP_1.9.36">
               dehādagnivinirmāṇaṃ tattāpabhayavarjitam <br />
               lokaṃ dagdhamapīhānyad adagdhaṃ svavidhānataḥ //
                <span class="ref">LiP_1,9.36</span></p>
            
            
            <p id="LiP_1.9.37">
               jalamadhye hutavahaṃ cādhāya parirakṣaṇam <br />
               agninigrahaṇaṃ haste smṛtimātreṇa cāgamaḥ //
                <span class="ref">LiP_1,9.37</span></p>
            
            
            <p id="LiP_1.9.38">
               bhasmībhūtavinirmāṇaṃ yathāpūrvaṃ sakāmataḥ <br />
               dvābhyāṃ rūpaviniṣpattir vinā taistribhir ātmanaḥ //
                <span class="ref">LiP_1,9.38</span></p>
            
            
            <p id="LiP_1.9.39">
               caturviṃśātmakaṃ hyetat taijasaṃ munipuṅgavāḥ <br />
               manogatitvaṃ bhūtānām antarnivasanaṃ tathā //
                <span class="ref">LiP_1,9.39</span></p>
            
            
            <p id="LiP_1.9.40">
               parvatādimahābhāraskandhenodvahanaṃ punaḥ <br />
               laghutvaṃ ca gurutvaṃ ca pāṇibhyāṃ vāyudhāraṇam //
                <span class="ref">LiP_1,9.40</span></p>
            
            
            <p id="LiP_1.9.41">
               aṅgulyagranighātena bhūmeḥ sarvatra kaṃpanam <br />
               ekena dehaniṣpattir vātaiśvaryaṃ smṛtaṃ budhaiḥ //
                <span class="ref">LiP_1,9.41</span></p>
            
            
            <p id="LiP_1.9.42">
               chāyāvihīnaniṣpattir indriyāṇāṃ ca darśanam <br />
               ākāśagamanaṃ nityam indriyārthaiḥ samanvitam //
                <span class="ref">LiP_1,9.42</span></p>
            
            
            <p id="LiP_1.9.43">
               dūre ca śabdagrahaṇaṃ sarvaśabdāvagāhanam <br />
               tanmātraliṅgagrahaṇaṃ sarvaprāṇinidarśanam //
                <span class="ref">LiP_1,9.43</span></p>
            
            
            <p id="LiP_1.9.44">
               aindram aiśvaryam ityuktam etairuktaḥ purātanaḥ <br />
               yathākāmopalabdhiś ca yathākāmavinirgamaḥ //
                <span class="ref">LiP_1,9.44</span></p>
            
            
            <p id="LiP_1.9.45">
               sarvatrābhibhavaścaiva sarvaguhyanidarśanam <br />
               kāmānurūpanirmāṇaṃ vaśitvaṃ priyadarśanam //
                <span class="ref">LiP_1,9.45</span></p>
            
            
            <p id="LiP_1.9.46">
               saṃsāradarśanaṃ caiva mānasaṃ guṇalakṣaṇam <br />
               chedanaṃ tāḍanaṃ bandhaṃ saṃsāraparivartanam //
                <span class="ref">LiP_1,9.46</span></p>
            
            
            <p id="LiP_1.9.47">
               sarvabhūtaprasādaś ca mṛtyukālajayas tathā <br />
               prājāpatyamidaṃ proktam āhaṅkārikamuttamam //
                <span class="ref">LiP_1,9.47</span></p>
            
            
            <p id="LiP_1.9.48">
               akāraṇajagatsṛṣṭis tathānugraha eva ca <br />
               pralayaścādhikāraś ca lokavṛttapravartanam //
                <span class="ref">LiP_1,9.48</span></p>
            
            
            <p id="LiP_1.9.49">
               asādṛśyamidaṃ vyaktaṃ nirmāṇaṃ ca pṛthakpṛthak <br />
               saṃsārasya ca kartṛtvaṃ brāhmam etad anuttamam //
                <span class="ref">LiP_1,9.49</span></p>
            
            
            <p id="LiP_1.9.50">
               etāvattattvamityuktaṃ prādhānyaṃ vaiṣṇavaṃ padam <br />
               brahmaṇā tadguṇaṃ śakyaṃ vettumanyairna śakyate //
                <span class="ref">LiP_1,9.50</span></p>
            
            
            <p id="LiP_1.9.51">
               vidyate tatparaṃ śaivaṃ viṣṇunā nāvagamyate <br />
               asaṃkhyeyaguṇaṃ śuddhaṃ ko jānīyācchivātmakam //
                <span class="ref">LiP_1,9.51</span></p>
            
            
            <p id="LiP_1.9.52">
               vyutthāne siddhayaścaitā hy upasargāś ca kīrtitāḥ <br />
               niroddhavyāḥ prayatnena vairāgyeṇa pareṇa tu //
                <span class="ref">LiP_1,9.52</span></p>
            
            
            <p id="LiP_1.9.53">
               nāśātiśayatāṃ jñātvā viṣayeṣu bhayeṣu ca <br />
               aśraddhayā tyajetsarvaṃ virakta iti kīrtitaḥ //
                <span class="ref">LiP_1,9.53</span></p>
            
            
            <p id="LiP_1.9.54">
               vaitṛṣṇyaṃ puruṣe khyātaṃ guṇavaitṛṣṇyamucyate <br />
               vairāgyeṇaiva saṃtyājyāḥ siddhayaścaupasargikāḥ //
                <span class="ref">LiP_1,9.54</span></p>
            
            
            <p id="LiP_1.9.55">
               aupasargikam ā brahmabhuvaneṣu parityajet <br />
               nirudhyaiva tyajetsarvaṃ prasīdati maheśvaraḥ //
                <span class="ref">LiP_1,9.55</span></p>
            
            
            <p id="LiP_1.9.56">
               prasanne vimalā muktir vairāgyeṇa pareṇa vai <br />
               athavānugrahārthaṃ ca līlārthaṃ vā tadā muniḥ //
                <span class="ref">LiP_1,9.56</span></p>
            
            
            <p id="LiP_1.9.57">
               anirudhya viceṣṭedyaḥ so 'pyevaṃ hi sukhī bhavet <br />
               kvacidbhūmiṃ parityajya hy ākāśe krīḍate śriyā //
                <span class="ref">LiP_1,9.57</span></p>
            
            
            <p id="LiP_1.9.58">
               udgirecca kvacidvedān sūkṣmānarthān samāsataḥ <br />
               kvacicchrute tadarthena ślokabandhaṃ karoti saḥ //
                <span class="ref">LiP_1,9.58</span></p>
            
            
            <p id="LiP_1.9.59">
               kvaciddaṇḍakabandhaṃ tu kuryādbandhaṃ sahasraśaḥ <br />
               mṛgapakṣisamūhasya rutajñānaṃ ca vindati //
                <span class="ref">LiP_1,9.59</span></p>
            
            
            <p id="LiP_1.9.60">
               brahmādyaṃ sthāvarāntaṃ ca hastāmalakavadbhavet <br />
               bahunātra kimuktena vijñānāni sahasraśaḥ //
                <span class="ref">LiP_1,9.60</span></p>
            
            
            <p id="LiP_1.9.61">
               utpadyante muniśreṣṭhā munestasya mahātmanaḥ <br />
               abhyāsenaiva vijñānaṃ viśuddhaṃ ca sthiraṃ bhavet //
                <span class="ref">LiP_1,9.61</span></p>
            
            
            <p id="LiP_1.9.62">
               tejorūpāṇi sarvāṇi sarvaṃ paśyati yogavit <br />
               devabimbānyanekāni vimānāni sahasraśaḥ //
                <span class="ref">LiP_1,9.62</span></p>
            
            
            <p id="LiP_1.9.63">
               paśyati brahmaviṣṇvindrayamāgnivaruṇādikān <br />
               grahanakṣatratārāś ca bhuvanāni sahasraśaḥ //
                <span class="ref">LiP_1,9.63</span></p>
            
            
            <p id="LiP_1.9.64">
               pātālatalasaṃsthāś ca samādhisthaḥ sa paśyati <br />
               ātmavidyāpradīpena svasthenācalanena tu //
                <span class="ref">LiP_1,9.64</span></p>
            
            
            <p id="LiP_1.9.65">
               prasādāmṛtapūrṇena sattvapātrasthitena tu <br />
               tamo nihatya puruṣaḥ paśyati hyātmanīśvaram //
                <span class="ref">LiP_1,9.65</span></p>
            
            
            <p id="LiP_1.9.66">
               tasya prasādāddharmaś ca aiśvaryaṃ jñānameva ca <br />
               vairāgyamapavargaś ca nātra kāryā vicāraṇā //
                <span class="ref">LiP_1,9.66</span></p>
            
            
            <p id="LiP_1.9.67">
               na śakyo vistaro vaktuṃ varṣāṇāmayutairapi <br />
               yoge pāśupate niṣṭhā sthātavyaṃ ca munīśvarāḥ //
                <span class="ref">LiP_1,9.67</span></p>
            
            
            
            </div>
         
         <div id="d1e10248">
            
            sūta uvāca
            
            <p id="LiP_1.10.1">
               satāṃ jitātmanāṃ sākṣād dvijātīnāṃ dvijottamāḥ <br />
               dharmajñānāṃ ca sādhūnām ācāryāṇāṃ śivātmanām //
                <span class="ref">LiP_1,10.1</span></p>
            
            
            <p id="LiP_1.10.2">
               dayāvatāṃ dvijaśreṣṭhās tathā caiva tapasvinām <br />
               saṃnyāsināṃ viraktānāṃ jñānināṃ vaśagātmanām //
                <span class="ref">LiP_1,10.2</span></p>
            
            
            <p id="LiP_1.10.3">
               dānināṃ caiva dāntānāṃ trayāṇāṃ satyavādinām <br />
               alubdhānāṃ sayogānāṃ śrutismṛtividāṃ dvijāḥ //
                <span class="ref">LiP_1,10.3</span></p>
            
            
            <p id="LiP_1.10.4">
               śrautasmārtāviruddhānāṃ prasīdati maheśvaraḥ <br />
               saditi brahmaṇaḥ śabdas tadante ye labhantyuta //
                <span class="ref">LiP_1,10.4</span></p>
            
            
            <p id="LiP_1.10.5">
               sāyujyaṃ brahmaṇo yāti tena santaḥ pracakṣate <br />
               daśātmake ye viṣaye sādhane cāṣṭalakṣaṇe //
                <span class="ref">LiP_1,10.5</span></p>
            
            
            <p id="LiP_1.10.6">
               na krudhyanti na hṛṣyanti jitātmānastu te smṛtāḥ <br />
               sāmānyeṣu ca dravyeṣu tathā vaiśeṣikeṣu ca //
                <span class="ref">LiP_1,10.6</span></p>
            
            
            <p id="LiP_1.10.7">
               brahmakṣatraviśo yasmād yuktāstasmāddvijātayaḥ <br />
               varṇāśrameṣu yuktasya svargādisukhakāriṇaḥ //
                <span class="ref">LiP_1,10.7</span></p>
            
            
            <p id="LiP_1.10.8">
               śrautasmārtasya dharmasya jñānāddharmajña ucyate <br />
               vidyāyāḥ sādhanātsādhubrahmacārī gurorhitaḥ //
                <span class="ref">LiP_1,10.8</span></p>
            
            
            <p id="LiP_1.10.9">
               kriyāṇāṃ sādhanāccaiva gṛhasthaḥ sādhurucyate <br />
               sādhanāttapaso 'raṇye sādhurvaikhānasaḥ smṛtaḥ //
                <span class="ref">LiP_1,10.9</span></p>
            
            
            <p id="LiP_1.10.10">
               yatamāno yatiḥ sādhuḥ smṛto yogasya sādhanāt <br />
               evamāśramadharmāṇāṃ sādhanātsādhavaḥ smṛtāḥ //
                <span class="ref">LiP_1,10.10</span></p>
            
            
            <p id="LiP_1.10.11">
               gṛhastho brahmacārī ca vānaprastho yatis tathā <br />
               dharmādharmāviha proktau śabdāvetau kriyātmakau //
                <span class="ref">LiP_1,10.11</span></p>
            
            
            <p id="LiP_1.10.12">
               kuśalākuśalaṃ karma dharmādharmāviti smṛtau <br />
               dhāraṇārthe mahān hy eṣa dharmaśabdaḥ prakīrtitaḥ //
                <span class="ref">LiP_1,10.12</span></p>
            
            
            <p id="LiP_1.10.13">
               adhāraṇe mahattve ca adharma iti cocyate <br />
               atreṣṭaprāpako dharma ācāryairupadiśyate //
                <span class="ref">LiP_1,10.13</span></p>
            
            
            <p id="LiP_1.10.14">
               adharmaścāniṣṭaphalo hy ācāryairupadiśyate <br />
               vṛddhāścālolupāścaiva ātmavanto hyadāmbhikāḥ //
                <span class="ref">LiP_1,10.14</span></p>
            
            
            <p id="LiP_1.10.15">
               samyagvinītā ṛjavas tānācāryān pracakṣate <br />
               svayamācarate yasmād ācāre sthāpayatyapi //
                <span class="ref">LiP_1,10.15</span></p>
            
            
            <p id="LiP_1.10.16">
               ācinoti ca śāstrārthān ācāryastena cocyate <br />
               vijñeyaṃ śravaṇācchrautaṃ smaraṇātsmārtamucyate //
                <span class="ref">LiP_1,10.16</span></p>
            
            
            <p id="LiP_1.10.17">
               ijyā vedātmakaṃ śrautaṃ smārtaṃ varṇāśramātmakam <br />
               dṛṣṭvānurūpamarthaṃ yaḥ pṛṣṭo naivāpi gūhati //
                <span class="ref">LiP_1,10.17</span></p>
            
            
            <p id="LiP_1.10.18">
               yathādṛṣṭapravādastu satyaṃ laiṅge 'tra paṭhyate <br />
               brahmacaryaṃ tathā maunaṃ nirāhāratvameva ca //
                <span class="ref">LiP_1,10.18</span></p>
            
            
            <p id="LiP_1.10.19">
               ahiṃsā sarvataḥ śāntis tapa ityabhidhīyate <br />
               ātmavat sarvabhūteṣu yo hitāyāhitāya ca //
                <span class="ref">LiP_1,10.19</span></p>
            
            
            <p id="LiP_1.10.20">
               vartate tvasakṛdvṛttiḥ kṛtsnā hyeṣā dayā smṛtā <br />
               yadyadiṣṭatamaṃ dravyaṃ nyāyenaivāgataṃ kramāt //
                <span class="ref">LiP_1,10.20</span></p>
            
            
            <p id="LiP_1.10.21">
               tattadguṇavate deyaṃ dātustaddānalakṣaṇam <br />
               dānaṃ trividhamityetat kaniṣṭhajyeṣṭhamadhyamam //
                <span class="ref">LiP_1,10.21</span></p>
            
            
            <p id="LiP_1.10.22">
               kāruṇyātsarvabhūtebhyaḥ saṃvibhāgastu madhyamaḥ <br />
               śrutismṛtibhyāṃ vihito dharmo varṇāśramātmakaḥ //
                <span class="ref">LiP_1,10.22</span></p>
            
            
            <p id="LiP_1.10.23">
               śiṣṭācārāviruddhaś ca sa dharmaḥ sādhurucyate <br />
               māyākarmaphalatyāgī śivātmā parikīrtitaḥ //
                <span class="ref">LiP_1,10.23</span></p>
            
            
            <p id="LiP_1.10.24">
               nivṛttaḥ sarvasaṅgebhyo yukto yogī prakīrtitaḥ <br />
               asakto bhayato yastu viṣayeṣu vicārya ca //
                <span class="ref">LiP_1,10.24</span></p>
            
            
            <p id="LiP_1.10.25">
               alubdhaḥ saṃyamī proktaḥ prārthito 'pi samantataḥ <br />
               ātmārthaṃ vā parārthaṃ vā indriyāṇīha yasya vai //
                <span class="ref">LiP_1,10.25</span></p>
            
            
            <p id="LiP_1.10.26">
               na mithyā sampravartante śamasyaiva tu lakṣaṇam <br />
               anudvigno hyaniṣṭeṣu tatheṣṭānnābhinandati //
                <span class="ref">LiP_1,10.26</span></p>
            
            
            <p id="LiP_1.10.27">
               prītitāpaviṣādebhyo vinivṛttirviraktatā <br />
               saṃnyāsaḥ karmaṇāṃ nyāsaḥ kṛtānāmakṛtaiḥ saha //
                <span class="ref">LiP_1,10.27</span></p>
            
            
            <p id="LiP_1.10.28">
               kuśalākuśalānāṃ tu prahāṇaṃ nyāsa ucyate <br />
               avyaktādyaviśeṣānte vikāre 'sminnacetane //
                <span class="ref">LiP_1,10.28</span></p>
            
            
            <p id="LiP_1.10.29">
               cetanācetanānyatvavijñānaṃ jñānamucyate <br />
               evaṃ tu jñānayuktasya śraddhāyuktasya śaṅkaraḥ //
                <span class="ref">LiP_1,10.29</span></p>
            
            
            <p id="LiP_1.10.30">
               prasīdati na saṃdeho dharmaścāyaṃ dvijottamāḥ <br />
               kiṃ tu guhyatamaṃ vakṣye sarvatra parameśvare //
                <span class="ref">LiP_1,10.30</span></p>
            
            
            <p id="LiP_1.10.31">
               bhave bhaktirna saṃdehas tayā yukto vimucyate <br />
               ayogyasyāpi bhagavān bhaktasya parameśvaraḥ //
                <span class="ref">LiP_1,10.31</span></p>
            
            
            <p id="LiP_1.10.32">
               prasīdati na saṃdeho nigṛhya vividhaṃ tamaḥ <br />
               jñānamadhyāpanaṃ homo dhyānaṃ yajñastapaḥ śrutam //
                <span class="ref">LiP_1,10.32</span></p>
            
            
            <p id="LiP_1.10.33">
               dānamadhyayanaṃ sarvaṃ bhavabhaktyai na saṃśayaḥ <br />
               cāndrāyaṇasahasraiś ca prājāpatyaśatais tathā //
                <span class="ref">LiP_1,10.33</span></p>
            
            
            <p id="LiP_1.10.34">
               māsopavāsaiścānyairvā bhaktirmunivarottamāḥ <br />
               abhaktā bhagavatyasmiṃl loke giriguhāśaye //
                <span class="ref">LiP_1,10.34</span></p>
            
            
            <p id="LiP_1.10.35">
               patanti cātmabhogārthaṃ bhakto bhāvena mucyate <br />
               bhaktānāṃ darśanādeva nṛṇāṃ svargādayo dvijāḥ //
                <span class="ref">LiP_1,10.35</span></p>
            
            
            <p id="LiP_1.10.36">
               na durlabhā na sandeho bhaktānāṃ kiṃ punas tathā <br />
               brahmaviṣṇusurendrāṇāṃ tathānyeṣāmapi sthitiḥ //
                <span class="ref">LiP_1,10.36</span></p>
            
            
            <p id="LiP_1.10.37">
               bhaktyā eva munīnāṃ ca balasaubhāgyameva ca <br />
               bhavena ca tathā proktaṃ samprekṣyomāṃ pinākinā //
                <span class="ref">LiP_1,10.37</span></p>
            
            
            <p id="LiP_1.10.38">
               devyai devena madhuraṃ vārāṇasyāṃ purā dvijāḥ <br />
               avimukte samāsīnā rudreṇa paramātmanā //
                <span class="ref">LiP_1,10.38</span></p>
            
            
            <p id="LiP_1.10.39">
               rudrāṇī rudramāhedaṃ labdhvā vārāṇasīṃ purīm <br />
               śrīdevyuvāca
               kena vaśyo mahādeva pūjyo dṛśyastvamīśvaraḥ //
                <span class="ref">LiP_1,10.39</span></p>
            
            
            <p id="LiP_1.10.40">
               tapasā vidyayā vāpi yogeneha vada prabho <br />
               sūta uvāca
               niśamya vacanaṃ tasyās tathā hyālokya pārvatīm //
                <span class="ref">LiP_1,10.40</span></p>
            
            
            <p id="LiP_1.10.41">
               āha bālendutilakaḥ pūrṇenduvadanāṃ hasan <br />
               smṛtvātha menayā patnyā girergāṃ kathitāṃ purā //
                <span class="ref">LiP_1,10.41</span></p>
            
            
            <p id="LiP_1.10.42">
               cirakālasthitiṃ prekṣya girau devyā mahātmanaḥ <br />
               devi labdhā purī ramyā tvayā yatpraṣṭumarhasi //
                <span class="ref">LiP_1,10.42</span></p>
            
            
            <p id="LiP_1.10.43">
               sthānārthaṃ kathitaṃ mātrā vismṛteha vilāsini <br />
               purā pitāmahenāpi pṛṣṭaḥ praśnavatāṃ vare //
                <span class="ref">LiP_1,10.43</span></p>
            
            
            <p id="LiP_1.10.44">
               yathā tvayādya vai pṛṣṭo draṣṭuṃ brahmātmakaṃ tvaham <br />
               śvete śvetena varṇena dṛṣṭvā kalpe tu māṃ śubhe //
                <span class="ref">LiP_1,10.44</span></p>
            
            
            <p id="LiP_1.10.45">
               sadyojātaṃ tathā rakte raktaṃ vāmaṃ pitāmahaḥ <br />
               pīte tatpuruṣaṃ pītam aghore kṛṣṇamīśvaram //
                <span class="ref">LiP_1,10.45</span></p>
            
            
            <p id="LiP_1.10.46">
               īśānaṃ viśvarūpākhyo viśvarūpaṃ tadāha mām //
                <span class="ref">LiP_1,10.46</span></p>
            
            pitāmaha uvāca
            
            <p id="LiP_1.10.47">
               vāma tatpuruṣāghora sadyojāta maheśvara <br />
               dṛṣṭo mayā tvaṃ gāyatryā devadeva maheśvara <br />
               kena vaśyo mahādeva dhyeyaḥ kutra ghṛṇānidhe //
                <span class="ref">LiP_1,10.47</span></p>
            
            
            <p id="LiP_1.10.48">
               dṛśyaḥ pūjyas tathā devyā vaktumarhasi śaṅkara <br />
               śrībhagavānuvāca
               avocaṃ śraddhayaiveti vaśyo vārijasaṃbhava //
                <span class="ref">LiP_1,10.48</span></p>
            
            
            <p id="LiP_1.10.49">
               dhyeyo liṅge tvayā dṛṣṭe viṣṇunā payasāṃ nidhau <br />
               pūjyaḥ pañcāsyarūpeṇa pavitraiḥ pañcabhirdvijaiḥ //
                <span class="ref">LiP_1,10.49</span></p>
            
            
            <p id="LiP_1.10.50">
               bhava bhaktyādya dṛṣṭo 'haṃ tvayāṇḍaja jagadguro <br />
               so 'pi māmāha bhāvārthaṃ dattaṃ tasmai mayā purā //
                <span class="ref">LiP_1,10.50</span></p>
            
            
            <p id="LiP_1.10.51">
               bhāvaṃ bhāvena deveśi dṛṣṭavānmāṃ hṛdīśvaram <br />
               tasmāttu śraddhayā vaśyo dṛśyaḥ śreṣṭhagireḥ sute //
                <span class="ref">LiP_1,10.51</span></p>
            
            
            <p id="LiP_1.10.52">
               pūjyo liṅge na saṃdehaḥ sarvadā śraddhayā dvijaiḥ <br />
               śraddhā dharmaḥ paraḥ sūkṣmaḥ śraddhā jñānaṃ hutaṃ tapaḥ //
                <span class="ref">LiP_1,10.52</span></p>
            
            
            <p id="LiP_1.10.53">
               śraddhā svargaś ca mokṣaś ca dṛśyo 'haṃ śraddhayā sadā //
                <span class="ref">LiP_1,10.53</span></p>
            
            
            
            </div>
         
         <div id="d1e11267">
            
            ṛṣaya ūcuḥ
            
            <p id="LiP_1.11.1">
               kathaṃ vai dṛṣṭavānbrahmā sadyojātaṃ maheśvaram <br />
               vāmadevaṃ mahātmānaṃ purāṇapuruṣottamam //
                <span class="ref">LiP_1,11.1</span></p>
            
            
            <p id="LiP_1.11.2">
               aghoraṃ ca tatheśānaṃ yathāvadvaktumarhasi <br />
               sūta uvāca
               ekonatriṃśakaḥ kalpo vijñeyaḥ śvetalohitaḥ //
                <span class="ref">LiP_1,11.2</span></p>
            
            
            <p id="LiP_1.11.3">
               tasmiṃstatparamaṃ dhyānaṃ dhyāyato brahmaṇastadā <br />
               utpannastu śikhāyuktaḥ kumāraḥ śvetalohitaḥ //
                <span class="ref">LiP_1,11.3</span></p>
            
            
            <p id="LiP_1.11.4">
               taṃ dṛṣṭvā puruṣaṃ śrīmān brahmā vai viśvatomukhaḥ <br />
               hṛdi kṛtvā mahātmānaṃ brahmarūpiṇamīśvaram //
                <span class="ref">LiP_1,11.4</span></p>
            
            
            <p id="LiP_1.11.5">
               sadyojātaṃ tato brahmā dhyānayogaparo 'bhavat <br />
               dhyānayogātparaṃ jñātvā vavande devamīśvaram //
                <span class="ref">LiP_1,11.5</span></p>
            
            
            <p id="LiP_1.11.6">
               sadyojātaṃ tato brahma brahma vai samacintayat <br />
               tato 'sya pārśvataḥ śvetāḥ prādurbhūtā mahāyaśāḥ //
                <span class="ref">LiP_1,11.6</span></p>
            
            
            <p id="LiP_1.11.7">
               sunando nandanaścaiva viśvanandopanandanau <br />
               śiṣyāste vai mahātmāno yaistadbrahma sadāvṛtam //
                <span class="ref">LiP_1,11.7</span></p>
            
            
            <p id="LiP_1.11.8">
               tasyāgre śvetavarṇābhaḥ śveto nāma mahāmuniḥ <br />
               vijajñe 'tha mahātejās tasmājjajñe harastvasau //
                <span class="ref">LiP_1,11.8</span></p>
            
            
            <p id="LiP_1.11.9">
               tatra te munayaḥ sarve sadyojātaṃ maheśvaram <br />
               prapannāḥ parayā bhaktyā gṛṇanto brahma śāśvatam //
                <span class="ref">LiP_1,11.9</span></p>
            
            
            <p id="LiP_1.11.10">
               tasmādviśveśvaraṃ devaṃ ye prapadyanti vai dvijāḥ <br />
               prāṇāyāmaparā bhūtvā brahmatatparamānasāḥ //
                <span class="ref">LiP_1,11.10</span></p>
            
            
            <p id="LiP_1.11.11">
               te sarve pāpanirmuktā vimalā brahmavarcasaḥ <br />
               viṣṇulokamatikramya rudralokaṃ vrajanti te //
                <span class="ref">LiP_1,11.11</span></p>
            
            
            
            </div>
         
         <div id="d1e11486">
            
            sūta uvāca
            
            <p id="LiP_1.12.1">
               tatastriṃśattamaḥ kalpo rakto nāma prakīrtitaḥ <br />
               brahmā yatra mahātejā raktavarṇamadhārayat //
                <span class="ref">LiP_1,12.1</span></p>
            
            
            <p id="LiP_1.12.2">
               dhyāyataḥ putrakāmasya brahmaṇaḥ parameṣṭhinaḥ <br />
               prādurbhūto mahātejāḥ kumāro raktabhūṣaṇaḥ //
                <span class="ref">LiP_1,12.2</span></p>
            
            
            <p id="LiP_1.12.3">
               raktamālyāmbaradharo raktanetraḥ pratāpavān <br />
               sa taṃ dṛṣṭvā mahātmānaṃ kumāraṃ raktavāsasam //
                <span class="ref">LiP_1,12.3</span></p>
            
            
            <p id="LiP_1.12.4">
               paraṃ dhyānaṃ samāśritya bubudhe devamīśvaram <br />
               sa taṃ praṇamya bhagavān brahmā paramayantritaḥ //
                <span class="ref">LiP_1,12.4</span></p>
            
            
            <p id="LiP_1.12.5">
               vāmadevaṃ tato brahmā brahma vai samacintayat <br />
               tathā stuto mahādevo brahmaṇā parameśvaraḥ //
                <span class="ref">LiP_1,12.5</span></p>
            
            
            <p id="LiP_1.12.6">
               pratītahṛdayaḥ sarva idamāha pitāmaham <br />
               dhyāyatā putrakāmena yasmātte 'haṃ pitāmaha //
                <span class="ref">LiP_1,12.6</span></p>
            
            
            <p id="LiP_1.12.7">
               dṛṣṭaḥ paramayā bhaktyā stutaś ca brahmapūrvakam <br />
               tasmāddhyānabalaṃ prāpya kalpe kalpe prayatnataḥ //
                <span class="ref">LiP_1,12.7</span></p>
            
            
            <p id="LiP_1.12.8">
               vetsyase māṃ prasaṃkhyātaṃ lokadhātāramīśvaram <br />
               tatastasya mahātmānaś catvāraste kumārakāḥ //
                <span class="ref">LiP_1,12.8</span></p>
            
            
            <p id="LiP_1.12.9">
               saṃbabhūvurmahātmāno viśuddhā brahmavarcasaḥ <br />
               virajāś ca vibāhuś ca viśoko viśvabhāvanaḥ //
                <span class="ref">LiP_1,12.9</span></p>
            
            
            <p id="LiP_1.12.10">
               brahmaṇyā brahmaṇastulyā vīrā adhyavasāyinaḥ <br />
               raktāṃbaradharāḥ sarve raktamālyānulepanāḥ //
                <span class="ref">LiP_1,12.10</span></p>
            
            
            <p id="LiP_1.12.11">
               raktakuṅkumaliptāṅgā raktabhasmānulepanāḥ <br />
               tato varṣasahasrānte brahmatve 'dhyavasāyinaḥ //
                <span class="ref">LiP_1,12.11</span></p>
            
            
            <p id="LiP_1.12.12">
               gṛṇantaś ca mahātmāno brahma tadvāmadaivikam <br />
               anugrahārthaṃ lokānāṃ śiṣyāṇāṃ hitakāmyayā //
                <span class="ref">LiP_1,12.12</span></p>
            
            
            <p id="LiP_1.12.13">
               dharmopadeśamakhilaṃ kṛtvā te brahmaṇaḥ priyāḥ <br />
               punareva mahādevaṃ praviṣṭā rudramavyayam //
                <span class="ref">LiP_1,12.13</span></p>
            
            
            <p id="LiP_1.12.14">
               ye 'pi cānye dvijaśreṣṭhā yuñjānā vāmamīśvaram <br />
               prapaśyanti mahādevaṃ tadbhaktās tatparāyaṇāḥ //
                <span class="ref">LiP_1,12.14</span></p>
            
            
            <p id="LiP_1.12.15">
               te sarve pāpanirmuktā vimalā brahmacāriṇaḥ <br />
               rudralokaṃ gamiṣyanti punarāvṛttidurlabham //
                <span class="ref">LiP_1,12.15</span></p>
            
            
            
            </div>
         
         <div id="d1e11778">
            
            sūta uvāca
            
            <p id="LiP_1.13.1">
               ekatriṃśattamaḥ kalpaḥ pītavāsā iti smṛtaḥ <br />
               brahmā yatra mahābhāgaḥ pītavāsā babhūva ha //
                <span class="ref">LiP_1,13.1</span></p>
            
            
            <p id="LiP_1.13.2">
               dhyāyataḥ putrakāmasya brahmaṇaḥ parameṣṭhinaḥ <br />
               prādurbhūto mahātejāḥ kumāraḥ pītavastradhṛk //
                <span class="ref">LiP_1,13.2</span></p>
            
            
            <p id="LiP_1.13.3">
               pītagandhānuliptāṅgaḥ pītamālyāṃbaro yuvā <br />
               hemayajñopavītaś ca pītoṣṇīṣo mahābhujaḥ //
                <span class="ref">LiP_1,13.3</span></p>
            
            
            <p id="LiP_1.13.4">
               taṃ dṛṣṭvā dhyānasaṃyukto brahmā lokamaheśvaram <br />
               manasā lokadhātāraṃ prapede śaraṇaṃ vibhum //
                <span class="ref">LiP_1,13.4</span></p>
            
            
            <p id="LiP_1.13.5">
               tato dhyānagatastatra brahmā māheśvarīṃ varām <br />
               gāṃ viśvarūpāṃ dadṛśe maheśvaramukhāccyutām //
                <span class="ref">LiP_1,13.5</span></p>
            
            
            <p id="LiP_1.13.6">
               catuṣpadāṃ caturvaktrāṃ caturhastāṃ catuḥstanīm <br />
               caturnetrāṃ catuḥśṛṅgīṃ caturdaṃṣṭrāṃ caturmukhīm //
                <span class="ref">LiP_1,13.6</span></p>
            
            
            <p id="LiP_1.13.7">
               dvātriṃśadguṇasaṃyuktām īśvarīṃ sarvatomukhīm <br />
               sa tāṃ dṛṣṭvā mahātejā mahādevīṃ maheśvarīm //
                <span class="ref">LiP_1,13.7</span></p>
            
            
            <p id="LiP_1.13.8">
               punarāha mahādevaḥ sarvadevanamaskṛtaḥ <br />
               matiḥ smṛtirbuddhiriti gāyamānaḥ punaḥ punaḥ //
                <span class="ref">LiP_1,13.8</span></p>
            
            
            <p id="LiP_1.13.9">
               ehyehīti mahādevi sātiṣṭhatprāñjalirvibhum <br />
               viśvamāvṛtya yogena jagatsarvaṃ vaśīkuru //
                <span class="ref">LiP_1,13.9</span></p>
            
            
            <p id="LiP_1.13.10">
               atha tāmāha deveśo rudrāṇī tvaṃ bhaviṣyasi <br />
               brāhmaṇānāṃ hitārthāya paramārthā bhaviṣyasi //
                <span class="ref">LiP_1,13.10</span></p>
            
            
            <p id="LiP_1.13.11">
               tathaināṃ putrakāmasya dhyāyataḥ parameṣṭhinaḥ <br />
               pradadau devadeveśaḥ catuṣpādāṃ jagadguruḥ //
                <span class="ref">LiP_1,13.11</span></p>
            
            
            <p id="LiP_1.13.12">
               tatastāṃ dhyānayogena viditvā parameśvarīm <br />
               brahmā lokaguroḥ so 'tha pratipede maheśvarīm //
                <span class="ref">LiP_1,13.12</span></p>
            
            
            <p id="LiP_1.13.13">
               gāyatrīṃ tu tato raudrīṃ dhyātvā brahmānuyantritaḥ <br />
               ityetāṃ vaidikīṃ vidyāṃ raudrīṃ gāyatrīmīritām //
                <span class="ref">LiP_1,13.13</span></p>
            
            
            <p id="LiP_1.13.14">
               japitvā tu mahādevīṃ brahmā lokanamaskṛtām <br />
               prapannastu mahādevaṃ dhyānayuktena cetasā //
                <span class="ref">LiP_1,13.14</span></p>
            
            
            <p id="LiP_1.13.15">
               tatastasya mahādevo divyayogaṃ bahuśrutam <br />
               aiśvaryaṃ jñānasaṃpattiṃ vairāgyaṃ ca dadau prabhuḥ //
                <span class="ref">LiP_1,13.15</span></p>
            
            
            <p id="LiP_1.13.16">
               tato 'sya pārśvato divyāḥ prādurbhūtāḥ kumārakāḥ <br />
               pītamālyāṃbaradharāḥ pītasraganulepanāḥ //
                <span class="ref">LiP_1,13.16</span></p>
            
            
            <p id="LiP_1.13.17">
               pītābhoṣṇīṣaśirasaḥ pītāsyāḥ pītamūrdhajāḥ <br />
               tato varṣasahasrānta uṣitvā vimalaujasaḥ //
                <span class="ref">LiP_1,13.17</span></p>
            
            
            <p id="LiP_1.13.18">
               yogātmānastapohlādāḥ brāhmaṇānāṃ hitaiṣiṇaḥ <br />
               dharmayogabalopetā munīnāṃ dīrghasattriṇām //
                <span class="ref">LiP_1,13.18</span></p>
            
            
            <p id="LiP_1.13.19">
               upadiśya mahāyogaṃ praviṣṭāste maheśvaram <br />
               evametena vidhinā ye prapannā maheśvaram //
                <span class="ref">LiP_1,13.19</span></p>
            
            
            <p id="LiP_1.13.20">
               anye 'pi niyatātmāno dhyānayuktā jitendriyāḥ <br />
               te sarve pāpamutsṛjya vimalā brahmavarcasaḥ //
                <span class="ref">LiP_1,13.20</span></p>
            
            
            <p id="LiP_1.13.21">
               praviśanti mahādevaṃ rudraṃ te tvapunarbhavāḥ //
                <span class="ref">LiP_1,13.21</span></p>
            
            
            
            </div>
         
         <div id="d1e12177">
            
            sūta uvāca
            
            <p id="LiP_1.14.1">
               tatastasmingate kalpe pītavarṇe svayaṃbhuvaḥ <br />
               punaranyaḥ pravṛttastu kalpo nāmnāsitastu saḥ //
                <span class="ref">LiP_1,14.1</span></p>
            
            
            <p id="LiP_1.14.2">
               ekārṇave tadā vṛtte divye varṣasahasrake <br />
               sraṣṭukāmaḥ prajā brahmā cintayāmāsa duḥkhitaḥ //
                <span class="ref">LiP_1,14.2</span></p>
            
            
            <p id="LiP_1.14.3">
               tasya cintayamānasya putrakāmasya vai prabhoḥ <br />
               kṛṣṇaḥ samabhavadvarṇo dhyāyataḥ parameṣṭhinaḥ //
                <span class="ref">LiP_1,14.3</span></p>
            
            
            <p id="LiP_1.14.4">
               athāpaśyanmahātejāḥ prādurbhūtaṃ kumārakam <br />
               kṛṣṇavarṇaṃ mahāvīryaṃ dīpyamānaṃ svatejasā //
                <span class="ref">LiP_1,14.4</span></p>
            
            
            <p id="LiP_1.14.5">
               kṛṣṇāṃbaradharoṣṇīṣaṃ kṛṣṇayajñopavītinam <br />
               kṛṣṇena maulinā yuktaṃ kṛṣṇasraganulepanam //
                <span class="ref">LiP_1,14.5</span></p>
            
            
            <p id="LiP_1.14.6">
               sa taṃ dṛṣṭvā mahātmānam aghoraṃ ghoravikramam <br />
               vavande devadeveśam adbhutaṃ kṛṣṇapiṅgalam //
                <span class="ref">LiP_1,14.6</span></p>
            
            
            <p id="LiP_1.14.7">
               prāṇāyāmaparaḥ śrīmān hṛdi kṛtvā maheśvaram <br />
               manasā dhyānuyuktena prapannastu tamīśvaram //
                <span class="ref">LiP_1,14.7</span></p>
            
            
            <p id="LiP_1.14.8">
               aghoraṃ tu tato brahmā brahmarūpaṃ vyacintayat <br />
               tathā vai dhyāyamānasya brahmaṇaḥ parameṣṭhinaḥ //
                <span class="ref">LiP_1,14.8</span></p>
            
            
            <p id="LiP_1.14.9">
               pradadau darśanaṃ devo hy aghoro ghoravikramaḥ <br />
               athāsya pārśvataḥ kṛṣṇāḥ kṛṣṇasraganulepanāḥ //
                <span class="ref">LiP_1,14.9</span></p>
            
            
            <p id="LiP_1.14.10">
               catvārastu mahātmānaḥ saṃbabhūvuḥ kumārakāḥ <br />
               kṛṣṇaḥ kṛṣṇaśikhaścaiva kṛṣṇāsyaḥ kṛṣṇavastradhṛk //
                <span class="ref">LiP_1,14.10</span></p>
            
            
            <p id="LiP_1.14.11">
               tato varṣasahasraṃ tu yogataḥ parameśvaram <br />
               upāsitvā mahāyogaṃ śiṣyebhyaḥ pradaduḥ punaḥ //
                <span class="ref">LiP_1,14.11</span></p>
            
            
            <p id="LiP_1.14.12">
               yogena yogasampannāḥ praviśya manasā śivam <br />
               amalaṃ nirguṇaṃ sthānaṃ praviṣṭā viśvamīśvaram //
                <span class="ref">LiP_1,14.12</span></p>
            
            
            <p id="LiP_1.14.13">
               evametena yogena ye 'pi cānye manīṣiṇaḥ <br />
               cintayanti mahādevaṃ gantāro rudramavyayam //
                <span class="ref">LiP_1,14.13</span></p>
            
            
            
            </div>
         
         <div id="d1e12431">
            
            sūta uvāca
            
            <p id="LiP_1.15.1">
               tatastasmin gate kalpe kṛṣṇavarṇe bhayānake <br />
               tuṣṭāva devadeveśaṃ brahmā taṃ brahmarūpiṇam //
                <span class="ref">LiP_1,15.1</span></p>
            
            
            <p id="LiP_1.15.2">
               anugṛhya tatastuṣṭo brahmāṇamavadaddharaḥ <br />
               anenaiva tu rūpeṇa saṃharāmi na saṃśayaḥ //
                <span class="ref">LiP_1,15.2</span></p>
            
            
            <p id="LiP_1.15.3">
               brahmahatyādikān ghorāṃs tathānyānapi pātakān <br />
               hīnāṃścaiva mahābhāga tathaiva vividhānyapi //
                <span class="ref">LiP_1,15.3</span></p>
            
            
            <p id="LiP_1.15.4">
               upapātakamapyevaṃ tathā pāpāni suvrata <br />
               mānasāni sutīkṣṇāni vācikāni pitāmaha //
                <span class="ref">LiP_1,15.4</span></p>
            
            
            <p id="LiP_1.15.5">
               kāyikāni sumiśrāṇi tathā prāsaṃgikāni ca <br />
               buddhipūrvaṃ kṛtānyeva sahajāgantukāni ca //
                <span class="ref">LiP_1,15.5</span></p>
            
            
            <p id="LiP_1.15.6">
               mātṛdehotthitānyevaṃ pitṛdehe ca pātakam <br />
               saṃharāmi na saṃdehaḥ sarvaṃ pātakajaṃ vibho //
                <span class="ref">LiP_1,15.6</span></p>
            
            
            <p id="LiP_1.15.7">
               lakṣaṃ japtvā hyaghorebhyo brahmahā mucyate prabho <br />
               tadardhaṃ vācike vatsa tadardhaṃ mānase punaḥ //
                <span class="ref">LiP_1,15.7</span></p>
            
            
            <p id="LiP_1.15.8">
               caturguṇaṃ buddhipūrve krodhādaṣṭaguṇaṃ smṛtam <br />
               vīrahā lakṣamātreṇa bhrūṇahā koṭimabhyaset //
                <span class="ref">LiP_1,15.8</span></p>
            
            
            <p id="LiP_1.15.9">
               mātṛhā niyutaṃ japtvā śudhyate nātra saṃśayaḥ <br />
               goghnaścaiva kṛtaghnaś ca strīghnaḥ pāpayuto naraḥ //
                <span class="ref">LiP_1,15.9</span></p>
            
            
            <p id="LiP_1.15.10">
               ayutāghoramabhyasya mucyate nātra saṃśayaḥ <br />
               surāpo lakṣamātreṇa buddhyābuddhyāpi vai prabho //
                <span class="ref">LiP_1,15.10</span></p>
            
            
            <p id="LiP_1.15.11">
               mucyate nātra saṃdehas tadardhena ca vāruṇīm <br />
               asnātāśī sahasreṇa ajapī ca tathā dvijaḥ //
                <span class="ref">LiP_1,15.11</span></p>
            
            
            <p id="LiP_1.15.12">
               ahutāśī sahasreṇa adātā ca viśudhyati <br />
               brāhmaṇasvāpahartā ca svarṇasteyī narādhamaḥ //
                <span class="ref">LiP_1,15.12</span></p>
            
            
            <p id="LiP_1.15.13">
               niyutaṃ mānasaṃ japtvā mucyate nātra saṃśayaḥ <br />
               gurutalparato vāpi mātṛghno vā narādhamaḥ //
                <span class="ref">LiP_1,15.13</span></p>
            
            
            <p id="LiP_1.15.14">
               brahmaghnaś ca japedevaṃ mānasaṃ vai pitāmaha <br />
               saṃparkātpāpināṃ pāpaṃ tatsamaṃ paribhāṣitam //
                <span class="ref">LiP_1,15.14</span></p>
            
            
            <p id="LiP_1.15.15">
               tathāpyayutamātreṇa pātakādvai pramucyate <br />
               saṃsargātpātakī lakṣaṃ japedvai mānasaṃ dhiyā //
                <span class="ref">LiP_1,15.15</span></p>
            
            
            <p id="LiP_1.15.16">
               upāṃśu yaccaturdhā vai vācikaṃ cāṣṭadhā japet <br />
               pātakādardhameva syād upapātakināṃ smṛtam //
                <span class="ref">LiP_1,15.16</span></p>
            
            
            <p id="LiP_1.15.17">
               tadardhaṃ kevale pāpe nātra kāryā vicāraṇā <br />
               brahmahatyā surāpānaṃ suvarṇasteyameva ca //
                <span class="ref">LiP_1,15.17</span></p>
            
            
            <p id="LiP_1.15.18">
               kṛtvā ca gurutalpaṃ ca pāpakṛdbrāhmaṇo yadi <br />
               rudragāyatriyā grāhyaṃ gomūtraṃ kāpilaṃ dvijāḥ //
                <span class="ref">LiP_1,15.18</span></p>
            
            
            <p id="LiP_1.15.19">
               gandhadvāreti tasyā vai gomayaṃ svastham āharet <br />
               tejo 'si śuktam ityājyaṃ kāpilaṃ saṃharedbudhaḥ //
                <span class="ref">LiP_1,15.19</span></p>
            
            
            <p id="LiP_1.15.20">
               āpyāyasveti ca kṣīraṃ dadhikrāvṇeti cāharet <br />
               gavyaṃ dadhi navaṃ sākṣāt kāpilaṃ vai pitāmaha //
                <span class="ref">LiP_1,15.20</span></p>
            
            
            <p id="LiP_1.15.21">
               devasya tveti mantreṇa saṃgrahedvai kuśodakam <br />
               ekasthaṃ hemapātre vā kṛtvāghoreṇa rājate //
                <span class="ref">LiP_1,15.21</span></p>
            
            
            <p id="LiP_1.15.22">
               tāmre vā padmapātre vā pālāśe vā dale śubhe <br />
               sakūrcaṃ sarvaratnāḍhyaṃ kṣiptvā tatraiva kāñcanam //
                <span class="ref">LiP_1,15.22</span></p>
            
            
            <p id="LiP_1.15.23">
               japellakṣamaghorākhyaṃ hutvā caiva ghṛtādibhiḥ <br />
               ghṛtena caruṇā caiva samidbhiś ca tilais tathā //
                <span class="ref">LiP_1,15.23</span></p>
            
            
            <p id="LiP_1.15.24">
               yavaiś ca vrīhibhiścaiva juhuyādvai pṛthakpṛthak <br />
               pratyekaṃ saptavāraṃ tu dravyālābhe ghṛtena tu //
                <span class="ref">LiP_1,15.24</span></p>
            
            
            <p id="LiP_1.15.25">
               hutvāghoreṇa deveśaṃ snātvāghoreṇa vai dvijāḥ <br />
               aṣṭadroṇaghṛtenaiva snāpya paścādviśodhya ca //
                <span class="ref">LiP_1,15.25</span></p>
            
            
            <p id="LiP_1.15.26">
               ahorātroṣitaḥ snātaḥ pibetkūrcaṃ śivāgrataḥ <br />
               brāhmaṃ brahmajapaṃ kuryād ācamya ca yathāvidhi //
                <span class="ref">LiP_1,15.26</span></p>
            
            
            <p id="LiP_1.15.27">
               evaṃ kṛtvā kṛtaghno 'pi brahmahā bhrūṇahā tathā <br />
               vīrahā gurughātī ca mitraviśvāsaghātakaḥ //
                <span class="ref">LiP_1,15.27</span></p>
            
            
            <p id="LiP_1.15.28">
               steyī suvarṇasteyī ca gurutalparataḥ sadā <br />
               madyapo vṛṣalīsaktaḥ paradāravidharṣakaḥ //
                <span class="ref">LiP_1,15.28</span></p>
            
            
            <p id="LiP_1.15.29">
               brahmasvahā tathā goghno mātṛhā pitṛhā tathā <br />
               devapracyāvakaścaiva liṅgapradhvaṃsakas tathā //
                <span class="ref">LiP_1,15.29</span></p>
            
            
            <p id="LiP_1.15.30">
               tathānyāni ca pāpāni mānasāni dvijo yadi <br />
               vācikāni tathānyāni kāyikāni sahasraśaḥ //
                <span class="ref">LiP_1,15.30</span></p>
            
            
            <p id="LiP_1.15.31">
               kṛtvā vimucyate sadyo janmāntaraśatairapi <br />
               etadrahasyaṃ kathitam aghoreśaprasaṃgataḥ //
                <span class="ref">LiP_1,15.31</span></p>
            
            
            <p id="LiP_1.15.32">
               tasmājjapeddvijo nityaṃ sarvapāpaviśuddhaye //
                <span class="ref">LiP_1,15.32</span></p>
            
            
            
            </div>
         
         <div id="d1e13041">
            
            sūta uvāca
            
            <p id="LiP_1.16.1">
               athānyo brahmaṇaḥ kalpo vartate munipuṅgavāḥ <br />
               viśvarūpa iti khyāto nāmataḥ paramādbhutaḥ //
                <span class="ref">LiP_1,16.1</span></p>
            
            
            <p id="LiP_1.16.2">
               vinivṛtte tu saṃhāre punaḥ sṛṣṭe carācare <br />
               brahmaṇaḥ putrakāmasya dhyāyataḥ parameṣṭhinaḥ //
                <span class="ref">LiP_1,16.2</span></p>
            
            
            <p id="LiP_1.16.3">
               prādurbhūtā mahānādā viśvarūpā sarasvatī <br />
               viśvamālyāṃbaradharā viśvayajñopavītinī //
                <span class="ref">LiP_1,16.3</span></p>
            
            
            <p id="LiP_1.16.4">
               viśvoṣṇīṣā viśvagandhā viśvamātā mahoṣṭhikā <br />
               tathāvidhaṃ sa bhagavān īśānaṃ parameśvaram //
                <span class="ref">LiP_1,16.4</span></p>
            
            
            <p id="LiP_1.16.5">
               śuddhasphaṭikasaṃkāśaṃ sarvābharaṇabhūṣitam <br />
               atha taṃ manasā dhyātvā yuktātmā vai pitāmahaḥ //
                <span class="ref">LiP_1,16.5</span></p>
            
            
            <p id="LiP_1.16.6">
               vavande devamīśānaṃ sarveśaṃ sarvagaṃ prabhum <br />
               omīśāna namaste 'stu mahādeva namo 'stu te //
                <span class="ref">LiP_1,16.6</span></p>
            
            
            <p id="LiP_1.16.7">
               namo 'stu sarvavidyānām īśāna parameśvara <br />
               namo 'stu sarvabhūtānām īśāna vṛṣavāhana //
                <span class="ref">LiP_1,16.7</span></p>
            
            
            <p id="LiP_1.16.8">
               brahmaṇo 'dhipate tubhyaṃ brahmaṇe brahmarūpiṇe <br />
               namo brahmādhipataye śivaṃ me 'stu sadāśiva //
                <span class="ref">LiP_1,16.8</span></p>
            
            
            <p id="LiP_1.16.9">
               oṅkāramūrte deveśa sadyojāta namonamaḥ <br />
               prapadye tvāṃ prapanno 'smi sadyojātāya vai namaḥ //
                <span class="ref">LiP_1,16.9</span></p>
            
            
            <p id="LiP_1.16.10">
               abhave ca bhave tubhyaṃ tathā nātibhave namaḥ <br />
               bhavodbhava bhaveśāna māṃ bhajasva mahādyute //
                <span class="ref">LiP_1,16.10</span></p>
            
            
            <p id="LiP_1.16.11">
               vāmadeva namastubhyaṃ jyeṣṭhāya varadāya ca <br />
               namo rudrāya kālāya kalanāya namo namaḥ //
                <span class="ref">LiP_1,16.11</span></p>
            
            
            <p id="LiP_1.16.12">
               namo vikaraṇāyaiva kālavarṇāya varṇine <br />
               balāya balināṃ nityaṃ sadā vikaraṇāya te //
                <span class="ref">LiP_1,16.12</span></p>
            
            
            <p id="LiP_1.16.13">
               balapramathanāyaiva baline brahmarūpiṇe <br />
               sarvabhūteśvareśāya bhūtānāṃ damanāya ca //
                <span class="ref">LiP_1,16.13</span></p>
            
            
            <p id="LiP_1.16.14">
               manonmanāya devāya namastubhyaṃ mahādyute <br />
               vāmadevāya vāmāya namastubhyaṃ mahātmane //
                <span class="ref">LiP_1,16.14</span></p>
            
            
            <p id="LiP_1.16.15">
               jyeṣṭhāya caiva śreṣṭhāya rudrāya varadāya ca <br />
               kālahantre namastubhyaṃ namastubhyaṃ mahātmane //
                <span class="ref">LiP_1,16.15</span></p>
            
            
            <p id="LiP_1.16.16">
               iti stavena deveśaṃ nanāma vṛṣabhadhvajam <br />
               yaḥ paṭhet sakṛdeveha brahmalokaṃ gamiṣyati //
                <span class="ref">LiP_1,16.16</span></p>
            
            
            <p id="LiP_1.16.17">
               śrāvayedvā dvijān śrāddhe sa yāti paramāṃ gatim <br />
               evaṃ dhyānagataṃ tatra praṇamantaṃ pitāmaham //
                <span class="ref">LiP_1,16.17</span></p>
            
            
            <p id="LiP_1.16.18">
               uvāca bhagavānīśaḥ prīto 'haṃ te kimicchasi <br />
               tatastu praṇato bhūtvā vāgviśuddhaṃ maheśvaram //
                <span class="ref">LiP_1,16.18</span></p>
            
            
            <p id="LiP_1.16.19">
               uvāca bhagavān rudraṃ prītaṃ prītena cetasā <br />
               yadidaṃ viśvarūpaṃ te viśvagauḥ śreyasīśvarī //
                <span class="ref">LiP_1,16.19</span></p>
            
            
            <p id="LiP_1.16.20">
               etadveditumicchāmi yatheyaṃ parameśvara <br />
               kaiṣā bhagavatī devī catuṣpādā caturmukhī //
                <span class="ref">LiP_1,16.20</span></p>
            
            
            <p id="LiP_1.16.21">
               catuḥśṛṅgī caturvaktrā caturdaṃṣṭrā catuḥstanī <br />
               caturhastā caturnetrā viśvarūpā kathaṃ smṛtā //
                <span class="ref">LiP_1,16.21</span></p>
            
            
            <p id="LiP_1.16.22">
               kiṃnāmagotrā kasyeyaṃ kiṃvīryā cāpi karmataḥ <br />
               tasya tadvacanaṃ śrutvā devadevo vṛṣadhvajaḥ //
                <span class="ref">LiP_1,16.22</span></p>
            
            
            <p id="LiP_1.16.23">
               prāha devavṛṣaṃ brahmā brahmāṇaṃ cātmasaṃbhavam <br />
               rahasyaṃ sarvamantrāṇāṃ pāvanaṃ puṣṭivardhanam //
                <span class="ref">LiP_1,16.23</span></p>
            
            
            <p id="LiP_1.16.24">
               śṛṇuṣvaitatparaṃ guhyam ādisarge yathā tathā <br />
               evaṃ yo vartate kalpo viśvarūpastvasau mataḥ //
                <span class="ref">LiP_1,16.24</span></p>
            
            
            <p id="LiP_1.16.25">
               brahmasthānamidaṃ cāpi yatra prāptaṃ tvayā prabho <br />
               tvattaḥ parataraṃ deva viṣṇunā tatpadaṃ śubham //
                <span class="ref">LiP_1,16.25</span></p>
            
            
            <p id="LiP_1.16.26">
               vaikuṇṭhena viśuddhena mama vāmāṅgajena vā <br />
               tadāprabhṛti kalpaś ca trayastriṃśattamo hyayam //
                <span class="ref">LiP_1,16.26</span></p>
            
            
            <p id="LiP_1.16.27">
               śataṃ śatasahasrāṇām atītā ye svayaṃbhuvaḥ <br />
               purastāttava deveśa tacchṛṇuṣva mahāmate //
                <span class="ref">LiP_1,16.27</span></p>
            
            
            <p id="LiP_1.16.28">
               ānandastu sa vijñeya ānandatve vyavasthitaḥ <br />
               māṇḍavyagotrastapasā mama putratvamāgataḥ //
                <span class="ref">LiP_1,16.28</span></p>
            
            
            <p id="LiP_1.16.29">
               tvayi yogaṃ ca sāṃkhyaṃ ca tapovidyāvidhikriyāḥ <br />
               ṛtaṃ satyaṃ dayā brahma ahiṃsā sanmatiḥ kṣamā //
                <span class="ref">LiP_1,16.29</span></p>
            
            
            <p id="LiP_1.16.30">
               dhyānaṃ dhyeyaṃ damaḥ śāntir vidyāvidyā matirdhṛtiḥ <br />
               kāntirnītiḥ prathā medhā lajjā dṛṣṭiḥ sarasvatī //
                <span class="ref">LiP_1,16.30</span></p>
            
            
            <p id="LiP_1.16.31">
               tuṣṭiḥ puṣṭiḥ kriyā caiva prasādaś ca pratiṣṭhitāḥ <br />
               dvātriṃśatsuguṇā hyeṣā dvātriṃśākṣarasaṃjñayā //
                <span class="ref">LiP_1,16.31</span></p>
            
            
            <p id="LiP_1.16.32">
               prakṛtirvihitā brahmaṃs tvatprasūtirmaheśvarī <br />
               viṣṇorbhagavataścāpi tathānyeṣāmapi prabho //
                <span class="ref">LiP_1,16.32</span></p>
            
            
            <p id="LiP_1.16.33">
               saiṣā bhagavatī devī matprasūtiḥ pratiṣṭhitā <br />
               caturmukhī jagadyoniḥ prakṛtir gauḥ pratiṣṭhitā //
                <span class="ref">LiP_1,16.33</span></p>
            
            
            <p id="LiP_1.16.34">
               gaurī māyā ca vidyā ca kṛṣṇā haimavatīti ca <br />
               pradhānaṃ prakṛtiścaiva yāmāhustattvacintakāḥ //
                <span class="ref">LiP_1,16.34</span></p>
            
            
            <p id="LiP_1.16.35">
               ajāmekāṃ lohitāṃ śuklakṛṣṇāṃ viśvaprajāṃ sṛjamānāṃ sarūpām <br />
               ajo 'haṃ māṃ viddhi tāṃ viśvarūpaṃ gāyatrīṃ gāṃ viśvarūpāṃ hi buddhyā //
                <span class="ref">LiP_1,16.35</span></p>
            
            
            <p id="LiP_1.16.36">
               evamuktvā mahādevaḥ sasarja parameśvaraḥ <br />
               tataś ca pārśvagā devyāḥ sarvarūpakumārakāḥ //
                <span class="ref">LiP_1,16.36</span></p>
            
            
            <p id="LiP_1.16.37">
               jaṭī muṇḍī śikhaṇḍī ca ardhamuṇḍaś ca jajñire <br />
               tatastena yathoktena yogena sumahaujasaḥ //
                <span class="ref">LiP_1,16.37</span></p>
            
            
            <p id="LiP_1.16.38">
               divyavarṣasahasrānte upāsitvā maheśvaram <br />
               dharmopadeśamakhilaṃ kṛtvā yogamayaṃ dṛḍham //
                <span class="ref">LiP_1,16.38</span></p>
            
            
            <p id="LiP_1.16.39">
               śiṣṭāś ca niyatātmānaḥ praviṣṭā rudramīśvaram //
                <span class="ref">LiP_1,16.39</span></p>
            
            
            
            </div>
         
         <div id="d1e13785">
            
            sūta uvāca
            
            <p id="LiP_1.17.1">
               evaṃ saṃkṣepataḥ proktaḥ sahyādīnāṃ samudbhavaḥ <br />
               yaḥ paṭhecchṛṇuyādvāpi śrāvayedvā dvijottamān //
                <span class="ref">LiP_1,17.1</span></p>
            
            
            <p id="LiP_1.17.2">
               sa yāti brahmasāyujyaṃ prasādātparameṣṭhinaḥ <br />
               ṛṣaya ūcuḥ
               kathaṃ liṅgamabhūlliṅge samabhyarcyaḥ sa śaṅkaraḥ //
                <span class="ref">LiP_1,17.2</span></p>
            
            
            <p id="LiP_1.17.3">
               kiṃ liṅgaṃ kas tathā liṅgī sūta vaktumihārhasi <br />
               romaharṣaṇa uvāca
               evaṃ devāś ca ṛṣayaḥ praṇipatya pitāmaham //
                <span class="ref">LiP_1,17.3</span></p>
            
            
            <p id="LiP_1.17.4">
               apṛcchan bhagavaṃlliṅgaṃ kathamāsīditi svayam <br />
               liṅge maheśvaro rudraḥ samabhyarcyaḥ kathaṃ tviti //
                <span class="ref">LiP_1,17.4</span></p>
            
            
            <p id="LiP_1.17.5">
               kiṃ liṅgaṃ kas tathā liṅgī so 'pyāha ca pitāmahaḥ <br />
               pitāmaha uvāca
               pradhānaṃ liṅgamākhyātaṃ liṅgī ca parameśvaraḥ //
                <span class="ref">LiP_1,17.5</span></p>
            
            
            <p id="LiP_1.17.6">
               rakṣārthamaṃbudhau mahyaṃ viṣṇostvāsīt surottamāḥ <br />
               vaimānike gate sarge janalokaṃ saharṣibhiḥ //
                <span class="ref">LiP_1,17.6</span></p>
            
            
            <p id="LiP_1.17.7">
               sthitikāle tadā pūrṇe tataḥ pratyāhṛte tathā <br />
               caturyugasahasrānte satyalokaṃ gate surāḥ //
                <span class="ref">LiP_1,17.7</span></p>
            
            
            <p id="LiP_1.17.8">
               vinādhipatyaṃ samatāṃ gate 'nte brahmaṇo mama <br />
               śuṣke ca sthāvare sarve tv anāvṛṣṭyā ca sarvaśaḥ //
                <span class="ref">LiP_1,17.8</span></p>
            
            
            <p id="LiP_1.17.9">
               paśavo mānuṣā vṛkṣāḥ piśācāḥ piśitāśanāḥ <br />
               gandharvādyāḥ krameṇaiva nirdagdhā bhānubhānubhiḥ //
                <span class="ref">LiP_1,17.9</span></p>
            
            
            <p id="LiP_1.17.10">
               ekārṇave mahāghore tamobhūte samantataḥ <br />
               suṣvāpāṃbhasi yogātmā nirmalo nirupaplavaḥ //
                <span class="ref">LiP_1,17.10</span></p>
            
            
            <p id="LiP_1.17.11">
               sahasraśīrṣā viśvātmā sahasrākṣaḥ sahasrapāt <br />
               sahasrabāhuḥ sarvajñaḥ sarvadevabhavodbhavaḥ //
                <span class="ref">LiP_1,17.11</span></p>
            
            
            <p id="LiP_1.17.12">
               hiraṇyagarbho rajasā tamasā śaṅkaraḥ svayam <br />
               sattvena sarvago viṣṇuḥ sarvātmatve maheśvaraḥ //
                <span class="ref">LiP_1,17.12</span></p>
            
            
            <p id="LiP_1.17.13">
               kālātmā kālanābhastu śuklaḥ kṛṣṇastu nirguṇaḥ <br />
               nārāyaṇo mahābāhuḥ sarvātmā sadasanmayaḥ //
                <span class="ref">LiP_1,17.13</span></p>
            
            
            <p id="LiP_1.17.14">
               tathābhūtamahaṃ dṛṣṭvā śayānaṃ paṅkajekṣaṇam <br />
               māyayā mohitastasya tamavocamamarṣitaḥ //
                <span class="ref">LiP_1,17.14</span></p>
            
            
            <p id="LiP_1.17.15">
               kastvaṃ vadeti hastena samutthāpya sanātanam <br />
               tadā hastaprahāreṇa tīvreṇa sa dṛḍhena tu //
                <span class="ref">LiP_1,17.15</span></p>
            
            
            <p id="LiP_1.17.16">
               prabuddho 'hīyaśayanāt samāsīnaḥ kṣaṇaṃ vaśī <br />
               dadarśa nidrāviklinnanīrajāmalalocanaḥ //
                <span class="ref">LiP_1,17.16</span></p>
            
            
            <p id="LiP_1.17.17">
               māmagre saṃsthitaṃ bhāsādhyāsito bhagavān hariḥ <br />
               āha cotthāya bhagavān hasanmāṃ madhuraṃ sakṛt //
                <span class="ref">LiP_1,17.17</span></p>
            
            
            <p id="LiP_1.17.18">
               svāgataṃsvāgataṃ vatsa pitāmaha mahādyute <br />
               tasya tadvacanaṃ śrutvā smitapūrvaṃ surarṣabhāḥ //
                <span class="ref">LiP_1,17.18</span></p>
            
            
            <p id="LiP_1.17.19">
               rajasā baddhavairaś ca tamavocaṃ janārdanam <br />
               bhāṣase vatsa vatseti sargasaṃhārakāraṇam //
                <span class="ref">LiP_1,17.19</span></p>
            
            
            <p id="LiP_1.17.20">
               mām ihāntaḥsmitaṃ kṛtvā guruḥ śiṣyamivānagha <br />
               kartāraṃ jagatāṃ sākṣāt prakṛteś ca pravartakam //
                <span class="ref">LiP_1,17.20</span></p>
            
            
            <p id="LiP_1.17.21">
               sanātanamajaṃ viṣṇuṃ viriñciṃ viśvasaṃbhavam <br />
               viśvātmānaṃ vidhātāraṃ dhātāraṃ paṅkajekṣaṇam //
                <span class="ref">LiP_1,17.21</span></p>
            
            
            <p id="LiP_1.17.22">
               kimarthaṃ bhāṣase mohād vaktumarhasi satvaram <br />
               so 'pi māmāha jagatāṃ kartāhamiti lokaya //
                <span class="ref">LiP_1,17.22</span></p>
            
            
            <p id="LiP_1.17.23">
               bhartā hartā bhavān aṅgād avatīrṇo mamāvyayāt <br />
               vismṛto 'si jagannāthaṃ nārāyaṇamanāmayam //
                <span class="ref">LiP_1,17.23</span></p>
            
            
            <p id="LiP_1.17.24">
               puruṣaṃ paramātmānaṃ puruhūtaṃ puruṣṭutam <br />
               viṣṇumacyutamīśānaṃ viśvasya prabhavodbhavam //
                <span class="ref">LiP_1,17.24</span></p>
            
            
            <p id="LiP_1.17.25">
               tavāparādho nāstyatra mama māyākṛtaṃ tvidam <br />
               śṛṇu satyaṃ caturvaktra sarvadeveśvaro hyayam //
                <span class="ref">LiP_1,17.25</span></p>
            
            
            <p id="LiP_1.17.26">
               kartā netā ca hartā ca na mayāsti samo vibhuḥ <br />
               ahameva paraṃ brahma paraṃ tattvaṃ pitāmaha //
                <span class="ref">LiP_1,17.26</span></p>
            
            
            <p id="LiP_1.17.27">
               ahameva paraṃ jyotiḥ paramātmā tvahaṃ vibhuḥ <br />
               yadyaddṛṣṭaṃ śrutaṃ sarvaṃ jagatyasmiṃścarācaram //
                <span class="ref">LiP_1,17.27</span></p>
            
            
            <p id="LiP_1.17.28">
               tattadviddhi caturvaktra sarvaṃ manmayamityatha <br />
               mayā sṛṣṭaṃ purāvyaktaṃ caturviṃśatikaṃ svayam //
                <span class="ref">LiP_1,17.28</span></p>
            
            
            <p id="LiP_1.17.29">
               nityāntā hyaṇavo baddhāḥ sṛṣṭāḥ krodhodbhavādayaḥ <br />
               prasādāddhi bhavānaṇḍāny anekānīha līlayā //
                <span class="ref">LiP_1,17.29</span></p>
            
            
            <p id="LiP_1.17.30">
               sṛṣṭā buddhirmayā tasyām ahaṅkārastridhā tataḥ <br />
               tanmātrāpañcakaṃ tasmān manaḥ ṣaṣṭhendriyāṇi ca //
                <span class="ref">LiP_1,17.30</span></p>
            
            
            <p id="LiP_1.17.31">
               ākāśādīni bhūtāni bhautikāni ca līlayā <br />
               ityuktavati tasmiṃś ca mayi cāpi vacas tathā //
                <span class="ref">LiP_1,17.31</span></p>
            
            
            <p id="LiP_1.17.32">
               āvayoścābhavadyuddhaṃ sughoraṃ romaharṣaṇam <br />
               pralayārṇavamadhye tu rajasā baddhavairayoḥ //
                <span class="ref">LiP_1,17.32</span></p>
            
            
            <p id="LiP_1.17.33">
               etasminnantare liṅgam abhavaccāvayoḥ puraḥ <br />
               vivādaśamanārthaṃ hi prabodhārthaṃ ca bhāsvaram //
                <span class="ref">LiP_1,17.33</span></p>
            
            
            <p id="LiP_1.17.34">
               jvālāmālāsahasrāḍhyaṃ kālānalaśatopamam <br />
               kṣayavṛddhivinirmuktam ādimadhyāntavarjitam //
                <span class="ref">LiP_1,17.34</span></p>
            
            
            <p id="LiP_1.17.35">
               anaupamyamanirdeśyam avyaktaṃ viśvasaṃbhavam <br />
               tasya jvālāsahasreṇa mohito bhagavān hariḥ //
                <span class="ref">LiP_1,17.35</span></p>
            
            
            <p id="LiP_1.17.36">
               mohitaṃ prāha māmatra parīkṣāvo 'gnisaṃbhavam <br />
               adhogamiṣyāmyanalastaṃbhasyānupamasya ca //
                <span class="ref">LiP_1,17.36</span></p>
            
            
            <p id="LiP_1.17.37">
               bhavānūrdhvaṃ prayatnena gantumarhasi satvaram <br />
               evaṃ vyāhṛtya viśvātmā svarūpamakarottadā //
                <span class="ref">LiP_1,17.37</span></p>
            
            
            <p id="LiP_1.17.38">
               vārāhamahamapyāśu haṃsatvaṃ prāptavānsurāḥ <br />
               tadāprabhṛti māmāhurh aṃsaṃ haṃso virāḍiti //
                <span class="ref">LiP_1,17.38</span></p>
            
            
            <p id="LiP_1.17.39">
               haṃsahaṃseti yo brūyān māṃ haṃsaḥ sa bhaviṣyati <br />
               suśveto hyanalākṣaś ca viśvataḥ pakṣasaṃyutaḥ //
                <span class="ref">LiP_1,17.39</span></p>
            
            
            <p id="LiP_1.17.40">
               mano 'nilajavo bhūtvā gato 'haṃ cordhvataḥ surāḥ <br />
               nārāyaṇo 'pi viśvātmā nīlāñjanacayopamam //
                <span class="ref">LiP_1,17.40</span></p>
            
            
            <p id="LiP_1.17.41">
               daśayojanavistīrṇaṃ śatayojanamāyatam <br />
               meruparvatavarṣmāṇaṃ gauratīkṣṇāgradaṃṣṭriṇam //
                <span class="ref">LiP_1,17.41</span></p>
            
            
            <p id="LiP_1.17.42">
               kālādityasamābhāsaṃ dīrghaghoṇaṃ mahāsvaram <br />
               hrasvapādaṃ vicitrāṅgaṃ jaitraṃ dṛḍham anaupamam //
                <span class="ref">LiP_1,17.42</span></p>
            
            
            <p id="LiP_1.17.43">
               vārāhamasitaṃ rūpam āsthāya gatavānadhaḥ <br />
               evaṃ varṣasahasraṃ tu tvaranviṣṇuradhogataḥ //
                <span class="ref">LiP_1,17.43</span></p>
            
            
            <p id="LiP_1.17.44">
               nāpaśyadalpamapyasya mūlaṃ liṅgasya sūkaraḥ <br />
               tāvatkālaṃ gato hyūrdhvam ahamapyarisūdanaḥ //
                <span class="ref">LiP_1,17.44</span></p>
            
            
            <p id="LiP_1.17.45">
               satvaraṃ sarvayatnena tasyāntaṃ jñātumicchayā <br />
               śrānto hyadṛṣṭvā tasyāntam ahaṅkārādadhogataḥ //
                <span class="ref">LiP_1,17.45</span></p>
            
            
            <p id="LiP_1.17.46">
               tathaiva bhagavān viṣṇuḥ śrāntaḥ saṃtrastalocanaḥ <br />
               sarvadevabhavastūrṇam utthitaḥ saḥ mahāvapuḥ //
                <span class="ref">LiP_1,17.46</span></p>
            
            
            <p id="LiP_1.17.47">
               samāgato mayā sārdhaṃ praṇipatya mahāmanāḥ <br />
               māyayā mohitaḥ śaṃbhos tasthau saṃvignamānasaḥ //
                <span class="ref">LiP_1,17.47</span></p>
            
            
            <p id="LiP_1.17.48">
               pṛṣṭhataḥ pārśvataścaiva cāgrataḥ parameśvaram <br />
               praṇipatya mayā sārdhaṃ sasmāra kimidaṃ tviti //
                <span class="ref">LiP_1,17.48</span></p>
            
            
            <p id="LiP_1.17.49">
               tadā samabhavattatra nādo vai śabdalakṣaṇaḥ <br />
               omomiti suraśreṣṭhāḥ suvyaktaḥ plutalakṣaṇaḥ //
                <span class="ref">LiP_1,17.49</span></p>
            
            
            <p id="LiP_1.17.50">
               kimidaṃ tviti saṃcintya mayā tiṣṭhanmahāsvanam <br />
               liṅgasya dakṣiṇe bhāge tadāpaśyatsanātanam //
                <span class="ref">LiP_1,17.50</span></p>
            
            
            <p id="LiP_1.17.51">
               ādyavarṇamakāraṃ tu ukāraṃ cottare tataḥ <br />
               makāraṃ madhyataścaiva nādāntaṃ tasya caumiti //
                <span class="ref">LiP_1,17.51</span></p>
            
            
            <p id="LiP_1.17.52">
               sūryamaṇḍalavaddṛṣṭvā varṇamādyaṃ tu dakṣiṇe <br />
               uttare pāvakaprakhyam ukāraṃ puruṣarṣabhaḥ //
                <span class="ref">LiP_1,17.52</span></p>
            
            
            <p id="LiP_1.17.53">
               śītāṃśumaṇḍalaprakhyaṃ makāraṃ madhyamaṃ tathā <br />
               tasyopari tadāpaśyac chuddhasphaṭikavat prabhum //
                <span class="ref">LiP_1,17.53</span></p>
            
            
            <p id="LiP_1.17.54">
               turīyātītam amṛtaṃ niṣkalaṃ nirupaplavam <br />
               nirdvandvaṃ kevalaṃ śūnyaṃ bāhyābhyantaravarjitam //
                <span class="ref">LiP_1,17.54</span></p>
            
            
            <p id="LiP_1.17.55">
               sabāhyābhyantaraṃ caiva sabāhyābhyantarasthitam <br />
               ādimadhyāntarahitam ānandasyāpi kāraṇam //
                <span class="ref">LiP_1,17.55</span></p>
            
            
            <p id="LiP_1.17.56">
               mātrāstisrastvardhamātraṃ nādākhyaṃ brahmasaṃjñitam <br />
               ṛgyajuḥsāmavedā vai mātrārūpeṇa mādhavaḥ //
                <span class="ref">LiP_1,17.56</span></p>
            
            
            <p id="LiP_1.17.57">
               vedaśabdebhya eveśaṃ viśvātmānamacintayat <br />
               tadābhavadṛṣirveda ṛṣeḥ sāratamaṃ śubham //
                <span class="ref">LiP_1,17.57</span></p>
            
            
            <p id="LiP_1.17.58">
               tenaiva ṛṣiṇā viṣṇur jñātavān parameśvaram <br />
               deva uvāca
               cintayā rahito rudro vāco yanmanasā saha //
                <span class="ref">LiP_1,17.58</span></p>
            
            
            <p id="LiP_1.17.59">
               aprāpya taṃ nivartante vācyastvekākṣareṇa saḥ <br />
               ekākṣareṇa tadvācyam ṛtaṃ paramakāraṇam //
                <span class="ref">LiP_1,17.59</span></p>
            
            
            <p id="LiP_1.17.60">
               satyamānandamamṛtaṃ paraṃ brahma parātparam <br />
               ekākṣarādakārākhyo bhagavānkanakāṇḍajaḥ //
                <span class="ref">LiP_1,17.60</span></p>
            
            
            <p id="LiP_1.17.61">
               ekākṣarādukārākhyo hariḥ paramakāraṇam <br />
               ekākṣarānmakārākhyo bhagavānnīlalohitaḥ //
                <span class="ref">LiP_1,17.61</span></p>
            
            
            <p id="LiP_1.17.62">
               sargakartā tvakārākhyo hy ukārākhyastu mohakaḥ <br />
               makārākhyas tayor nityam anugrahakaro 'bhavat //
                <span class="ref">LiP_1,17.62</span></p>
            
            
            <p id="LiP_1.17.63">
               makārākhyo vibhurbījī hy akāro bījamucyate <br />
               ukārākhyo hariryoniḥ pradhānapuruṣeśvaraḥ //
                <span class="ref">LiP_1,17.63</span></p>
            
            
            <p id="LiP_1.17.64">
               bījī ca bījaṃ tadyonir nādākhyaś ca maheśvaraḥ <br />
               bījī vibhajya cātmānaṃ svecchayā tu vyavasthitaḥ //
                <span class="ref">LiP_1,17.64</span></p>
            
            
            <p id="LiP_1.17.65">
               asya liṅgādabhūdbījam akāro bījinaḥ prabhoḥ <br />
               ukārayonau nikṣiptam avardhata samantataḥ //
                <span class="ref">LiP_1,17.65</span></p>
            
            
            <p id="LiP_1.17.66">
               sauvarṇamabhavaccāṇḍam āveṣṭyādyaṃ tadakṣaram <br />
               anekābdaṃ tathā cāpsu divyamaṇḍaṃ vyavasthitam //
                <span class="ref">LiP_1,17.66</span></p>
            
            
            <p id="LiP_1.17.67">
               tato varṣasahasrānte dvidhā kṛtamajodbhavam <br />
               aṇḍam apsu sthitaṃ sākṣād ādyākhyeneśvareṇa tu //
                <span class="ref">LiP_1,17.67</span></p>
            
            
            <p id="LiP_1.17.68">
               tasyāṇḍasya śubhaṃ haimaṃ kapālaṃ cordhvasaṃsthitam <br />
               jajñe yaddyaustadaparaṃ pṛthivī pañcalakṣaṇā //
                <span class="ref">LiP_1,17.68</span></p>
            
            
            <p id="LiP_1.17.69">
               tasmādaṇḍodbhavo jajñe tv akārākhyaścaturmukhaḥ <br />
               sa sraṣṭā sarvalokānāṃ sa eva trividhaḥ prabhuḥ //
                <span class="ref">LiP_1,17.69</span></p>
            
            
            <p id="LiP_1.17.70">
               evamomomiti proktam ityāhuryajuṣāṃ varāḥ <br />
               yajuṣāṃ vacanaṃ śrutvā ṛcaḥ sāmāni sādaram //
                <span class="ref">LiP_1,17.70</span></p>
            
            
            <p id="LiP_1.17.71">
               evameva hare brahmann ityāhuḥ śrutayastadā <br />
               tato vijñāya deveśaṃ yathāvacchrutisaṃbhavaiḥ //
                <span class="ref">LiP_1,17.71</span></p>
            
            
            <p id="LiP_1.17.72">
               mantrairmaheśvaraṃ devaṃ tuṣṭāva sumahodayam <br />
               āvayoḥ stutisaṃtuṣṭo liṅge tasminnirañjanaḥ //
                <span class="ref">LiP_1,17.72</span></p>
            
            
            <p id="LiP_1.17.73">
               divyaṃ śabdamayaṃ rūpam āsthāya prahasan sthitaḥ <br />
               akārastasya mūrdhā tu lalāṭaṃ dīrghamucyate //
                <span class="ref">LiP_1,17.73</span></p>
            
            
            <p id="LiP_1.17.74">
               ikāro dakṣiṇaṃ netram īkāro vāmalocanam <br />
               ukāro dakṣiṇaṃ śrotram ūkāro vāmamucyate //
                <span class="ref">LiP_1,17.74</span></p>
            
            
            <p id="LiP_1.17.75">
               ṛkāro dakṣiṇaṃ tasya kapolaṃ parameṣṭhinaḥ <br />
               vāmaṃ kapolam ṝkāro ḷ ḹ nāsāpuṭe ubhe //
                <span class="ref">LiP_1,17.75</span></p>
            
            
            <p id="LiP_1.17.76">
               ekāram oṣṭhamūrddhvaś ca aikārastvadharo vibhoḥ <br />
               okāraś ca tathaukāro dantapaṅktidvayaṃ kramāt //
                <span class="ref">LiP_1,17.76</span></p>
            
            
            <p id="LiP_1.17.77">
               amastu tālunī tasya devadevasya dhīmataḥ <br />
               kādipañcākṣarāṇyasya pañca hastāni dakṣiṇe //
                <span class="ref">LiP_1,17.77</span></p>
            
            
            <p id="LiP_1.17.78">
               cādipañcākṣarāṇyevaṃ pañca hastāni vāmataḥ <br />
               ṭādipañcākṣaraṃ pādas tādipañcākṣaraṃ tathā //
                <span class="ref">LiP_1,17.78</span></p>
            
            
            <p id="LiP_1.17.79">
               pakāramudaraṃ tasya phakāraḥ pārśvamucyate <br />
               bakāro vāmapārśvaṃ vai bhakāraṃ skandhamasya tat //
                <span class="ref">LiP_1,17.79</span></p>
            
            
            <p id="LiP_1.17.80">
               makāraṃ hṛdayaṃ śaṃbhor mahādevasya yoginaḥ <br />
               yakārādisakārāntaṃ vibhorvai sapta dhātavaḥ //
                <span class="ref">LiP_1,17.80</span></p>
            
            
            <p id="LiP_1.17.81">
               hakāra ātmarūpaṃ vai kṣakāraḥ krodha ucyate <br />
               taṃ dṛṣṭvā umayā sārdhaṃ bhagavantaṃ maheśvaram //
                <span class="ref">LiP_1,17.81</span></p>
            
            
            <p id="LiP_1.17.82">
               praṇamya bhagavān viṣṇuḥ punaścāpaśyadūrddhvataḥ <br />
               oṅkāraprabhavaṃ mantraṃ kalāpañcakasaṃyutam //
                <span class="ref">LiP_1,17.82</span></p>
            
            
            <p id="LiP_1.17.83">
               śuddhasphaṭikasaṃkāśaṃ subhāṣṭatriṃśadakṣaram <br />
               medhākaram abhūdbhūyaḥ sarvadharmārthasādhakam //
                <span class="ref">LiP_1,17.83</span></p>
            
            
            <p id="LiP_1.17.84">
               gāyatrīprabhavaṃ mantraṃ haritaṃ vaśyakārakam <br />
               caturviṃśativarṇāḍhyaṃ catuṣkalamanuttamam //
                <span class="ref">LiP_1,17.84</span></p>
            
            
            <p id="LiP_1.17.85">
               atharvamasitaṃ mantraṃ kalāṣṭakasamāyutam <br />
               abhicārikamatyarthaṃ trayastriṃśacchubhākṣaram //
                <span class="ref">LiP_1,17.85</span></p>
            
            
            <p id="LiP_1.17.86">
               yajurvedasamāyuktaṃ pañcatriṃśacchubhākṣaram <br />
               kalāṣṭakasamāyuktaṃ suśvetaṃ śāntikaṃ tathā //
                <span class="ref">LiP_1,17.86</span></p>
            
            
            <p id="LiP_1.17.87">
               trayodaśakalāyuktaṃ bālādyaiḥ saha lohitam <br />
               sāmodbhavaṃ jagatyādyaṃ vṛddhisaṃhārakāraṇam //
                <span class="ref">LiP_1,17.87</span></p>
            
            
            <p id="LiP_1.17.88">
               varṇāḥ ṣaḍadhikāḥ ṣaṣṭir asya mantravarasya tu <br />
               pañca mantrāṃs tathā labdhvā jajāpa bhagavān hariḥ //
                <span class="ref">LiP_1,17.88</span></p>
            
            
            <p id="LiP_1.17.89">
               atha dṛṣṭvā kalāvarṇam ṛgyajuḥsāmarūpiṇam <br />
               īśānamīśamukuṭaṃ puruṣāsyaṃ purātanam //
                <span class="ref">LiP_1,17.89</span></p>
            
            
            <p id="LiP_1.17.90">
               aghorahṛdayaṃ hṛdyaṃ vāmaguhyaṃ sadāśivam <br />
               sadyaḥ pādaṃ mahādevaṃ mahābhogīndrabhūṣaṇam //
                <span class="ref">LiP_1,17.90</span></p>
            
            
            <p id="LiP_1.17.91">
               viśvataḥ pādavadanaṃ viśvato 'kṣikaraṃ śivam <br />
               brahmaṇo 'dhipatiṃ sargasthitisaṃhārakāraṇam //
                <span class="ref">LiP_1,17.91</span></p>
            
            
            <p id="LiP_1.17.92">
               tuṣṭāva punariṣṭābhir vāgbhir varadamīśvaram //
                <span class="ref">LiP_1,17.92</span></p>
            
            
            
            </div>
         
         <div id="d1e15550">
            viṣṇur uvāca
            
            <p id="LiP_1.18.1">
               ekākṣarāya rudrāya akārāyātmarūpiṇe <br />
               ukārāyādidevāya vidyādehāya vai namaḥ //
                <span class="ref">LiP_1,18.1</span></p>
            
            
            <p id="LiP_1.18.2">
               tṛtīyāya makārāya śivāya paramātmane <br />
               sūryāgnisomavarṇāya yajamānāya vai namaḥ //
                <span class="ref">LiP_1,18.2</span></p>
            
            
            <p id="LiP_1.18.3">
               agnaye rudrarūpāya rudrāṇāṃ pataye namaḥ <br />
               śivāya śivamantrāya sadyojātāya vedhase //
                <span class="ref">LiP_1,18.3</span></p>
            
            
            <p id="LiP_1.18.4">
               vāmāya vāmadevāya varadāyāmṛtāya te <br />
               aghorāyātighorāya sadyojātāya raṃhase //
                <span class="ref">LiP_1,18.4</span></p>
            
            
            <p id="LiP_1.18.5">
               īśānāya śmaśānāya ativegāya vegine <br />
               namo 'stu śrutipādāya ūrdhvaliṅgāya liṅgine //
                <span class="ref">LiP_1,18.5</span></p>
            
            
            <p id="LiP_1.18.6">
               hemaliṅgāya hemāya vāriliṅgāya cāṃbhase <br />
               śivāya śivaliṅgāya vyāpine vyomavyāpine //
                <span class="ref">LiP_1,18.6</span></p>
            
            
            <p id="LiP_1.18.7">
               vāyave vāyuvegāya namaste vāyuvyāpine <br />
               tejase tejasāṃ bhartre namastejo 'dhivyāpine //
                <span class="ref">LiP_1,18.7</span></p>
            
            
            <p id="LiP_1.18.8">
               jalāya jalabhūtāya namaste jalavyāpine <br />
               pṛthivyai cāntarikṣāya pṛthivīvyāpine namaḥ //
                <span class="ref">LiP_1,18.8</span></p>
            
            
            <p id="LiP_1.18.9">
               śabdasparśasvarūpāya rasagandhāya gandhine <br />
               gaṇādhipataye tubhyaṃ guhyādguhyatamāya te //
                <span class="ref">LiP_1,18.9</span></p>
            
            
            <p id="LiP_1.18.10">
               anantāya virūpāya anantānāmayāya ca <br />
               śāśvatāya variṣṭhāya vārigarbhāya yogine //
                <span class="ref">LiP_1,18.10</span></p>
            
            
            <p id="LiP_1.18.11">
               saṃsthitāyāmbhasāṃ madhye āvayormadhyavarcase <br />
               goptre hartre sadā kartre nidhanāyeśvarāya ca //
                <span class="ref">LiP_1,18.11</span></p>
            
            
            <p id="LiP_1.18.12">
               acetanāya cintyāya cetanāyāsahāriṇe <br />
               arūpāya surūpāya anaṅgāyāṅgahāriṇe //
                <span class="ref">LiP_1,18.12</span></p>
            
            
            <p id="LiP_1.18.13">
               bhasmadigdhaśarīrāya bhānusomāgnihetave <br />
               śvetāya śvetavarṇāya tuhinādricarāya ca //
                <span class="ref">LiP_1,18.13</span></p>
            
            
            <p id="LiP_1.18.14">
               suśvetāya suvaktrāya namaḥ śvetaśikhāya ca <br />
               śvetāsyāya mahāsyāya namaste śvetalohita //
                <span class="ref">LiP_1,18.14</span></p>
            
            
            <p id="LiP_1.18.15">
               sutārāya viśiṣṭāya namo dundubhine hara <br />
               śatarūpavirūpāya namaḥ ketumate sadā //
                <span class="ref">LiP_1,18.15</span></p>
            
            
            <p id="LiP_1.18.16">
               ṛddhiśokaviśokāya pinākāya kapardine <br />
               vipāśāya supāśāya namaste pāśanāśine //
                <span class="ref">LiP_1,18.16</span></p>
            
            
            <p id="LiP_1.18.17">
               suhotrāya haviṣyāya subrahmaṇyāya sūriṇe <br />
               sumukhāya suvaktrāya durdamāya damāya ca //
                <span class="ref">LiP_1,18.17</span></p>
            
            
            <p id="LiP_1.18.18">
               kaṅkāya kaṅkarūpāya kaṅkaṇīkṛtapannaga <br />
               sanakāya namastubhyaṃ sanātana sanandana //
                <span class="ref">LiP_1,18.18</span></p>
            
            
            <p id="LiP_1.18.19">
               sanatkumārasāraṅgam āraṇāya mahātmane <br />
               lokākṣiṇe tridhāmāya namo virajase sadā //
                <span class="ref">LiP_1,18.19</span></p>
            
            
            <p id="LiP_1.18.20">
               śaṅkhapālāya śaṅkhāya rajase tamase namaḥ <br />
               sārasvatāya meghāya meghavāhana te namaḥ //
                <span class="ref">LiP_1,18.20</span></p>
            
            
            <p id="LiP_1.18.21">
               suvāhāya vivāhāya vivādavaradāya ca <br />
               namaḥ śivāya rudrāya pradhānāya namonamaḥ //
                <span class="ref">LiP_1,18.21</span></p>
            
            
            <p id="LiP_1.18.22">
               triguṇāya namastubhyaṃ caturvyūhātmane namaḥ <br />
               saṃsārāya namastubhyaṃ namaḥ saṃsārahetave //
                <span class="ref">LiP_1,18.22</span></p>
            
            
            <p id="LiP_1.18.23">
               mokṣāya mokṣarūpāya mokṣakartre namonamaḥ <br />
               ātmane ṛṣaye tubhyaṃ svāmine viṣṇave namaḥ //
                <span class="ref">LiP_1,18.23</span></p>
            
            
            <p id="LiP_1.18.24">
               namo bhagavate tubhyaṃ nāgānāṃ pataye namaḥ <br />
               oṅkārāya namastubhyaṃ sarvajñāya namo namaḥ //
                <span class="ref">LiP_1,18.24</span></p>
            
            
            <p id="LiP_1.18.25">
               sarvāya ca namastubhyaṃ namo nārāyaṇāya ca <br />
               namo hiraṇyagarbhāya ādidevāya te namaḥ //
                <span class="ref">LiP_1,18.25</span></p>
            
            
            <p id="LiP_1.18.26">
               namo 'stvajāya pataye prajānāṃ vyūhahetave <br />
               mahādevāya devānām īśvarāya namo namaḥ //
                <span class="ref">LiP_1,18.26</span></p>
            
            
            <p id="LiP_1.18.27">
               śarvāya ca namastubhyaṃ satyāya śamanāya ca <br />
               brahmaṇe caiva bhūtānāṃ sarvajñāya namo namaḥ //
                <span class="ref">LiP_1,18.27</span></p>
            
            
            <p id="LiP_1.18.28">
               mahātmane namastubhyaṃ prajñārūpāya vai namaḥ <br />
               citaye citirūpāya smṛtirūpāya vai namaḥ //
                <span class="ref">LiP_1,18.28</span></p>
            
            
            <p id="LiP_1.18.29">
               jñānāya jñānagamyāya namaste saṃvide sadā <br />
               śikharāya namastubhyaṃ nīlakaṇṭhāya vai namaḥ //
                <span class="ref">LiP_1,18.29</span></p>
            
            
            <p id="LiP_1.18.30">
               ardhanārīśarīrāya avyaktāya namonamaḥ <br />
               ekādaśavibhedāya sthāṇave te namaḥ sadā //
                <span class="ref">LiP_1,18.30</span></p>
            
            
            <p id="LiP_1.18.31">
               namaḥ somāya sūryāya bhavāya bhavahāriṇe <br />
               yaśaskarāya devāya śaṅkarāyeśvarāya ca //
                <span class="ref">LiP_1,18.31</span></p>
            
            
            <p id="LiP_1.18.32">
               namo 'ṃbikādhipataye umāyāḥ pataye namaḥ <br />
               hiraṇyabāhave tubhyaṃ namaste hemaretase //
                <span class="ref">LiP_1,18.32</span></p>
            
            
            <p id="LiP_1.18.33">
               nīlakeśāya vittāya śitikaṇṭhāya vai namaḥ <br />
               kapardine namastubhyaṃ nāgāṅgābharaṇāya ca //
                <span class="ref">LiP_1,18.33</span></p>
            
            
            <p id="LiP_1.18.34">
               vṛṣārūḍhāya sarvasya hartre kartre namonamaḥ <br />
               vīrarāmātirāmāya rāmanāthāya te vibho //
                <span class="ref">LiP_1,18.34</span></p>
            
            
            <p id="LiP_1.18.35">
               namo rājādhirājāya rājñāmadhigatāya te <br />
               namaḥ pālādhipataye pālāśākṛntate namaḥ //
                <span class="ref">LiP_1,18.35</span></p>
            
            
            <p id="LiP_1.18.36">
               namaḥ keyūrabhūṣāya gopate te namonamaḥ <br />
               namaḥ śrīkaṇṭhanāthāya namo likucapāṇaye //
                <span class="ref">LiP_1,18.36</span></p>
            
            
            <p id="LiP_1.18.37">
               bhuvaneśāya devāya vedaśāstra namo 'stu te <br />
               sāraṅgāya namastubhyaṃ rājahaṃsāya te namaḥ //
                <span class="ref">LiP_1,18.37</span></p>
            
            
            <p id="LiP_1.18.38">
               kanakāṅgadahārāya namaḥ sarpopavītine <br />
               sarpakuṇḍalamālāya kaṭisūtrīkṛtāhine //
                <span class="ref">LiP_1,18.38</span></p>
            
            
            <p id="LiP_1.18.39">
               vedagarbhāya garbhāya viśvagarbhāya te śiva <br />
               brahmovāca
               virarāmeti saṃstutvā brahmaṇā sahito hariḥ //
                <span class="ref">LiP_1,18.39</span></p>
            
            
            <p id="LiP_1.18.40">
               etatstotravaraṃ puṇyaṃ sarvapāpapraṇāśanam <br />
               yaḥ paṭhecchrāvayedvāpi brāhmaṇān vedapāragān //
                <span class="ref">LiP_1,18.40</span></p>
            
            
            <p id="LiP_1.18.41">
               sa yāti brahmaṇo loke pāpakarmarato 'pi vai <br />
               tasmājjapetpaṭhennityaṃ śrāvayedbrāhmaṇāñchubhān //
                <span class="ref">LiP_1,18.41</span></p>
            
            
            <p id="LiP_1.18.42">
               sarvapāpaviśuddhyarthaṃ viṣṇunā paribhāṣitam //
                <span class="ref">LiP_1,18.42</span></p>
            
            
            
            </div>
         
         <div id="d1e16354">
            
            sūta uvāca
            
            <p id="LiP_1.19.1">
               athovāca mahādevaḥ prīto 'haṃ surasattamau <br />
               paśyatāṃ māṃ mahādevaṃ bhayaṃ sarvaṃ vimucyatām //
                <span class="ref">LiP_1,19.1</span></p>
            
            
            <p id="LiP_1.19.2">
               yuvāṃ prasūtau gātrābhyāṃ mama pūrvaṃ mahābalau <br />
               ayaṃ me dakṣiṇe pārśve brahmā lokapitāmahaḥ //
                <span class="ref">LiP_1,19.2</span></p>
            
            
            <p id="LiP_1.19.3">
               vāme pārśve ca me viṣṇur viśvātmā hṛdayodbhavaḥ <br />
               prīto 'haṃ yuvayoḥ samyag varaṃ dadmi yathepsitam //
                <span class="ref">LiP_1,19.3</span></p>
            
            
            <p id="LiP_1.19.4">
               evamuktvā tu taṃ viṣṇuṃ karābhyāṃ parameśvaraḥ <br />
               pasparśa subhagābhyāṃ tu kṛpayā tu kṛpānidhiḥ //
                <span class="ref">LiP_1,19.4</span></p>
            
            
            <p id="LiP_1.19.5">
               tataḥ prahṛṣṭamanasā praṇipatya maheśvaram <br />
               prāha nārāyaṇo nāthaṃ liṅgasthaṃ liṅgavarjitam //
                <span class="ref">LiP_1,19.5</span></p>
            
            
            <p id="LiP_1.19.6">
               yadi prītiḥ samutpannā yadi deyo varaś ca nau <br />
               bhaktirbhavatu nau nityaṃ tvayi cāvyabhicāriṇī //
                <span class="ref">LiP_1,19.6</span></p>
            
            
            <p id="LiP_1.19.7">
               devaḥ pradattavān devāḥ svātmanyavyabhicāriṇīm <br />
               brahmaṇe viṣṇave caiva śraddhāṃ śītāṃśubhūṣaṇaḥ //
                <span class="ref">LiP_1,19.7</span></p>
            
            
            <p id="LiP_1.19.8">
               jānubhyāmavanīṃ gatvā punarnārāyaṇaḥ svayam <br />
               praṇipatya ca viśveśaṃ prāha mandataraṃ vaśī //
                <span class="ref">LiP_1,19.8</span></p>
            
            
            <p id="LiP_1.19.9">
               āvayordevadeveśa vivādamatiśobhanam <br />
               ihāgato bhavān yasmād vivādaśamanāya nau //
                <span class="ref">LiP_1,19.9</span></p>
            
            
            <p id="LiP_1.19.10">
               tasya tadvacanaṃ śrutvā punaḥ prāha haro harim <br />
               praṇipatya sthitaṃ mūrdhnā kṛtāñjalipuṭaṃ smayan //
                <span class="ref">LiP_1,19.10</span></p>
            
            śrīmahādeva uvāca
            
            <p id="LiP_1.19.11">
               pralayasthitisargāṇāṃ kartā tvaṃ dharaṇīpate <br />
               vatsa vatsa hare viṣṇo pālayaitaccarācaram //
                <span class="ref">LiP_1,19.11</span></p>
            
            
            <p id="LiP_1.19.12">
               tridhā bhinno hyahaṃ viṣṇo brahmaviṣṇubhavākhyayā <br />
               sargarakṣālayaguṇair niṣkalaḥ parameśvaraḥ //
                <span class="ref">LiP_1,19.12</span></p>
            
            
            <p id="LiP_1.19.13">
               saṃmohaṃ tyaja bho viṣṇo pālayainaṃ pitāmaham <br />
               pādme bhaviṣyati sutaḥ kalpe tava pitāmahaḥ //
                <span class="ref">LiP_1,19.13</span></p>
            
            
            <p id="LiP_1.19.14">
               tadā drakṣyasi māṃ caivaṃ so 'pi drakṣyati padmajaḥ <br />
               evamuktvā sa bhagavāṃs tatraivāntaradhīyata //
                <span class="ref">LiP_1,19.14</span></p>
            
            
            <p id="LiP_1.19.15">
               tadāprabhṛti lokeṣu liṅgārcā supratiṣṭhitā <br />
               liṅgavedī mahādevī liṅgaṃ sākṣānmaheśvaraḥ //
                <span class="ref">LiP_1,19.15</span></p>
            
            
            <p id="LiP_1.19.16">
               layanālliṅgamityuktaṃ tatraiva nikhilaṃ surāḥ <br />
               yastu laiṅgaṃ paṭhennityam ākhyānaṃ liṅgasannidhau //
                <span class="ref">LiP_1,19.16</span></p>
            
            
            <p id="LiP_1.19.17">
               sa yāti śivatāṃ vipro nātra kāryā vicāraṇā //
                <span class="ref">LiP_1,19.17</span></p>
            
            
            
            </div>
         
         <div id="d1e16679">
            
            ṛṣaya ūcuḥ
            
            <p id="LiP_1.20.1">
               kathaṃ pādme purā kalpe brahmā padmodbhavo 'bhavat <br />
               bhavaṃ ca dṛṣṭavāṃstena brahmaṇā puruṣottamaḥ //
                <span class="ref">LiP_1,20.1</span></p>
            
            
            <p id="LiP_1.20.2">
               etatsarvaṃ viśeṣeṇa sāṃprataṃ vaktumarhasi <br />
               sūta uvāca
               āsīdekārṇavaṃ ghoram avibhāgaṃ tamomayam //
                <span class="ref">LiP_1,20.2</span></p>
            
            
            <p id="LiP_1.20.3">
               madhye caikārṇave tasmin śaṅkhacakragadādharaḥ <br />
               jīmūtābho 'mbujākṣaś ca kirīṭī śrīpatirhariḥ //
                <span class="ref">LiP_1,20.3</span></p>
            
            
            <p id="LiP_1.20.4">
               nārāyaṇamukhodgīrṇasarvātmā puruṣottamaḥ <br />
               aṣṭabāhurmahāvakṣā lokānāṃ yonirucyate //
                <span class="ref">LiP_1,20.4</span></p>
            
            
            <p id="LiP_1.20.5">
               kimapyacintyaṃ yogātmā yogamāsthāya yogavit <br />
               phaṇāsahasrakalitaṃ tamapratimavarcasam //
                <span class="ref">LiP_1,20.5</span></p>
            
            
            <p id="LiP_1.20.6">
               mahābhogapaterbhogaṃ sādhvāstīrya mahocchrayam <br />
               tasminmahati paryaṅke śete caikārṇave prabhuḥ //
                <span class="ref">LiP_1,20.6</span></p>
            
            
            <p id="LiP_1.20.7">
               evaṃ tatra śayānena viṣṇunā prabhaviṣṇunā <br />
               ātmārāmeṇa krīḍārthaṃ līlayākliṣṭakarmaṇā //
                <span class="ref">LiP_1,20.7</span></p>
            
            
            <p id="LiP_1.20.8">
               śatayojanavistīrṇaṃ taruṇādityasannibham <br />
               vajradaṇḍaṃ mahotsedhaṃ nābhyāṃ sṛṣṭaṃ tu puṣkaram //
                <span class="ref">LiP_1,20.8</span></p>
            
            
            <p id="LiP_1.20.9">
               tasyaivaṃ krīḍamānasya samīpaṃ devamīḍhuṣaḥ <br />
               hemagarbhāṇḍajo brahmā rukmavarṇo hyatīndriyaḥ //
                <span class="ref">LiP_1,20.9</span></p>
            
            
            <p id="LiP_1.20.10">
               caturvaktro viśālākṣaḥ samāgamya yadṛcchayā <br />
               śriyā yuktena divyena suśubhena sugandhinā //
                <span class="ref">LiP_1,20.10</span></p>
            
            
            <p id="LiP_1.20.11">
               krīḍamānaṃ ca padmena dṛṣṭvā brahmā śubhekṣaṇam <br />
               savismayamathāgamya saumyasampannayā girā //
                <span class="ref">LiP_1,20.11</span></p>
            
            
            <p id="LiP_1.20.12">
               provāca ko bhavāñchete hy āśrito madhyamambhasām <br />
               atha tasyācyutaḥ śrutvā brahmaṇastu śubhaṃ vacaḥ //
                <span class="ref">LiP_1,20.12</span></p>
            
            
            <p id="LiP_1.20.13">
               udatiṣṭhata paryaṅkād vismayotphullalocanaḥ <br />
               pratyuvācottaraṃ caiva kalpe kalpe pratiśrayaḥ //
                <span class="ref">LiP_1,20.13</span></p>
            
            
            <p id="LiP_1.20.14">
               kartavyaṃ ca kṛtaṃ caiva kriyate yacca kiṃcana <br />
               dyaurantarikṣaṃ bhūścaiva paraṃ padamahaṃ bhuvaḥ //
                <span class="ref">LiP_1,20.14</span></p>
            
            
            <p id="LiP_1.20.15">
               tamevamuktvā bhagavān viṣṇuḥ punarathābravīt <br />
               kastvaṃ khalu samāyātaḥ samīpaṃ bhagavānkutaḥ //
                <span class="ref">LiP_1,20.15</span></p>
            
            
            <p id="LiP_1.20.16">
               kva vā bhūyaś ca gantavyaṃ kaś ca vā te pratiśrayaḥ <br />
               ko bhavān viśvamūrtirvai kartavyaṃ kiṃ ca te mayā //
                <span class="ref">LiP_1,20.16</span></p>
            
            
            <p id="LiP_1.20.17">
               evaṃ bruvantaṃ vaikuṇṭhaṃ pratyuvāca pitāmahaḥ <br />
               māyayā mohitaḥ śaṃbhor avijñāya janārdanam //
                <span class="ref">LiP_1,20.17</span></p>
            
            
            <p id="LiP_1.20.18">
               māyayā mohitaṃ devam avijñātaṃ mahātmanaḥ <br />
               yathā bhavāṃstathaivāham ādikartā prajāpatiḥ //
                <span class="ref">LiP_1,20.18</span></p>
            
            
            <p id="LiP_1.20.19">
               savismayaṃ vacaḥ śrutvā brahmaṇo lokatantriṇaḥ <br />
               anujñātaś ca te nātha vaikuṇṭho viśvasaṃbhavaḥ //
                <span class="ref">LiP_1,20.19</span></p>
            
            
            <p id="LiP_1.20.20">
               kautūhalānmahāyogī praviṣṭo brahmaṇo mukham <br />
               imānaṣṭādaśa dvīpān sasamudrān saparvatān //
                <span class="ref">LiP_1,20.20</span></p>
            
            
            <p id="LiP_1.20.21">
               praviśya sumahātejāś cāturvarṇyasamākulān <br />
               brahmaṇastambhaparyantaṃ saptalokān sanātanān //
                <span class="ref">LiP_1,20.21</span></p>
            
            
            <p id="LiP_1.20.22">
               brahmaṇastūdare dṛṣṭvā sarvānviṣṇurmahābhujaḥ <br />
               aho 'sya tapaso vīryam ityuktvā ca punaḥ punaḥ //
                <span class="ref">LiP_1,20.22</span></p>
            
            
            <p id="LiP_1.20.23">
               aṭitvā vividhāṃllokān viṣṇurnānāvidhāśrayān <br />
               tato varṣasahasrānte nāntaṃ hi dadṛśe yadā //
                <span class="ref">LiP_1,20.23</span></p>
            
            
            <p id="LiP_1.20.24">
               tadāsya vaktrānniṣkramya pannagendraniketanaḥ <br />
               nārāyaṇo jagaddhātā pitāmahamathābravīt //
                <span class="ref">LiP_1,20.24</span></p>
            
            
            <p id="LiP_1.20.25">
               bhagavānādiraṅkaś ca madhyaṃ kālo diśo nabhaḥ <br />
               nāhamantaṃ prapaśyāmi udarasya tavānagha //
                <span class="ref">LiP_1,20.25</span></p>
            
            
            <p id="LiP_1.20.26">
               evamuktvābravīdbhūyaḥ pitāmahamidaṃ hariḥ <br />
               bhagavānevamevāhaṃ śāśvataṃ hi mamodaram //
                <span class="ref">LiP_1,20.26</span></p>
            
            
            <p id="LiP_1.20.27">
               praviśya lokān paśyaitān anaupamyānsurottama <br />
               tataḥ prāhlādinīṃ vāṇīṃ śrutvā tasyābhinandya ca //
                <span class="ref">LiP_1,20.27</span></p>
            
            
            <p id="LiP_1.20.28">
               śrīpaterudaraṃ bhūyaḥ praviveśa pitāmahaḥ <br />
               tāneva lokān garbhasthān apaśyat satyavikramaḥ //
                <span class="ref">LiP_1,20.28</span></p>
            
            
            <p id="LiP_1.20.29">
               paryaṭitvā tu devasya dadṛśe 'ntaṃ na vai hareḥ <br />
               jñātvā gatiṃ tasya pitāmahasya dvārāṇi sarvāṇi pidhāya viṣṇuḥ <br />
               vibhurmanaḥ kartumiyeṣa cāśu sukhaṃ prasupto 'hamiti pracintya //
                <span class="ref">LiP_1,20.29</span></p>
            
            
            <p id="LiP_1.20.30">
               tato dvārāṇi sarvāṇi pihitāni samīkṣya vai <br />
               sūkṣmaṃ kṛtvātmano rūpaṃ nābhyāṃ dvāramavindata //
                <span class="ref">LiP_1,20.30</span></p>
            
            
            <p id="LiP_1.20.31">
               padmasūtrānusāreṇa cānvapaśyatpitāmahaḥ <br />
               ujjahārātmano rūpaṃ puṣkarāccaturānanaḥ //
                <span class="ref">LiP_1,20.31</span></p>
            
            
            <p id="LiP_1.20.32">
               virarājāravindasthaḥ padmagarbhasamadyutiḥ <br />
               brahmā svayaṃbhūrbhagavāñ jagadyoniḥ pitāmahaḥ //
                <span class="ref">LiP_1,20.32</span></p>
            
            
            <p id="LiP_1.20.33">
               etasminnantare tābhyām ekaikasya tu kṛtsnaśaḥ <br />
               vartamāne tu saṃgharṣe madhye tasyārṇavasya tu //
                <span class="ref">LiP_1,20.33</span></p>
            
            
            <p id="LiP_1.20.34">
               kuto 'pyaparimeyātmā bhūtānāṃ prabhurīśvaraḥ <br />
               śūlapāṇirmahādevo hemavīrāṃbaracchadaḥ //
                <span class="ref">LiP_1,20.34</span></p>
            
            
            <p id="LiP_1.20.35">
               agacchadyatra so 'nanto nāgabhogapatir hariḥ <br />
               śīghraṃ vikramatastasya padbhyām ākrāntapīḍitāḥ //
                <span class="ref">LiP_1,20.35</span></p>
            
            
            <p id="LiP_1.20.36">
               udbhūtāstūrṇamākāśe pṛthulāstoyabindavaḥ <br />
               atyuṣṇaścātiśītaś ca vāyustatra vavau punaḥ //
                <span class="ref">LiP_1,20.36</span></p>
            
            
            <p id="LiP_1.20.37">
               taddṛṣṭvā mahadāścaryaṃ brahmā viṣṇumabhāṣata <br />
               abbindavaś ca śītoṣṇāḥ kampayantyaṃbujaṃ bhṛśam //
                <span class="ref">LiP_1,20.37</span></p>
            
            
            <p id="LiP_1.20.38">
               etanme saṃśayaṃ brūhi kiṃ vā tvanyaccikīrṣasi <br />
               etadevaṃvidhaṃ vākyaṃ pitāmahamukhodgatam //
                <span class="ref">LiP_1,20.38</span></p>
            
            
            <p id="LiP_1.20.39">
               śrutvāpratimakarmā hi bhagavānasurāntakṛt <br />
               kiṃ nu khalvatra me nābhyāṃ bhūtamanyatkṛtālayam //
                <span class="ref">LiP_1,20.39</span></p>
            
            
            <p id="LiP_1.20.40">
               vadati priyamatyarthaṃ manyuścāsya mayā kṛtaḥ <br />
               ityevaṃ manasā dhyātvā pratyuvācedamuttaram //
                <span class="ref">LiP_1,20.40</span></p>
            
            
            <p id="LiP_1.20.41">
               kimatra bhagavānadya puṣkare jātasaṃbhramaḥ <br />
               kiṃ mayā ca kṛtaṃ deva yanmāṃ priyamanuttamam //
                <span class="ref">LiP_1,20.41</span></p>
            
            
            <p id="LiP_1.20.42">
               bhāṣase puruṣaśreṣṭha kimarthaṃ brūhi tattvataḥ <br />
               evaṃ bruvāṇaṃ deveśaṃ lokayātrānugaṃ tataḥ //
                <span class="ref">LiP_1,20.42</span></p>
            
            
            <p id="LiP_1.20.43">
               pratyuvācāmbujābhākṣaṃ brahmā vedanidhiḥ prabhuḥ <br />
               yo 'sau tavodaraṃ pūrvaṃ praviṣṭo 'haṃ tvadicchayā //
                <span class="ref">LiP_1,20.43</span></p>
            
            
            <p id="LiP_1.20.44">
               yathā mamodare lokāḥ sarve dṛṣṭāstvayā prabho <br />
               tathaiva dṛṣṭāḥ kārtsnyena mayā lokāstavodare //
                <span class="ref">LiP_1,20.44</span></p>
            
            
            <p id="LiP_1.20.45">
               tato varṣasahasrāttu upāvṛttasya me 'nagha <br />
               tvayā matsarabhāvena māṃ vaśīkartumicchatā //
                <span class="ref">LiP_1,20.45</span></p>
            
            
            <p id="LiP_1.20.46">
               āśu dvārāṇi sarvāṇi pihitāni samantataḥ <br />
               tato mayā mahābhāga saṃcintya svena tejasā //
                <span class="ref">LiP_1,20.46</span></p>
            
            
            <p id="LiP_1.20.47">
               labdho nābhipradeśena padmasūtrādvinirgamaḥ <br />
               mā bhūtte manaso 'lpo 'pi vyāghāto 'yaṃ kathaṃcana //
                <span class="ref">LiP_1,20.47</span></p>
            
            
            <p id="LiP_1.20.48">
               ityeṣānugatirviṣṇo kāryāṇām aupasarpiṇī <br />
               yanmayānantaraṃ kāryaṃ brūhi kiṃ karavāṇyaham //
                <span class="ref">LiP_1,20.48</span></p>
            
            
            <p id="LiP_1.20.49">
               tataḥ paramameyātmā hiraṇyakaśipo ripuḥ <br />
               anavadyāṃ priyāmiṣṭāṃ śivāṃ vāṇīṃ pitāmahāt //
                <span class="ref">LiP_1,20.49</span></p>
            
            
            <p id="LiP_1.20.50">
               śrutvā vigatamātsaryaṃ vākyamasmai dadau hariḥ <br />
               na hyevamīdṛśaṃ kāryaṃ mayādhyavasitaṃ tava //
                <span class="ref">LiP_1,20.50</span></p>
            
            
            <p id="LiP_1.20.51">
               tvāṃ bodhayitukāmena krīḍāpūrvaṃ yadṛcchayā <br />
               āśu dvārāṇi sarvāṇi ghāṭitāni mayātmanaḥ //
                <span class="ref">LiP_1,20.51</span></p>
            
            
            <p id="LiP_1.20.52">
               na te 'nyathāvagantavyaṃ mānyaḥ pūjyaś ca me bhavān <br />
               sarvaṃ marṣaya kalyāṇa yanmayāpakṛtaṃ tava //
                <span class="ref">LiP_1,20.52</span></p>
            
            
            <p id="LiP_1.20.53">
               asmān mayohyamānastvaṃ padmādavatara prabho <br />
               nāhaṃ bhavantaṃ śaknomi soḍhuṃ tejomayaṃ gurum //
                <span class="ref">LiP_1,20.53</span></p>
            
            
            <p id="LiP_1.20.54">
               sa hovāca varaṃ brūhi padmādavatara prabho <br />
               putro bhava mamārighna mudaṃ prāpsyasi śobhanām //
                <span class="ref">LiP_1,20.54</span></p>
            
            
            <p id="LiP_1.20.55">
               sadbhāvavacanaṃ brūhi padmādavatara prabho <br />
               sa tvaṃ ca no mahāyogī tvamīḍyaḥ praṇavātmakaḥ //
                <span class="ref">LiP_1,20.55</span></p>
            
            
            <p id="LiP_1.20.56">
               adyaprabhṛti sarveśaḥ śvetoṣṇīṣavibhūṣitaḥ <br />
               padmayoniriti hyevaṃ khyāto nāmnā bhaviṣyasi //
                <span class="ref">LiP_1,20.56</span></p>
            
            
            <p id="LiP_1.20.57">
               putro me tvaṃ bhava brahman saptalokādhipaḥ prabho <br />
               tataḥ sa bhagavāndevo varaṃ dattvā kirīṭine //
                <span class="ref">LiP_1,20.57</span></p>
            
            
            <p id="LiP_1.20.58">
               evaṃ bhavatu cetyuktvā prītātmā gatamatsaraḥ <br />
               pratyāsannam athāyāntaṃ bālārkābhaṃ mahānanam //
                <span class="ref">LiP_1,20.58</span></p>
            
            
            <p id="LiP_1.20.59">
               bhavamatyadbhutaṃ dṛṣṭvā nārāyaṇamathābravīt <br />
               aprameyo mahāvaktro daṃṣṭrī dhvastaśiroruhaḥ //
                <span class="ref">LiP_1,20.59</span></p>
            
            
            <p id="LiP_1.20.60">
               daśabāhustriśūlāṅko nayanairviśvataḥ sthitaḥ <br />
               lokaprabhuḥ svayaṃ sākṣād vikṛto muñjamekhalī //
                <span class="ref">LiP_1,20.60</span></p>
            
            
            <p id="LiP_1.20.61">
               meṇḍhreṇordhvena mahatā nardamāno 'tibhairavam <br />
               kaḥ khalveṣa pumān viṣṇo tejorāśir mahādyutiḥ //
                <span class="ref">LiP_1,20.61</span></p>
            
            
            <p id="LiP_1.20.62">
               vyāpya sarvā diśo dyāṃ ca ita evābhivartate <br />
               tenaivamukto bhagavān viṣṇurbrahmāṇamabravīt //
                <span class="ref">LiP_1,20.62</span></p>
            
            
            <p id="LiP_1.20.63">
               padbhyāṃ talanipātena yasya vikramato 'rṇave <br />
               vegena mahatākāśe 'pyutthitāś ca jalaśayāḥ //
                <span class="ref">LiP_1,20.63</span></p>
            
            
            <p id="LiP_1.20.64">
               sthūlādbhir viśvato 'tyarthaṃ sicyase padmasaṃbhava <br />
               ghrāṇajena ca vātena kampyamānaṃ tvayā saha //
                <span class="ref">LiP_1,20.64</span></p>
            
            
            <p id="LiP_1.20.65">
               dodhūyate mahāpadmaṃ svacchandaṃ mama nābhijam <br />
               samāgato bhavānīśo hy anādiścāntakṛtprabhuḥ //
                <span class="ref">LiP_1,20.65</span></p>
            
            
            <p id="LiP_1.20.66">
               bhavānahaṃ ca stotreṇa upatiṣṭhāva godhvajam <br />
               tataḥ kruddho 'mbujābhākṣaṃ brahmā provāca keśavam //
                <span class="ref">LiP_1,20.66</span></p>
            
            
            <p id="LiP_1.20.67">
               bhavānna nūnamātmānaṃ vetti lokaprabhuṃ vibhum <br />
               brahmāṇaṃ lokakartāraṃ māṃ na vetsi sanātanam //
                <span class="ref">LiP_1,20.67</span></p>
            
            
            <p id="LiP_1.20.68">
               ko hyasau śaṅkaro nāma āvayorvyatiricyate <br />
               tasya tatkrodhajaṃ vākyaṃ śrutvā harirabhāṣata //
                <span class="ref">LiP_1,20.68</span></p>
            
            
            <p id="LiP_1.20.69">
               mā maivaṃ vada kalyāṇa parivādaṃ mahātmanaḥ <br />
               mahāyogendhano dharmo durādharṣo varapradaḥ //
                <span class="ref">LiP_1,20.69</span></p>
            
            
            <p id="LiP_1.20.70">
               heturasyātha jagataḥ purāṇapuruṣo 'vyayaḥ <br />
               bījī khalveṣa bījānāṃ jyotirekaḥ prakāśate //
                <span class="ref">LiP_1,20.70</span></p>
            
            
            <p id="LiP_1.20.71">
               bālakrīḍanakairdevaḥ krīḍate śaṅkaraḥ svayam <br />
               pradhānamavyayo yonir avyaktaṃ prakṛtistamaḥ //
                <span class="ref">LiP_1,20.71</span></p>
            
            
            <p id="LiP_1.20.72">
               mama caitāni nāmāni nityaṃ prasavadharmiṇaḥ <br />
               yaḥ kaḥ sa iti duḥkhārtair dṛśyate yatibhiḥ śivaḥ //
                <span class="ref">LiP_1,20.72</span></p>
            
            
            <p id="LiP_1.20.73">
               eṣa bījī bhavānbījam ahaṃ yoniḥ sanātanaḥ <br />
               sa evamukto viśvātmā brahmā viṣṇumapṛcchata //
                <span class="ref">LiP_1,20.73</span></p>
            
            
            <p id="LiP_1.20.74">
               bhavān yonirahaṃ bījaṃ kathaṃ bījī maheśvaraḥ <br />
               etanme sūkṣmamavyaktaṃ saṃśayaṃ chettumarhasi //
                <span class="ref">LiP_1,20.74</span></p>
            
            
            <p id="LiP_1.20.75">
               jñātvā ca vividhotpattiṃ brahmaṇo lokatantriṇaḥ <br />
               imaṃ paramasādṛśyaṃ praśnam abhyavadaddhariḥ //
                <span class="ref">LiP_1,20.75</span></p>
            
            
            <p id="LiP_1.20.76">
               asmānmahattaraṃ bhūtaṃ guhyamanyanna vidyate <br />
               mahataḥ paramaṃ dhāma śivam adhyātmināṃ padam //
                <span class="ref">LiP_1,20.76</span></p>
            
            
            <p id="LiP_1.20.77">
               dvividhaṃ caivamātmānaṃ pravibhajya vyavasthitaḥ <br />
               niṣkalastatra yo 'vyaktaḥ sakalaś ca maheśvaraḥ //
                <span class="ref">LiP_1,20.77</span></p>
            
            
            <p id="LiP_1.20.78">
               yasya māyāvidhijñasya agamyagahanasya ca <br />
               purā liṅgodbhavaṃ bījaṃ prathamaṃ tvādisargikam //
                <span class="ref">LiP_1,20.78</span></p>
            
            
            <p id="LiP_1.20.79">
               mama yonau samāyuktaṃ tadbījaṃ kālaparyayāt <br />
               hiraṇmayamakūpāre yonyāmaṇḍamajāyata //
                <span class="ref">LiP_1,20.79</span></p>
            
            
            <p id="LiP_1.20.80">
               śatāni daśa varṣāṇām aṇḍam apsu pratiṣṭhitam <br />
               ante varṣasahasrasya vāyunā taddvidhā kṛtam //
                <span class="ref">LiP_1,20.80</span></p>
            
            
            <p id="LiP_1.20.81">
               kapālamekaṃ dyaurjajñe kapālamaparaṃ kṣitiḥ <br />
               ulbaṃ tasya mahotsedho yo 'sau kanakaparvataḥ //
                <span class="ref">LiP_1,20.81</span></p>
            
            
            <p id="LiP_1.20.82">
               tataś ca pratisaṃdhyātmā devadevo varaḥ prabhuḥ <br />
               hiraṇyagarbho bhagavāṃs tv abhijajñe caturmukhaḥ //
                <span class="ref">LiP_1,20.82</span></p>
            
            
            <p id="LiP_1.20.83">
               ā tārārkendunakṣatraṃ śūnyaṃ lokamavekṣya ca <br />
               ko 'hamityapi ca dhyāte kumārāste 'bhavaṃstadā //
                <span class="ref">LiP_1,20.83</span></p>
            
            
            <p id="LiP_1.20.84">
               priyadarśanāstu yatayo yatīnāṃ pūrvajās tava <br />
               bhūyo varṣasahasrānte tata evātmajāstava //
                <span class="ref">LiP_1,20.84</span></p>
            
            
            <p id="LiP_1.20.85">
               bhuvanānalasaṃkāśāḥ padmapatrāyatekṣaṇāḥ <br />
               śrīmānsanatkumāraś ca ṛbhuścaivordhvaretasau //
                <span class="ref">LiP_1,20.85</span></p>
            
            
            <p id="LiP_1.20.86">
               sanakaḥ sanātanaścaiva tathaiva ca sanandanaḥ <br />
               utpannāḥ samakālaṃ te buddhyātīndriyadarśanāḥ //
                <span class="ref">LiP_1,20.86</span></p>
            
            
            <p id="LiP_1.20.87">
               utpannāḥ pratibhātmāno jagatāṃ sthitihetavaḥ <br />
               nārapsyante ca karmāṇi tāpatrayavivarjitāḥ //
                <span class="ref">LiP_1,20.87</span></p>
            
            
            <p id="LiP_1.20.88">
               alpasaukhyaṃ bahukleśaṃ jarāśokasamanvitam <br />
               jīvanaṃ maraṇaṃ caiva saṃbhavaś ca punaḥ punaḥ //
                <span class="ref">LiP_1,20.88</span></p>
            
            
            <p id="LiP_1.20.89">
               alpabhūtaṃ sukhaṃ svarge duḥkhāni narake tathā <br />
               viditvā cāgamaṃ sarvam avaśyaṃ bhavitavyatām //
                <span class="ref">LiP_1,20.89</span></p>
            
            
            <p id="LiP_1.20.90">
               ṛbhuṃ sanatkumāraṃ ca dṛṣṭvā tava vaśe sthitau <br />
               trayastu trīn guṇān hitvā cātmajāḥ sanakādayaḥ //
                <span class="ref">LiP_1,20.90</span></p>
            
            
            <p id="LiP_1.20.91">
               vavartena tu jñānena pravṛttāste mahaujasaḥ <br />
               tatasteṣu pravṛtteṣu sanakādiṣu vai triṣu //
                <span class="ref">LiP_1,20.91</span></p>
            
            
            <p id="LiP_1.20.92">
               bhaviṣyasi vimūḍhastvaṃ māyayā śaṅkarasya tu <br />
               evaṃ kalpe tu vaivṛtte saṃjñā naśyati te 'nagha //
                <span class="ref">LiP_1,20.92</span></p>
            
            
            <p id="LiP_1.20.93">
               kalpe śeṣāṇi bhūtāni sūkṣmāṇi pārthivāni ca <br />
               sarveṣāṃ hyaiśvarī māyā jāgṛtiḥ samudāhṛtā //
                <span class="ref">LiP_1,20.93</span></p>
            
            
            <p id="LiP_1.20.94">
               yathaiṣa parvato merur devaloko hyudāhṛtaḥ <br />
               tasya cedaṃ hi māhātmyaṃ viddhi devavarasya ha //
                <span class="ref">LiP_1,20.94</span></p>
            
            
            <p id="LiP_1.20.95">
               jñātvā ceśvarasadbhāvaṃ jñātvā māmaṃbujekṣaṇam <br />
               mahādevaṃ mahābhūtaṃ bhūtānāṃ varadaṃ prabhum //
                <span class="ref">LiP_1,20.95</span></p>
            
            
            <p id="LiP_1.20.96">
               praṇavenātha sāmnā tu namaskṛtya jagadgurum <br />
               tvāṃ ca māṃ caiva saṃkruddho niḥśvāsānnirdahedayam //
                <span class="ref">LiP_1,20.96</span></p>
            
            
            <p id="LiP_1.20.97">
               evaṃ jñātvā mahāyogam abhyuttiṣṭhanmahābalam <br />
               ahaṃ tvāmagrataḥ kṛtvā stoṣyāmyanalasaprabham //
                <span class="ref">LiP_1,20.97</span></p>
            
            
            
            </div>
         
         <div id="d1e18552">
            
            sūta uvāca
            
            <p id="LiP_1.21.1">
               brahmāṇamagrataḥ kṛtvā tataḥ sa garuḍadhvajaḥ <br />
               atītaiś ca bhaviṣyaiś ca vartamānaistathaiva ca //
                <span class="ref">LiP_1,21.1</span></p>
            
            
            <p id="LiP_1.21.2">
               nāmabhiśchāndasaiścaiva idaṃ stotramudīrayat <br />
               viṣṇuruvāca
               namastubhyaṃ bhagavate suvratānantatejase //
                <span class="ref">LiP_1,21.2</span></p>
            
            
            <p id="LiP_1.21.3">
               namaḥ kṣetrādhipataye bījine śūline namaḥ <br />
               sumeḍhrāyārcyameḍhrāya daṇḍine rūkṣaretase //
                <span class="ref">LiP_1,21.3</span></p>
            
            
            <p id="LiP_1.21.4">
               namo jyeṣṭhāya śreṣṭhāya pūrvāya prathamāya ca <br />
               namo mānyāya pūjyāya sadyojātāya vai namaḥ //
                <span class="ref">LiP_1,21.4</span></p>
            
            
            <p id="LiP_1.21.5">
               gahvarāya ghaṭeśāya vyomacīrāṃbarāya ca <br />
               namaste hyasmadādīnāṃ bhūtānāṃ prabhave namaḥ //
                <span class="ref">LiP_1,21.5</span></p>
            
            
            <p id="LiP_1.21.6">
               vedānāṃ prabhave caiva smṛtīnāṃ prabhave namaḥ <br />
               prabhave karmadānānāṃ dravyāṇāṃ prabhave namaḥ //
                <span class="ref">LiP_1,21.6</span></p>
            
            
            <p id="LiP_1.21.7">
               namo yogasya prabhave sāṃkhyasya prabhave namaḥ <br />
               namo dhruvanibaddhānām ṛṣīṇāṃ prabhave namaḥ //
                <span class="ref">LiP_1,21.7</span></p>
            
            
            <p id="LiP_1.21.8">
               ṛkṣāṇāṃ prabhave tubhyaṃ grahāṇāṃ prabhave namaḥ <br />
               vaidyutāśanimeghānāṃ garjitaprabhave namaḥ //
                <span class="ref">LiP_1,21.8</span></p>
            
            
            <p id="LiP_1.21.9">
               mahodadhīnāṃ prabhave dvīpānāṃ prabhave namaḥ <br />
               adrīṇāṃ prabhave caiva varṣāṇāṃ prabhave namaḥ //
                <span class="ref">LiP_1,21.9</span></p>
            
            
            <p id="LiP_1.21.10">
               namo nadīnāṃ prabhave nadānāṃ prabhave namaḥ <br />
               mahauṣadhīnāṃ prabhave vṛkṣāṇāṃ prabhave namaḥ //
                <span class="ref">LiP_1,21.10</span></p>
            
            
            <p id="LiP_1.21.11">
               dharmavṛkṣāya dharmāya sthitīnāṃ prabhave namaḥ <br />
               prabhave ca parārdhasya parasya prabhave namaḥ //
                <span class="ref">LiP_1,21.11</span></p>
            
            
            <p id="LiP_1.21.12">
               namo rasānāṃ prabhave ratnānāṃ prabhave namaḥ <br />
               kṣaṇānāṃ prabhave caiva lavānāṃ prabhave namaḥ //
                <span class="ref">LiP_1,21.12</span></p>
            
            
            <p id="LiP_1.21.13">
               ahorātrārdhamāsānāṃ māsānāṃ prabhave namaḥ <br />
               ṛtūnāṃ prabhave tubhyaṃ saṃkhyāyāḥ prabhave namaḥ //
                <span class="ref">LiP_1,21.13</span></p>
            
            
            <p id="LiP_1.21.14">
               prabhave cāparārdhasya parārdhaprabhave namaḥ <br />
               namaḥ purāṇaprabhave sargāṇāṃ prabhave namaḥ //
                <span class="ref">LiP_1,21.14</span></p>
            
            
            <p id="LiP_1.21.15">
               manvantarāṇāṃ prabhave yogasya prabhave namaḥ <br />
               caturvidhasya sargasya prabhave 'nantacakṣuṣe //
                <span class="ref">LiP_1,21.15</span></p>
            
            
            <p id="LiP_1.21.16">
               kalpodayanibandhānāṃ vātānāṃ prabhave namaḥ <br />
               namo viśvasya prabhave brahmādhipataye namaḥ //
                <span class="ref">LiP_1,21.16</span></p>
            
            
            <p id="LiP_1.21.17">
               vidyānāṃ prabhave caiva vidyādhipataye namaḥ <br />
               namo vratādhipataye vratānāṃ prabhave namaḥ //
                <span class="ref">LiP_1,21.17</span></p>
            
            
            <p id="LiP_1.21.18">
               mantrāṇāṃ prabhave tubhyaṃ mantrādhipataye namaḥ <br />
               pitṝṇāṃ pataye caiva paśūnāṃ pataye namaḥ //
                <span class="ref">LiP_1,21.18</span></p>
            
            
            <p id="LiP_1.21.19">
               vāgvṛṣāya namastubhyaṃ purāṇavṛṣabhāya ca <br />
               namaḥ paśūnāṃ pataye govṛṣendradhvajāya ca //
                <span class="ref">LiP_1,21.19</span></p>
            
            
            <p id="LiP_1.21.20">
               prajāpatīnāṃ pataye siddhīnāṃ pataye namaḥ <br />
               daityadānavasaṃghānāṃ rakṣasāṃ pataye namaḥ //
                <span class="ref">LiP_1,21.20</span></p>
            
            
            <p id="LiP_1.21.21">
               gandharvāṇāṃ ca pataye yakṣāṇāṃ pataye namaḥ <br />
               garuḍoragasarpāṇāṃ pakṣiṇāṃ pataye namaḥ //
                <span class="ref">LiP_1,21.21</span></p>
            
            
            <p id="LiP_1.21.22">
               sarvaguhyapiśācānāṃ guhyādhipataye namaḥ <br />
               gokarṇāya ca goptre ca śaṅkukarṇāya vai namaḥ //
                <span class="ref">LiP_1,21.22</span></p>
            
            
            <p id="LiP_1.21.23">
               varāhāyāprameyāya ṛkṣāya virajāya ca <br />
               namaḥ surāṇāṃ pataye gaṇānāṃ pataye namaḥ //
                <span class="ref">LiP_1,21.23</span></p>
            
            
            <p id="LiP_1.21.24">
               aṃbhasāṃ pataye caiva ojasāṃ pataye namaḥ <br />
               namo 'stu lakṣmīpataye śrīpāya kṣitipāya ca //
                <span class="ref">LiP_1,21.24</span></p>
            
            
            <p id="LiP_1.21.25">
               balābalasamūhāya akṣobhyakṣobhaṇāya ca <br />
               dīptaśṛṅgaikaśṛṅgāya vṛṣabhāya kakudmine //
                <span class="ref">LiP_1,21.25</span></p>
            
            
            <p id="LiP_1.21.26">
               namaḥ sthairyāya vapuṣe tejasānuvratāya ca <br />
               atītāya bhaviṣyāya vartamānāya vai namaḥ //
                <span class="ref">LiP_1,21.26</span></p>
            
            
            <p id="LiP_1.21.27">
               suvarcase ca vīryāya śūrāya hyajitāya ca <br />
               varadāya vareṇyāya puruṣāya mahātmane //
                <span class="ref">LiP_1,21.27</span></p>
            
            
            <p id="LiP_1.21.28">
               namo bhūtāya bhavyāya mahate prabhavāya ca <br />
               janāya ca namastubhyaṃ tapase varadāya ca //
                <span class="ref">LiP_1,21.28</span></p>
            
            
            <p id="LiP_1.21.29">
               aṇave mahate caiva namaḥ sarvagatāya ca <br />
               namo bandhāya mokṣāya svargāya narakāya ca //
                <span class="ref">LiP_1,21.29</span></p>
            
            
            <p id="LiP_1.21.30">
               namo bhavāya devāya ijyāya yājakāya ca <br />
               pratyudīrṇāya dīptāya tattvāyātiguṇāya ca //
                <span class="ref">LiP_1,21.30</span></p>
            
            
            <p id="LiP_1.21.31">
               namaḥ pāśāya śastrāya namastvābharaṇāya ca <br />
               hutāya upahūtāya prahutaprāśitāya ca //
                <span class="ref">LiP_1,21.31</span></p>
            
            
            <p id="LiP_1.21.32">
               namo 'stviṣṭāya pūrtāya agniṣṭomadvijāya ca <br />
               sadasyāya namaścaiva dakṣiṇāvabhṛthāya ca //
                <span class="ref">LiP_1,21.32</span></p>
            
            
            <p id="LiP_1.21.33">
               ahiṃsāyāpralobhāya paśumantrauṣadhāya ca <br />
               namaḥ puṣṭipradānāya suśīlāya suśīline //
                <span class="ref">LiP_1,21.33</span></p>
            
            
            <p id="LiP_1.21.34">
               atītāya bhaviṣyāya vartamānāya te namaḥ <br />
               suvarcase ca vīryāya śūrāya hyajitāya ca //
                <span class="ref">LiP_1,21.34</span></p>
            
            
            <p id="LiP_1.21.35">
               varadāya vareṇyāya puruṣāya mahātmane <br />
               namo bhūtāya bhavyāya mahate cābhayāya ca //
                <span class="ref">LiP_1,21.35</span></p>
            
            
            <p id="LiP_1.21.36">
               jarāsiddha namastubhyam ayase varadāya ca <br />
               adhare mahate caiva namaḥ sastupatāya ca //
                <span class="ref">LiP_1,21.36</span></p>
            
            
            <p id="LiP_1.21.37">
               namaścendriyapatrāṇāṃ lelihānāya sragviṇe <br />
               viśvāya viśvarūpāya viśvataḥ śirase namaḥ //
                <span class="ref">LiP_1,21.37</span></p>
            
            
            <p id="LiP_1.21.38">
               sarvataḥ pāṇipādāya rudrāyāpratimāya ca <br />
               namo havyāya kavyāya havyavāhāya vai namaḥ //
                <span class="ref">LiP_1,21.38</span></p>
            
            
            <p id="LiP_1.21.39">
               namaḥ siddhāya medhyāya iṣṭāyejyāparāya ca <br />
               suvīrāya sughorāya akṣobhyakṣobhaṇāya ca //
                <span class="ref">LiP_1,21.39</span></p>
            
            
            <p id="LiP_1.21.40">
               suprajāya sumedhāya dīptāya bhāskarāya ca <br />
               namo buddhāya śuddhāya vistṛtāya matāya ca //
                <span class="ref">LiP_1,21.40</span></p>
            
            
            <p id="LiP_1.21.41">
               namaḥ sthūlāya sūkṣmāya dṛśyādṛśyāya sarvaśaḥ <br />
               varṣate jvalate caiva vāyave śiśirāya ca //
                <span class="ref">LiP_1,21.41</span></p>
            
            
            <p id="LiP_1.21.42">
               namaste vakrakeśāya ūruvakṣaḥśikhāya ca <br />
               namo namaḥ suvarṇāya tapanīyanibhāya ca //
                <span class="ref">LiP_1,21.42</span></p>
            
            
            <p id="LiP_1.21.43">
               virūpākṣāya liṅgāya piṅgalāya mahaujase <br />
               vṛṣṭighnāya namaścaiva namaḥ saumyekṣaṇāya ca //
                <span class="ref">LiP_1,21.43</span></p>
            
            
            <p id="LiP_1.21.44">
               namo dhūmrāya śvetāya kṛṣṇāya lohitāya ca <br />
               piśitāya piśaṅgāya pītāya ca niṣaṅgiṇe //
                <span class="ref">LiP_1,21.44</span></p>
            
            
            <p id="LiP_1.21.45">
               namaste saviśeṣāya nirviśeṣāya vai namaḥ <br />
               nama ījyāya pūjyāya upajīvyāya vai namaḥ //
                <span class="ref">LiP_1,21.45</span></p>
            
            
            <p id="LiP_1.21.46">
               namaḥ kṣemyāya vṛddhāya vatsalāya namonamaḥ <br />
               namo bhūtāya satyāya satyāsatyāya vai namaḥ //
                <span class="ref">LiP_1,21.46</span></p>
            
            
            <p id="LiP_1.21.47">
               namo vai padmavarṇāya mṛtyughnāya ca mṛtyave <br />
               namo gaurāya śyāmāya kadrave lohitāya ca //
                <span class="ref">LiP_1,21.47</span></p>
            
            
            <p id="LiP_1.21.48">
               mahāsaṃdhyābhravarṇāya cārudīptāya dīkṣiṇe <br />
               namaḥ kamalahastāya digvāsāya kapardine //
                <span class="ref">LiP_1,21.48</span></p>
            
            
            <p id="LiP_1.21.49">
               apramāṇāya sarvāya avyayāyāmarāya ca <br />
               namo rūpāya gandhāya śāśvatāyākṣatāya ca //
                <span class="ref">LiP_1,21.49</span></p>
            
            
            <p id="LiP_1.21.50">
               purastādbṛṃhate caiva vibhrāntāya kṛtāya ca <br />
               durgamāya maheśāya krodhāya kapilāya ca //
                <span class="ref">LiP_1,21.50</span></p>
            
            
            <p id="LiP_1.21.51">
               tarkyātarkyaśarīrāya baline raṃhasāya ca <br />
               sikatyāya pravāhyāya sthitāya prasṛtāya ca //
                <span class="ref">LiP_1,21.51</span></p>
            
            
            <p id="LiP_1.21.52">
               sumedhase kulālāya namaste śaśikhaṇḍine <br />
               citrāya citraveṣāya citravarṇāya medhase //
                <span class="ref">LiP_1,21.52</span></p>
            
            
            <p id="LiP_1.21.53">
               cekitānāya tuṣṭāya namaste nihitāya ca <br />
               namaḥ kṣāntāya dāntāya vajrasaṃhananāya ca //
                <span class="ref">LiP_1,21.53</span></p>
            
            
            <p id="LiP_1.21.54">
               rakṣoghnāya viṣaghnāya śitikaṇṭhordhvamanyave //
                <span class="ref">LiP_1,21.54</span></p>
            
            
            <p id="LiP_1.21.55">
               lelihāya kṛtāntāya tigmāyudhadharāya ca //
                <span class="ref">LiP_1,21.55</span></p>
            
            
            <p id="LiP_1.21.56">
               pramodāya saṃmodāya yativedyāya te namaḥ <br />
               anāmayāya sarvāya mahākālāya vai namaḥ //
                <span class="ref">LiP_1,21.56</span></p>
            
            
            <p id="LiP_1.21.57">
               praṇavapraṇaveśāya bhaganetrāntakāya ca <br />
               mṛgavyādhāya dakṣāya dakṣayajñāntakāya ca //
                <span class="ref">LiP_1,21.57</span></p>
            
            
            <p id="LiP_1.21.58">
               sarvabhūtātmabhūtāya sarveśātiśayāya ca <br />
               puraghnāya suśastrāya dhanvine 'tha paraśvadhe //
                <span class="ref">LiP_1,21.58</span></p>
            
            
            <p id="LiP_1.21.59">
               pūṣadantavināśāya bhaganetrāntakāya ca <br />
               kāmadāya variṣṭhāya kāmāṅgadahanāya ca //
                <span class="ref">LiP_1,21.59</span></p>
            
            
            <p id="LiP_1.21.60">
               raṅge karālavaktrāya nāgendravadanāya ca <br />
               daityānāmantakeśāya daityākrandakarāya ca //
                <span class="ref">LiP_1,21.60</span></p>
            
            
            <p id="LiP_1.21.61">
               himaghnāya ca tīkṣṇāya ārdracarmadharāya ca <br />
               śmaśānaratinityāya namo 'stūlmukadhāriṇe //
                <span class="ref">LiP_1,21.61</span></p>
            
            
            <p id="LiP_1.21.62">
               namaste prāṇapālāya muṇḍamālādharāya ca <br />
               prahīṇaśokairvividhair bhūtaiḥ parivṛtāya ca //
                <span class="ref">LiP_1,21.62</span></p>
            
            
            <p id="LiP_1.21.63">
               naranārīśarīrāya devyāḥ priyakarāya ca <br />
               jaṭine muṇḍine caiva vyālayajñopavītine //
                <span class="ref">LiP_1,21.63</span></p>
            
            
            <p id="LiP_1.21.64">
               namo 'stu nṛtyaśīlāya upanṛtyapriyāya ca <br />
               manyave gītaśīlāya munibhir gāyate namaḥ //
                <span class="ref">LiP_1,21.64</span></p>
            
            
            <p id="LiP_1.21.65">
               kaṭakaṭāya tigmāya apriyāya priyāya ca <br />
               vibhīṣaṇāya bhīṣmāya bhagapramathanāya ca //
                <span class="ref">LiP_1,21.65</span></p>
            
            
            <p id="LiP_1.21.66">
               siddhasaṃghānugītāya mahābhāgāya vai namaḥ <br />
               namo muktāṭṭahāsāya kṣveḍitāsphoṭitāya ca //
                <span class="ref">LiP_1,21.66</span></p>
            
            
            <p id="LiP_1.21.67">
               nardate kūrdate caiva namaḥ pramuditātmane <br />
               namo mṛḍāya śvasate dhāvate 'dhiṣṭhite namaḥ //
                <span class="ref">LiP_1,21.67</span></p>
            
            
            <p id="LiP_1.21.68">
               dhyāyate jṛmbhate caiva rudate dravate namaḥ <br />
               valgate krīḍate caiva lambodaraśarīriṇe //
                <span class="ref">LiP_1,21.68</span></p>
            
            
            <p id="LiP_1.21.69">
               namo 'kṛtyāya kṛtyāya muṇḍāya kīkaṭāya ca <br />
               nama unmattadehāya kiṅkiṇīkāya vai namaḥ //
                <span class="ref">LiP_1,21.69</span></p>
            
            
            <p id="LiP_1.21.70">
               namo vikṛtaveṣāya krūrāyāmarṣaṇāya ca <br />
               aprameyāya goptre ca dīptāyānirguṇāya ca //
                <span class="ref">LiP_1,21.70</span></p>
            
            
            <p id="LiP_1.21.71">
               vāmapriyāya vāmāya cūḍāmaṇidharāya ca <br />
               namastokāya tanave guṇairapramitāya ca //
                <span class="ref">LiP_1,21.71</span></p>
            
            
            <p id="LiP_1.21.72">
               namo guṇyāya guhyāya agamyagamanāya ca <br />
               lokadhātrī tviyaṃ bhūmiḥ pādau sajjanasevitau //
                <span class="ref">LiP_1,21.72</span></p>
            
            
            <p id="LiP_1.21.73">
               sarveṣāṃ siddhiyogānām adhiṣṭhānaṃ tavodaram <br />
               madhye 'ntarikṣaṃ vistīrṇaṃ tārāgaṇavibhūṣitam //
                <span class="ref">LiP_1,21.73</span></p>
            
            
            <p id="LiP_1.21.74">
               svāteḥ patha ivābhāti śrīmān hārastavorasi <br />
               diśo daśabhujāstubhyaṃ keyūrāṅgadabhūṣitāḥ //
                <span class="ref">LiP_1,21.74</span></p>
            
            
            <p id="LiP_1.21.75">
               vistīrṇapariṇāhaś ca nīlāñjanacayopamaḥ <br />
               kaṇṭhaste śobhate śrīmān hemasūtravibhūṣitaḥ //
                <span class="ref">LiP_1,21.75</span></p>
            
            
            <p id="LiP_1.21.76">
               daṃṣṭrākarālaṃ durdharṣam anaupamyaṃ mukhaṃ tathā <br />
               padmamālākṛtoṣṇīṣaṃ śiro dyauḥ śobhate 'dhikam //
                <span class="ref">LiP_1,21.76</span></p>
            
            
            <p id="LiP_1.21.77">
               dīptiḥ sūrye vapuścandre sthairyaṃ śaile 'nile balam <br />
               auṣṇyamagnau tathā śaityam apsu śabdo 'mbare tathā //
                <span class="ref">LiP_1,21.77</span></p>
            
            
            <p id="LiP_1.21.78">
               akṣarāntaraniṣpandād guṇānetānvidurbudhāḥ <br />
               japo japyo mahādevo mahāyogomaheśvaraḥ //
                <span class="ref">LiP_1,21.78</span></p>
            
            
            <p id="LiP_1.21.79">
               pureśayo guhāvāsī khecaro rajanīcaraḥ <br />
               taponidhirguhagurur nandano nandavardhanaḥ //
                <span class="ref">LiP_1,21.79</span></p>
            
            
            <p id="LiP_1.21.80">
               hayaśīrṣā payodhātā vidhātā bhūtabhāvanaḥ <br />
               boddhavyo bodhitā netā durdharṣo duṣprakampanaḥ //
                <span class="ref">LiP_1,21.80</span></p>
            
            
            <p id="LiP_1.21.81">
               bṛhadratho bhīmakarmā bṛhatkīrtir dhanañjayaḥ <br />
               ghaṇṭāpriyo dhvajī chattrī pinākī dhvajinīpatiḥ //
                <span class="ref">LiP_1,21.81</span></p>
            
            
            <p id="LiP_1.21.82">
               kavacī paṭṭiśī khaḍgī dhanurhastaḥ paraśvadhī <br />
               aghasmaro 'naghaḥ śūro devarājo 'rimardanaḥ //
                <span class="ref">LiP_1,21.82</span></p>
            
            
            <p id="LiP_1.21.83">
               tvāṃ prasādya purāsmābhir dviṣanto nihatā yudhi <br />
               agniḥ sadārṇavāṃbhastvaṃ pibannapi na tṛpyase //
                <span class="ref">LiP_1,21.83</span></p>
            
            
            <p id="LiP_1.21.84">
               krodhākāraḥ prasannātmā kāmadaḥ kāmagaḥ priyaḥ <br />
               brahmacāri cāgādhaś ca brahmaṇyaḥ śiṣṭapūjitaḥ //
                <span class="ref">LiP_1,21.84</span></p>
            
            
            <p id="LiP_1.21.85">
               devānām akṣayaḥ kośas tvayā yajñaḥ prakalpitaḥ <br />
               havyaṃ tavedaṃ vahati vedoktaṃ havyavāhanaḥ <br />
               prīte tvayi mahādeva vayaṃ prītā bhavāmahe //
                <span class="ref">LiP_1,21.85</span></p>
            
            
            <p id="LiP_1.21.86">
               bhavānīśo 'nādimāṃstvaṃ ca sarvalokānāṃ tvaṃ brahmakartādisargaḥ <br />
               sāṃkhyāḥ prakṛteḥ paramaṃ tvāṃ viditvā kṣīṇadhyānāstvāmamṛtyuṃ viśanti //
                <span class="ref">LiP_1,21.86</span></p>
            
            
            <p id="LiP_1.21.87">
               yogāś ca tvāṃ dhyāyino nityasiddhaṃ jñātvā yogān saṃtyajante punastān <br />
               ye cāpyanye tvāṃ prasannā viśuddhāḥ svakarmabhiste divyabhogā bhavanti //
                <span class="ref">LiP_1,21.87</span></p>
            
            
            <p id="LiP_1.21.88">
               aprasaṃkhyeyatattvasya yathā vidmaḥ svaśaktitaḥ <br />
               kīrtitaṃ tava māhātmyam apārasya mahātmanaḥ //
                <span class="ref">LiP_1,21.88</span></p>
            
            
            <p id="LiP_1.21.89">
               śivo no bhava sarvatra yo 'si so 'si namo 'stu te <br />
               sūta uvāca
               ya idaṃ kīrtayedbhaktyā brahmanārāyaṇastavam //
                <span class="ref">LiP_1,21.89</span></p>
            
            
            <p id="LiP_1.21.90">
               śrāvayedvā dvijān vidvān śṛṇuyādvā samāhitaḥ <br />
               aśvamedhāyutaṃ kṛtvā yatphalaṃ tadavāpnuyāt //
                <span class="ref">LiP_1,21.90</span></p>
            
            
            <p id="LiP_1.21.91">
               pāpācāro 'pi yo martyaḥ śṛṇuyācchivasannidhau <br />
               japedvāpi vinirmukto brahmalokaṃ sa gacchati //
                <span class="ref">LiP_1,21.91</span></p>
            
            
            <p id="LiP_1.21.92">
               śrāddhe vā daivike kārye yajñe vāvabhṛthāntike <br />
               kīrtayedvā satāṃ madhye sa yāti brahmaṇo 'ntikam //
                <span class="ref">LiP_1,21.92</span></p>
            
            
            
            </div>
         
         <div id="d1e20316">
            
            sūta uvāca
            
            <p id="LiP_1.22.1">
               atyantāvanatau dṛṣṭvā madhupiṅgāyatekṣaṇaḥ <br />
               prahṛṣṭavadano 'tyartham abhavatsatyakīrtanāt //
                <span class="ref">LiP_1,22.1</span></p>
            
            
            <p id="LiP_1.22.2">
               umāpatirvirūpākṣo dakṣayajñavināśanaḥ <br />
               pinākī khaṇḍaparaśuḥ suprītastu trilocanaḥ //
                <span class="ref">LiP_1,22.2</span></p>
            
            
            <p id="LiP_1.22.3">
               tataḥ sa bhagavāndevaḥ śrutvā vāgamṛtaṃ tayoḥ <br />
               jānannapi mahādevaḥ krīḍāpūrvamathābravīt //
                <span class="ref">LiP_1,22.3</span></p>
            
            
            <p id="LiP_1.22.4">
               kau bhavantau mahātmānau parasparahitaiṣiṇau <br />
               sametāvaṃbujābhakṣāv asmin ghore mahāplave //
                <span class="ref">LiP_1,22.4</span></p>
            
            
            <p id="LiP_1.22.5">
               tāvūcaturmahātmānau saṃnirīkṣya parasparam <br />
               bhagavān kiṃ tu yatte 'dya na vijñānaṃ tvayā vibho //
                <span class="ref">LiP_1,22.5</span></p>
            
            
            <p id="LiP_1.22.6">
               vibho rudra mahāmāya icchayā vāṃ kṛtau tvayā <br />
               tayostadvacanaṃ śrutvā abhinandyābhimānya ca //
                <span class="ref">LiP_1,22.6</span></p>
            
            
            <p id="LiP_1.22.7">
               uvāca bhagavāndevo madhuraṃ ślakṣṇayā girā <br />
               bho bho hiraṇyagarbha tvāṃ tvāṃ ca kṛṣṇa bravīmyaham //
                <span class="ref">LiP_1,22.7</span></p>
            
            
            <p id="LiP_1.22.8">
               prīto 'hamanayā bhaktyā śāśvatākṣarayuktayā <br />
               bhavantau hṛdayasyāsya mama hṛdyatarāvubhau //
                <span class="ref">LiP_1,22.8</span></p>
            
            
            <p id="LiP_1.22.9">
               yuvābhyāṃ kiṃ dadāmyadya varāṇāṃ varamīpsitam <br />
               athovāca mahābhāgo viṣṇurbhavamidaṃ vacaḥ //
                <span class="ref">LiP_1,22.9</span></p>
            
            
            <p id="LiP_1.22.10">
               sarvaṃ mama kṛtaṃ deva parituṣṭo 'si me yadi <br />
               tvayi me supratiṣṭhā tu bhaktirbhavatu śaṅkaraḥ //
                <span class="ref">LiP_1,22.10</span></p>
            
            
            <p id="LiP_1.22.11">
               evamuktastu vijñāya saṃbhāvayata keśavam <br />
               pradadau ca mahādevo bhaktiṃ nijapadāṃbuje //
                <span class="ref">LiP_1,22.11</span></p>
            
            
            <p id="LiP_1.22.12">
               bhavānsarvasya lokasya kartā tvamadhidaivatam <br />
               tadevaṃ svasti te vatsa gamiṣyāmyaṃbujekṣaṇa //
                <span class="ref">LiP_1,22.12</span></p>
            
            
            <p id="LiP_1.22.13">
               evamuktvā tu bhagavān brahmāṇaṃ cāpi śaṅkaraḥ <br />
               anugṛhyāspṛśaddevo brahmāṇaṃ parameśvaraḥ //
                <span class="ref">LiP_1,22.13</span></p>
            
            
            <p id="LiP_1.22.14">
               karābhyāṃ suśubhābhyāṃ ca prāha hṛṣṭataraḥ svayam <br />
               matsamastvaṃ na saṃdeho vatsa bhaktaś ca me bhavān //
                <span class="ref">LiP_1,22.14</span></p>
            
            
            <p id="LiP_1.22.15">
               svastyastu te gamiṣyāmi saṃjñā bhavatu suvrata <br />
               evamuktvā tu bhagavāṃs tato 'ntardhānamīśvaraḥ //
                <span class="ref">LiP_1,22.15</span></p>
            
            
            <p id="LiP_1.22.16">
               gatavān gaṇapo devaḥ sarvadevanamaskṛtaḥ <br />
               avāpya saṃjñāṃ govindāt padmayoniḥ pitāmahaḥ //
                <span class="ref">LiP_1,22.16</span></p>
            
            
            <p id="LiP_1.22.17">
               prajāḥ sraṣṭumanāścakre tapa ugraṃ pitāmahaḥ <br />
               tasyaivaṃ tapyamānasya na kiṃcit samavartata //
                <span class="ref">LiP_1,22.17</span></p>
            
            
            <p id="LiP_1.22.18">
               tato dīrgheṇa kālena duḥkhātkrodho hyajāyata <br />
               krodhāviṣṭasya netrābhyāṃ prāpatannaśrubindavaḥ //
                <span class="ref">LiP_1,22.18</span></p>
            
            
            <p id="LiP_1.22.19">
               tatastebhyo 'śrubindubhyo vātapittakaphātmakāḥ <br />
               mahābhāgā mahāsattvāḥ svastikairapyalaṃkṛtāḥ //
                <span class="ref">LiP_1,22.19</span></p>
            
            
            <p id="LiP_1.22.20">
               prakīrṇakeśāḥ sarpāste prādurbhūtā mahāviṣāḥ <br />
               sarpāṃstānagrajāndṛṣṭvā brahmātmānam anindayat //
                <span class="ref">LiP_1,22.20</span></p>
            
            
            <p id="LiP_1.22.21">
               aho dhik tapaso mahyaṃ phalamīdṛśakaṃ yadi <br />
               lokavaināśikī jajñe ādāveva prajā mama //
                <span class="ref">LiP_1,22.21</span></p>
            
            
            <p id="LiP_1.22.22">
               tasya tīvrābhavanmūrcchā krodhāmarṣasamudbhavā <br />
               mūrcchābhiparitāpena jahau prāṇānprajāpatiḥ //
                <span class="ref">LiP_1,22.22</span></p>
            
            
            <p id="LiP_1.22.23">
               tasyāpratimavīryasya dehātkāruṇyapūrvakam <br />
               athaikādaśa te rudrā rudanto 'bhyakramaṃs tathā //
                <span class="ref">LiP_1,22.23</span></p>
            
            
            <p id="LiP_1.22.24">
               rodanātkhalu rudratvaṃ teṣu vai samajāyata <br />
               ye rudrāste khalu prāṇā ye prāṇāste tadātmakāḥ //
                <span class="ref">LiP_1,22.24</span></p>
            
            
            <p id="LiP_1.22.25">
               prāṇāḥ prāṇavatāṃ jñeyāḥ sarvabhūteṣvavasthitāḥ <br />
               atyugrasya mahattvasya sādhurācaritasya ca //
                <span class="ref">LiP_1,22.25</span></p>
            
            
            <p id="LiP_1.22.26">
               prāṇāṃstasya dadau bhūyas triśūlī nīlalohitaḥ <br />
               labdhvāsūn bhagavānbrahma devadevamumāpatim //
                <span class="ref">LiP_1,22.26</span></p>
            
            
            <p id="LiP_1.22.27">
               praṇamya saṃsthito 'paśyad gāyatryā viśvamīśvaram <br />
               sarvalokamayaṃ devaṃ dṛṣṭvā stutvā pitāmahaḥ //
                <span class="ref">LiP_1,22.27</span></p>
            
            
            <p id="LiP_1.22.28">
               tato vismayamāpannaḥ praṇipatya muhurmuhuḥ <br />
               uvāca vacanaṃ śarvaṃ sadyāditvaṃ kathaṃ vibho //
                <span class="ref">LiP_1,22.28</span></p>
            
            
            
            </div>
         
         <div id="d1e20857">
            
            sūta uvāca
            
            <p id="LiP_1.23.1">
               tasya tadvacanaṃ śrutvā brahmaṇo bhagavān bhavaḥ <br />
               brahmarūpī prabodhārthaṃ brahmāṇaṃ prāha sasmitam //
                <span class="ref">LiP_1,23.1</span></p>
            
            
            <p id="LiP_1.23.2">
               śvetakalpo yadā hyāsīd ahameva tadābhavam <br />
               śvetoṣṇīṣaḥ śvetamālyaḥ śvetāṃbaradharaḥ sitaḥ //
                <span class="ref">LiP_1,23.2</span></p>
            
            
            <p id="LiP_1.23.3">
               śvetāsthiḥ śvetaromā ca śvetāsṛk śvetalohitaḥ <br />
               tena nāmnā ca vikhyātaḥ śvetakalpastadā hyasau //
                <span class="ref">LiP_1,23.3</span></p>
            
            
            <p id="LiP_1.23.4">
               matprasūtā ca deveśī śvetāṅgā śvetalohitā <br />
               śvetavarṇā tadā hyāsīd gāyatrī brahmasaṃjñitā //
                <span class="ref">LiP_1,23.4</span></p>
            
            
            <p id="LiP_1.23.5">
               tasmādahaṃ ca deveśa tvayā guhyena vai punaḥ <br />
               vijñātaḥ svena tapasā sadyojātatvamāgataḥ //
                <span class="ref">LiP_1,23.5</span></p>
            
            
            <p id="LiP_1.23.6">
               sadyojāteti brahmaitad guhyaṃ caitatprakīrtitam <br />
               tasmādguhyatvamāpannaṃ ye vetsyanti dvijātayaḥ //
                <span class="ref">LiP_1,23.6</span></p>
            
            
            <p id="LiP_1.23.7">
               matsamīpaṃ gamiṣyanti punarāvṛttidurlabham <br />
               yadā caiva punastvāsīl lohito nāma nāmataḥ //
                <span class="ref">LiP_1,23.7</span></p>
            
            
            <p id="LiP_1.23.8">
               matkṛtena ca varṇena kalpo vai lohitaḥ smṛtaḥ <br />
               tadā lohitamāṃsāsthilohitakṣīrasaṃbhavā //
                <span class="ref">LiP_1,23.8</span></p>
            
            
            <p id="LiP_1.23.9">
               lohitākṣī stanavatī gāyatrī gauḥ prakīrtitā <br />
               tato 'syā lohitatvena varṇasya ca viparyayāt //
                <span class="ref">LiP_1,23.9</span></p>
            
            
            <p id="LiP_1.23.10">
               vāmatvāccaiva devasya vāmadevatvamāgataḥ <br />
               tatrāpi ca mahāsattva tvayāhaṃ niyatātmanā //
                <span class="ref">LiP_1,23.10</span></p>
            
            
            <p id="LiP_1.23.11">
               vijñātaḥ svena yogena tasminvarṇāntare sthitaḥ <br />
               tataś ca vāmadeveti khyātiṃ yāto 'smi bhūtale //
                <span class="ref">LiP_1,23.11</span></p>
            
            
            <p id="LiP_1.23.12">
               ye cāpi vāmadeva tvāṃ jñāsyantīha dvijātayaḥ <br />
               rudralokaṃ gamiṣyanti punarāvṛttidurlabham //
                <span class="ref">LiP_1,23.12</span></p>
            
            
            <p id="LiP_1.23.13">
               yadāhaṃ punareveha pītavarṇo yugakramāt <br />
               matkṛtena ca nāmnā vai pītakalpo 'bhavattadā //
                <span class="ref">LiP_1,23.13</span></p>
            
            
            <p id="LiP_1.23.14">
               matprasūtā ca deveśī pītāṅgī pītalohitā <br />
               pītavarṇā tadā hyāsīd gāyatrī brahmasaṃjñitā //
                <span class="ref">LiP_1,23.14</span></p>
            
            
            <p id="LiP_1.23.15">
               tatrāpi ca mahāsattva yogayuktena cetasā <br />
               yasmādahaṃ tairvijñāto yogatatparamānasaiḥ //
                <span class="ref">LiP_1,23.15</span></p>
            
            
            <p id="LiP_1.23.16">
               tatra tatpuruṣatvena vijñāto 'haṃ tvayā punaḥ <br />
               tasmāttatpuruṣatvaṃ vai mamaitatkanakāṇḍaja //
                <span class="ref">LiP_1,23.16</span></p>
            
            
            <p id="LiP_1.23.17">
               ye māṃ rudraṃ ca rudrāṇīṃ gāyatrīṃ vedamātaram <br />
               vetsyanti tapasā yuktā vimalā brahmasaṃgatāḥ //
                <span class="ref">LiP_1,23.17</span></p>
            
            
            <p id="LiP_1.23.18">
               rudralokaṃ gamiṣyanti punarāvṛttidurlabham <br />
               yadāhaṃ punarevāsaṃ kṛṣṇavarṇo bhayānakaḥ //
                <span class="ref">LiP_1,23.18</span></p>
            
            
            <p id="LiP_1.23.19">
               matkṛtena ca varṇena saṃkalpaḥ kṛṣṇa ucyate <br />
               tatrāhaṃ kālasaṃkāśaḥ kālo lokaprakālakaḥ //
                <span class="ref">LiP_1,23.19</span></p>
            
            
            <p id="LiP_1.23.20">
               vijñāto 'haṃ tvayā brahman ghoro ghoraparākramaḥ <br />
               matprasūtā ca gāyatrī kṛṣṇāṅgī kṛṣṇalohitā //
                <span class="ref">LiP_1,23.20</span></p>
            
            
            <p id="LiP_1.23.21">
               kṛṣṇarūpā ca deveśa tadāsīdbrahmasaṃjñitā <br />
               tasmād ghoratvamāpannaṃ ye māṃ vetsyanti bhūtale //
                <span class="ref">LiP_1,23.21</span></p>
            
            
            <p id="LiP_1.23.22">
               teṣāmaghoraḥ śāntaś ca bhaviṣyāmyahamavyayaḥ <br />
               punaś ca viśvarūpatvaṃ yadā brahmanmamābhavat //
                <span class="ref">LiP_1,23.22</span></p>
            
            
            <p id="LiP_1.23.23">
               tadāpyahaṃ tvayā jñātaḥ parameṇa samādhinā <br />
               viśvarūpā ca saṃvṛttā gāyatrī lokadhāriṇī //
                <span class="ref">LiP_1,23.23</span></p>
            
            
            <p id="LiP_1.23.24">
               tasmin viśvatvam āpannaṃ ye māṃ vetsyanti bhūtale <br />
               teṣāṃ śivaś ca saumyaś ca bhaviṣyāmi sadaiva hi //
                <span class="ref">LiP_1,23.24</span></p>
            
            
            <p id="LiP_1.23.25">
               yasmācca viśvarūpo vai kalpo 'yaṃ samudāhṛtaḥ <br />
               viśvarūpā tathā ceyaṃ sāvitrī samudāhṛtā //
                <span class="ref">LiP_1,23.25</span></p>
            
            
            <p id="LiP_1.23.26">
               sarvarūpā tathā ceme saṃvṛttā mama putrakāḥ <br />
               catvāraste mayā khyātāḥ putra vai lokasaṃmatāḥ //
                <span class="ref">LiP_1,23.26</span></p>
            
            
            <p id="LiP_1.23.27">
               yasmācca sarvavarṇatvaṃ prajānāṃ ca bhaviṣyati <br />
               sarvabhakṣā ca medhyā ca varṇataś ca bhaviṣyati //
                <span class="ref">LiP_1,23.27</span></p>
            
            
            <p id="LiP_1.23.28">
               mokṣo dharmastathārthaś ca kāmaśceti catuṣṭayam <br />
               yasmādvedāś ca vedyaṃ ca caturdhā vai bhaviṣyati //
                <span class="ref">LiP_1,23.28</span></p>
            
            
            <p id="LiP_1.23.29">
               bhūtagrāmāś ca catvāra āśramāś ca tathaiva ca <br />
               dharmasya pādāścatvāraś catvāro mama putrakāḥ //
                <span class="ref">LiP_1,23.29</span></p>
            
            
            <p id="LiP_1.23.30">
               tasmāccaturyugāvasthaṃ jagadvai sacarācaram <br />
               caturdhāvasthitaścaiva catuṣpādo bhaviṣyati //
                <span class="ref">LiP_1,23.30</span></p>
            
            
            <p id="LiP_1.23.31">
               bhūrloko 'tha bhuvarlokaḥ svarlokaś ca mahas tathā <br />
               janastapaś ca satyaṃ ca viṣṇulokastataḥ param //
                <span class="ref">LiP_1,23.31</span></p>
            
            
            <p id="LiP_1.23.32">
               aṣṭākṣarasthito lokaḥ sthāne sthāne tadakṣaram <br />
               bhūrbhuvaḥ svarmahaścaiva pādāścatvāra eva ca //
                <span class="ref">LiP_1,23.32</span></p>
            
            
            <p id="LiP_1.23.33">
               bhūrlokaḥ prathamaḥ pādo bhuvarlokastataḥ param <br />
               svarloko vai tṛtīyaś ca caturthastu mahas tathā //
                <span class="ref">LiP_1,23.33</span></p>
            
            
            <p id="LiP_1.23.34">
               pañcamastu janastatra ṣaṣṭhaś ca tapa ucyate <br />
               satyaṃ tu saptamo loko hy apunarbhavagāminām //
                <span class="ref">LiP_1,23.34</span></p>
            
            
            <p id="LiP_1.23.35">
               viṣṇulokaḥ smṛtaṃ sthānaṃ punarāvṛttidurlabham <br />
               skāndamaumaṃ tathā sthānaṃ sarvasiddhisamanvitam //
                <span class="ref">LiP_1,23.35</span></p>
            
            
            <p id="LiP_1.23.36">
               rudralokaḥ smṛtastasmāt padaṃ tadyogināṃ śubham <br />
               nirmamā nirahaṅkārāḥ kāmakrodhavivarjitāḥ //
                <span class="ref">LiP_1,23.36</span></p>
            
            
            <p id="LiP_1.23.37">
               drakṣyanti taddvijā yuktā dhyānatatparamānasāḥ <br />
               yasmāccatuṣpadā hyeṣā tvayā dṛṣṭā sarasvatī //
                <span class="ref">LiP_1,23.37</span></p>
            
            
            <p id="LiP_1.23.38">
               pādāntaṃ viṣṇulokaṃ vai kaumāraṃ śāntamuttamam <br />
               aumaṃ māheśvaraṃ caiva tasmāddṛṣṭā catuṣpadā //
                <span class="ref">LiP_1,23.38</span></p>
            
            
            <p id="LiP_1.23.39">
               tasmāttu paśavaḥ sarve bhaviṣyanti catuṣpadāḥ <br />
               tataścaiṣāṃ bhaviṣyanti catvāraste payodharāḥ //
                <span class="ref">LiP_1,23.39</span></p>
            
            
            <p id="LiP_1.23.40">
               somaś ca mantrasaṃyukto yasmānmama mukhāccyutaḥ <br />
               jīvaḥ prāṇabhṛtāṃ brahman punaḥ pītastanāḥ smṛtāḥ //
                <span class="ref">LiP_1,23.40</span></p>
            
            
            <p id="LiP_1.23.41">
               tasmātsomamayaṃ caiva amṛtaṃ jīvasaṃjñitam <br />
               catuṣpādā bhaviṣyanti śvetatvaṃ cāsya tena tat //
                <span class="ref">LiP_1,23.41</span></p>
            
            
            <p id="LiP_1.23.42">
               yasmāccaiva kriyā bhūtvā dvipadā ca maheśvarī <br />
               dṛṣṭā punastathaivaiṣā sāvitrī lokabhāvinī //
                <span class="ref">LiP_1,23.42</span></p>
            
            
            <p id="LiP_1.23.43">
               tasmācca dvipadāḥ sarve dvistanāś ca narāḥ śubhāḥ <br />
               tasmācceyamajā bhūtvā sarvavarṇā maheśvarī //
                <span class="ref">LiP_1,23.43</span></p>
            
            
            <p id="LiP_1.23.44">
               yā vai dṛṣṭā mahāsattvā sarvabhūtadharā tvayā <br />
               tasmācca viśvarūpatvaṃ prajānāṃ vai bhaviṣyati //
                <span class="ref">LiP_1,23.44</span></p>
            
            
            <p id="LiP_1.23.45">
               ajaścaiva mahātejā viśvarūpo bhaviṣyati <br />
               amogharetāḥ sarvatra mukhe cāsya hutāśanaḥ //
                <span class="ref">LiP_1,23.45</span></p>
            
            
            <p id="LiP_1.23.46">
               tasmātsarvagato medhyaḥ paśurūpī hutāśanaḥ <br />
               tapasā bhāvitātmāno ye māṃ drakṣyanti vai dvijāḥ //
                <span class="ref">LiP_1,23.46</span></p>
            
            
            <p id="LiP_1.23.47">
               īśitve ca vaśitve ca sarvagaṃ sarvataḥ sthitam <br />
               rajastamobhyāṃ nirmuktās tyaktvā mānuṣyakaṃ vapuḥ //
                <span class="ref">LiP_1,23.47</span></p>
            
            
            <p id="LiP_1.23.48">
               matsamīpamupeṣyanti punarāvṛttidurlabham <br />
               ityevamukto bhagavān brahmā rudreṇa vai dvijāḥ //
                <span class="ref">LiP_1,23.48</span></p>
            
            
            <p id="LiP_1.23.49">
               praṇamya prayato bhūtvā punarāha pitāmahaḥ <br />
               ya evaṃ bhagavān vidvān gāyatryā vai maheśvaram //
                <span class="ref">LiP_1,23.49</span></p>
            
            
            <p id="LiP_1.23.50">
               viśvātmānaṃ hi sarvaṃ tvāṃ gāyatryāstava ceśvara <br />
               tasya dehi paraṃ sthānaṃ tathāstviti ca so 'bravīt //
                <span class="ref">LiP_1,23.50</span></p>
            
            
            <p id="LiP_1.23.51">
               tasmādvidvān hi viśvatvam asyāścāsya mahātmanaḥ <br />
               sa yāti brahmasāyujyaṃ vacanād brahmaṇaḥ prabhoḥ //
                <span class="ref">LiP_1,23.51</span></p>
            
            
            
            </div>
         
         <div id="d1e21839">
            
            sūta uvāca
            
            <p id="LiP_1.24.1">
               śrutvaivamakhilaṃ brahmā rudreṇa paribhāṣitam <br />
               punaḥ praṇamya deveśaṃ rudramāha prajāpatiḥ //
                <span class="ref">LiP_1,24.1</span></p>
            
            
            <p id="LiP_1.24.2">
               bhagavandevadeveśa viśvarūpaṃ maheśvara <br />
               umādhava mahādeva namo lokābhivandita //
                <span class="ref">LiP_1,24.2</span></p>
            
            
            <p id="LiP_1.24.3">
               viśvarūpa mahābhāga kasminkāle maheśvara <br />
               yā imāste mahādeva tanavo lokavanditāḥ //
                <span class="ref">LiP_1,24.3</span></p>
            
            
            <p id="LiP_1.24.4">
               kasyāṃ vā yugasaṃbhūtyāṃ drakṣyantīha dvijātayaḥ <br />
               kena vā tapasā deva dhyānayogena kena vā //
                <span class="ref">LiP_1,24.4</span></p>
            
            
            <p id="LiP_1.24.5">
               namaste vai mahādeva śakyo draṣṭuṃ dvijātibhiḥ <br />
               tasya tadvacanaṃ śrutvā śarvaḥ samprekṣya taṃ puraḥ //
                <span class="ref">LiP_1,24.5</span></p>
            
            
            <p id="LiP_1.24.6">
               smayanprāha mahādeva ṛgyajuḥsāmasaṃbhavaḥ <br />
               śrībhagavānuvāca
               tapasā naiva vṛttena dānadharmaphalena ca //
                <span class="ref">LiP_1,24.6</span></p>
            
            
            <p id="LiP_1.24.7">
               na tīrthaphalayogena kratubhir vāptadakṣiṇaiḥ <br />
               na vedādhyayanairvāpi na vittena na vedanaiḥ //
                <span class="ref">LiP_1,24.7</span></p>
            
            
            <p id="LiP_1.24.8">
               na śakyaṃ mānavairdraṣṭum ṛte dhyānādahaṃ tviha <br />
               saptame caiva vārāhe tatastasminpitāmaha //
                <span class="ref">LiP_1,24.8</span></p>
            
            
            <p id="LiP_1.24.9">
               kalpeśvaro 'tha bhagavān sarvalokaprakāśanaḥ <br />
               manurvaivasvataścaiva tava pautro bhaviṣyati //
                <span class="ref">LiP_1,24.9</span></p>
            
            
            <p id="LiP_1.24.10">
               tadā caturyugāvasthe tasminkalpe yugāntike <br />
               anugrahārthaṃ lokānāṃ brāhmaṇānāṃ hitāya ca //
                <span class="ref">LiP_1,24.10</span></p>
            
            
            <p id="LiP_1.24.11">
               utpatsyāmi tadā brahman punar asmin yugāntike <br />
               yugapravṛttyā ca tadā tasmiṃś ca prathame yuge //
                <span class="ref">LiP_1,24.11</span></p>
            
            
            <p id="LiP_1.24.12">
               dvāpare prathame brahman yadā vyāsaḥ svayaṃ prabhuḥ <br />
               tadāhaṃ brāhmaṇārthāya kalau tasmin yugāntike //
                <span class="ref">LiP_1,24.12</span></p>
            
            
            <p id="LiP_1.24.13">
               bhaviṣyāmi śikhāyuktaḥ śveto nāma mahāmuniḥ <br />
               himavacchikhare ramye chāgale parvatottame //
                <span class="ref">LiP_1,24.13</span></p>
            
            
            <p id="LiP_1.24.14">
               tatra śiṣyāḥ śikhāyuktā bhaviṣyanti tadā mama <br />
               śvetaḥ śvetaśikhaścaiva śvetāsyaḥ śvetalohitaḥ //
                <span class="ref">LiP_1,24.14</span></p>
            
            
            <p id="LiP_1.24.15">
               catvārastu mahātmāno brāhmaṇā vedapāragāḥ <br />
               tataste brahmabhūyiṣṭhā dṛṣṭvā brahmagatiṃ parām //
                <span class="ref">LiP_1,24.15</span></p>
            
            
            <p id="LiP_1.24.16">
               matsamīpaṃ gamiṣyanti dhyānayogaparāyaṇāḥ <br />
               tataḥ punaryadā brahman dvitīye dvāpare prabhuḥ //
                <span class="ref">LiP_1,24.16</span></p>
            
            
            <p id="LiP_1.24.17">
               prajāpatiryadā vyāsaḥ sadyo nāma bhaviṣyati <br />
               tadā lokahitārthāya sutāro nāma nāmataḥ //
                <span class="ref">LiP_1,24.17</span></p>
            
            
            <p id="LiP_1.24.18">
               bhaviṣyāmi kalau tasmin śiṣyānugrahakāmyayā <br />
               tatrāpi mama te śiṣyā nāmataḥ parikīrtitāḥ //
                <span class="ref">LiP_1,24.18</span></p>
            
            
            <p id="LiP_1.24.19">
               dundubhiḥ śatarūpaś ca ṛcīkaḥ ketumāṃstadā <br />
               prāpya yogaṃ tathā dhyānaṃ sthāpya brahma ca bhūtale //
                <span class="ref">LiP_1,24.19</span></p>
            
            
            <p id="LiP_1.24.20">
               rudralokaṃ gamiṣyanti sahacāritvameva ca <br />
               tṛtīye dvāpare caiva yadā vyāsastu bhārgavaḥ //
                <span class="ref">LiP_1,24.20</span></p>
            
            
            <p id="LiP_1.24.21">
               tadāpyahaṃ bhaviṣyāmi damanastu yugāntike <br />
               tatrāpi ca bhaviṣyanti catvāro mama putrakāḥ //
                <span class="ref">LiP_1,24.21</span></p>
            
            
            <p id="LiP_1.24.22">
               vikośaś ca vikeśaś ca vipāśaḥ śāpanāśanaḥ <br />
               te 'pi tenaiva mārgeṇa yogoktena mahaujasaḥ //
                <span class="ref">LiP_1,24.22</span></p>
            
            
            <p id="LiP_1.24.23">
               rudralokaṃ gamiṣyanti punarāvṛttidurlabham <br />
               caturthe dvāpare caiva yadā vyāso 'ṅgirāḥ smṛtaḥ //
                <span class="ref">LiP_1,24.23</span></p>
            
            
            <p id="LiP_1.24.24">
               tadāpyahaṃ bhaviṣyāmi suhotro nāma nāmataḥ <br />
               tatrāpi mama te putrāś catvāro 'pi tapodhanāḥ //
                <span class="ref">LiP_1,24.24</span></p>
            
            
            <p id="LiP_1.24.25">
               dvijaśreṣṭhā bhaviṣyanti yogātmāno dṛḍhavratāḥ <br />
               sumukho durmukhaścaiva durdaro duratikramaḥ //
                <span class="ref">LiP_1,24.25</span></p>
            
            
            <p id="LiP_1.24.26">
               prāpya yogagatiṃ sūkṣmāṃ vimalā dagdhakilbiṣāḥ <br />
               te 'pi tenaiva mārgeṇa yogayuktā mahaujasaḥ //
                <span class="ref">LiP_1,24.26</span></p>
            
            
            <p id="LiP_1.24.27">
               rudralokaṃ gamiṣyanti punarāvṛttidurlabham <br />
               pañcame dvāpare caiva vyāsastu savitā yadā //
                <span class="ref">LiP_1,24.27</span></p>
            
            
            <p id="LiP_1.24.28">
               tadā cāpi bhaviṣyāmi kaṅko nāma mahātapāḥ <br />
               anugrahārthaṃ lokānāṃ yogātmaikakalāgatiḥ //
                <span class="ref">LiP_1,24.28</span></p>
            
            
            <p id="LiP_1.24.29">
               catvārastu mahābhāgā vimalāḥ śuddhayonayaḥ <br />
               śiṣyā mama bhaviṣyanti yogātmāno dṛḍhavratāḥ //
                <span class="ref">LiP_1,24.29</span></p>
            
            
            <p id="LiP_1.24.30">
               sanakaḥ sanandanaś caiva prabhuryaś ca sanātanaḥ <br />
               vibhuḥ sanatkumāraś ca nirmamā nirahaṃkṛtāḥ //
                <span class="ref">LiP_1,24.30</span></p>
            
            
            <p id="LiP_1.24.31">
               matsamīpamupeṣyanti punarāvṛttidurlabham <br />
               parīvarte punaḥ ṣaṣṭhe mṛtyurvyāso yadā vibhuḥ //
                <span class="ref">LiP_1,24.31</span></p>
            
            
            <p id="LiP_1.24.32">
               tadāpyahaṃ bhaviṣyāmi logākṣīr nāma nāmataḥ <br />
               tatrāpi mama te śiṣyā yogātmāno dṛḍhavratāḥ //
                <span class="ref">LiP_1,24.32</span></p>
            
            
            <p id="LiP_1.24.33">
               bhaviṣyanti mahābhāgāś catvāro lokasaṃmatāḥ <br />
               sudhāmā virajāścaiva śaṅkhapādraja eva ca //
                <span class="ref">LiP_1,24.33</span></p>
            
            
            <p id="LiP_1.24.34">
               yogātmāno mahātmānaḥ sarve vai dagdhakilbiṣāḥ <br />
               te 'pi tenaiva mārgeṇa dhyānayogasamanvitāḥ //
                <span class="ref">LiP_1,24.34</span></p>
            
            
            <p id="LiP_1.24.35">
               matsamīpaṃ gamiṣyanti punarāvṛttidurlabham <br />
               saptame parivarte tu yadā vyāsaḥ śatakratuḥ //
                <span class="ref">LiP_1,24.35</span></p>
            
            
            <p id="LiP_1.24.36">
               vibhunāmā mahātejāḥ prathitaḥ pūrvajanmani <br />
               tadāpyahaṃ bhaviṣyāmi kalau tasmin yugāntike //
                <span class="ref">LiP_1,24.36</span></p>
            
            
            <p id="LiP_1.24.37">
               jaigīṣavyo vibhuḥ khyātaḥ sarveṣāṃ yogināṃ varaḥ <br />
               tatrāpi mama te putrā bhaviṣyanti yuge tathā //
                <span class="ref">LiP_1,24.37</span></p>
            
            
            <p id="LiP_1.24.38">
               sārasvataś ca meghaś ca meghavāhaḥ suvāhanaḥ <br />
               te 'pi tenaiva mārgeṇa dhyānayogaparāyaṇāḥ //
                <span class="ref">LiP_1,24.38</span></p>
            
            
            <p id="LiP_1.24.39">
               gamiṣyanti mahātmāno rudralokaṃ nirāmayam <br />
               vasiṣṭhaścāṣṭame vyāsaḥ parīvarte bhaviṣyati //
                <span class="ref">LiP_1,24.39</span></p>
            
            
            <p id="LiP_1.24.40">
               yadā tadā bhaviṣyāmi nāmnāhaṃ dadhivāhanaḥ <br />
               tatrāpi mama te putrā yogātmāno dṛḍhavratāḥ //
                <span class="ref">LiP_1,24.40</span></p>
            
            
            <p id="LiP_1.24.41">
               bhaviṣyanti mahāyogā yeṣāṃ nāsti samo bhuvi <br />
               kapilaścāsuriścaiva tathā pañcaśikho muniḥ //
                <span class="ref">LiP_1,24.41</span></p>
            
            
            <p id="LiP_1.24.42">
               bāṣkalaś ca mahāyogī dharmātmāno mahaujasaḥ <br />
               prāpya māheśvaraṃ yogaṃ jñānino dagdhakilbiṣāḥ //
                <span class="ref">LiP_1,24.42</span></p>
            
            
            <p id="LiP_1.24.43">
               matsamīpaṃ gamiṣyanti punarāvṛttidurlabham <br />
               parivarte tu navame vyāsaḥ sārasvato yadā //
                <span class="ref">LiP_1,24.43</span></p>
            
            
            <p id="LiP_1.24.44">
               tadāpyahaṃ bhaviṣyāmi ṛṣabho nāma nāmataḥ <br />
               tatrāpi mama te putrā bhaviṣyanti mahaujasaḥ //
                <span class="ref">LiP_1,24.44</span></p>
            
            
            <p id="LiP_1.24.45">
               parāśaraś ca gargaś ca bhārgavāṅgirasau tadā <br />
               bhaviṣyanti mahātmāno brāhmaṇā vedapāragāḥ //
                <span class="ref">LiP_1,24.45</span></p>
            
            
            <p id="LiP_1.24.46">
               dhyānamārgaṃ samāsādya gamiṣyanti tathaiva te <br />
               sarve tapobalotkṛṣṭāḥ śāpānugrahakovidāḥ //
                <span class="ref">LiP_1,24.46</span></p>
            
            
            <p id="LiP_1.24.47">
               te 'pi tenaiva mārgeṇa yogoktena tapasvinaḥ <br />
               rudralokaṃ gamiṣyanti punarāvṛttidurlabham //
                <span class="ref">LiP_1,24.47</span></p>
            
            
            <p id="LiP_1.24.48">
               daśame dvāpare vyāsaḥ tripādvai nāma nāmataḥ <br />
               yadā bhaviṣyate vipras tadāhaṃ bhavitā muniḥ //
                <span class="ref">LiP_1,24.48</span></p>
            
            
            <p id="LiP_1.24.49">
               himavacchikhare ramye bhṛgutuṅge nagottame <br />
               nāmnā bhṛgostu śikharaṃ prathitaṃ devapūjitam //
                <span class="ref">LiP_1,24.49</span></p>
            
            
            <p id="LiP_1.24.50">
               tatrāpi mama te putrā bhaviṣyanti dṛḍhavratāḥ <br />
               balabandhurnirāmitraḥ ketuśṛṅgastapodhanaḥ //
                <span class="ref">LiP_1,24.50</span></p>
            
            
            <p id="LiP_1.24.51">
               yogātmāno mahātmānas tapoyogasamanvitāḥ <br />
               rudralokaṃ gamiṣyanti tapasā dagdhakilbiṣāḥ //
                <span class="ref">LiP_1,24.51</span></p>
            
            
            <p id="LiP_1.24.52">
               ekādaśe dvāpare tu vyāsastu trivrato yadā <br />
               tadāpyahaṃ bhaviṣyāmi gaṅgādvāre kalau tathā //
                <span class="ref">LiP_1,24.52</span></p>
            
            
            <p id="LiP_1.24.53">
               ugro nāma mahātejāḥ sarvalokeṣu viśrutaḥ <br />
               tatrāpi mama te putrā bhaviṣyanti mahaujasaḥ //
                <span class="ref">LiP_1,24.53</span></p>
            
            
            <p id="LiP_1.24.54">
               lambodaraś ca lambākṣo lambakeśaḥ pralambakaḥ <br />
               prāpya māheśvaraṃ yogaṃ rudralokaṃ gatā hi te //
                <span class="ref">LiP_1,24.54</span></p>
            
            
            <p id="LiP_1.24.55">
               dvādaśe parivarte tu śatatejā yadā muniḥ <br />
               bhaviṣyati mahātejā vyāsastu kavisattamaḥ //
                <span class="ref">LiP_1,24.55</span></p>
            
            
            <p id="LiP_1.24.56">
               tadāpyahaṃ bhaviṣyāmi kalāviha yugāntike <br />
               haitukaṃ vanamāsādya atrirnāmnā pariśrutaḥ //
                <span class="ref">LiP_1,24.56</span></p>
            
            
            <p id="LiP_1.24.57">
               tatrāpi mama te putrā bhasmasnānānulepanāḥ <br />
               bhaviṣyanti mahāyogā rudralokaparāyaṇāḥ //
                <span class="ref">LiP_1,24.57</span></p>
            
            
            <p id="LiP_1.24.58">
               sarvajñaḥ samabuddhiś ca sādhyaḥ sarvastathaiva ca <br />
               prāpya māheśvaraṃ yogaṃ rudralokaṃ gatā hi te //
                <span class="ref">LiP_1,24.58</span></p>
            
            
            <p id="LiP_1.24.59">
               trayodaśe punaḥ prāpte parivarte krameṇa tu <br />
               dharmo nārāyaṇo nāma vyāsastu bhavitā yadā //
                <span class="ref">LiP_1,24.59</span></p>
            
            
            <p id="LiP_1.24.60">
               tadāpyahaṃ bhaviṣyāmi vālirnāma mahāmuniḥ <br />
               vālakhilyāśrame puṇye parvate gandhamādane //
                <span class="ref">LiP_1,24.60</span></p>
            
            
            <p id="LiP_1.24.61">
               tatrāpi mama te putrā bhaviṣyanti tapodhanāḥ <br />
               sudhāmā kāśyapaścaiva vāsiṣṭho virajāstathā //
                <span class="ref">LiP_1,24.61</span></p>
            
            
            <p id="LiP_1.24.62">
               mahāyogabalopetā vimalā ūrdhvaretasaḥ <br />
               prāpya māheśvaraṃ yogaṃ rudralokaṃ gatā hi te //
                <span class="ref">LiP_1,24.62</span></p>
            
            
            <p id="LiP_1.24.63">
               yadā vyāsastarakṣustu paryāye tu caturdaśe <br />
               tatrāpi punarevāhaṃ bhaviṣyāmi yugāntike //
                <span class="ref">LiP_1,24.63</span></p>
            
            
            <p id="LiP_1.24.64">
               vaṃśe tvaṅgirasāṃ śreṣṭhe gautamo nāma nāmataḥ <br />
               bhaviṣyati mahāpuṇyaṃ gautamaṃ nāma tadvanam //
                <span class="ref">LiP_1,24.64</span></p>
            
            
            <p id="LiP_1.24.65">
               tatrāpi mama te putrā bhaviṣyanti kalau tadā <br />
               atrirdevasadaścaiva śravaṇo 'tha śraviṣṭhakaḥ //
                <span class="ref">LiP_1,24.65</span></p>
            
            
            <p id="LiP_1.24.66">
               yogātmāno mahātmānaḥ sarve yogasamanvitāḥ <br />
               prāpya māheśvaraṃ yogaṃ rudralokāya te gatāḥ //
                <span class="ref">LiP_1,24.66</span></p>
            
            
            <p id="LiP_1.24.67">
               tataḥ pañcadaśe prāpte parivarte kramāgate <br />
               traiyyāruṇiryadā vyāso dvāpare samapadyata //
                <span class="ref">LiP_1,24.67</span></p>
            
            
            <p id="LiP_1.24.68">
               tadāpyahaṃ bhaviṣyāmi nāmnā vedaśirā dvijaḥ <br />
               tatra vedaśiro nāma astraṃ tatpārameśvaram //
                <span class="ref">LiP_1,24.68</span></p>
            
            
            <p id="LiP_1.24.69">
               bhaviṣyati mahāvīryaṃ vedaśīrṣaś ca parvataḥ <br />
               himavatpṛṣṭhamāsādya sarasvatyāṃ nagottame //
                <span class="ref">LiP_1,24.69</span></p>
            
            
            <p id="LiP_1.24.70">
               tatrāpi mama te putrā bhaviṣyanti tapodhanāḥ <br />
               kuṇiś ca kuṇibāhuś ca kuśarīraḥ kunetrakaḥ //
                <span class="ref">LiP_1,24.70</span></p>
            
            
            <p id="LiP_1.24.71">
               yogātmāno mahātmānaḥ sarve te hyūrdhvaretasaḥ <br />
               prāpya māheśvaraṃ yogaṃ rudralokāya te gatāḥ //
                <span class="ref">LiP_1,24.71</span></p>
            
            
            <p id="LiP_1.24.72">
               vyāso yuge ṣoḍaśe tu yadā devo bhaviṣyati <br />
               tatra yogapradānāya bhaktānāṃ ca yatātmanām //
                <span class="ref">LiP_1,24.72</span></p>
            
            
            <p id="LiP_1.24.73">
               tadāpyahaṃ bhaviṣyāmi gokarṇo nāma nāmataḥ <br />
               bhaviṣyati supuṇyaṃ ca gokarṇaṃ nāma tadvanam //
                <span class="ref">LiP_1,24.73</span></p>
            
            
            <p id="LiP_1.24.74">
               tatrāpi mama te putrā bhaviṣyanti ca yoginaḥ <br />
               kāśyapo hyuśanāścaiva cyavano 'tha bṛhaspatiḥ //
                <span class="ref">LiP_1,24.74</span></p>
            
            
            <p id="LiP_1.24.75">
               te 'pi tenaiva mārgeṇa dhyānayogasamanvitāḥ <br />
               prāpya māheśvaraṃ yogaṃ gantāro rudrameva hi //
                <span class="ref">LiP_1,24.75</span></p>
            
            
            <p id="LiP_1.24.76">
               tataḥ saptadaśe caiva parivarte kramāgate <br />
               yadā bhaviṣyati vyāso nāmnā devakṛtañjayaḥ //
                <span class="ref">LiP_1,24.76</span></p>
            
            
            <p id="LiP_1.24.77">
               tadāpyahaṃ bhaviṣyāmi guhāvāsīti nāmataḥ <br />
               himavacchikhare ramye mahottuṅge mahālaye //
                <span class="ref">LiP_1,24.77</span></p>
            
            
            <p id="LiP_1.24.78">
               siddhakṣetraṃ mahāpuṇyaṃ bhaviṣyati mahālayam <br />
               tatrāpi mama te putrā yogajñā brahmavādinaḥ //
                <span class="ref">LiP_1,24.78</span></p>
            
            
            <p id="LiP_1.24.79">
               bhaviṣyanti mahātmāno nirmamā nirahaṃkṛtāḥ <br />
               utathyo vāmadevaś ca mahāyogo mahābalaḥ //
                <span class="ref">LiP_1,24.79</span></p>
            
            
            <p id="LiP_1.24.80">
               teṣāṃ śatasahasraṃ tu śiṣyāṇāṃ dhyānayoginām <br />
               bhaviṣyanti tadā kāle sarve te dhyānayuñjakāḥ //
                <span class="ref">LiP_1,24.80</span></p>
            
            
            <p id="LiP_1.24.81">
               yogābhyāsaratāścaiva hṛdi kṛtvā maheśvaram <br />
               mahālaye padaṃ nyastaṃ dṛṣṭvā yānti śivaṃ padam //
                <span class="ref">LiP_1,24.81</span></p>
            
            
            <p id="LiP_1.24.82">
               ye cānye 'pi mahātmānaḥ kalau tasmin yugāntike <br />
               dhyāne manaḥ samādhāya vimalāḥ śuddhabuddhayaḥ //
                <span class="ref">LiP_1,24.82</span></p>
            
            
            <p id="LiP_1.24.83">
               mama prasādādyāsyanti rudralokaṃ gatajvarāḥ <br />
               gatvā mahālayaṃ puṇyaṃ dṛṣṭvā māheśvaraṃ padam //
                <span class="ref">LiP_1,24.83</span></p>
            
            
            <p id="LiP_1.24.84">
               tīrṇastārayate jantur daśa pūrvāndaśottarān <br />
               ātmānamekaviṃśaṃ tu tārayitvā mahālaye //
                <span class="ref">LiP_1,24.84</span></p>
            
            
            <p id="LiP_1.24.85">
               mama prasādādyāsyanti rudralokaṃ gatajvarāḥ <br />
               tato 'ṣṭādaśame caiva parivarte yadā vibho //
                <span class="ref">LiP_1,24.85</span></p>
            
            
            <p id="LiP_1.24.86">
               tadā ṛtañjayo nāma vyāsastu bhavitā muniḥ <br />
               tadāpyahaṃ bhaviṣyāmi śikhaṇḍī nāma nāmataḥ //
                <span class="ref">LiP_1,24.86</span></p>
            
            
            <p id="LiP_1.24.87">
               siddhakṣetre mahāpuṇye devadānavapūjite <br />
               himavacchikhare ramye śikhaṇḍī nāma parvataḥ //
                <span class="ref">LiP_1,24.87</span></p>
            
            
            <p id="LiP_1.24.88">
               śikhaṇḍino vanaṃ cāpi yatra siddhaniṣevitam <br />
               tatrāpi mama te putrā bhaviṣyanti tapodhanāḥ //
                <span class="ref">LiP_1,24.88</span></p>
            
            
            <p id="LiP_1.24.89">
               vācaśravā ṛcīkaś ca śyāvāśvaś ca yatīśvaraḥ <br />
               yogātmāno mahātmānaḥ sarve te vedapāragāḥ //
                <span class="ref">LiP_1,24.89</span></p>
            
            
            <p id="LiP_1.24.90">
               prāpya māheśvaraṃ yogaṃ rudralokāya saṃvṛtāḥ <br />
               atha ekonaviṃśe tu parivarte kramāgate //
                <span class="ref">LiP_1,24.90</span></p>
            
            
            <p id="LiP_1.24.91">
               vyāsastu bhavitā nāmnā bharadvājo mahāmuniḥ <br />
               tadāpyahaṃ bhaviṣyāmi jaṭāmālī ca nāmataḥ //
                <span class="ref">LiP_1,24.91</span></p>
            
            
            <p id="LiP_1.24.92">
               himavacchikhare ramye jaṭāyuryatra parvataḥ <br />
               tatrāpi mama te putrā bhaviṣyanti mahaujasaḥ //
                <span class="ref">LiP_1,24.92</span></p>
            
            
            <p id="LiP_1.24.93">
               hiraṇyanābhaḥ kauśalyo lokākṣī kuthumis tathā <br />
               īśvarā yogadharmāṇaḥ sarve te hyūrdhvaretasaḥ //
                <span class="ref">LiP_1,24.93</span></p>
            
            
            <p id="LiP_1.24.94">
               prāpya māheśvaraṃ yogaṃ rudralokāya saṃsthitāḥ <br />
               tato viṃśatimaścaiva parivarto yadā tadā //
                <span class="ref">LiP_1,24.94</span></p>
            
            
            <p id="LiP_1.24.95">
               gautamastu tadā vyāso bhaviṣyati mahāmuniḥ <br />
               tadāpyahaṃ bhaviṣyāmi aṭṭahāsastu nāmataḥ //
                <span class="ref">LiP_1,24.95</span></p>
            
            
            <p id="LiP_1.24.96">
               aṭṭahāsapriyāścaiva bhaviṣyanti tadā narāḥ <br />
               tatraiva himavatpṛṣṭhe aṭṭahāso mahāgiriḥ //
                <span class="ref">LiP_1,24.96</span></p>
            
            
            <p id="LiP_1.24.97">
               devadānavayakṣendrasiddhacāraṇasevitaḥ <br />
               tatrāpi mama te putrā bhaviṣyanti mahaujasaḥ //
                <span class="ref">LiP_1,24.97</span></p>
            
            
            <p id="LiP_1.24.98">
               yogātmāno mahātmāno dhyāyino niyatavratāḥ <br />
               sumanturbarbarī vidvān kabandhaḥ kuśikaṃdharaḥ //
                <span class="ref">LiP_1,24.98</span></p>
            
            
            <p id="LiP_1.24.99">
               prāpya māheśvaraṃ yogaṃ rudralokāya te gatāḥ <br />
               ekaviṃśe punaḥ prāpte parivarte kramāgate //
                <span class="ref">LiP_1,24.99</span></p>
            
            
            <p id="LiP_1.24.100">
               vācaśravāḥ smṛto vyāso yadā sa ṛṣisattamaḥ <br />
               tadāpyahaṃ bhaviṣyāmi dāruko nāma nāmataḥ //
                <span class="ref">LiP_1,24.100</span></p>
            
            
            <p id="LiP_1.24.101">
               tasmādbhaviṣyate puṇyaṃ devadāruvanaṃ śubham <br />
               tatrāpi mama te putrā bhaviṣyanti mahaujasaḥ //
                <span class="ref">LiP_1,24.101</span></p>
            
            
            <p id="LiP_1.24.102">
               plakṣo dārbhāyaṇiścaiva ketumān gautamas tathā <br />
               yogātmāno mahātmāno niyatā ūrdhvaretasaḥ //
                <span class="ref">LiP_1,24.102</span></p>
            
            
            <p id="LiP_1.24.103">
               naiṣṭhikaṃ vratamāsthāya rudralokāya te gatāḥ <br />
               dvāviṃśe parivarte tu vyāsaḥ śuṣmāyaṇo yadā //
                <span class="ref">LiP_1,24.103</span></p>
            
            
            <p id="LiP_1.24.104">
               tadāpyahaṃ bhaviṣyāmi vārāṇasyāṃ mahāmuniḥ <br />
               nāmnā vai lāṅgalī bhīmo yatra devāḥ savāsavāḥ //
                <span class="ref">LiP_1,24.104</span></p>
            
            
            <p id="LiP_1.24.105">
               drakṣyanti māṃ kalau tasmin bhavaṃ caiva halāyudham <br />
               tatrāpi mama te putrā bhaviṣyanti sudhārmikāḥ //
                <span class="ref">LiP_1,24.105</span></p>
            
            
            <p id="LiP_1.24.106">
               bhallavī madhupiṅgaś ca śvetaketuḥ kuśas tathā <br />
               prāpya māheśvaraṃ yogaṃ te 'pi dhyānaparāyaṇāḥ //
                <span class="ref">LiP_1,24.106</span></p>
            
            
            <p id="LiP_1.24.107">
               vimalā brahmabhūyiṣṭhā rudralokāya saṃsthitāḥ <br />
               parivarte trayoviṃśe tṛṇabinduryadā muniḥ //
                <span class="ref">LiP_1,24.107</span></p>
            
            
            <p id="LiP_1.24.108">
               vyāso hi bhavitā brahmaṃs tadāhaṃ bhavitā punaḥ <br />
               śveto nāma mahākāyo muniputrastu dhārmikaḥ //
                <span class="ref">LiP_1,24.108</span></p>
            
            
            <p id="LiP_1.24.109">
               tatra kālaṃ jariṣyāmi tadā girivarottame <br />
               tena kālañjaro nāma bhaviṣyati sa parvataḥ //
                <span class="ref">LiP_1,24.109</span></p>
            
            
            <p id="LiP_1.24.110">
               tatrāpi mama te śiṣyā bhaviṣyanti tapasvinaḥ <br />
               uśiko bṛhadaśvaś ca devalaḥ kavireva ca //
                <span class="ref">LiP_1,24.110</span></p>
            
            
            <p id="LiP_1.24.111">
               prāpya māheśvaraṃ yogaṃ rudralokāya te gataḥ <br />
               parivarte caturviṃśe vyāsa ṛkṣo yadā vibho //
                <span class="ref">LiP_1,24.111</span></p>
            
            
            <p id="LiP_1.24.112">
               tadāpyahaṃ bhaviṣyāmi kalau tasmin yugāntike <br />
               śūlī nāma mahāyogī naimiṣe devavandite //
                <span class="ref">LiP_1,24.112</span></p>
            
            
            <p id="LiP_1.24.113">
               tatrāpi mama te śiṣyā bhaviṣyanti tapodhanāḥ <br />
               śālihotro 'gniveśaś ca yuvanāśvaḥ śaradvasuḥ //
                <span class="ref">LiP_1,24.113</span></p>
            
            
            <p id="LiP_1.24.114">
               te 'pi tenaiva mārgeṇa rudralokāya saṃsthitāḥ <br />
               pañcaviṃśe punaḥ prāpte parivarte kramāgate //
                <span class="ref">LiP_1,24.114</span></p>
            
            
            <p id="LiP_1.24.115">
               vāsiṣṭhastu yadā vyāsaḥ śaktirnāmnā bhaviṣyati <br />
               tadāpyahaṃ bhaviṣyāmi daṇḍī muṇḍīśvaraḥ prabhuḥ //
                <span class="ref">LiP_1,24.115</span></p>
            
            
            <p id="LiP_1.24.116">
               tatrāpi mama te putrā bhaviṣyanti tapodhanāḥ <br />
               chagalaḥ kuṇḍakarṇaś ca kubhāṇḍaś ca pravāhakaḥ //
                <span class="ref">LiP_1,24.116</span></p>
            
            
            <p id="LiP_1.24.117">
               prāpya māheśvaraṃ yogam amṛtatvāya te gatāḥ <br />
               ṣaḍviṃśe parivarte tu yadā vyāsaḥ parāśaraḥ //
                <span class="ref">LiP_1,24.117</span></p>
            
            
            <p id="LiP_1.24.118">
               tadāpyahaṃ bhaviṣyāmi sahiṣṇurnāma nāmataḥ <br />
               puraṃ bhadravaṭaṃ prāpya kalau tasmin yugāntike //
                <span class="ref">LiP_1,24.118</span></p>
            
            
            <p id="LiP_1.24.119">
               tatrāpi mama te putrā bhaviṣyanti sudhārmikāḥ <br />
               ulūko vidyutaścaiva śaṃbūko hyāśvalāyanaḥ //
                <span class="ref">LiP_1,24.119</span></p>
            
            
            <p id="LiP_1.24.120">
               prāpya māheśvaraṃ yogaṃ rudralokāya te gatāḥ <br />
               saptaviṃśe punaḥ prāpte parivarte kramāgate //
                <span class="ref">LiP_1,24.120</span></p>
            
            
            <p id="LiP_1.24.121">
               jātūkarṇyo yadā vyāso bhaviṣyati tapodhanaḥ <br />
               tadāpyahaṃ bhaviṣyāmi somaśarmā dvijottamaḥ //
                <span class="ref">LiP_1,24.121</span></p>
            
            
            <p id="LiP_1.24.122">
               prabhāsatīrthamāsādya yogātmā yogaviśrutaḥ <br />
               tatrāpi mama te śiṣyā bhaviṣyanti tapodhanāḥ //
                <span class="ref">LiP_1,24.122</span></p>
            
            
            <p id="LiP_1.24.123">
               akṣapādaḥ kumāraś ca ulūko vatsa eva ca <br />
               yogātmāno mahātmāno vimalāḥ śuddhabuddhayaḥ //
                <span class="ref">LiP_1,24.123</span></p>
            
            
            <p id="LiP_1.24.124">
               prāpya māheśvaraṃ yogaṃ rudralokaṃ tato gatāḥ <br />
               aṣṭāviṃśe punaḥ prāpte parivarte kramāgate //
                <span class="ref">LiP_1,24.124</span></p>
            
            
            <p id="LiP_1.24.125">
               parāśarasutaḥ śrīmān viṣṇurlokapitāmahaḥ <br />
               yadā bhaviṣyati vyāso nāmnā dvaipāyanaḥ prabhuḥ //
                <span class="ref">LiP_1,24.125</span></p>
            
            
            <p id="LiP_1.24.126">
               tadā ṣaṣṭhena cāṃśena kṛṣṇaḥ puruṣasattamaḥ <br />
               vasudevādyaduśreṣṭho vāsudevo bhaviṣyati //
                <span class="ref">LiP_1,24.126</span></p>
            
            
            <p id="LiP_1.24.127">
               tadāpyahaṃ bhaviṣyāmi yogātmā yogamāyayā <br />
               lokavismayanārthāya brahmacāriśarīrakaḥ //
                <span class="ref">LiP_1,24.127</span></p>
            
            
            <p id="LiP_1.24.128">
               śmaśāne mṛtam utsṛṣṭaṃ dṛṣṭvā kāyam anāthakam <br />
               brāhmaṇānāṃ hitārthāya praviṣṭo yogamāyayā //
                <span class="ref">LiP_1,24.128</span></p>
            
            
            <p id="LiP_1.24.129">
               divyāṃ meruguhāṃ puṇyāṃ tvayā sārdhaṃ ca viṣṇunā <br />
               bhaviṣyāmi tadā brahmaṃl lakulī nāma nāmataḥ //
                <span class="ref">LiP_1,24.129</span></p>
            
            
            <p id="LiP_1.24.130">
               kāyāvatāra ityevaṃ siddhakṣetraṃ ca vai tadā <br />
               bhaviṣyati suvikhyātaṃ yāvad bhūmir dhariṣyati //
                <span class="ref">LiP_1,24.130</span></p>
            
            
            <p id="LiP_1.24.131">
               tatrāpi mama te putrā bhaviṣyanti tapasvinaḥ <br />
               kuśikaś caiva gargaś ca mitraḥ kauruṣya eva ca //
                <span class="ref">LiP_1,24.131</span></p>
            
            
            <p id="LiP_1.24.132">
               yogātmāno mahātmāno brāhmaṇā vedapāragāḥ <br />
               prāpya māheśvaraṃ yogaṃ vimalā hyūrdhvaretasaḥ //
                <span class="ref">LiP_1,24.132</span></p>
            
            
            <p id="LiP_1.24.133">
               rudralokaṃ gamiṣyanti punarāvṛttidurlabham <br />
               ete pāśupatāḥ siddhā bhasmoddhūlitavigrahāḥ //
                <span class="ref">LiP_1,24.133</span></p>
            
            
            <p id="LiP_1.24.134">
               liṅgārcanaratā nityaṃ bāhyābhyantarataḥ sthitāḥ <br />
               bhaktyā mayi ca yogena dhyānaniṣṭhā jitendriyāḥ //
                <span class="ref">LiP_1,24.134</span></p>
            
            
            <p id="LiP_1.24.135">
               saṃsārabandhacchedārthaṃ jñānamārgaprakāśakam <br />
               svarūpajñānasiddhyarthaṃ yogaṃ pāśupataṃ mahat //
                <span class="ref">LiP_1,24.135</span></p>
            
            
            <p id="LiP_1.24.136">
               yogamārgā anekāś ca jñānamārgās tv anekaśaḥ <br />
               na nivṛttimupāyānti vinā pañcākṣarīṃ kvacit //
                <span class="ref">LiP_1,24.136</span></p>
            
            
            <p id="LiP_1.24.137">
               yadācarettapaścāyaṃ sarvadvandvavivarjitam <br />
               tadā sa mukto mantavyaḥ pakvaṃ phalamiva sthitaḥ //
                <span class="ref">LiP_1,24.137</span></p>
            
            
            <p id="LiP_1.24.138">
               ekāhaṃ yaḥ pumānsamyak caretpāśupatavratam <br />
               na sāṃkhye pañcarātre vā na prāpnoti gatiṃ kadā //
                <span class="ref">LiP_1,24.138</span></p>
            
            
            <p id="LiP_1.24.139">
               ityetadvai mayā proktam avatāreṣu lakṣaṇam <br />
               manvādikṛṣṇaparyantam aṣṭāviṃśad yugakramāt //
                <span class="ref">LiP_1,24.139</span></p>
            
            
            <p id="LiP_1.24.140">
               tatra śrutisamūhānāṃ vibhāgo dharmalakṣaṇaḥ <br />
               bhaviṣyati tadā kalpe kṛṣṇadvaipāyano yadā //
                <span class="ref">LiP_1,24.140</span></p>
            
            sūta uvāca
            
            <p id="LiP_1.24.141">
               niśamyaivaṃ mahātejā mahādevena kīrtitam <br />
               rudrāvatāraṃ bhagavān praṇipatya maheśvaram //
                <span class="ref">LiP_1,24.141</span></p>
            
            
            <p id="LiP_1.24.142">
               tuṣṭāva vāgbhir iṣṭābhiḥ punaḥ prāha ca śaṅkaram <br />
               pitāmaha uvāca
               sarve viṣṇumayā devāḥ sarve viṣṇumayā gaṇāḥ //
                <span class="ref">LiP_1,24.142</span></p>
            
            
            <p id="LiP_1.24.143">
               na hi viṣṇusamā kācid gatiranyā vidhīyate <br />
               ityevaṃ satataṃ vedā gāyanti nātra saṃśayaḥ //
                <span class="ref">LiP_1,24.143</span></p>
            
            
            <p id="LiP_1.24.144">
               sa devadevo bhagavāṃs tava liṅgārcane rataḥ <br />
               tava praṇāmaparamaḥ kathaṃ devo hyabhūtprabhuḥ //
                <span class="ref">LiP_1,24.144</span></p>
            
            sūta uvāca
            
            <p id="LiP_1.24.145">
               niśamya vacanaṃ tasya brahmaṇaḥ parameṣṭhinaḥ <br />
               prapibanniva cakṣurbhyāṃ prītastatpraśnagauravāt //
                <span class="ref">LiP_1,24.145</span></p>
            
            
            <p id="LiP_1.24.146">
               pūjāprakaraṇaṃ tasmai tamālokyāha śaṅkaraḥ <br />
               bhavānnārāyaṇaścaiva śakraḥ sākṣātsurottamaḥ //
                <span class="ref">LiP_1,24.146</span></p>
            
            
            <p id="LiP_1.24.147">
               munayaś ca sadā liṅgaṃ sampūjya vidhipūrvakam <br />
               svaṃsvaṃ padaṃ vibho prāptās tasmāt sampūjayanti te //
                <span class="ref">LiP_1,24.147</span></p>
            
            
            <p id="LiP_1.24.148">
               liṅgārcanaṃ vinā niṣṭhā nāsti tasmājjanārdanaḥ <br />
               ātmano yajate nityaṃ śraddhayā bhagavānprabhuḥ //
                <span class="ref">LiP_1,24.148</span></p>
            
            
            <p id="LiP_1.24.149">
               ityevamuktvā brahmāṇam anugṛhya maheśvaraḥ <br />
               punaḥ samprekṣya deveśaṃ tatraivāntaradhīyata //
                <span class="ref">LiP_1,24.149</span></p>
            
            
            <p id="LiP_1.24.150">
               tamuddiśya tadā brahmā namaskṛtya kṛtāñjaliḥ <br />
               sraṣṭuṃ tvaśeṣaṃ bhagavāṃl labdhasaṃjñastu śaṅkarāt //
                <span class="ref">LiP_1,24.150</span></p>
            
            
            
            </div>
         
         <div id="d1e24726">
            
            ṛṣaya ūcuḥ
            
            <p id="LiP_1.25.1">
               kathaṃ pūjyo mahādevo liṅgamūrtirmaheśvaraḥ <br />
               vaktumarhasi cāsmākaṃ romaharṣaṇa sāṃpratam //
                <span class="ref">LiP_1,25.1</span></p>
            
            sūta uvāca
            
            <p id="LiP_1.25.2">
               devyā pṛṣṭo mahādevaḥ kailāse tāṃ nagātmajām <br />
               aṅkasthāmāha deveśo liṅgārcanavidhiṃ kramāt //
                <span class="ref">LiP_1,25.2</span></p>
            
            
            <p id="LiP_1.25.3">
               tadā pārśve sthito nandī śālaṅkāyanakātmajaḥ <br />
               śrutvākhilaṃ purā prāha brahmaputrāya suvratāḥ //
                <span class="ref">LiP_1,25.3</span></p>
            
            
            <p id="LiP_1.25.4">
               sanatkumārāya śubhaṃ liṅgārcanavidhiṃ param <br />
               tasmādvyāso mahātejāḥ śrutavāñchrutisaṃmitam //
                <span class="ref">LiP_1,25.4</span></p>
            
            
            <p id="LiP_1.25.5">
               snānayogopacāraṃ ca yathā śailādino mukhāt <br />
               śrutavān tatpravakṣyāmi snānādyaṃ cārcanāvidhim //
                <span class="ref">LiP_1,25.5</span></p>
            
            śailādiruvāca
            
            <p id="LiP_1.25.6">
               atha snānavidhiṃ vakṣye brāhmaṇānāṃ hitāya ca <br />
               sarvapāpaharaṃ sākṣāc chivena kathitaṃ purā //
                <span class="ref">LiP_1,25.6</span></p>
            
            
            <p id="LiP_1.25.7">
               anena vidhinā snātvā sakṛtpūjya ca śaṅkaram <br />
               brahmakūrcaṃ ca pītvā tu sarvapāpaiḥ pramucyate //
                <span class="ref">LiP_1,25.7</span></p>
            
            
            <p id="LiP_1.25.8">
               trividhaṃ snānamākhyātaṃ devadevena śaṃbhunā <br />
               hitāya brāhmaṇādyānāṃ caturmukhasutottama //
                <span class="ref">LiP_1,25.8</span></p>
            
            
            <p id="LiP_1.25.9">
               vāruṇaṃ purataḥ kṛtvā tataścāgneyamuttamam <br />
               mantrasnānaṃ tataḥ kṛtvā pūjayetparameśvaram //
                <span class="ref">LiP_1,25.9</span></p>
            
            
            <p id="LiP_1.25.10">
               bhāvaduṣṭo 'mbhasi snātvā bhasmanā ca na śudhyati <br />
               bhāvaśuddhaścarecchaucam anyathā na samācaret //
                <span class="ref">LiP_1,25.10</span></p>
            
            
            <p id="LiP_1.25.11">
               saritsarastaḍāgeṣu sarveṣv ā pralayaṃ naraḥ <br />
               snātvāpi bhāvaduṣṭaścen na śudhyati na saṃśayaḥ //
                <span class="ref">LiP_1,25.11</span></p>
            
            
            <p id="LiP_1.25.12">
               nṛṇāṃ hi cittakamalaṃ prabuddhamabhavadyadā <br />
               prasuptaṃ tamasā jñānabhānorbhāsā tadā śuciḥ //
                <span class="ref">LiP_1,25.12</span></p>
            
            
            <p id="LiP_1.25.13">
               mṛcchakṛttilapuṣpaṃ ca snānārthaṃ bhasitaṃ tathā <br />
               ādāya tīre niḥkṣipya snānatīrthe kuśāni ca //
                <span class="ref">LiP_1,25.13</span></p>
            
            
            <p id="LiP_1.25.14">
               prakṣālyācamya pādau ca malaṃ dehādviśodhya ca <br />
               dravyaistu tīradeśasthais tataḥ snānaṃ samācaret //
                <span class="ref">LiP_1,25.14</span></p>
            
            
            <p id="LiP_1.25.15">
               uddhṛtāsītimantreṇa punardehaṃ viśodhayet <br />
               mṛdādāya tataścānyad vastraṃ snātvā hyanulbaṇam //
                <span class="ref">LiP_1,25.15</span></p>
            
            
            <p id="LiP_1.25.16">
               gandhadvārāṃ durādharṣām iti mantreṇa mantravit <br />
               kapilāgomayenaiva khasthenaiva tu lepayet //
                <span class="ref">LiP_1,25.16</span></p>
            
            
            <p id="LiP_1.25.17">
               punaḥ snātvā parityajya tadvastraṃ malinaṃ tataḥ <br />
               śuklavastraparīdhāno bhūtvā snānaṃ samācaret //
                <span class="ref">LiP_1,25.17</span></p>
            
            
            <p id="LiP_1.25.18">
               sarvapāpaviśuddhyartham āvāhya varuṇaṃ tathā <br />
               sampūjya manasā devaṃ dhyānayajñena vai bhavam //
                <span class="ref">LiP_1,25.18</span></p>
            
            
            <p id="LiP_1.25.19">
               ācamya tristadā tīrthe hy avagāhya bhavaṃ smaran <br />
               punarācamya vidhivad abhimantrya mahājalam //
                <span class="ref">LiP_1,25.19</span></p>
            
            
            <p id="LiP_1.25.20">
               avagāhya punastasmin japedvai cāghamarṣaṇam <br />
               tattoye bhānusomāgnimaṇḍalaṃ ca smaredvaśī //
                <span class="ref">LiP_1,25.20</span></p>
            
            
            <p id="LiP_1.25.21">
               ācamya ca punastasmāj jalāduttīrya mantravit <br />
               praviśya tīrthamadhye tu punaḥ puṇyavivṛddhaye //
                <span class="ref">LiP_1,25.21</span></p>
            
            
            <p id="LiP_1.25.22">
               śṛṅgeṇa parṇapuṭakaiḥ pālāśaiḥ kṣālitais tathā <br />
               sakuśena sapuṣpeṇa jalenaivābhiṣecayet //
                <span class="ref">LiP_1,25.22</span></p>
            
            
            <p id="LiP_1.25.23">
               rudreṇa pavamānena tvaritākhyena mantravit <br />
               taratsamandīvargādyais tathā śāntidvayena ca //
                <span class="ref">LiP_1,25.23</span></p>
            
            
            <p id="LiP_1.25.24">
               śāntidharmeṇa caikena pañcabrahmapavitrakaiḥ <br />
               tattanmantrādhidevānāṃ svarūpaṃ ca ṛṣīn smaran //
                <span class="ref">LiP_1,25.24</span></p>
            
            
            <p id="LiP_1.25.25">
               evaṃ hi cābhiṣicyātha svamūrdhni payasā dvijāḥ <br />
               dhyāyecca tryambakaṃ devaṃ hṛdi pañcāsyam īśvaram //
                <span class="ref">LiP_1,25.25</span></p>
            
            
            <p id="LiP_1.25.26">
               ācamyācamanaṃ kuryāt svasūtroktaṃ samīkṣya ca <br />
               pavitrahastaḥ svāsīnaḥ śucau deśe yathāvidhi //
                <span class="ref">LiP_1,25.26</span></p>
            
            
            <p id="LiP_1.25.27">
               abhyukṣya sakuśaṃ cāpi dakṣiṇena kareṇa tu <br />
               pibetprakṣipya tristoyaṃ cakrī bhūtvā hyatandritaḥ //
                <span class="ref">LiP_1,25.27</span></p>
            
            
            <p id="LiP_1.25.28">
               pradakṣiṇaṃ tataḥ kuryād dhiṃsāpāpapraśāntaye <br />
               evaṃ saṃkṣepataḥ proktaṃ snānācamanamuttamam //
                <span class="ref">LiP_1,25.28</span></p>
            
            
            <p id="LiP_1.25.29">
               sarveṣāṃ brāhmaṇānāṃ tu hitārthe dvijasattamāḥ //
                <span class="ref">LiP_1,25.29</span></p>
            
            
            <p>iti śrīliṅgamahāpurāṇe pūrvabhāge snānavidhirnāma pañcaviṃśo 'dhyāyaḥ</p>
            
            </div>
         
         <div id="d1e25283">
            
            nandyuvāca
            
            <p id="LiP_1.26.1">
               āvāhayettato devīṃ gāyatrīṃ vedamātaram <br />
               āyātu varadā devīty anenaiva maheśvarīm //
                <span class="ref">LiP_1,26.1</span></p>
            
            
            <p id="LiP_1.26.2">
               pādyamācamanīyaṃ ca tasyāścārghyaṃ pradāpayet <br />
               prāṇāyāmatrayaṃ kṛtvā samāsīnaḥ sthito 'pi vā //
                <span class="ref">LiP_1,26.2</span></p>
            
            
            <p id="LiP_1.26.3">
               sahasraṃ vā tadardhaṃ vā śatamaṣṭottaraṃ tu vā <br />
               gāyatrīṃ praṇavenaiva trividheṣvekamācaret //
                <span class="ref">LiP_1,26.3</span></p>
            
            
            <p id="LiP_1.26.4">
               arghyaṃ dattvā samabhyarcya praṇamya śirasā svayam <br />
               uttame śikhare devīty uktvodvāsya ca mātaram //
                <span class="ref">LiP_1,26.4</span></p>
            
            
            <p id="LiP_1.26.5">
               prācyālokyābhivandyeśāṃ gāyatrīṃ vedamātaram <br />
               kṛtāñjalipuṭo bhūtvā prārthayedbhāskaraṃ tathā //
                <span class="ref">LiP_1,26.5</span></p>
            
            
            <p id="LiP_1.26.6">
               udutyaṃ ca tathā citraṃ jātavedasameva ca <br />
               abhivandya punaḥ sūryaṃ brahmāṇaṃ ca vidhānataḥ //
                <span class="ref">LiP_1,26.6</span></p>
            
            
            <p id="LiP_1.26.7">
               tathā saurāṇi sūktāni ṛgyajuḥsāmajāni ca <br />
               japtvā pradakṣiṇaṃ paścāt triḥ kṛtvā ca vibhāvasoḥ //
                <span class="ref">LiP_1,26.7</span></p>
            
            
            <p id="LiP_1.26.8">
               ātmānaṃ cāntarātmānaṃ paramātmānameva ca <br />
               abhivandya punaḥ sūryaṃ brahmāṇaṃ ca vibhāvasum //
                <span class="ref">LiP_1,26.8</span></p>
            
            
            <p id="LiP_1.26.9">
               munīn pitṝn yathānyāyaṃ svanāmnāvāhayettataḥ <br />
               sarvānāvāhayāmīti devānāvāhya sarvataḥ //
                <span class="ref">LiP_1,26.9</span></p>
            
            
            <p id="LiP_1.26.10">
               tarpayedvidhinā paścāt prāṅmukho vā hyudaṅmukhaḥ <br />
               dhyātvā svarūpaṃ tattattvam abhivandya yathākramam //
                <span class="ref">LiP_1,26.10</span></p>
            
            
            <p id="LiP_1.26.11">
               devānāṃ puṣpatoyena ṛṣīṇāṃ tu kuśāṃbhasā <br />
               pitṝṇāṃ tilatoyena gandhayuktena sarvataḥ //
                <span class="ref">LiP_1,26.11</span></p>
            
            
            <p id="LiP_1.26.12">
               yajñopavītī devānāṃ nivītī ṛṣitarpaṇam <br />
               prācīnāvītī viprendra pitṝṇāṃ tarpayet kramāt //
                <span class="ref">LiP_1,26.12</span></p>
            
            
            <p id="LiP_1.26.13">
               aṅgulyagreṇa vai dhīmāṃs tarpayeddevatarpaṇam <br />
               ṛṣīn kaniṣṭhāṅgulinā śrotriyaḥ sarvasiddhaye //
                <span class="ref">LiP_1,26.13</span></p>
            
            
            <p id="LiP_1.26.14">
               pitṝṃstu tarpayed vidvān dakṣiṇāṅguṣṭhakena tu <br />
               tathaivaṃ muniśārdūla brahmayajñaṃ yajed dvijaḥ //
                <span class="ref">LiP_1,26.14</span></p>
            
            
            <p id="LiP_1.26.15">
               devayajñaṃ ca mānuṣyaṃ bhūtayajñaṃ tathaiva ca <br />
               pitṛyajñaṃ ca pūtātmā yajñakarmaparāyaṇaḥ //
                <span class="ref">LiP_1,26.15</span></p>
            
            
            <p id="LiP_1.26.16">
               svaśākhādhyayanaṃ vipra brahmayajña iti smṛtaḥ <br />
               agnau juhoti yaccānnaṃ devayajña iti smṛtaḥ //
                <span class="ref">LiP_1,26.16</span></p>
            
            
            <p id="LiP_1.26.17">
               sarveṣāmeva bhūtānāṃ balidānaṃ vidhānataḥ <br />
               bhūtayajña iti prokto bhūtidaḥ sarvadehinām //
                <span class="ref">LiP_1,26.17</span></p>
            
            
            <p id="LiP_1.26.18">
               sadārān sarvatattvajñān brāhmaṇān vedapāragān <br />
               praṇamya tebhyo yaddattam annaṃ mānuṣa ucyate //
                <span class="ref">LiP_1,26.18</span></p>
            
            
            <p id="LiP_1.26.19">
               pitṝn uddiśya yaddattaṃ pitṛyajñaḥ sa ucyate <br />
               evaṃ pañca mahāyajñān kuryāt sarvārthasiddhaye //
                <span class="ref">LiP_1,26.19</span></p>
            
            
            <p id="LiP_1.26.20">
               sarveṣāṃ śṛṇu yajñānāṃ brahmayajñaḥ paraḥ smṛtaḥ <br />
               brahmayajñarato martyo brahmaloke mahīyate //
                <span class="ref">LiP_1,26.20</span></p>
            
            
            <p id="LiP_1.26.21">
               brahmayajñena tuṣyanti sarve devāḥ savāsavāḥ <br />
               brahmā ca bhagavānviṣṇuḥ śaṅkaro nīlalohitaḥ //
                <span class="ref">LiP_1,26.21</span></p>
            
            
            <p id="LiP_1.26.22">
               vedāś ca pitaraḥ sarve nātra kāryā vicāraṇā <br />
               grāmādbahirgato bhūtvā brāhmaṇo brahmayajñavit //
                <span class="ref">LiP_1,26.22</span></p>
            
            
            <p id="LiP_1.26.23">
               yāvat tvadṛṣṭam abhavad uṭajānāṃ chadaṃ naraḥ <br />
               prācyāmudīcyāṃ ca tathā prāgudīcyāmathāpi vā //
                <span class="ref">LiP_1,26.23</span></p>
            
            
            <p id="LiP_1.26.24">
               puṇyamācamanaṃ kuryād brahmayajñārthameva tat <br />
               prītyarthaṃ ca ṛcāṃ viprāḥ triḥ pītvā plāvya plāvya ca //
                <span class="ref">LiP_1,26.24</span></p>
            
            
            <p id="LiP_1.26.25">
               yajuṣāṃ parimṛjyaivaṃ dviḥ prakṣālya ca vāriṇā <br />
               prītyarthaṃ sāmavedānām upaspṛśya ca mūrdhani //
                <span class="ref">LiP_1,26.25</span></p>
            
            
            <p id="LiP_1.26.26">
               spṛśedatharvavedānāṃ netre cāṅgirasāṃ tathā <br />
               nāsike brāhmaṇo 'ṅgānāṃ kṣālya kṣālya ca vāriṇā //
                <span class="ref">LiP_1,26.26</span></p>
            
            
            <p id="LiP_1.26.27">
               aṣṭādaśapurāṇānāṃ brahmādyānāṃ tathaiva ca <br />
               tathā copapurāṇānāṃ saurādīnāṃ yathākramam //
                <span class="ref">LiP_1,26.27</span></p>
            
            
            <p id="LiP_1.26.28">
               puṇyānāmitihāsānāṃ śaivādīnāṃ tathaiva ca <br />
               śrotre spṛśeddhi tuṣṭyarthaṃ hṛddeśaṃ tu tataḥ spṛśet //
                <span class="ref">LiP_1,26.28</span></p>
            
            
            <p id="LiP_1.26.29">
               kalpādīnāṃ tu sarveṣāṃ kalpavitkalpavittamāḥ <br />
               evamācamya cāstīrya darbhapiñjūlam ātmanaḥ //
                <span class="ref">LiP_1,26.29</span></p>
            
            
            <p id="LiP_1.26.30">
               kṛtvā pāṇitale dhīmān ātmano dakṣiṇottaram <br />
               hemāṅgulīyasaṃyukto brahmabandhayuto 'pi vā //
                <span class="ref">LiP_1,26.30</span></p>
            
            
            <p id="LiP_1.26.31">
               vidhivadbrahmayajñaṃ ca kuryātsūtrī samāhitaḥ <br />
               akṛtvā ca muniḥ pañca mahāyajñāndvijottamaḥ //
                <span class="ref">LiP_1,26.31</span></p>
            
            
            <p id="LiP_1.26.32">
               bhuktvā ca sūkarāṇāṃ tu yonau vai jāyate naraḥ <br />
               tasmātsarvaprayatnena kartavyāḥ śubhamicchatā //
                <span class="ref">LiP_1,26.32</span></p>
            
            
            <p id="LiP_1.26.33">
               brahmayajñādatha snānaṃ kṛtvādau sarvathātmanaḥ <br />
               tīrthaṃ saṃgṛhya vidhivat praviśecchibiraṃ vaśī //
                <span class="ref">LiP_1,26.33</span></p>
            
            
            <p id="LiP_1.26.34">
               bahireva gṛhātpādau hastau prakṣālya vāriṇā <br />
               bhasmasnānaṃ tataḥ kuryād vidhivad dehaśuddhaye //
                <span class="ref">LiP_1,26.34</span></p>
            
            
            <p id="LiP_1.26.35">
               śodhya bhasma yathānyāyaṃ praṇavenāgnihotrajam <br />
               jyotiḥ sūrya iti prātar juhuyādudite yataḥ //
                <span class="ref">LiP_1,26.35</span></p>
            
            
            <p id="LiP_1.26.36">
               jyotiragnis tathā sāyaṃ samyak cānudite mṛṣā <br />
               tasmāduditahomasthaṃ bhasitaṃ pāvanaṃ śubham //
                <span class="ref">LiP_1,26.36</span></p>
            
            
            <p id="LiP_1.26.37">
               nāsti satyasamaṃ yasmād asatyaṃ pātakaṃ ca yat <br />
               īśānena śirodeśaṃ mukhaṃ tatpuruṣeṇa ca //
                <span class="ref">LiP_1,26.37</span></p>
            
            
            <p id="LiP_1.26.38">
               urodeśamaghoreṇa guhyaṃ vāmena suvratāḥ <br />
               sadyena pādau sarvāṅgaṃ praṇavenābhiṣecayet //
                <span class="ref">LiP_1,26.38</span></p>
            
            
            <p id="LiP_1.26.39">
               tataḥ prakṣālayetpādaṃ hastaṃ brahmavidāṃ varaḥ <br />
               vyapohya bhasma cādāya devadevamanusmaran //
                <span class="ref">LiP_1,26.39</span></p>
            
            
            <p id="LiP_1.26.40">
               mantrasnānaṃ tataḥ kuryād āpohiṣṭhādibhiḥ kramāt <br />
               puṇyaiścaiva tathā mantrair ṛgyajuḥsāmasaṃbhavaiḥ //
                <span class="ref">LiP_1,26.40</span></p>
            
            
            <p id="LiP_1.26.41">
               dvijānāṃ tu hitāyaivaṃ kathitaṃ snānamadya te <br />
               saṃkṣipya yaḥ sakṛtkuryāt sa yāti paramaṃ padam //
                <span class="ref">LiP_1,26.41</span></p>
            
            
            <p>iti śrīliṅgamahāpurāṇe pūrvabhāge pañcayajñavidhānaṃ nāma ṣaḍviṃśo 'dhyāyaḥ</p>
            
            </div>
         
         <div id="d1e26076">
            
            śailādiruvāca
            
            <p id="LiP_1.27.1">
               vakṣyāmi śṛṇu saṃkṣepāl liṅgārcanāvidhikramam <br />
               vaktuṃ varṣaśatenāpi na śakyaṃ vistareṇa yat //
                <span class="ref">LiP_1,27.1</span></p>
            
            
            <p id="LiP_1.27.2">
               evaṃ snātvā yathānyāyaṃ pūjāsthānaṃ praviśya ca <br />
               prāṇāyāmatrayaṃ kṛtvā dhyāyeddevaṃ triyaṃbakam //
                <span class="ref">LiP_1,27.2</span></p>
            
            
            <p id="LiP_1.27.3">
               pañcavaktraṃ daśabhujaṃ śuddhasphaṭikasannibham <br />
               sarvābharaṇasaṃyuktaṃ citrāṃbaravibhūṣitam //
                <span class="ref">LiP_1,27.3</span></p>
            
            
            <p id="LiP_1.27.4">
               tasya rūpaṃ samāśritya dāhanaplāvanādibhiḥ <br />
               śaivīṃ tanuṃ samāsthāya pūjayetparameśvaram //
                <span class="ref">LiP_1,27.4</span></p>
            
            
            <p id="LiP_1.27.5">
               dehaśuddhiṃ ca kṛtvaiva mūlamantraṃ nyaset kramāt <br />
               sarvatra praṇavenaiva brahmāṇi ca yathākramam //
                <span class="ref">LiP_1,27.5</span></p>
            
            
            <p id="LiP_1.27.6">
               sūtre namaḥ śivāyeti chandāṃsi parame śubhe <br />
               mantrāṇi sūkṣmarūpeṇa saṃsthitāni yatastataḥ //
                <span class="ref">LiP_1,27.6</span></p>
            
            
            <p id="LiP_1.27.7">
               nyagrodhabīje nyagrodhas tathā sūtre tu śobhane <br />
               mahatyapi mahadbrahma saṃsthitaṃ sūkṣmavatsvayam //
                <span class="ref">LiP_1,27.7</span></p>
            
            
            <p id="LiP_1.27.8">
               secayedarcanasthānaṃ gandhacandanavāriṇā <br />
               dravyāṇi śodhayetpaścāt kṣālanaprokṣaṇādibhiḥ //
                <span class="ref">LiP_1,27.8</span></p>
            
            
            <p id="LiP_1.27.9">
               kṣālanaṃ prokṣaṇaṃ caiva praṇavena vidhīyate <br />
               prokṣaṇī cārghyapātraṃ ca pādyapātram anukramāt //
                <span class="ref">LiP_1,27.9</span></p>
            
            
            <p id="LiP_1.27.10">
               tathā hyācamanīyārthaṃ kalpitaṃ pātrameva ca <br />
               sthāpayed vidhinā dhīmān avaguṇṭhya yathāvidhi //
                <span class="ref">LiP_1,27.10</span></p>
            
            
            <p id="LiP_1.27.11">
               darbhair ācchādayeccaiva prokṣayecchuddhavāriṇā <br />
               teṣu teṣvatha sarveṣu kṣipettoyaṃ suśītalam //
                <span class="ref">LiP_1,27.11</span></p>
            
            
            <p id="LiP_1.27.12">
               praṇavena kṣipetteṣu dravyāṇyālokya buddhimān <br />
               uśīraṃ candanaṃ caiva pādye tu parikalpayet //
                <span class="ref">LiP_1,27.12</span></p>
            
            
            <p id="LiP_1.27.13">
               jātikaṅkolakarpūrabahumūlatamālakam <br />
               cūrṇayitvā yathānyāyaṃ kṣipedācamanīyake //
                <span class="ref">LiP_1,27.13</span></p>
            
            
            <p id="LiP_1.27.14">
               evaṃ sarveṣu pātreṣu dāpayeccandanaṃ tathā <br />
               karpūraṃ ca yathānyāyaṃ puṣpāṇi vividhāni ca //
                <span class="ref">LiP_1,27.14</span></p>
            
            
            <p id="LiP_1.27.15">
               kuśāgramakṣatāṃścaiva yavavrīhitilāni ca <br />
               ājyasiddhārthapuṣpāṇi bhasitaṃ cārghyapātrake //
                <span class="ref">LiP_1,27.15</span></p>
            
            
            <p id="LiP_1.27.16">
               kuśapuṣpayavavrīhibahumūlatamālakam <br />
               dāpayetprokṣaṇīpātre bhasitaṃ praṇavena ca //
                <span class="ref">LiP_1,27.16</span></p>
            
            
            <p id="LiP_1.27.17">
               nyasetpañcākṣaraṃ caiva gāyatrīṃ rudradevatām <br />
               kevalaṃ praṇavaṃ vāpi vedasāramanuttamam //
                <span class="ref">LiP_1,27.17</span></p>
            
            
            <p id="LiP_1.27.18">
               atha saṃprokṣayetpaścād dravyāṇi praṇavena tu <br />
               prokṣaṇīpātrasaṃsthena īśānādyaiś ca pañcabhiḥ //
                <span class="ref">LiP_1,27.18</span></p>
            
            
            <p id="LiP_1.27.19">
               pārśvato devadevasya nandinaṃ māṃsamarcayet <br />
               dīptānalāyutaprakhyaṃ trinetraṃ tridaśeśvaram //
                <span class="ref">LiP_1,27.19</span></p>
            
            
            <p id="LiP_1.27.20">
               bālendumukuṭaṃ caiva harivaktraṃ caturbhujam <br />
               puṣpamālādharaṃ saumyaṃ sarvābharaṇabhūṣitam //
                <span class="ref">LiP_1,27.20</span></p>
            
            
            <p id="LiP_1.27.21">
               uttare cātmanaḥ puṇyāṃ bhāryāṃ ca marutāṃ śubhām <br />
               suyaśāṃ suvratāṃ cāmbāṃ pādamaṇḍanatatparām //
                <span class="ref">LiP_1,27.21</span></p>
            
            
            <p id="LiP_1.27.22">
               evaṃ pūjya praviśyāntar bhavanaṃ parameṣṭhinaḥ <br />
               dattvā puṣpāñjaliṃ bhaktyā pañcamūrdhasu pañcabhiḥ //
                <span class="ref">LiP_1,27.22</span></p>
            
            
            <p id="LiP_1.27.23">
               gandhapuṣpais tathā dhūpair vividhaiḥ pūjya śaṅkaram <br />
               skandaṃ vināyakaṃ devīṃ liṅgaśuddhiṃ ca kārayet //
                <span class="ref">LiP_1,27.23</span></p>
            
            
            <p id="LiP_1.27.24">
               japtvā sarvāṇi mantrāṇi praṇavādinamo 'ntakam <br />
               kalpayedāsanaṃ paścāt padmākhyaṃ praṇavena tat //
                <span class="ref">LiP_1,27.24</span></p>
            
            
            <p id="LiP_1.27.25">
               tasya pūrvadalaṃ sākṣād aṇimāmayam akṣaram <br />
               laghimā dakṣiṇaṃ caiva mahimā paścimaṃ tathā //
                <span class="ref">LiP_1,27.25</span></p>
            
            
            <p id="LiP_1.27.26">
               prāptistathottaraṃ patraṃ prākāmyaṃ pāvakasya tu <br />
               īśitvaṃ nairṛtaṃ patraṃ vaśitvaṃ vāyugocare //
                <span class="ref">LiP_1,27.26</span></p>
            
            
            <p id="LiP_1.27.27">
               sarvajñatvaṃ tathaiśānyaṃ karṇikā soma ucyate <br />
               somasyādhas tathā sūryas tasyādhaḥ pāvakaḥ svayam //
                <span class="ref">LiP_1,27.27</span></p>
            
            
            <p id="LiP_1.27.28">
               dharmādayo vidikṣvete tv anantaṃ kalpayetkramāt <br />
               avyaktādicaturdikṣu somasyānte guṇatrayam //
                <span class="ref">LiP_1,27.28</span></p>
            
            
            <p id="LiP_1.27.29">
               ātmatrayaṃ tataścordhvaṃ tasyānte śivapīṭhikā <br />
               sadyojātaṃ prapadyāmīty āvāhya parameśvaram //
                <span class="ref">LiP_1,27.29</span></p>
            
            
            <p id="LiP_1.27.30">
               vāmadevena mantreṇa sthāpayedāsanopari <br />
               sānnidhyaṃ rudragāyatryā aghoreṇa nirudhya ca //
                <span class="ref">LiP_1,27.30</span></p>
            
            
            <p id="LiP_1.27.31">
               īśānaḥ sarvavidyānām iti mantreṇa pūjayet <br />
               pādyamācamanīyaṃ ca vibhoścārghyaṃ pradāpayet //
                <span class="ref">LiP_1,27.31</span></p>
            
            
            <p id="LiP_1.27.32">
               snāpayedvidhinā rudraṃ gandhacandanavāriṇā <br />
               pañcagavyavidhānena gṛhya pātre 'bhimantrya ca //
                <span class="ref">LiP_1,27.32</span></p>
            
            
            <p id="LiP_1.27.33">
               praṇavenaiva gavyaistu snāpayecca yathāvidhi <br />
               ājyena madhunā caiva tathā cekṣurasena ca //
                <span class="ref">LiP_1,27.33</span></p>
            
            
            <p id="LiP_1.27.34">
               puṇyairdravyairmahādevaṃ praṇavenābhiṣecayet <br />
               jalabhāṇḍaiḥ pavitraistu mantraistoyaṃ kṣipettataḥ //
                <span class="ref">LiP_1,27.34</span></p>
            
            
            <p id="LiP_1.27.35">
               śuddhiṃ kṛtvā yathānyāyaṃ sitavastreṇa sādhakaḥ <br />
               kuśāpāmārgakarpūrajātipuṣpakacampakaiḥ //
                <span class="ref">LiP_1,27.35</span></p>
            
            
            <p id="LiP_1.27.36">
               karavīraiḥ sitaiścaiva mallikākamalotpalaiḥ <br />
               āpūrya puṣpaiḥ suśubhaiḥ candanādyaiś ca tajjalam //
                <span class="ref">LiP_1,27.36</span></p>
            
            
            <p id="LiP_1.27.37">
               nyasenmantrāṇi tattoye sadyojātādikāni tu <br />
               suvarṇakalaśenātha tathā vai rājatena vā //
                <span class="ref">LiP_1,27.37</span></p>
            
            
            <p id="LiP_1.27.38">
               tāmreṇa padmapatreṇa pālāśena dalena vā <br />
               śaṃkhena mṛnmayenātha śodhitena śubhena vā //
                <span class="ref">LiP_1,27.38</span></p>
            
            
            <p id="LiP_1.27.39">
               sakūrcena sapuṣpeṇa snāpayenmantrapūrvakam <br />
               mantrāṇi te pravakṣyāmi śṛṇu sarvārthasiddhaye //
                <span class="ref">LiP_1,27.39</span></p>
            
            
            <p id="LiP_1.27.40">
               yairliṅgaṃ sakṛdapyevaṃ snāpya mucyeta mānavaḥ <br />
               pavamānena mantrajñāḥ tathā vāmīyakena ca //
                <span class="ref">LiP_1,27.40</span></p>
            
            
            <p id="LiP_1.27.41">
               rudreṇa nīlarudreṇa śrīsūktena śubhena ca <br />
               rajanīsūktakenaiva camakena śubhena ca //
                <span class="ref">LiP_1,27.41</span></p>
            
            
            <p id="LiP_1.27.42">
               hotāreṇātha śirasā atharveṇa śubhena ca <br />
               śāntyā cātha punaḥ śāntyā bhāruṇḍenāruṇena ca //
                <span class="ref">LiP_1,27.42</span></p>
            
            
            <p id="LiP_1.27.43">
               vāruṇena ca jyeṣṭhena tathā vedavratena ca <br />
               tathāntareṇa puṇyena sūktena puruṣeṇa ca //
                <span class="ref">LiP_1,27.43</span></p>
            
            
            <p id="LiP_1.27.44">
               tvaritenaiva rudreṇa kapinā ca kapardinā <br />
               āvosajeti sāmnā tu bṛhaccandreṇa viṣṇunā //
                <span class="ref">LiP_1,27.44</span></p>
            
            
            <p id="LiP_1.27.45">
               virūpākṣeṇa skandena śataṛgbhiḥ śivais tathā <br />
               pañcabrahmaiś ca sūtreṇa kevalapraṇavena ca //
                <span class="ref">LiP_1,27.45</span></p>
            
            
            <p id="LiP_1.27.46">
               snāpayeddevadeveśaṃ sarvapāpapraśāntaye <br />
               vastraṃ śivopavītaṃ ca tathā hyācamanīyakam //
                <span class="ref">LiP_1,27.46</span></p>
            
            
            <p id="LiP_1.27.47">
               gandhaṃ puṣpaṃ tathā dhūpaṃ dīpamannaṃ krameṇa tu <br />
               toyaṃ sugandhitaṃ caiva punarācamanīyakam //
                <span class="ref">LiP_1,27.47</span></p>
            
            
            <p id="LiP_1.27.48">
               mukuṭaṃ ca śubhaṃ channaṃ tathā vai bhūṣaṇāni ca <br />
               dāpayetpraṇavenaiva mukhavāsādikāni ca //
                <span class="ref">LiP_1,27.48</span></p>
            
            
            <p id="LiP_1.27.49">
               tataḥ sphaṭikasaṃkāśaṃ devaṃ niṣkalamakṣaram <br />
               kāraṇaṃ sarvadevānāṃ sarvalokamayaṃ param //
                <span class="ref">LiP_1,27.49</span></p>
            
            
            <p id="LiP_1.27.50">
               brahmendraviṣṇurudrādyair ṛṣidevair agocaram <br />
               vedavidbhir hi vedāntais tv agocaramiti śrutiḥ //
                <span class="ref">LiP_1,27.50</span></p>
            
            
            <p id="LiP_1.27.51">
               ādimadhyāntarahitaṃ bheṣajaṃ bhavarogiṇām <br />
               śivatattvamiti khyātaṃ śivaliṅge vyavasthitam //
                <span class="ref">LiP_1,27.51</span></p>
            
            
            <p id="LiP_1.27.52">
               praṇavenaiva mantreṇa pūjayelliṅgamūrdhani <br />
               stotraṃ japecca vidhinā namaskāraṃ pradakṣiṇam //
                <span class="ref">LiP_1,27.52</span></p>
            
            
            <p id="LiP_1.27.53">
               arghyaṃ dattvātha puṣpāṇi pādayostu vikīrya ca <br />
               praṇipatya ca deveśam ātmanyāropayecchivam //
                <span class="ref">LiP_1,27.53</span></p>
            
            
            <p id="LiP_1.27.54">
               evaṃ saṃkṣipya kathitaṃ liṅgārcanamanuttamam <br />
               ābhyantaraṃ pravakṣyāmi liṅgārcanamihādya te //
                <span class="ref">LiP_1,27.54</span></p>
            
            
            <p>iti śrīliṅgamahāpurāṇe pūrvabhāge liṅgārcanavidhirnāma saptaviṃśo 'dhyāyaḥ</p>
            
            </div>
         
         <div id="d1e27115">
            
            śailādiruvāca
            
            <p id="LiP_1.28.1">
               āgneyaṃ sauramamṛtaṃ bimbaṃ bhāvyaṃ tatopari <br />
               guṇatrayaṃ ca hṛdaye tathā cātmatrayaṃ kramāt //
                <span class="ref">LiP_1,28.1</span></p>
            
            
            <p id="LiP_1.28.2">
               tasyopari mahādevaṃ niṣkalaṃ sakalākṛtim <br />
               kāntārdharūḍhadehaṃ ca pūjayeddhyānavidyayā //
                <span class="ref">LiP_1,28.2</span></p>
            
            
            <p id="LiP_1.28.3">
               tato bahuvidhaṃ proktaṃ cintyaṃ tatrāsti cedyataḥ <br />
               cintakasya tataścintā anyathā nopapadyate //
                <span class="ref">LiP_1,28.3</span></p>
            
            
            <p id="LiP_1.28.4">
               tasmāddhyeyaṃ tathā dhyānaṃ yajamānaḥ prayojanam <br />
               smarettannānyathā jātu budhyate puruṣasya ha //
                <span class="ref">LiP_1,28.4</span></p>
            
            
            <p id="LiP_1.28.5">
               pure śete puraṃ dehaṃ tasmātpuruṣa ucyate <br />
               yājyaṃ yajñena yajate yajamānastu sa smṛtaḥ //
                <span class="ref">LiP_1,28.5</span></p>
            
            
            <p id="LiP_1.28.6">
               dhyeyo maheśvaro dhyānaṃ cintanaṃ nirvṛtiḥ phalam <br />
               pradhānapuruṣeśānaṃ yāthātathyaṃ prapadyate //
                <span class="ref">LiP_1,28.6</span></p>
            
            
            <p id="LiP_1.28.7">
               iha ṣaḍviṃśako dhyeyo dhyātā vai pañcaviṃśakaḥ <br />
               caturviṃśakam avyaktaṃ mahadādyāstu sapta ca //
                <span class="ref">LiP_1,28.7</span></p>
            
            
            <p id="LiP_1.28.8">
               mahāṃs tathā tvahaṅkāraṃ tanmātraṃ pañcakaṃ punaḥ <br />
               karmendriyāṇi pañcaiva tathā buddhīndriyāṇi ca //
                <span class="ref">LiP_1,28.8</span></p>
            
            
            <p id="LiP_1.28.9">
               manaś ca pañca bhūtāni śivaḥ ṣaḍviṃśakastataḥ <br />
               sa eva bhartā kartā ca vidherapi maheśvaraḥ //
                <span class="ref">LiP_1,28.9</span></p>
            
            
            <p id="LiP_1.28.10">
               hiraṇyagarbhaṃ rudro 'sau janayāmāsa śaṅkaraḥ <br />
               viśvādhikaś ca viśvātmā viśvarūpa iti smṛtaḥ //
                <span class="ref">LiP_1,28.10</span></p>
            
            
            <p id="LiP_1.28.11">
               vinā yathā hi pitaraṃ mātaraṃ tanayāstviha <br />
               na jāyante tathā somaṃ vinā nāsti jagattrayam //
                <span class="ref">LiP_1,28.11</span></p>
            
            sanatkumāra uvāca
            
            <p id="LiP_1.28.12">
               kartā yadi mahādevaḥ paramātmā maheśvaraḥ <br />
               tathā kārayitā caiva kurvato 'lpātmanas tathā //
                <span class="ref">LiP_1,28.12</span></p>
            
            
            <p id="LiP_1.28.13">
               nityo viśuddho buddhaś ca niṣkalaḥ parameśvaraḥ <br />
               tvayokto muktidaḥ kiṃ vā niṣkalaścetkaroti kim //
                <span class="ref">LiP_1,28.13</span></p>
            
            śailādiruvāca
            
            <p id="LiP_1.28.14">
               kālaḥ karoti sakalaṃ kālaṃ kalayate sadā <br />
               niṣkalaṃ ca manaḥ sarvaṃ manyate so 'pi niṣkalaḥ //
                <span class="ref">LiP_1,28.14</span></p>
            
            
            <p id="LiP_1.28.15">
               karmaṇā tasya caiveha jagatsarvaṃ pratiṣṭhitam <br />
               kimatra devadevasya mūrtyaṣṭakamidaṃ jagat //
                <span class="ref">LiP_1,28.15</span></p>
            
            
            <p id="LiP_1.28.16">
               vinākāśaṃ jagannaiva vinā kṣmāṃ vāyunā vinā <br />
               tejasā vāriṇā caiva yajamānaṃ tathā vinā //
                <span class="ref">LiP_1,28.16</span></p>
            
            
            <p id="LiP_1.28.17">
               bhānunā śaśinā lokas tasyaitāstanavaḥ prabhoḥ <br />
               vicāratastu rudrasya sthūlametaccarācaram //
                <span class="ref">LiP_1,28.17</span></p>
            
            
            <p id="LiP_1.28.18">
               sūkṣmaṃ vadanti ṛṣayo yanna vācyaṃ dvijottamāḥ <br />
               yato vāco nivartante aprāpya manasā saha //
                <span class="ref">LiP_1,28.18</span></p>
            
            
            <p id="LiP_1.28.19">
               ānandaṃ brahmaṇo vidvān na bibheti kutaścana <br />
               na bhetavyaṃ tathā tasmāj jñātvānandaṃ pinākinaḥ //
                <span class="ref">LiP_1,28.19</span></p>
            
            
            <p id="LiP_1.28.20">
               vibhūtayaś ca rudrasya matvā sarvatra bhāvataḥ <br />
               sarvaṃ rudra iti prāhur munayastattvadarśinaḥ //
                <span class="ref">LiP_1,28.20</span></p>
            
            
            <p id="LiP_1.28.21">
               namaskāreṇa satataṃ gauravātparameṣṭhinaḥ <br />
               sarvaṃ tu khalvidaṃ brahma sarvo vai rudra īśvaraḥ //
                <span class="ref">LiP_1,28.21</span></p>
            
            
            <p id="LiP_1.28.22">
               puruṣo vai mahādevo maheśānaḥ paraḥ śivaḥ <br />
               evaṃ vibhurvinirdiṣṭo dhyānaṃ tatraiva cintanam //
                <span class="ref">LiP_1,28.22</span></p>
            
            
            <p id="LiP_1.28.23">
               caturvyūheṇa mārgeṇa vicāryālokya suvrata <br />
               saṃsārahetuḥ saṃsāro mokṣahetuś ca nirvṛtiḥ //
                <span class="ref">LiP_1,28.23</span></p>
            
            
            <p id="LiP_1.28.24">
               caturvyūhaḥ samākhyātaś cintakasyeha yoginaḥ <br />
               cintā bahuvidhā khyātā saikatra parameṣṭhinā //
                <span class="ref">LiP_1,28.24</span></p>
            
            
            <p id="LiP_1.28.25">
               suniṣṭhetyatra kathitā rudraṃ raudrī na saṃśayaḥ <br />
               aindrī cendre tathā saumyā some nārāyaṇe tathā //
                <span class="ref">LiP_1,28.25</span></p>
            
            
            <p id="LiP_1.28.26">
               sūrye vahnau ca sarveṣāṃ sarvatraivaṃ vicārataḥ <br />
               saivāhaṃ so 'hamityevaṃ dvidhā saṃsthāpya bhāvataḥ //
                <span class="ref">LiP_1,28.26</span></p>
            
            
            <p id="LiP_1.28.27">
               bhakto 'sau nāsti yastasmāc cintā brāhmī na saṃśayaḥ <br />
               evaṃ brahmamayaṃ dhyāyet pūrvaṃ vipra carācaram //
                <span class="ref">LiP_1,28.27</span></p>
            
            
            <p id="LiP_1.28.28">
               carācaravibhāgaṃ ca tyajedabhimataṃ smaran <br />
               tyājyaṃ grāhyam alabhyaṃ ca kṛtyaṃ cākṛtyameva ca //
                <span class="ref">LiP_1,28.28</span></p>
            
            
            <p id="LiP_1.28.29">
               yasya nāsti sutṛptasya tasya brāhmī na cānyathā <br />
               ābhyantaraṃ samākhyātam evamabhyarcanaṃ kramāt //
                <span class="ref">LiP_1,28.29</span></p>
            
            
            <p id="LiP_1.28.30">
               ābhyantarārcakāḥ pūjyā namaskārādibhis tathā <br />
               virūpā vikṛtāścāpi na nindyā brahmavādinaḥ //
                <span class="ref">LiP_1,28.30</span></p>
            
            
            <p id="LiP_1.28.31">
               ābhyantarārcakāḥ sarve na parīkṣyā vijānatā <br />
               nindakā eva duḥkhārtā bhaviṣyantyalpacetasaḥ //
                <span class="ref">LiP_1,28.31</span></p>
            
            
            <p id="LiP_1.28.32">
               yathā dāruvane rudraṃ vinindya munayaḥ purā <br />
               tasmātsevyā namaskāryāḥ sadā brahmavidas tathā //
                <span class="ref">LiP_1,28.32</span></p>
            
            
            <p id="LiP_1.28.33">
               varṇāśramavinirmuktā varṇāśramaparāyaṇaiḥ //
                <span class="ref">LiP_1,28.33</span></p>
            
            
            <p>iti śrīliṅgamahāpurāṇe pūrvabhāge śivārcanatattvasaṃkhyādivarṇanaṃ nāmāṣṭāviṃśo 'dhyāyaḥ</p>
            
            </div>
         
         <div id="d1e27751">
            
            sanatkumāra uvāca
            
            <p id="LiP_1.29.1">
               idānīṃ śrotumicchāmi purā dāruvane vibho <br />
               pravṛttaṃ tadvanasthānāṃ tapasā bhāvitātmanām //
                <span class="ref">LiP_1,29.1</span></p>
            
            
            <p id="LiP_1.29.2">
               kathaṃ dāruvanaṃ prāpto bhagavānnīlalohitaḥ <br />
               vikṛtaṃ rūpamāsthāya cordhvaretā digambaraḥ //
                <span class="ref">LiP_1,29.2</span></p>
            
            
            <p id="LiP_1.29.3">
               kiṃ pravṛttaṃ vane tasmin rudrasya paramātmanaḥ <br />
               vaktumarhasi tattvena devadevasya ceṣṭitam //
                <span class="ref">LiP_1,29.3</span></p>
            
            sūta uvāca
            
            <p id="LiP_1.29.4">
               tasya tadvacanaṃ śrutvā śrutisāravidāṃ varaḥ <br />
               śilādasūnurbhagavān prāha kiṃcidbhavaṃ hasan //
                <span class="ref">LiP_1,29.4</span></p>
            
            śailādiruvāca
            &lt;Dāruvana&gt;
            
            <p id="LiP_1.29.5">
               munayo dārugahane tapastepuḥ sudāruṇam <br />
               tuṣṭyarthaṃ devadevasya sadāratanayāgnayaḥ //
                <span class="ref">LiP_1,29.5</span></p>
            
            
            <p id="LiP_1.29.6">
               tuṣṭo rudro jagannāthaś cekitāno vṛṣadhvajaḥ <br />
               dhūrjaṭiḥ parameśāno bhagavānnīlalohitaḥ //
                <span class="ref">LiP_1,29.6</span></p>
            
            
            <p id="LiP_1.29.7">
               pravṛttilakṣaṇaṃ jñānaṃ jñātuṃ dāruvanaukasām <br />
               parīkṣārthaṃ jagannāthaḥ śraddhayā krīḍayā ca saḥ //
                <span class="ref">LiP_1,29.7</span></p>
            
            
            <p id="LiP_1.29.8">
               nivṛttilakṣaṇajñānapratiṣṭhārthaṃ ca śaṅkaraḥ <br />
               devadāruvanasthānāṃ pravṛttijñānacetasām //
                <span class="ref">LiP_1,29.8</span></p>
            
            
            <p id="LiP_1.29.9">
               vikṛtaṃ rūpamāsthāya digvāsā viṣamekṣaṇaḥ <br />
               mugdho dvihastaḥ kṛṣṇāṅgo divyaṃ dāruvanaṃ yayau //
                <span class="ref">LiP_1,29.9</span></p>
            
            
            <p id="LiP_1.29.10">
               mandasmitaṃ ca bhagavān strīṇāṃ manasijodbhavam <br />
               bhrūvilāsaṃ ca gānaṃ ca cakārātīva suṃdaraḥ //
                <span class="ref">LiP_1,29.10</span></p>
            
            
            <p id="LiP_1.29.11">
               saṃprokṣya nārīvṛndaṃ vai muhurmuhuranaṅgahā <br />
               anaṅgavṛddhim akarod atīva madhurākṛtiḥ //
                <span class="ref">LiP_1,29.11</span></p>
            
            
            <p id="LiP_1.29.12">
               vane taṃ puruṣaṃ dṛṣṭvā vikṛtaṃ nīlalohitam <br />
               striyaḥ pativratāścāpi tamevānvayurādarāt //
                <span class="ref">LiP_1,29.12</span></p>
            
            
            <p id="LiP_1.29.13">
               vanoṭajadvāragatāś ca nāryo visrastavastrābharaṇā viceṣṭāḥ <br />
               labdhvā smitaṃ tasya mukhāravindād drumālayasthās tam athānvayustāḥ //
                <span class="ref">LiP_1,29.13</span></p>
            
            
            <p id="LiP_1.29.14">
               dṛṣṭvā kāścidbhavaṃ nāryo madaghūrṇitalocanāḥ <br />
               vilāsabāhyāstāścāpi bhrūvilāsaṃ pracakrire //
                <span class="ref">LiP_1,29.14</span></p>
            
            
            <p id="LiP_1.29.15">
               atha dṛṣṭvāparā nāryaḥ kiṃcit prahasitānanāḥ <br />
               kiṃcid visrastavasanāḥ srastakāñcīguṇā jaguḥ //
                <span class="ref">LiP_1,29.15</span></p>
            
            
            <p id="LiP_1.29.16">
               kāścittadā taṃ vipine tu dṛṣṭvā viprāṅganāḥ srastanavāṃśukaṃ vā <br />
               svānsvānvicitrān valayānpravidhya madānvitā bandhujanāṃś ca jagmuḥ //
                <span class="ref">LiP_1,29.16</span></p>
            
            
            <p id="LiP_1.29.17">
               kācittadā taṃ na viveda dṛṣṭvā vivāsanā srastamahāṃśukā ca <br />
               śākhāvicitrān viṭapānprasiddhān madānvitā bandhujanāṃstathānyāḥ //
                <span class="ref">LiP_1,29.17</span></p>
            
            
            <p id="LiP_1.29.18">
               kāścijjagustaṃ nanṛtur nipetuś ca dharātale <br />
               niṣedurgajavaccānyā provāca dvijapuṅgavāḥ //
                <span class="ref">LiP_1,29.18</span></p>
            
            
            <p id="LiP_1.29.19">
               anyonyaṃ sasmitaṃ prekṣya cāliliṅguḥ samantataḥ <br />
               nirudhya mārgaṃ rudrasya naipuṇāni pracakrire //
                <span class="ref">LiP_1,29.19</span></p>
            
            
            <p id="LiP_1.29.20">
               ko bhavāniti cāhustaṃ āsyatāmiti cāparāḥ <br />
               kutretyatha prasīdeti jajalpuḥ prītamānasāḥ //
                <span class="ref">LiP_1,29.20</span></p>
            
            
            <p id="LiP_1.29.21">
               viparītā nipeturvai visrastāṃśukamūrdhajāḥ <br />
               pativratāḥ patīnāṃ tu saṃnidhau bhavamāyayā //
                <span class="ref">LiP_1,29.21</span></p>
            
            
            <p id="LiP_1.29.22">
               dṛṣṭvā śrutvā bhavastāsāṃ ceṣṭāvākyāni cāvyayaḥ <br />
               śubhaṃ vāpyaśubhaṃ vāpi noktavānparameśvaraḥ //
                <span class="ref">LiP_1,29.22</span></p>
            
            
            <p id="LiP_1.29.23">
               dṛṣṭvā nārīkulaṃ viprās tathābhūtaṃ ca śaṅkaram <br />
               atīva paruṣaṃ vākyaṃ jajalpuste munīśvarāḥ //
                <span class="ref">LiP_1,29.23</span></p>
            
            
            <p id="LiP_1.29.24">
               tapāṃsi teṣāṃ sarveṣāṃ pratyāhanyanta śaṅkare <br />
               yathādityaprakāśena tārakā nabhasi sthitāḥ //
                <span class="ref">LiP_1,29.24</span></p>
            
            
            <p id="LiP_1.29.25">
               śrūyate ṛṣiśāpena brahmaṇastu mahātmanaḥ <br />
               samṛddhaśreyasāṃ yonir yajñā vai nāśamāptavān //
                <span class="ref">LiP_1,29.25</span></p>
            
            
            <p id="LiP_1.29.26">
               bhṛgor api ca śāpena viṣṇuḥ paramavīryavān <br />
               prādurbhāvāndaśa prāpto duḥkhitaś ca sadā kṛtaḥ //
                <span class="ref">LiP_1,29.26</span></p>
            
            
            <p id="LiP_1.29.27">
               indrasyāpi ca dharmajña chinnaṃ savṛṣaṇaṃ purā <br />
               ṛṣiṇā gautamenorvyāṃ kruddhena vinipātitam //
                <span class="ref">LiP_1,29.27</span></p>
            
            
            <p id="LiP_1.29.28">
               garbhavāso vasūnāṃ ca śāpena vihitas tathā <br />
               ṛṣīṇāṃ caiva śāpena nahuṣaḥ sarpatāṃ gataḥ //
                <span class="ref">LiP_1,29.28</span></p>
            
            
            <p id="LiP_1.29.29">
               kṣīrodaś ca samudro 'sau nivāsaḥ sarvadā hareḥ <br />
               dvitīyaścāmṛtādhāro hy apeyo brāhmaṇaiḥ kṛtaḥ //
                <span class="ref">LiP_1,29.29</span></p>
            
            
            <p id="LiP_1.29.30">
               avimukteśvaraṃ prāpya vārāṇasyāṃ janārdanaḥ <br />
               kṣīreṇa cābhiṣicyeśaṃ devadevaṃ triyaṃbakam //
                <span class="ref">LiP_1,29.30</span></p>
            
            
            <p id="LiP_1.29.31">
               śraddhayā parayā yukto dehāśleṣāmṛtena vai <br />
               niṣiktena svayaṃ devaḥ kṣīreṇa madhusūdanaḥ //
                <span class="ref">LiP_1,29.31</span></p>
            
            
            <p id="LiP_1.29.32">
               secayitvātha bhagavān brahmaṇā munibhiḥ samam <br />
               kṣīrodaṃ pūrvavaccakre nivāsaṃ cātmanaḥ prabhuḥ //
                <span class="ref">LiP_1,29.32</span></p>
            
            
            <p id="LiP_1.29.33">
               dharmaścaiva tathā śapto māṇḍavyena mahātmanā <br />
               vṛṣṇayaścaiva kṛṣṇena durvāsādyairmahātmabhiḥ //
                <span class="ref">LiP_1,29.33</span></p>
            
            
            <p id="LiP_1.29.34">
               rāghavaḥ sānujaś cāpi durvāsena mahātmanā <br />
               śrīvatsaś ca muneḥ pāda patanāttasya dhīmataḥ //
                <span class="ref">LiP_1,29.34</span></p>
            
            
            <p id="LiP_1.29.35">
               ete cānye ca bahavo viprāṇāṃ vaśamāgatāḥ <br />
               varjayitvā virūpākṣaṃ devadevamumāpatim //
                <span class="ref">LiP_1,29.35</span></p>
            
            
            <p id="LiP_1.29.36">
               evaṃ hi mohitāstena nāvabudhyanta śaṅkaram <br />
               atyugravacanaṃ procuś cogro 'pyantaradhīyata //
                <span class="ref">LiP_1,29.36</span></p>
            
            
            <p id="LiP_1.29.37">
               te 'pi dāruvanāttasmāt prātaḥ saṃvignamānasāḥ <br />
               pitāmahaṃ mahātmānam āsīnaṃ paramāsane //
                <span class="ref">LiP_1,29.37</span></p>
            
            
            <p id="LiP_1.29.38">
               gatvā vijñāpayāmāsuḥ pravṛttamakhilaṃ vibhoḥ <br />
               śubhe dāruvane tasmin munayaḥ kṣīṇacetasaḥ //
                <span class="ref">LiP_1,29.38</span></p>
            
            
            <p id="LiP_1.29.39">
               so 'pi saṃcintya manasā kṣaṇādeva pitāmahaḥ <br />
               teṣāṃ pravṛttamakhilaṃ puṇye dāruvane purā //
                <span class="ref">LiP_1,29.39</span></p>
            
            
            <p id="LiP_1.29.40">
               utthāya prāñjalirbhūtvā praṇipatya bhavāya ca <br />
               uvāca satvaraṃ brahmā munīndāruvanālayān //
                <span class="ref">LiP_1,29.40</span></p>
            
            
            <p id="LiP_1.29.41">
               dhig yuṣmān prāptanidhanān mahānidhim anuttamam <br />
               vṛthākṛtaṃ yato viprā yuṣmābhir bhāgyavarjitaiḥ //
                <span class="ref">LiP_1,29.41</span></p>
            
            
            <p id="LiP_1.29.42">
               yastu dāruvane tasmiṃl liṅgī dṛṣṭo 'pyaliṅgibhiḥ <br />
               yuṣmābhir vikṛtākāraḥ sa eva parameśvaraḥ //
                <span class="ref">LiP_1,29.42</span></p>
            
            
            <p id="LiP_1.29.43">
               gṛhasthaiś ca na nindyāstu sadā hyatithayo dvijāḥ <br />
               virūpāś ca surūpāś ca malināścāpyapaṇḍitāḥ //
                <span class="ref">LiP_1,29.43</span></p>
            &lt;story of Sudarśana&gt;
            
            <p id="LiP_1.29.44">
               sudarśanena muninā kālamṛtyurapi svayam <br />
               purā bhūmau dvijāgryeṇa jito hyatithipūjayā //
                <span class="ref">LiP_1,29.44</span></p>
            
            
            <p id="LiP_1.29.45">
               anyathā nāsti saṃtartuṃ gṛhasthaiś ca dvijottamaiḥ <br />
               tyaktvā cātithipūjāṃ tām ātmano bhuvi śodhanam //
                <span class="ref">LiP_1,29.45</span></p>
            
            
            <p id="LiP_1.29.46">
               gṛhastho 'pi purā jetuṃ sudarśana iti śrutaḥ <br />
               pratijñāmakarojjāyāṃ bhāryāmāha pativratām //
                <span class="ref">LiP_1,29.46</span></p>
            
            
            <p id="LiP_1.29.47">
               suvrate subhru subhage śṛṇu sarvaṃ prayatnataḥ <br />
               tvayā vai nāvamantavyā gṛhe hyatithayaḥ sadā //
                <span class="ref">LiP_1,29.47</span></p>
            
            
            <p id="LiP_1.29.48">
               sarva eva svayaṃ sākṣād atithiryatpinākadhṛk <br />
               tasmādatithaye dattvā ātmānamapi pūjaya //
                <span class="ref">LiP_1,29.48</span></p>
            
            
            <p id="LiP_1.29.49">
               evamuktvātha saṃtaptā vivaśā sā pativratā <br />
               patimāha rudantī ca kimuktaṃ bhavatā prabho //
                <span class="ref">LiP_1,29.49</span></p>
            
            
            <p id="LiP_1.29.50">
               tasyāstadvacanaṃ śrutvā punaḥ prāha sudarśanaḥ <br />
               deyaṃ sarvaṃ śivāyārye śiva evātithiḥ svayam //
                <span class="ref">LiP_1,29.50</span></p>
            
            
            <p id="LiP_1.29.51">
               tasmātsarve pūjanīyāḥ sarve 'pyatithayaḥ sadā <br />
               evamuktā tadā bhartrā bhāryā tasya pativratā //
                <span class="ref">LiP_1,29.51</span></p>
            
            
            <p id="LiP_1.29.52">
               śeṣāmivājñāmādāya mūrdhnā sā prācarattadā <br />
               parīkṣituṃ tathā śraddhāṃ tayoḥ sākṣād dvijottamāḥ //
                <span class="ref">LiP_1,29.52</span></p>
            
            
            <p id="LiP_1.29.53">
               dharmo dvijottamo bhūtvā jagāmātha munergṛham <br />
               taṃ dṛṣṭvā cārcayāmāsa sārghyādyairanaghā dvijam //
                <span class="ref">LiP_1,29.53</span></p>
            
            
            <p id="LiP_1.29.54">
               sampūjitastayā tāṃ tu prāha dharmo dvijaḥ svayam <br />
               bhadre kutaḥ patirdhīmāṃs tava bhartā sudarśanaḥ //
                <span class="ref">LiP_1,29.54</span></p>
            
            
            <p id="LiP_1.29.55">
               annādyairalamadyārye svaṃ dātumiha cārhasi <br />
               sā ca lajjāvṛtā nārī smarantī kathitaṃ purā //
                <span class="ref">LiP_1,29.55</span></p>
            
            
            <p id="LiP_1.29.56">
               bhartrā nyamīlayannetre cacāla ca pativratā <br />
               kiṃcetyāha punastaṃ vai dharme cakre ca sā matim //
                <span class="ref">LiP_1,29.56</span></p>
            
            
            <p id="LiP_1.29.57">
               nivedituṃ kilātmānaṃ tasmai patyurihājñayā <br />
               etasminnantare bhartā tasyā nāryāḥ sudarśanaḥ //
                <span class="ref">LiP_1,29.57</span></p>
            
            
            <p id="LiP_1.29.58">
               gṛhadvāraṃ gato dhīmāṃs tāmuvāca mahāmuniḥ <br />
               ehyehi kva gatā bhadre tamuvācātithiḥ svayam //
                <span class="ref">LiP_1,29.58</span></p>
            
            
            <p id="LiP_1.29.59">
               bhāryayā tvanayā sārdhaṃ maithunastho 'hamadya vai <br />
               sudarśana mahābhāga kiṃ kartavyamihocyatām //
                <span class="ref">LiP_1,29.59</span></p>
            
            
            <p id="LiP_1.29.60">
               suratāntastu viprendra saṃtuṣṭo 'haṃ dvijottama <br />
               sudarśanastataḥ prāha suprahṛṣṭo dvijottamaḥ //
                <span class="ref">LiP_1,29.60</span></p>
            
            
            <p id="LiP_1.29.61">
               bhuṅkṣva caināṃ yathākāmaṃ gamiṣye 'haṃ dvijottama <br />
               hṛṣṭo 'tha darśayāmāsa svātmānaṃ dharmarāṭ svayam //
                <span class="ref">LiP_1,29.61</span></p>
            
            
            <p id="LiP_1.29.62">
               pradadau cepsitaṃ sarvaṃ tamāha ca mahādyutiḥ <br />
               eṣā na bhuktā viprendra manasāpi suśobhanā //
                <span class="ref">LiP_1,29.62</span></p>
            
            
            <p id="LiP_1.29.63">
               mayā caiṣā na saṃdehaḥ śraddhāṃ jñātumihāgataḥ <br />
               jito vai yastvayā mṛtyur dharmeṇaikena suvrata //
                <span class="ref">LiP_1,29.63</span></p>
            
            
            <p id="LiP_1.29.64">
               aho 'sya tapaso vīryam ityuktvā prayayau ca saḥ <br />
               tasmāttathā pūjanīyāḥ sarve hyatithayaḥ sadā //
                <span class="ref">LiP_1,29.64</span></p>
            
            
            <p id="LiP_1.29.65">
               bahunātra kimuktena bhāgyahīnā dvijottamāḥ <br />
               tameva śaraṇaṃ tūrṇaṃ gantumarhatha śaṅkaram //
                <span class="ref">LiP_1,29.65</span></p>
            
            
            <p id="LiP_1.29.66">
               tasya tadvacanaṃ śrutvā brahmaṇo brāhmaṇarṣabhāḥ <br />
               brahmāṇamabhivandyārtāḥ procurākulitekṣaṇāḥ //
                <span class="ref">LiP_1,29.66</span></p>
            
            brāhmaṇā ūcuḥ
            
            <p id="LiP_1.29.67">
               nāpekṣitaṃ mahābhāga jīvitaṃ vikṛtāḥ striyaḥ <br />
               dṛṣṭo 'smābhir mahādevo nindito yastvaninditaḥ //
                <span class="ref">LiP_1,29.67</span></p>
            
            
            <p id="LiP_1.29.68">
               śaptaś ca sarvagaḥ śūlī pinākī nīlalohitaḥ <br />
               ajñānācchāpajā śaktiḥ kuṇṭhitāsyanirīkṣaṇāt //
                <span class="ref">LiP_1,29.68</span></p>
            
            
            <p id="LiP_1.29.69">
               vaktumarhasi deveśa saṃnyāsaṃ vai krameṇa tu <br />
               draṣṭuṃ vai devadeveśam ugraṃ bhīmaṃ kapardinam //
                <span class="ref">LiP_1,29.69</span></p>
            
            pitāmaha uvāca
            
            <p id="LiP_1.29.70">
               ādau vedānadhītyaiva śraddhayā ca guroḥ sadā <br />
               vicāryārthaṃ munerdharmān pratijñāya dvijottamāḥ //
                <span class="ref">LiP_1,29.70</span></p>
            
            
            <p id="LiP_1.29.71">
               grahaṇāntaṃ hi vā vidvān atha dvādaśavārṣikam <br />
               snātvāhṛtya ca dārānvai putrānutpādya suvratān //
                <span class="ref">LiP_1,29.71</span></p>
            
            
            <p id="LiP_1.29.72">
               vṛttibhiścānurūpābhis tān vibhajya sutānmuniḥ <br />
               agniṣṭomādibhiśceṣṭvā yajñairyajñeśvaraṃ vibhum //
                <span class="ref">LiP_1,29.72</span></p>
            
            
            <p id="LiP_1.29.73">
               pūjayet paramātmānaṃ prāpyāraṇyaṃ vibhāvasau <br />
               munirdvādaśavarṣaṃ vā varṣamātram athāpi vā //
                <span class="ref">LiP_1,29.73</span></p>
            
            
            <p id="LiP_1.29.74">
               pakṣadvādaśakaṃ vāpi dinadvādaśakaṃ tu vā <br />
               kṣīrabhuk saṃyutaḥ śāntaḥ sarvān sampūjayetsurān //
                <span class="ref">LiP_1,29.74</span></p>
            
            
            <p id="LiP_1.29.75">
               iṣṭvaivaṃ juhuyādagnau yajñapātrāṇi mantrataḥ <br />
               apsu vai pārthivaṃ nyasya gurave taijasāni tu //
                <span class="ref">LiP_1,29.75</span></p>
            
            
            <p id="LiP_1.29.76">
               svadhanaṃ sakalaṃ caiva brāhmaṇebhyo viśaṅkayā <br />
               praṇipatya guruṃ bhūmau viraktaḥ saṃnyasedyatiḥ //
                <span class="ref">LiP_1,29.76</span></p>
            
            
            <p id="LiP_1.29.77">
               nikṛtya keśān saśikhān upavītaṃ visṛjya ca <br />
               pañcabhir juhuyād apsu bhūḥ svāheti vicakṣaṇaḥ //
                <span class="ref">LiP_1,29.77</span></p>
            
            
            <p id="LiP_1.29.78">
               tataścordhvaṃ caredevaṃ yatiḥ śivavimuktaye <br />
               vratenānaśanenāpi toyavṛttyāpi vā punaḥ //
                <span class="ref">LiP_1,29.78</span></p>
            
            
            <p id="LiP_1.29.79">
               parṇavṛttyā payovṛttyā phalavṛttyāpi vā yatiḥ <br />
               evaṃ jīvanmṛto no cet ṣaṇmāsādvatsarāttu vā //
                <span class="ref">LiP_1,29.79</span></p>
            
            
            <p id="LiP_1.29.80">
               prasthānādikamāyāsaṃ svadehasya caredyatiḥ <br />
               śivasāyujyamāpnoti karmaṇāpyevamācaran //
                <span class="ref">LiP_1,29.80</span></p>
            
            
            <p id="LiP_1.29.81">
               sadyo 'pi labhate muktiṃ bhaktiyukto dṛḍhavratāḥ //
                <span class="ref">LiP_1,29.81</span></p>
            
            
            <p id="LiP_1.29.82">
               tyāgena vā kiṃ vidhināpy anena bhaktasya rudrasya śubhairvrataiśca <br />
               yajñaiś ca dānairvividhaiś ca homair labdhaiścaśāstrairvividhaiś ca vedaiḥ //
                <span class="ref">LiP_1,29.82</span></p>
            
            
            <p id="LiP_1.29.83">
               śvetenaivaṃ jito mṛtyur bhavabhaktyā mahātmanā <br />
               vo 'stu bhaktirmahādeve śaṅkare paramātmani //
                <span class="ref">LiP_1,29.83</span></p>
            
            
            <p>iti śrīliṅgamahāpurāṇe pūrvabhāge ekonatriṃśo 'dhyāyaḥ</p>
            
            </div>
         
         <div id="d1e29349">
            
            śailādiruvāca
            
            <p id="LiP_1.30.1">
               evamuktāstadā tena brahmaṇā brāhmaṇarṣabhāḥ <br />
               śvetasya ca kathāṃ puṇyām apṛcchan paramarṣayaḥ //
                <span class="ref">LiP_1,30.1</span></p>
            
            pitāmaha uvāca
            
            <p id="LiP_1.30.2">
               śveto nāma muniḥ śrīmān gatāyurgirigahvare <br />
               sakto hyabhyarcya yadbhaktyā tuṣṭāva ca maheśvaram //
                <span class="ref">LiP_1,30.2</span></p>
            
            
            <p id="LiP_1.30.3">
               rudrādhyāyena puṇyena namastetyādinā dvijāḥ <br />
               tataḥ kālo mahātejāḥ kālaprāptaṃ dvijottamam //
                <span class="ref">LiP_1,30.3</span></p>
            
            
            <p id="LiP_1.30.4">
               netuṃ saṃcintya viprendrāḥ sānnidhyamakaronmuneḥ <br />
               śveto 'pi dṛṣṭvā taṃ kālaṃ kālaprāpto 'pi śaṅkaram //
                <span class="ref">LiP_1,30.4</span></p>
            
            
            <p id="LiP_1.30.5">
               pūjayāmāsa puṇyātmā triyaṃbakamanusmaran <br />
               triyaṃbakaṃ yajedevaṃ sugandhiṃ puṣṭivardhanam //
                <span class="ref">LiP_1,30.5</span></p>
            
            
            <p id="LiP_1.30.6">
               kiṃ kariṣyati me mṛtyur mṛtyormṛtyurahaṃ yataḥ <br />
               taṃ dṛṣṭvā sasmitaṃ prāha śvetaṃ lokabhayaṃkaraḥ //
                <span class="ref">LiP_1,30.6</span></p>
            
            
            <p id="LiP_1.30.7">
               ehyehi śveta cānena vidhinā kiṃ phalaṃ tava <br />
               rudro vā bhagavān viṣṇur brahmā vā jagadīśvaraḥ //
                <span class="ref">LiP_1,30.7</span></p>
            
            
            <p id="LiP_1.30.8">
               kaḥ samarthaḥ paritrātuṃ mayā grastaṃ dvijottama <br />
               anena mama kiṃ vipra raudreṇa vidhinā prabhoḥ //
                <span class="ref">LiP_1,30.8</span></p>
            
            
            <p id="LiP_1.30.9">
               netuṃ yasyotthitaścāhaṃ yamalokaṃ kṣaṇena vai <br />
               yasmādgatāyustvaṃ tasmān mune netumihodyataḥ //
                <span class="ref">LiP_1,30.9</span></p>
            
            
            <p id="LiP_1.30.10">
               tasya tadvacanaṃ śrutvā bhairavaṃ dharmamiśritam <br />
               hā rudra rudra rudreti lalāpa munipuṅgavaḥ //
                <span class="ref">LiP_1,30.10</span></p>
            
            
            <p id="LiP_1.30.11">
               taṃ prāha ca mahādevaṃ kālaṃ samprekṣya vai dṛśā <br />
               netreṇa bāṣpamiśreṇa saṃbhrāntena samākulaḥ //
                <span class="ref">LiP_1,30.11</span></p>
            
            śveta uvāca
            
            <p id="LiP_1.30.12">
               tvayā kiṃ kāla no nāthaś cāsti ceddhi vṛṣadhvajaḥ <br />
               liṅge 'smin śaṅkaro rudraḥ sarvadevabhavodbhavaḥ //
                <span class="ref">LiP_1,30.12</span></p>
            
            
            <p id="LiP_1.30.13">
               atīva bhavabhaktānāṃ madvidhānāṃ mahātmanām <br />
               vidhinā kiṃ mahābāho gaccha gaccha yathāgatam //
                <span class="ref">LiP_1,30.13</span></p>
            
            
            <p id="LiP_1.30.14">
               tato niśamya kupitas tīkṣṇadaṃṣṭro bhayaṅkaraḥ <br />
               śrutvā śvetasya tadvākyaṃ pāśahasto bhayāvahaḥ //
                <span class="ref">LiP_1,30.14</span></p>
            
            
            <p id="LiP_1.30.15">
               siṃhanādaṃ mahatkṛtvā cāsphāṭya ca muhurmuhuḥ <br />
               babandha ca muniṃ kālaḥ kālaprāptaṃ tamāha ca //
                <span class="ref">LiP_1,30.15</span></p>
            
            
            <p id="LiP_1.30.16">
               mayā baddho 'si viprarṣe śvetaṃ netuṃ yamālayam <br />
               adya vai devadevena tava rudreṇa kiṃ kṛtam //
                <span class="ref">LiP_1,30.16</span></p>
            
            
            <p id="LiP_1.30.17">
               kva śarvastava bhaktiś ca kva pūjā pūjayā phalam <br />
               kva cāhaṃ kva ca me bhītiḥ śveta baddho 'si vai mayā //
                <span class="ref">LiP_1,30.17</span></p>
            
            
            <p id="LiP_1.30.18">
               liṅge 'smin saṃsthitaḥ śveta tava rudro maheśvaraḥ <br />
               niśceṣṭo 'sau mahādevaḥ kathaṃ pūjyo maheśvaraḥ //
                <span class="ref">LiP_1,30.18</span></p>
            
            
            <p id="LiP_1.30.19">
               tataḥ sadāśivaḥ svayaṃ dvijaṃ nihantumāgatam <br />
               nihantumantakaṃ smayan smarāriyajñahā haraḥ //
                <span class="ref">LiP_1,30.19</span></p>
            
            
            <p id="LiP_1.30.20">
               tvaran vinirgataḥ paraḥ śivaḥ svayaṃ trilocanaḥ <br />
               triyaṃbako 'mbayā samaṃ sanandinā gaṇeśvaraiḥ //
                <span class="ref">LiP_1,30.20</span></p>
            
            
            <p id="LiP_1.30.21">
               sasarja jīvitaṃ kṣaṇād bhavaṃ nirīkṣya vai bhayāt <br />
               papāta cāśu vai balī munestu saṃnidhau dvijāḥ //
                <span class="ref">LiP_1,30.21</span></p>
            
            
            <p id="LiP_1.30.22">
               nanāda cordhvamuccadhīr nirīkṣya cāntakāntakam <br />
               nirīkṣaṇena vai mṛtaṃ bhavasya viprapuṅgavāḥ //
                <span class="ref">LiP_1,30.22</span></p>
            
            
            <p id="LiP_1.30.23">
               vineduruccamīśvarāḥ sureśvarā maheśvaram <br />
               praṇemuraṃbikāmumāṃ munīśvarāstu harṣitāḥ //
                <span class="ref">LiP_1,30.23</span></p>
            
            
            <p id="LiP_1.30.24">
               sasarjur asya mūrdhni vai munerbhavasya khecarāḥ <br />
               suśobhanaṃ suśītalaṃ supuṣpavarṣamaṃbarāt //
                <span class="ref">LiP_1,30.24</span></p>
            
            
            <p id="LiP_1.30.25">
               aho nirīkṣya cāntakaṃ mṛtaṃ tadā suvismitaḥ <br />
               śilāśanātmajo 'vyayaṃ śivaṃ praṇamya śaṅkaram //
                <span class="ref">LiP_1,30.25</span></p>
            
            
            <p id="LiP_1.30.26">
               uvāca bāladhīrmṛtaḥ prasīda ceti vai muneḥ <br />
               maheśvaraṃ maheśvara-sya cānugo gaṇeśvaraḥ //
                <span class="ref">LiP_1,30.26</span></p>
            
            
            <p id="LiP_1.30.27">
               tato viveśa bhagavān anugṛhya dvijottamam <br />
               kṣaṇādgūḍhaśarīraṃ hi dhvastaṃ dṛṣṭvāntakaṃ kṣaṇāt //
                <span class="ref">LiP_1,30.27</span></p>
            
            
            <p id="LiP_1.30.28">
               tasmānmṛtyuñjayaṃ caiva bhaktyā sampūjaye dvijāḥ <br />
               muktidaṃ bhuktidaṃ caiva sarveṣāmapi śaṅkaram //
                <span class="ref">LiP_1,30.28</span></p>
            
            
            <p id="LiP_1.30.29">
               bahunā kiṃ pralāpena saṃnyasyābhyarcya vai bhavam <br />
               bhaktyā cāparayā tasmin viśokā vai bhaviṣyatha //
                <span class="ref">LiP_1,30.29</span></p>
            
            śailādiruvāca
            
            <p id="LiP_1.30.30">
               evamuktāstadā tena brahmaṇā brahmavādinaḥ <br />
               prasīda bhaktirdeveśe bhavedrudre pinākini //
                <span class="ref">LiP_1,30.30</span></p>
            
            
            <p id="LiP_1.30.31">
               kena vā tapasā deva yajñenāpyatha kena vā <br />
               vratairvā bhagavadbhaktā bhaviṣyanti dvijātayaḥ //
                <span class="ref">LiP_1,30.31</span></p>
            
            pitāmaha uvāca
            
            <p id="LiP_1.30.32">
               na dānena muniśreṣṭhās tapasā ca na vidyayā <br />
               yajñair homair vratair vedair yogaśāstrair nirodhanaiḥ //
                <span class="ref">LiP_1,30.32</span></p>
            
            
            <p id="LiP_1.30.33">
               prasāde naiva sā bhaktiḥ śive paramakāraṇe <br />
               atha tasya vacaḥ śrutvā sarve te paramarṣayaḥ //
                <span class="ref">LiP_1,30.33</span></p>
            
            
            <p id="LiP_1.30.34">
               sadāratanayāḥ śrāntāḥ praṇemuś ca pitāmaham <br />
               tasmātpāśupatī bhaktir dharmakāmārthasiddhidā //
                <span class="ref">LiP_1,30.34</span></p>
            
            
            <p id="LiP_1.30.35">
               muner vijayadā caiva sarvamṛtyujayapradā <br />
               dadhīcastu purā bhaktyā hariṃ jitvāmarairvibhum //
                <span class="ref">LiP_1,30.35</span></p>
            
            
            <p id="LiP_1.30.36">
               kṣayaṃ jaghāna pādena vajrāsthitvaṃ ca labdhavān <br />
               mayāpi nirjito mṛtyur mahādevasya kīrtanāt //
                <span class="ref">LiP_1,30.36</span></p>
            
            
            <p id="LiP_1.30.37">
               śvetenāpi gatenāsyaṃ mṛtyormunivareṇa tu <br />
               mahādevaprasādena jito mṛtyuryathā mayā //
                <span class="ref">LiP_1,30.37</span></p>
            
            
            <p>iti śrīliṅgamahāpurāṇe pūrvabhāge triṃśo 'dhyāyaḥ</p>
            
            </div>
         
         <div id="d1e30073">
            
            sanatkumāra uvāca
            
            <p id="LiP_1.31.1">
               kathaṃ bhavaprasādena devadāruvanaukasaḥ <br />
               prapannāḥ śaraṇaṃ devaṃ vaktumarhasi me prabho //
                <span class="ref">LiP_1,31.1</span></p>
            
            śailādiruvāca
            
            <p id="LiP_1.31.2">
               tānuvāca mahābhāgān bhagavān ātmabhūḥ svayam <br />
               devadāruvanasthāṃstu tapasā pāvakaprabhān //
                <span class="ref">LiP_1,31.2</span></p>
            
            pitāmaha uvāca
            
            <p id="LiP_1.31.3">
               eṣa devo mahādevo vijñeyastu maheśvaraḥ <br />
               na tasmātparamaṃ kiṃcit padaṃ samadhigamyate //
                <span class="ref">LiP_1,31.3</span></p>
            
            
            <p id="LiP_1.31.4">
               devānāṃ ca ṛṣīnāṃ ca pitṝṇāṃ caiva sa prabhuḥ <br />
               sahasrayugaparyante pralaye sarvadehinaḥ //
                <span class="ref">LiP_1,31.4</span></p>
            
            
            <p id="LiP_1.31.5">
               saṃharatyeṣa bhagavān kālo bhūtvā maheśvaraḥ <br />
               eṣa caiva prajāḥ sarvāḥ sṛjatyekaḥ svatejasā //
                <span class="ref">LiP_1,31.5</span></p>
            
            
            <p id="LiP_1.31.6">
               eṣa cakrī ca vajrī ca śrīvatsakṛtalakṣaṇaḥ <br />
               yogī kṛtayuge caiva tretāyāṃ kratur ucyate //
                <span class="ref">LiP_1,31.6</span></p>
            
            
            <p id="LiP_1.31.7">
               dvāpare caiva kālāgnir dharmaketuḥ kalau smṛtaḥ <br />
               rudrasya mūrtayastvetā ye 'bhidhyāyanti paṇḍitāḥ //
                <span class="ref">LiP_1,31.7</span></p>
            
            
            <p id="LiP_1.31.8">
               caturasraṃ bahiścāntar aṣṭāsraṃ piṇḍikāśraye <br />
               vṛttaṃ sudarśanaṃ yogyam evaṃ liṅgaṃ prapūjayet //
                <span class="ref">LiP_1,31.8</span></p>
            
            
            <p id="LiP_1.31.9">
               tamo hyagnī rajo brahmā sattvaṃ viṣṇuḥ prakāśakam <br />
               mūrtirekā sthitā cāsya mūrtayaḥ parikīrtitāḥ //
                <span class="ref">LiP_1,31.9</span></p>
            
            
            <p id="LiP_1.31.10">
               yatra tiṣṭhati tadbrahma yogena tu samanvitam <br />
               tasmāddhi devadeveśam īśānaṃ prabhumavyayam //
                <span class="ref">LiP_1,31.10</span></p>
            
            
            <p id="LiP_1.31.11">
               ārādhayanti viprendrā jitakrodhā jitendriyāḥ <br />
               liṅgaṃ kṛtvā yathānyāyaṃ sarvalakṣaṇasaṃyutam //
                <span class="ref">LiP_1,31.11</span></p>
            
            
            <p id="LiP_1.31.12">
               aṅguṣṭhamātraṃ suśubhaṃ suvṛttaṃ sarvasaṃmatam <br />
               samanābhaṃ tathāṣṭāsraṃ ṣoḍaśāsram athāpi vā //
                <span class="ref">LiP_1,31.12</span></p>
            
            
            <p id="LiP_1.31.13">
               suvṛttaṃ maṇḍalaṃ divyaṃ sarvakāmaphalapradam <br />
               vedikā dviguṇā tasya samā vā sarvasaṃmatā //
                <span class="ref">LiP_1,31.13</span></p>
            
            
            <p id="LiP_1.31.14">
               gomukhī ca tribhāgaikā vedyā lakṣaṇasaṃyutā <br />
               paṭṭikā ca samantādvai yavamātrā dvijottamāḥ //
                <span class="ref">LiP_1,31.14</span></p>
            
            
            <p id="LiP_1.31.15">
               sauvarṇaṃ rājataṃ śailaṃ kṛtvā tāmramayaṃ tathā <br />
               vedikāyāś ca vistāraṃ triguṇaṃ vai samantataḥ //
                <span class="ref">LiP_1,31.15</span></p>
            
            
            <p id="LiP_1.31.16">
               vartulaṃ caturasraṃ vā ṣaḍasraṃ vā trirasrakam <br />
               samantānnirvraṇaṃ śubhraṃ lakṣaṇaistat sulakṣitam //
                <span class="ref">LiP_1,31.16</span></p>
            
            
            <p id="LiP_1.31.17">
               pratiṣṭhāpya yathānyāyaṃ pūjālakṣaṇasaṃyutam <br />
               kalaśaṃ sthāpayettasya vedimadhye tathā dvijāḥ //
                <span class="ref">LiP_1,31.17</span></p>
            
            
            <p id="LiP_1.31.18">
               sahiraṇyaṃ sabījaṃ ca brahmabhiś cābhimantritam <br />
               secayecca tato liṅgaṃ pavitraiḥ pañcabhiḥ śubhaiḥ //
                <span class="ref">LiP_1,31.18</span></p>
            
            
            <p id="LiP_1.31.19">
               pūjayecca yathālābhaṃ tataḥ siddhimavāpsyatha <br />
               samāhitāḥ pūjayadhvaṃ saputrāḥ saha bandhubhiḥ //
                <span class="ref">LiP_1,31.19</span></p>
            
            
            <p id="LiP_1.31.20">
               sarve prāñjalayo bhūtvā śūlapāṇiṃ prapadyata <br />
               tato drakṣyatha deveśaṃ durdarśamakṛtātmabhiḥ //
                <span class="ref">LiP_1,31.20</span></p>
            
            
            <p id="LiP_1.31.21">
               yaṃ dṛṣṭvā sarvamajñānam adharmaś ca praṇaśyati <br />
               tataḥ pradakṣiṇaṃ kṛtvā brahmāṇamamitaujasam //
                <span class="ref">LiP_1,31.21</span></p>
            
            
            <p id="LiP_1.31.22">
               samprasthitā vanaukāste devadāruvanaṃ tataḥ <br />
               ārādhayitumārabdhā brahmaṇā kathitaṃ yathā //
                <span class="ref">LiP_1,31.22</span></p>
            
            
            <p id="LiP_1.31.23">
               sthaṇḍileṣu vicitreṣu parvatānāṃ guhāsu ca <br />
               nadīnāṃ ca vivikteṣu pulineṣu śubheṣu ca //
                <span class="ref">LiP_1,31.23</span></p>
            
            
            <p id="LiP_1.31.24">
               śaivālaśobhanāḥ kecit kecidantarjaleśayāḥ <br />
               keciddarbhāvakāśāstu pādāṅguṣṭhāgradhiṣṭhitāḥ //
                <span class="ref">LiP_1,31.24</span></p>
            
            
            <p id="LiP_1.31.25">
               dantolūkhalinastvanye aśmakuṭṭās tathā pare <br />
               sthānavīrāsanāstvanye mṛgacaryāratāḥ pare //
                <span class="ref">LiP_1,31.25</span></p>
            
            
            <p id="LiP_1.31.26">
               kālaṃ nayanti tapasā pūjayā ca mahādhiyaḥ <br />
               evaṃ saṃvatsare pūrṇe vasante samupasthite //
                <span class="ref">LiP_1,31.26</span></p>
            
            
            <p id="LiP_1.31.27">
               tatasteṣāṃ prasādārthaṃ bhaktānām anukampayā <br />
               devaḥ kṛtayuge tasmin girau himavataḥ śubhe //
                <span class="ref">LiP_1,31.27</span></p>
            
            
            <p id="LiP_1.31.28">
               devadāruvanaṃ prāptaḥ prasannaḥ parameśvaraḥ <br />
               bhasmapāṃsūpadigdhāṅgo nagno vikṛtalakṣaṇaḥ //
                <span class="ref">LiP_1,31.28</span></p>
            
            
            <p id="LiP_1.31.29">
               ulmukavyagrahastaś ca raktapiṅgalalocanaḥ <br />
               kvacicca hasate raudraṃ kvacidgāyati vismitaḥ //
                <span class="ref">LiP_1,31.29</span></p>
            
            
            <p id="LiP_1.31.30">
               kvacinnṛtyati śṛṅgāraṃ kvacidrauti muhurmuhuḥ <br />
               āśrame hyaṭate bhaikṣyaṃ yācate ca punaḥ punaḥ //
                <span class="ref">LiP_1,31.30</span></p>
            
            
            <p id="LiP_1.31.31">
               māyāṃ kṛtvā tathārūpāṃ devastadvanam āgataḥ <br />
               tataste munayaḥ sarve tuṣṭuvuś ca samāhitāḥ //
                <span class="ref">LiP_1,31.31</span></p>
            
            
            <p id="LiP_1.31.32">
               adbhir vividhamālyaiś ca dhūpairgandhaistathaiva ca <br />
               sapatnīkā mahābhāgāḥ saputrāḥ saparicchadāḥ //
                <span class="ref">LiP_1,31.32</span></p>
            
            
            <p id="LiP_1.31.33">
               munayaste tathā vāgbhir īśvaraṃ cedam abruvan <br />
               ajñānāddevadeveśa yadasmābhir anuṣṭhitam //
                <span class="ref">LiP_1,31.33</span></p>
            
            
            <p id="LiP_1.31.34">
               karmaṇā manasā vācā tatsarvaṃ kṣantumarhasi <br />
               caritāni vicitrāṇi guhyāni gahanāni ca //
                <span class="ref">LiP_1,31.34</span></p>
            
            
            <p id="LiP_1.31.35">
               brahmādīnāṃ ca devānāṃ durvijñeyāni te hara <br />
               agatiṃ te na jānīmo gatiṃ naiva ca naiva ca //
                <span class="ref">LiP_1,31.35</span></p>
            
            
            <p id="LiP_1.31.36">
               viśveśvara mahādeva yo 'si so 'si namo 'stu te <br />
               stuvanti tvāṃ mahātmāno devadevaṃ maheśvaram //
                <span class="ref">LiP_1,31.36</span></p>
            
            
            <p id="LiP_1.31.37">
               namo bhavāya bhavyāya bhāvanāyodbhavāya ca <br />
               anantabalavīryāya bhūtānāṃ pataye namaḥ //
                <span class="ref">LiP_1,31.37</span></p>
            
            
            <p id="LiP_1.31.38">
               saṃhartre ca piśaṅgāya avyayāya vyayāya ca <br />
               gaṅgāsaliladhārāya ādhārāya guṇātmane //
                <span class="ref">LiP_1,31.38</span></p>
            
            
            <p id="LiP_1.31.39">
               tryaṃbakāya trinetrāya triśūlavaradhāriṇe <br />
               kandarpāya hutāśāya namo 'stu paramātmane //
                <span class="ref">LiP_1,31.39</span></p>
            
            
            <p id="LiP_1.31.40">
               śaṅkarāya vṛṣāṅkāya gaṇānāṃ pataye namaḥ <br />
               daṇḍahastāya kālāya pāśahastāya vai namaḥ //
                <span class="ref">LiP_1,31.40</span></p>
            
            
            <p id="LiP_1.31.41">
               vedamantrapradhānāya śatajihvāya vai namaḥ <br />
               bhūtaṃ bhavyaṃ bhaviṣyaṃ ca sthāvaraṃ jaṅgamaṃ ca yat //
                <span class="ref">LiP_1,31.41</span></p>
            
            
            <p id="LiP_1.31.42">
               tava dehātsamutpannaṃ deva sarvamidaṃ jagat <br />
               pāsi haṃsi ca bhadraṃ te prasīda bhagavaṃstataḥ //
                <span class="ref">LiP_1,31.42</span></p>
            
            
            <p id="LiP_1.31.43">
               ajñānādyadi vijñānād yat kiṃcit kurute naraḥ <br />
               tatsarvaṃ bhagavāneva kurute yogamāyayā //
                <span class="ref">LiP_1,31.43</span></p>
            
            
            <p id="LiP_1.31.44">
               evaṃ stutvā tu munayaḥ prahṛṣṭairantarātmabhiḥ <br />
               yācanta tapasā yuktāḥ paśyāmastvāṃ yathāpurā //
                <span class="ref">LiP_1,31.44</span></p>
            
            
            <p id="LiP_1.31.45">
               tato devaḥ prasannātmā svamevāsthāya śaṅkaraḥ <br />
               rūpaṃ tryakṣaṃ ca saṃdraṣṭuṃ divyaṃ cakṣuradātprabhuḥ //
                <span class="ref">LiP_1,31.45</span></p>
            
            
            <p id="LiP_1.31.46">
               labdhadṛṣṭyā tayā dṛṣṭvā devadevaṃ triyaṃbakam <br />
               punastuṣṭuvurīśānaṃ devadāruvanaukasaḥ //
                <span class="ref">LiP_1,31.46</span></p>
            
            
            <p>iti śrīliṅgamahāpurāṇe pūrvabhāge ekatriṃśo 'dhyāyaḥ</p>
            
            </div>
         
         <div id="d1e30966">
            
            ṛṣaya ūcuḥ
            
            <p id="LiP_1.32.1">
               namo digvāsase nityaṃ kṛtāntāya triśūline <br />
               vikaṭāya karālāya karālavadanāya ca //
                <span class="ref">LiP_1,32.1</span></p>
            
            
            <p id="LiP_1.32.2">
               arūpāya surūpāya viśvarūpāya te namaḥ <br />
               kaṭaṅkaṭāya rudrāya svāhākārāya vai namaḥ //
                <span class="ref">LiP_1,32.2</span></p>
            
            
            <p id="LiP_1.32.3">
               sarvapraṇatadehāya svayaṃ ca praṇatātmane <br />
               nityaṃ nīlaśikhaṇḍāya śrīkaṇṭhāya namonamaḥ //
                <span class="ref">LiP_1,32.3</span></p>
            
            
            <p id="LiP_1.32.4">
               nīlakaṇṭhāya devāya citābhasmāṅgadhāriṇe <br />
               tvaṃ brahmā sarvadevānāṃ rudrāṇāṃ nīlalohitaḥ //
                <span class="ref">LiP_1,32.4</span></p>
            
            
            <p id="LiP_1.32.5">
               ātmā ca sarvabhūtānāṃ sāṃkhyaiḥ puruṣa ucyate <br />
               parvatānāṃ mahāmerur nakṣatrāṇāṃ ca candramāḥ //
                <span class="ref">LiP_1,32.5</span></p>
            
            
            <p id="LiP_1.32.6">
               ṛṣīṇāṃ ca vasiṣṭhas tvaṃ devānāṃ vāsavas tathā <br />
               oṅkāraḥ sarvavedānāṃ śreṣṭhaṃ sāma ca sāmasu //
                <span class="ref">LiP_1,32.6</span></p>
            
            
            <p id="LiP_1.32.7">
               āraṇyānāṃ paśūnāṃ ca siṃhastvaṃ parameśvaraḥ <br />
               grāmyāṇāmṛṣabhaścāsi bhagavāṃllokapūjitaḥ //
                <span class="ref">LiP_1,32.7</span></p>
            
            
            <p id="LiP_1.32.8">
               sarvathā vartamāno 'pi yo yo bhāvo bhaviṣyati <br />
               tvāmeva tatra paśyāmo brahmaṇā kathitaṃ tathā //
                <span class="ref">LiP_1,32.8</span></p>
            
            
            <p id="LiP_1.32.9">
               kāmaḥ krodhaś ca lobhaś ca viṣādo mada eva ca <br />
               etad icchāmahe boddhuṃ prasīda parameśvara //
                <span class="ref">LiP_1,32.9</span></p>
            
            
            <p id="LiP_1.32.10">
               mahāsaṃharaṇe prāpte tvayā deva kṛtātmanā <br />
               karaṃ lalāṭe saṃvidhya vahnirutpāditastvayā //
                <span class="ref">LiP_1,32.10</span></p>
            
            
            <p id="LiP_1.32.11">
               tenāgninā tadā lokā arcirbhiḥ sarvato vṛtāḥ <br />
               tasmādagnisamā hyete bahavo vikṛtāgnayaḥ //
                <span class="ref">LiP_1,32.11</span></p>
            
            
            <p id="LiP_1.32.12">
               kāmaḥ krodhaś ca lobhaś ca moho dambha upadravaḥ <br />
               yāni cānyāni bhūtāni sthāvarāṇi carāṇi ca //
                <span class="ref">LiP_1,32.12</span></p>
            
            
            <p id="LiP_1.32.13">
               dahyante prāṇinaste tu tvatsamutthena vahninā <br />
               asmākaṃ dahyamānānāṃ trātā bhava sureśvara //
                <span class="ref">LiP_1,32.13</span></p>
            
            
            <p id="LiP_1.32.14">
               tvaṃ ca lokahitārthāya bhūtāni pariṣiñcasi <br />
               maheśvara mahābhāga prabho śubhanirīkṣaka //
                <span class="ref">LiP_1,32.14</span></p>
            
            
            <p id="LiP_1.32.15">
               ājñāpaya vayaṃ nātha kartāro vacanaṃ tava <br />
               bhūtakoṭisahasreṣu rūpakoṭiśateṣu ca //
                <span class="ref">LiP_1,32.15</span></p>
            
            
            <p id="LiP_1.32.16">
               antaṃ gantuṃ na śaktāḥ sma devadeva namo 'stu te //
                <span class="ref">LiP_1,32.16</span></p>
            
            
            <p>iti śrīliṅgamahāpurāṇe pūrvabhāge dvātriṃśo 'dhyāyaḥ</p>
            
            </div>
         
         <div id="d1e31272">
            
            nandyuvāca
            
            <p id="LiP_1.33.1">
               tatastutoṣa bhagavān anugṛhya maheśvaraḥ <br />
               stutiṃ śrutvā stutasteṣām idaṃ vacanamabravīt //
                <span class="ref">LiP_1,33.1</span></p>
            
            
            <p id="LiP_1.33.2">
               yaḥ paṭhecchṛṇuyādvāpi yuṣmābhiḥ kīrtitaṃ stavam <br />
               śrāvayedvā dvijānvipro gāṇapatyamavāpnuyāt //
                <span class="ref">LiP_1,33.2</span></p>
            
            
            <p id="LiP_1.33.3">
               vakṣyāmi vo hitaṃ puṇyaṃ bhaktānāṃ munipuṅgavāḥ <br />
               <span class="note">advantages of the Pāśupata behaviour</span>
               strīliṅgamakhilaṃ devī prakṛtirmama dehajā //
                <span class="ref">LiP_1,33.3</span></p>
            
            
            <p id="LiP_1.33.4">
               puṃlliṅgaṃ puruṣo viprā mama dehasamudbhavaḥ <br />
               ubhābhyāmeva vai sṛṣṭir mama viprā na saṃśayaḥ //
                <span class="ref">LiP_1,33.4</span></p>
            
            
            <p id="LiP_1.33.5">
               na nindedyatinaṃ tasmād digvāsasamanuttamam <br />
               bālonmattaviceṣṭaṃ tu matparaṃ brahmavādinam //
                <span class="ref">LiP_1,33.5</span></p>
            
            
            <p id="LiP_1.33.6">
               ye hi māṃ bhasmaniratā bhasmanā dagdhakilbiṣāḥ <br />
               yathoktakāriṇo dāntā viprā dhyānaparāyaṇāḥ //
                <span class="ref">LiP_1,33.6</span></p>
            
            
            <p id="LiP_1.33.7">
               mahādevaparā nityaṃ caranto hyūrdhvaretasaḥ <br />
               arcayanti mahādevaṃ vāṅmanaḥkāyasaṃyatāḥ //
                <span class="ref">LiP_1,33.7</span></p>
            
            
            <p id="LiP_1.33.8">
               rudralokamanuprāpya na nivartanti te punaḥ <br />
               tasmādetadvrataṃ divyam avyaktaṃ vyaktaliṅginaḥ //
                <span class="ref">LiP_1,33.8</span></p>
            
            
            <p id="LiP_1.33.9">
               bhasmavratāś ca muṇḍāś ca vratino viśvarūpiṇaḥ <br />
               na tānparivadedvidvān na caitānnābhilaṅghayet //
                <span class="ref">LiP_1,33.9</span></p>
            
            
            <p id="LiP_1.33.10">
               na hasennāpriyaṃ brūyād amutreha hitārthavān <br />
               yastānnindati mūḍhātmā mahādevaṃ sa nindati //
                <span class="ref">LiP_1,33.10</span></p>
            
            
            <p id="LiP_1.33.11">
               yas tvetān pūjayen nityaṃ sa pūjayati śaṅkaram <br />
               evameṣa mahādevo lokānāṃ hitakāmyayā //
                <span class="ref">LiP_1,33.11</span></p>
            
            
            <p id="LiP_1.33.12">
               yuge yuge mahāyogī krīḍate bhasmaguṇṭhitaḥ <br />
               evaṃ carata bhadraṃ vas tataḥ siddhimavāpsyatha //
                <span class="ref">LiP_1,33.12</span></p>
            
            
            <p id="LiP_1.33.13">
               atulamiha mahābhayapraṇāśahetuṃ śivakathitaṃ paramaṃ padaṃ viditvā <br />
               vyapagatabhavalobhamohacittāḥ praṇipatitāḥ sahasā śirobhir ugram //
                <span class="ref">LiP_1,33.13</span></p>
            
            
            <p id="LiP_1.33.14">
               tataḥ pramuditā viprāḥ śrutvaivaṃ kathitaṃ tadā <br />
               gandhodakaiḥ suśuddhaiś ca kuśapuṣpavimiśritaiḥ //
                <span class="ref">LiP_1,33.14</span></p>
            
            
            <p id="LiP_1.33.15">
               snāpayanti mahākumbhair adbhir eva maheśvaram <br />
               gāyanti vividhairguhyair huṃkāraiścāpi susvaraiḥ //
                <span class="ref">LiP_1,33.15</span></p>
            
            
            <p id="LiP_1.33.16">
               namo devādhidevāya mahādevāya vai namaḥ <br />
               ardhanārīśarīrāya sāṃkhyayogapravartine //
                <span class="ref">LiP_1,33.16</span></p>
            
            
            <p id="LiP_1.33.17">
               meghavāhanakṛṣṇāya gajacarmanivāsine <br />
               kṛṣṇājinottarīyāya vyālayajñopavītine //
                <span class="ref">LiP_1,33.17</span></p>
            
            
            <p id="LiP_1.33.18">
               suracitasuvicitrakuṇḍalāya suracitamālyavibhūṣaṇāya tubhyam <br />
               mṛgapativaracarmavāsase ca prathitayaśase namo 'stu śaṅkarāya //
                <span class="ref">LiP_1,33.18</span></p>
            
            
            <p id="LiP_1.33.19">
               tatas tān sa munīn prītaḥ pratyuvāca maheśvaraḥ <br />
               prīto 'smi tapasā yuṣmān varaṃ vṛṇuta suvratāḥ //
                <span class="ref">LiP_1,33.19</span></p>
            
            
            <p id="LiP_1.33.20">
               tataste munayaḥ sarve praṇipatya maheśvaram <br />
               bhṛgvaṅgirā vasiṣṭhaś ca viśvāmitrastathaiva ca //
                <span class="ref">LiP_1,33.20</span></p>
            
            
            <p id="LiP_1.33.21">
               gautamo 'triḥ sukeśaś ca pulastyaḥ pulahaḥ kratuḥ <br />
               marīciḥ kaśyapaḥ kaṇvaḥ saṃvartaś ca mahātapāḥ //
                <span class="ref">LiP_1,33.21</span></p>
            
            
            <p id="LiP_1.33.22">
               te praṇamya mahādevam idaṃ vacanamabruvan <br />
               bhasmasnānaṃ ca nagnatvaṃ vāmatvaṃ pratilomatā //
                <span class="ref">LiP_1,33.22</span></p>
            
            
            <p id="LiP_1.33.23">
               sevyāsevyatvamevaṃ ca hy etadicchāma veditum <br />
               tatasteṣāṃ vacaḥ śrutvā bhagavānparameśvaraḥ //
                <span class="ref">LiP_1,33.23</span></p>
            
            
            <p id="LiP_1.33.24">
               sasmitaṃ prāha samprekṣya sarvānmunivarāṃstadā //
                <span class="ref">LiP_1,33.24</span></p>
            
            
            <p>iti śrīliṅgamahāpurāṇe pūrvabhāge ṛṣivākyaṃ nāma trayastriṃśo 'dhyāyaḥ</p>
            
            </div>
         
         <div id="d1e31733">
            
            śrībhagavānuvāca
            
            <p id="LiP_1.34.1">
               etadvaḥ sampravakṣyāmi kathā sarvasvamadya vai <br />
               agnirhyahaṃ somakartā somaścāgnimupāśritaḥ //
                <span class="ref">LiP_1,34.1</span></p>
            
            
            <p id="LiP_1.34.2">
               kṛtametadvahatyagnir bhūyo lokasamāśrayāt <br />
               asakṛttvagninā dagdhaṃ jagat sthāvarajaṅgamam //
                <span class="ref">LiP_1,34.2</span></p>
            
            
            <p id="LiP_1.34.3">
               bhasmasādvihitaṃ sarvaṃ pavitramidamuttamam <br />
               bhasmanā vīryamāsthāya bhūtāni pariṣiñcati //
                <span class="ref">LiP_1,34.3</span></p>
            
            
            <p id="LiP_1.34.4">
               agnikāryaṃ ca yaḥ kṛtvā kariṣyati triyāyuṣam <br />
               bhasmanā mama vīryeṇa mucyate sarvakilbiṣaiḥ //
                <span class="ref">LiP_1,34.4</span></p>
            
            
            <p id="LiP_1.34.5">
               bhāsata ityeva yadbhasma śubhaṃ bhāvayate ca yat <br />
               bhakṣaṇāt sarvapāpānāṃ bhasmeti parikīrtitam //
                <span class="ref">LiP_1,34.5</span></p>
            
            
            <p id="LiP_1.34.6">
               ūṣmapāḥ pitaro jñeyā devā vai somasaṃbhavāḥ <br />
               agnīṣomātmakaṃ sarvaṃ jagatsthāvarajaṅgamam //
                <span class="ref">LiP_1,34.6</span></p>
            
            
            <p id="LiP_1.34.7">
               ahamagnirmahātejāḥ somaścaiṣā mahāṃbikā <br />
               ahamagniś ca somaś ca prakṛtyā puruṣaḥ svayam //
                <span class="ref">LiP_1,34.7</span></p>
            
            
            <p id="LiP_1.34.8">
               tasmādbhasma mahābhāgā madvīryamiti cocyate <br />
               svavīryaṃ vapuṣā caiva dhārayāmīti vai sthitiḥ //
                <span class="ref">LiP_1,34.8</span></p>
            
            
            <p id="LiP_1.34.9">
               tadāprabhṛti lokeṣu rakṣārthamaśubheṣu ca <br />
               bhasmanā kriyate rakṣā sūtikānāṃ gṛheṣu ca //
                <span class="ref">LiP_1,34.9</span></p>
            
            
            <p id="LiP_1.34.10">
               bhasmasnānaviśuddhātmā jitakrodho jitendriyaḥ <br />
               matsamīpaṃ samāgamya na bhūyo vinivartate //
                <span class="ref">LiP_1,34.10</span></p>
            
            
            <p id="LiP_1.34.11">
               vrataṃ pāśupataṃ yogaṃ kāpilaṃ caiva nirmitam <br />
               pūrvaṃ pāśupataṃ hyetan nirmitaṃ tadanuttamam //
                <span class="ref">LiP_1,34.11</span></p>
            
            
            <p id="LiP_1.34.12">
               śeṣāścāśramiṇaḥ sarve paścātsṛṣṭāḥ svayaṃbhuvā <br />
               sṛṣṭireṣā mayā sṛṣṭā lajjāmohabhayātmikā //
                <span class="ref">LiP_1,34.12</span></p>
            
            
            <p id="LiP_1.34.13">
               nagnā eva hi jāyante devatā munayas tathā <br />
               ye cānye mānavā loke sarve jāyantyavāsasaḥ //
                <span class="ref">LiP_1,34.13</span></p>
            
            
            <p id="LiP_1.34.14">
               indriyairajitairnagno dukūlenāpi saṃvṛtaḥ <br />
               taireva saṃvṛtairgupto na vastraṃ kāraṇaṃ smṛtam //
                <span class="ref">LiP_1,34.14</span></p>
            
            
            <p id="LiP_1.34.15">
               kṣamā dhṛtirahiṃsā ca vairāgyaṃ caiva sarvaśaḥ <br />
               tulyau mānāvamānau ca tadāvaraṇamuttamam //
                <span class="ref">LiP_1,34.15</span></p>
            
            
            <p id="LiP_1.34.16">
               bhasmasnānena digdhāṅgo dhyāyate manasā bhavam <br />
               yadyakāryasahasrāṇi kṛtvā yaḥ snāti bhasmanā //
                <span class="ref">LiP_1,34.16</span></p>
            
            
            <p id="LiP_1.34.17">
               tatsarvaṃ dahate bhasma yathāgnistejasā vanam <br />
               tasmād yatnaparo bhūtvā trikālamapi yaḥ sadā //
                <span class="ref">LiP_1,34.17</span></p>
            
            
            <p id="LiP_1.34.18">
               bhasmanā kurute snānaṃ gāṇapatyaṃ sa gacchati <br />
               samāhṛtya kratūn sarvān gṛhītvā vratamuttamam //
                <span class="ref">LiP_1,34.18</span></p>
            
            
            <p id="LiP_1.34.19">
               dhyāyanti ye mahādevaṃ līlāsadbhāvabhāvitāḥ <br />
               uttareṇāryapanthānaṃ te 'mṛtatvamavāpnuyuḥ //
                <span class="ref">LiP_1,34.19</span></p>
            
            
            <p id="LiP_1.34.20">
               dakṣiṇena ca panthānaṃ ye śmaśānāni bhejire <br />
               aṇimā garimā caiva laghimā prāptireva ca //
                <span class="ref">LiP_1,34.20</span></p>
            
            
            <p id="LiP_1.34.21">
               icchā kāmāvasāyitvaṃ tathā prākāmyameva ca <br />
               īkṣaṇena ca panthānaṃ ye śmaśānāni bhejire <br />
               aṇimā garimā caiva laghimā prāptireva ca //
                <span class="ref">LiP_1,34.21</span></p>
            
            
            <p id="LiP_1.34.22">
               indrādayas tathā devāḥ kāmikavratamāsthitāḥ <br />
               aiśvaryaṃ paramaṃ prāpya sarve prathitatejasaḥ //
                <span class="ref">LiP_1,34.22</span></p>
            
            
            <p id="LiP_1.34.23">
               vyapagatamadamohamuktarāgas tamorajodoṣavivarjitasvabhāvaḥ <br />
               paribhavamidamuttamaṃ viditvā paśupatiyogaparo bhavetsadaiva //
                <span class="ref">LiP_1,34.23</span></p>
            
            
            <p id="LiP_1.34.24">
               imaṃ pāśupataṃ dhyāyan sarvapāpapraṇāśanam <br />
               yaḥ paṭhecca śucirbhūtvā śraddadhāno jitendriyaḥ //
                <span class="ref">LiP_1,34.24</span></p>
            
            
            <p id="LiP_1.34.25">
               sarvapāpaviśuddhātmā rudralokaṃ sa gacchati <br />
               te sarve munayaḥ śrutvā vasiṣṭhādyā dvijottamāḥ //
                <span class="ref">LiP_1,34.25</span></p>
            
            
            <p id="LiP_1.34.26">
               bhasmapāṇḍuradigdhāṅgā babhūvurvigataspṛhāḥ <br />
               rudralokāya kalpānte saṃsthitāḥ śivatejasā //
                <span class="ref">LiP_1,34.26</span></p>
            
            
            <p id="LiP_1.34.27">
               tasmānna nindyāḥ pūjyāśca vikṛtā malinā api <br />
               rūpānvitāś ca viprendrāḥ sadā yogīndraśaṅkayā //
                <span class="ref">LiP_1,34.27</span></p>
            
            
            <p id="LiP_1.34.28">
               bahunā kiṃ pralāpena bhavabhaktā dvijottamāḥ <br />
               saṃpūjyāḥ sarvayatnena śivavannātra saṃśayaḥ //
                <span class="ref">LiP_1,34.28</span></p>
            
            
            <p id="LiP_1.34.29">
               malināścaiva viprendrā bhavabhaktā dṛḍhavratāḥ <br />
               dadhīcastu yathā devadevaṃ jitvā vyavasthitaḥ //
                <span class="ref">LiP_1,34.29</span></p>
            
            
            <p id="LiP_1.34.30">
               nārāyaṇaṃ tathā loke rudrabhaktyā na saṃśayaḥ <br />
               tasmātsarvaprayatnena bhasmadigdhatanūruhāḥ //
                <span class="ref">LiP_1,34.30</span></p>
            
            
            <p id="LiP_1.34.31">
               jaṭino muṇḍinaścaiva nagnā nānāprakāriṇaḥ <br />
               saṃpūjyāḥ śivavannityaṃ manasā karmaṇā girā //
                <span class="ref">LiP_1,34.31</span></p>
            
            
            <p>iti śrīliṅgamahāpurāṇe pūrvabhāge yogipraśaṃsā nāma catustriṃśo 'dhyāyaḥ</p>
            
            </div>
         
         <div id="d1e32341">
            
            sanatkumāra uvāca
            
            <p id="LiP_1.35.1">
               kathaṃ jaghāna rājānaṃ kṣupaṃ pādena suvrata <br />
               dadhīcaḥ samare jitvā devadevaṃ janārdanam //
                <span class="ref">LiP_1,35.1</span></p>
            
            
            <p id="LiP_1.35.2">
               vajrāsthitvaṃ kathaṃ lebhe mahādevānmahātapāḥ <br />
               vaktumarhasi śailāde jito mṛtyustvayā yathā //
                <span class="ref">LiP_1,35.2</span></p>
            
            śailādiruvāca
            
            <p id="LiP_1.35.3">
               brahmaputro mahātejā rājā kṣupa iti smṛtaḥ <br />
               abhūnmitro dadhīcasya munīndrasya janeśvaraḥ //
                <span class="ref">LiP_1,35.3</span></p>
            
            
            <p id="LiP_1.35.4">
               cirāttayoḥ prasaṃgādvai vādaḥ kṣupadadhīcayoḥ <br />
               abhavat kṣatriyaśreṣṭho vipra eveti viśrutaḥ //
                <span class="ref">LiP_1,35.4</span></p>
            
            
            <p id="LiP_1.35.5">
               aṣṭānāṃ lokapālānāṃ vapurdhārayate nṛpaḥ <br />
               tasmādindro hyayaṃ vahnir yamaś ca nirṛtis tathā //
                <span class="ref">LiP_1,35.5</span></p>
            
            
            <p id="LiP_1.35.6">
               varuṇaścaiva vāyuś ca somo dhanada eva ca <br />
               īśvaro 'haṃ na saṃdeho nāvamantavya eva ca //
                <span class="ref">LiP_1,35.6</span></p>
            
            
            <p id="LiP_1.35.7">
               mahatī devatā yā sā mahataścāpi suvrata <br />
               tasmāttvayā mahābhāga cyāvaneya sadā hyaham //
                <span class="ref">LiP_1,35.7</span></p>
            
            
            <p id="LiP_1.35.8">
               nāvamantavya eveha pūjanīyaś ca sarvathā <br />
               śrutvā tathā mataṃ tasya kṣupasya munisattamaḥ //
                <span class="ref">LiP_1,35.8</span></p>
            
            
            <p id="LiP_1.35.9">
               dadhīcaś cyāvaniś cogro gauravādātmano dvijaḥ <br />
               atāḍayatkṣupaṃ mūrdhni dadhīco vāmamuṣṭinā <br />
               cicheda vajreṇa ca taṃ dadhīcaṃ balavān kṣupaḥ //
                <span class="ref">LiP_1,35.9</span></p>
            
            
            <p id="LiP_1.35.10">
               brahmaloke purāsau hi brahmaṇaḥ kṣutasaṃbhavaḥ <br />
               labdhaṃ vajraṃ ca kāryārthaṃ vajriṇā coditaḥ prabhuḥ //
                <span class="ref">LiP_1,35.10</span></p>
            
            
            <p id="LiP_1.35.11">
               svecchayaiva naro bhūtvā narapālo babhūva saḥ <br />
               tasmādrājā sa viprendram ajayadvai mahābalaḥ //
                <span class="ref">LiP_1,35.11</span></p>
            
            
            <p id="LiP_1.35.12">
               yathā vajradharaḥ śrīmān balavāṃstamasānvitaḥ <br />
               papāta bhūmau nihato vajreṇa dvijapuṅgavaḥ //
                <span class="ref">LiP_1,35.12</span></p>
            
            
            <p id="LiP_1.35.13">
               sasmāra ca tadā tatra duḥkhādvai bhārgavaṃ munim <br />
               śukro 'pi saṃdhayāmāsa tāḍitaṃ kuliśena tam //
                <span class="ref">LiP_1,35.13</span></p>
            
            
            <p id="LiP_1.35.14">
               yogādetya dadhīcasya dehaṃ dehabhṛtāṃvaraḥ <br />
               saṃdhāya pūrvavaddehaṃ dadhīcasyāha bhārgavaḥ //
                <span class="ref">LiP_1,35.14</span></p>
            
            
            <p id="LiP_1.35.15">
               bho dadhīca mahābhāga devadevamumāpatim <br />
               sampūjya pūjyaṃ brahmādyair devadevaṃ nirañjanam //
                <span class="ref">LiP_1,35.15</span></p>
            
            
            <p id="LiP_1.35.16">
               avadhyo bhava viprarṣe prasādāttryambakasya tu <br />
               mṛtasaṃjīvanaṃ tasmāl labdhametanmayā dvija //
                <span class="ref">LiP_1,35.16</span></p>
            
            
            <p id="LiP_1.35.17">
               nāsti mṛtyubhayaṃ śaṃbhor bhaktānāmiha sarvataḥ <br />
               mṛtasaṃjīvanaṃ cāpi śaivamadya vadāmi te //
                <span class="ref">LiP_1,35.17</span></p>
            
            
            <p id="LiP_1.35.18">
               triyaṃbakaṃ yajāmahe trailokyapitaraṃ prabhum <br />
               trimaṇḍalasya pitaraṃ triguṇasya maheśvaram //
                <span class="ref">LiP_1,35.18</span></p>
            
            
            <p id="LiP_1.35.19">
               tritattvasya trivahneś ca tridhābhūtasya sarvataḥ <br />
               trivedasya mahādevaṃ sugandhiṃ puṣṭivardhanam //
                <span class="ref">LiP_1,35.19</span></p>
            
            
            <p id="LiP_1.35.20">
               sarvabhūteṣu sarvatra triguṇe prakṛtau tathā <br />
               indriyeṣu tathānyeṣu deveṣu ca gaṇeṣu ca //
                <span class="ref">LiP_1,35.20</span></p>
            
            
            <p id="LiP_1.35.21">
               puṣpeṣu gandhavatsūkṣmaḥ sugandhiḥ parameśvaraḥ <br />
               puṣṭiś ca prakṛtiryasmāt puruṣasya dvijottama //
                <span class="ref">LiP_1,35.21</span></p>
            
            
            <p id="LiP_1.35.22">
               mahadādiviśeṣāntavikalpasyāpi suvrata <br />
               viṣṇoḥ pitāmahasyāpi munīnāṃ ca mahāmune //
                <span class="ref">LiP_1,35.22</span></p>
            
            
            <p id="LiP_1.35.23">
               indrasyāpi ca devānāṃ tasmādvai puṣṭivardhanaḥ <br />
               taṃ devamamṛtaṃ rudraṃ karmaṇā tapasā tathā //
                <span class="ref">LiP_1,35.23</span></p>
            
            
            <p id="LiP_1.35.24">
               svādhyāyena ca yogena dhyānena ca yajāmahe <br />
               satyenānena mukṣīyān mṛtyupāśād bhavaḥ svayam //
                <span class="ref">LiP_1,35.24</span></p>
            
            
            <p id="LiP_1.35.25">
               bandhamokṣakaro yasmād urvārukamiva prabhuḥ <br />
               mṛtasaṃjīvano mantro mayā labdhastu śaṅkarāt //
                <span class="ref">LiP_1,35.25</span></p>
            
            
            <p id="LiP_1.35.26">
               japtvā hutvābhimantryaivaṃ jalaṃ pītvā divāniśam <br />
               liṅgasya saṃnidhau dhyātvā nāsti mṛtyubhayaṃ dvija //
                <span class="ref">LiP_1,35.26</span></p>
            
            
            <p id="LiP_1.35.27">
               tasya tadvacanaṃ śrutvā tapasārādhya śaṅkaram <br />
               vajrāsthitvam avadhyatvam adīnatvaṃ ca labdhavān //
                <span class="ref">LiP_1,35.27</span></p>
            
            
            <p id="LiP_1.35.28">
               evamārādhya deveśaṃ dadhīco munisattamaḥ <br />
               prāpyāvadhyatvamanyaiś ca vajrāsthitvaṃ prayatnataḥ //
                <span class="ref">LiP_1,35.28</span></p>
            
            
            <p id="LiP_1.35.29">
               atāḍayacca rājendraṃ pādamūlena mūrdhani <br />
               kṣupo dadhīcaṃ vajreṇa jaghānorasi ca prabhuḥ //
                <span class="ref">LiP_1,35.29</span></p>
            
            
            <p id="LiP_1.35.30">
               nābhūnnāśāya tadvajraṃ dadhīcasya mahātmanaḥ <br />
               prabhāvātparameśasya vajrabaddhaśarīriṇaḥ //
                <span class="ref">LiP_1,35.30</span></p>
            
            
            <p id="LiP_1.35.31">
               dṛṣṭvāpyavadhyatvamadīnatāṃ ca kṣupo dadhīcasya tadā prabhāvam <br />
               ārādhayāmāsa hariṃ mukundam indrānujaṃ prekṣya tadāṃbujākṣam //
                <span class="ref">LiP_1,35.31</span></p>
            
            
            <p>iti śrīliṅgamahāpurāṇe pūrvabhāge kṣupābidhanṛpaparābhavavarṇanaṃ nāma pañcatriṃśo
               'dhyāyaḥ</p>
            
            </div>
         
         <div id="d1e32952">
            
            nandyuvāca
            
            <p id="LiP_1.36.1">
               pūjayā tasya saṃtuṣṭo bhagavānpuruṣottamaḥ <br />
               śrībhūmisahitaḥ śrīmāñ śaṅkhacakragadādharaḥ //
                <span class="ref">LiP_1,36.1</span></p>
            
            
            <p id="LiP_1.36.2">
               kirīṭī padmahastaś ca sarvābharaṇabhūṣitaḥ <br />
               pītāṃbaraś ca bhagavān devairdaityaiś ca saṃvṛtaḥ //
                <span class="ref">LiP_1,36.2</span></p>
            
            
            <p id="LiP_1.36.3">
               pradadau darśanaṃ tasmai divyaṃ vai garuḍadhvajaḥ <br />
               divyena darśanenaiva dṛṣṭvā devaṃ janārdanam //
                <span class="ref">LiP_1,36.3</span></p>
            
            
            <p id="LiP_1.36.4">
               tuṣṭāva vāgbhir iṣṭābhiḥ praṇamya garuḍadhvajam <br />
               tvamādistvamanādiś ca prakṛtistvaṃ janārdanaḥ //
                <span class="ref">LiP_1,36.4</span></p>
            
            
            <p id="LiP_1.36.5">
               puruṣastvaṃ jagannātho viṣṇurviśveśvaro bhavān <br />
               yo 'yaṃ brahmāsi puruṣo viśvamūrtiḥ pitāmahaḥ //
                <span class="ref">LiP_1,36.5</span></p>
            
            
            <p id="LiP_1.36.6">
               tattvamādyaṃ bhavāneva paraṃ jyotirjanārdana <br />
               paramātmā paraṃ dhāma śrīpate bhūpate prabho //
                <span class="ref">LiP_1,36.6</span></p>
            
            
            <p id="LiP_1.36.7">
               tvatkrodhasaṃbhavo rudras tamasā ca samāvṛtaḥ <br />
               tvatprasādājjagaddhātā rajasā ca pitāmahaḥ //
                <span class="ref">LiP_1,36.7</span></p>
            
            
            <p id="LiP_1.36.8">
               tvatprasādātsvayaṃ viṣṇuḥ sattvena puruṣottamaḥ <br />
               kālamūrte hare viṣṇo nārāyaṇa jaganmaya //
                <span class="ref">LiP_1,36.8</span></p>
            
            
            <p id="LiP_1.36.9">
               mahāṃs tathā ca bhūtādis tanmātrāṇīndriyāṇi ca <br />
               tvayaivādhiṣṭhitānyeva viśvamūrte maheśvara //
                <span class="ref">LiP_1,36.9</span></p>
            
            
            <p id="LiP_1.36.10">
               mahādeva jagannātha pitāmaha jagadguro <br />
               prasīda devadeveśa prasīda parameśvara //
                <span class="ref">LiP_1,36.10</span></p>
            
            
            <p id="LiP_1.36.11">
               prasīda tvaṃ jagannātha śaraṇyaṃ śaraṇaṃ gataḥ <br />
               vaikuṇṭha śaure sarvajña vāsudeva mahābhuja //
                <span class="ref">LiP_1,36.11</span></p>
            
            
            <p id="LiP_1.36.12">
               saṃkarṣaṇa mahābhāga pradyumna puruṣottama <br />
               aniruddha mahāviṣṇo sadā viṣṇo namo 'stu te //
                <span class="ref">LiP_1,36.12</span></p>
            
            
            <p id="LiP_1.36.13">
               viṣṇo tavāsanaṃ divyam avyaktaṃ madhyato vibhuḥ <br />
               sahasraphaṇasaṃyuktas tamomūrtirdharādharaḥ //
                <span class="ref">LiP_1,36.13</span></p>
            
            
            <p id="LiP_1.36.14">
               adhaś ca dharmo deveśa jñānaṃ vairāgyameva ca <br />
               aiśvaryamāsanasyāsya pādarūpeṇa suvrata //
                <span class="ref">LiP_1,36.14</span></p>
            
            
            <p id="LiP_1.36.15">
               saptapātālapādastvaṃ dharājaghanameva ca <br />
               vāsāṃsi sāgarāḥ sapta diśaścaiva mahābhujāḥ //
                <span class="ref">LiP_1,36.15</span></p>
            
            
            <p id="LiP_1.36.16">
               dyaurmūrdhā te vibho nābhiḥ khaṃ vāyurnāsikāṃ gataḥ <br />
               netre somaś ca sūryaś ca keśā vai puṣkarādayaḥ //
                <span class="ref">LiP_1,36.16</span></p>
            
            
            <p id="LiP_1.36.17">
               nakṣatratārakā dyauś ca graiveyakavibhūṣaṇam <br />
               kathaṃ stoṣyāmi deveśaṃ pūjyaś ca puruṣottamaḥ //
                <span class="ref">LiP_1,36.17</span></p>
            
            
            <p id="LiP_1.36.18">
               śraddhayā ca kṛtaṃ divyaṃ yac chrutaṃ yacca kīrtitam <br />
               yadiṣṭaṃ tatkṣamasveśa nārāyaṇa namo 'stu te //
                <span class="ref">LiP_1,36.18</span></p>
            
            śailādiruvāca
            
            <p id="LiP_1.36.19">
               idaṃ tu vaiṣṇavaṃ stotraṃ sarvapāpapraṇāśanam <br />
               yaḥ paṭhecchṛṇuyādvāpi kṣupeṇa parikīrtitam //
                <span class="ref">LiP_1,36.19</span></p>
            
            
            <p id="LiP_1.36.20">
               śrāvayedvā dvijān bhaktyā viṣṇulokaṃ sa gacchati //
                <span class="ref">LiP_1,36.20</span></p>
            
            
            <p id="LiP_1.36.21">
               sampūjya caivaṃ tridaśeśvarādyaiḥ stutvā stutaṃ devamajeyamīśam <br />
               vijñāpayāmāsa nirīkṣya bhaktyā janārdanāya praṇipatya mūrdhnā //
                <span class="ref">LiP_1,36.21</span></p>
            
            rājovāca
            
            <p id="LiP_1.36.22">
               bhagavanbrāhmaṇaḥ kaścid dadhīca iti viśrutaḥ <br />
               dharmavettā vinītātmā sakhā mama purābhavat //
                <span class="ref">LiP_1,36.22</span></p>
            
            
            <p id="LiP_1.36.23">
               avadhyaḥ sarvadā sarvaiḥ śaṅkarārcanatatparaḥ <br />
               sāvajñaṃ vāmapādena sa māṃ mūrdhni sadasyatha //
                <span class="ref">LiP_1,36.23</span></p>
            
            
            <p id="LiP_1.36.24">
               tāḍayāmāsa deveśa viṣṇo viśvajagatpate <br />
               uvāca ca madāviṣṭo na bibhemīti sarvataḥ //
                <span class="ref">LiP_1,36.24</span></p>
            
            
            <p id="LiP_1.36.25">
               jetumicchāmi taṃ vipraṃ dadhīcaṃ jagadīśvara <br />
               yathā hitaṃ tathā kartuṃ tvamarhasi janārdana //
                <span class="ref">LiP_1,36.25</span></p>
            
            śailādiruvāca
            
            <p id="LiP_1.36.26">
               jñātvā so 'pi dadhīcasya hy avadhyatvaṃ mahātmanaḥ <br />
               sasmāra ca maheśasya prabhāvamatulaṃ hariḥ //
                <span class="ref">LiP_1,36.26</span></p>
            
            
            <p id="LiP_1.36.27">
               evaṃ smṛtvā hariḥ prāha brahmaṇaḥ kṣutasaṃbhavam <br />
               viprāṇāṃ nāsti rājendra bhayametya maheśvaram //
                <span class="ref">LiP_1,36.27</span></p>
            
            
            <p id="LiP_1.36.28">
               viśeṣādrudrabhaktānām abhayaṃ sarvadā nṛpa <br />
               nīcānāmapi sarvatra dadhīcasyāsya kiṃ punaḥ //
                <span class="ref">LiP_1,36.28</span></p>
            
            
            <p id="LiP_1.36.29">
               tasmāttava mahābhāga vijayo nāsti bhūpate <br />
               duḥkhaṃ karomi viprasya śāpārthaṃ sasurasya me //
                <span class="ref">LiP_1,36.29</span></p>
            
            
            <p id="LiP_1.36.30">
               bhavitā tasya śāpena dakṣayajñe suraiḥ samam <br />
               vināśo mama rājendra punarutthānameva ca //
                <span class="ref">LiP_1,36.30</span></p>
            
            
            <p id="LiP_1.36.31">
               tasmātsametya viprendraṃ sarvayatnena bhūpate <br />
               karomi yatnaṃ rājendra dadhīcavijayāya te //
                <span class="ref">LiP_1,36.31</span></p>
            
            śailādiruvāca
            
            <p id="LiP_1.36.32">
               śrutvā vākyaṃ kṣupaḥ prāha tathāstviti janārdanam <br />
               bhagavānapi viprasya dadhīcasyāśramaṃ yayau //
                <span class="ref">LiP_1,36.32</span></p>
            
            
            <p id="LiP_1.36.33">
               āsthāya rūpaṃ viprasya bhagavān bhaktavatsalaḥ <br />
               dadhīcamāha brahmarṣim abhivandya jagadguruḥ //
                <span class="ref">LiP_1,36.33</span></p>
            
            śrībhagavānuvāca
            
            <p id="LiP_1.36.34">
               bhobho dadhīca brahmarṣe bhavārcanaratāvyaya <br />
               varamekaṃ vṛṇe tvattas taṃ bhavāndātumarhati //
                <span class="ref">LiP_1,36.34</span></p>
            
            
            <p id="LiP_1.36.35">
               yācito devadevena dadhīcaḥ prāha viṣṇunā <br />
               jñātaṃ tavepsitaṃ sarvaṃ na bibhemi tavāpyaham //
                <span class="ref">LiP_1,36.35</span></p>
            
            
            <p id="LiP_1.36.36">
               bhavān viprasya rūpeṇa āgato 'si janārdana <br />
               bhūtaṃ bhaviṣyaṃ deveśa vartamānaṃ janārdana //
                <span class="ref">LiP_1,36.36</span></p>
            
            
            <p id="LiP_1.36.37">
               jñātaṃ prasādādrudrasya dvijatvaṃ tyaja suvrata <br />
               ārādhito 'si deveśa kṣupeṇa madhusūdana //
                <span class="ref">LiP_1,36.37</span></p>
            
            
            <p id="LiP_1.36.38">
               jāne tavaināṃ bhagavan bhaktavatsalatāṃ hare <br />
               sthāne tavaiṣā bhagavan bhaktavātsalyatā hare //
                <span class="ref">LiP_1,36.38</span></p>
            
            
            <p id="LiP_1.36.39">
               asti cedbhagavan bhītir bhavārcanaratasya me <br />
               vaktumarhasi yatnena varadāṃbujalocana //
                <span class="ref">LiP_1,36.39</span></p>
            
            
            <p id="LiP_1.36.40">
               vadāmi na mṛṣā tasmān na bibhemi janārdana <br />
               na bibhemi jagatyasmin devadaityadvijādapi //
                <span class="ref">LiP_1,36.40</span></p>
            
            nandyuvāca
            
            <p id="LiP_1.36.41">
               śrutvā vākyaṃ dadhīcasya tadāsthāya janārdanaḥ <br />
               svarūpaṃ sasmitaṃ prāha saṃtyajya dvijatāṃ kṣaṇāt //
                <span class="ref">LiP_1,36.41</span></p>
            
            śrībhagavānuvāca
            
            <p id="LiP_1.36.42">
               bhayaṃ dadhīca sarvatra nāstyeva tava suvrata <br />
               bhavārcanarato yasmād bhavān sarvajña eva ca //
                <span class="ref">LiP_1,36.42</span></p>
            
            
            <p id="LiP_1.36.43">
               bibhemīti sakṛdvaktuṃ tvamarhasi namastava <br />
               niyogānmama viprendra kṣupaṃ prati sadasyatha //
                <span class="ref">LiP_1,36.43</span></p>
            
            
            <p id="LiP_1.36.44">
               evaṃ śrutvāpi tadvākyaṃ sāntvaṃ viṣṇormahāmuniḥ <br />
               na bibhemīti taṃ prāha dadhīco devasattamam //
                <span class="ref">LiP_1,36.44</span></p>
            
            
            <p id="LiP_1.36.45">
               prabhāvāddevadevasya śaṃbhoḥ sākṣātpinākinaḥ <br />
               śarvasya śaṅkarasyāsya sarvajñasya mahāmuniḥ //
                <span class="ref">LiP_1,36.45</span></p>
            
            
            <p id="LiP_1.36.46">
               tatastasya muneḥ śrutvā vacanaṃ kupito hariḥ <br />
               cakramudyamya bhagavān didhakṣurmunisattamam //
                <span class="ref">LiP_1,36.46</span></p>
            
            
            <p id="LiP_1.36.47">
               abhavatkuṇṭhitāgraṃ hi viṣṇoścakraṃ sudarśanam <br />
               prabhāvāddhi dadhīcasya kṣupasyaiva hi saṃnidhau //
                <span class="ref">LiP_1,36.47</span></p>
            
            
            <p id="LiP_1.36.48">
               dṛṣṭvā tatkuṇṭhitāgraṃ hi cakraṃ cakriṇamāha saḥ <br />
               dadhīcaḥ sasmitaṃ sākṣāt sadasadvyaktikāraṇam //
                <span class="ref">LiP_1,36.48</span></p>
            
            
            <p id="LiP_1.36.49">
               bhagavan bhavatā labdhaṃ purātīva sudāruṇam <br />
               sudarśanamiti khyātaṃ cakraṃ viṣṇo prayatnataḥ //
                <span class="ref">LiP_1,36.49</span></p>
            
            
            <p id="LiP_1.36.50">
               bhavasyaitacchubhaṃ cakraṃ na jighāṃsati māmiha <br />
               brahmāstrādyaistathānyairhi prayatnaṃ kartumarhasi //
                <span class="ref">LiP_1,36.50</span></p>
            
            śailādiruvāca
            
            <p id="LiP_1.36.51">
               tasya tadvacanaṃ śrutvā dṛṣṭvā nirvīryamāyudham <br />
               sasarja ca punastasmai sarvāstrāṇi samantataḥ //
                <span class="ref">LiP_1,36.51</span></p>
            
            
            <p id="LiP_1.36.52">
               cakrurdevāstatastasya viṣṇoḥ sāhāyyamavyayāḥ <br />
               dvijenaikena yoddhuṃ hi pravṛttasya mahābalāḥ //
                <span class="ref">LiP_1,36.52</span></p>
            
            
            <p id="LiP_1.36.53">
               kuśamuṣṭiṃ tadādāya dadhīcaḥ saṃsmaranbhavam <br />
               sasarja sarvadevebhyo vajrāsthiḥ sarvato vaśī //
                <span class="ref">LiP_1,36.53</span></p>
            
            
            <p id="LiP_1.36.54">
               divyaṃ triśūlam abhavat kālāgnisadṛśaprabham <br />
               dagdhuṃ devānmatiṃ cakre yugāntāgnirivāparaḥ //
                <span class="ref">LiP_1,36.54</span></p>
            
            
            <p id="LiP_1.36.55">
               indranārāyaṇādyaiś ca devaistyaktāni yāni tu <br />
               āyudhāni samastāni praṇemus triśikhaṃ mune //
                <span class="ref">LiP_1,36.55</span></p>
            
            
            <p id="LiP_1.36.56">
               devāś ca dudruvuḥ sarve dhvastavīryā dvijottama <br />
               sasarja bhagavān viṣṇuḥ svadehātpuruṣottamaḥ //
                <span class="ref">LiP_1,36.56</span></p>
            
            
            <p id="LiP_1.36.57">
               ātmanaḥ sadṛśān divyāṃl lakṣalakṣāyutān gaṇān <br />
               tāni sarvāṇi sahasā dadāha munisattamaḥ //
                <span class="ref">LiP_1,36.57</span></p>
            
            
            <p id="LiP_1.36.58">
               tato vismayanārthāya viśvamūrtirabhūddhariḥ <br />
               tasya dehe hareḥ sākṣād apaśyaddvijasattamaḥ //
                <span class="ref">LiP_1,36.58</span></p>
            
            
            <p id="LiP_1.36.59">
               dadhīco bhagavānvipraḥ devatānāṃ gaṇān pṛthak <br />
               rudrāṇāṃ koṭayaścaiva gaṇānāṃ koṭayastadā //
                <span class="ref">LiP_1,36.59</span></p>
            
            
            <p id="LiP_1.36.60">
               aṇḍānāṃ koṭayaścaiva viśvamūrtestanau tadā <br />
               dṛṣṭvaitadakhilaṃ tatra cyāvanir vismitaṃ tadā //
                <span class="ref">LiP_1,36.60</span></p>
            
            
            <p id="LiP_1.36.61">
               viṣṇumāha jagannāthaṃ jaganmayamajaṃ vibhum <br />
               aṃbhasābhyukṣya taṃ viṣṇuṃ viśvarūpaṃ mahāmuniḥ //
                <span class="ref">LiP_1,36.61</span></p>
            
            
            <p id="LiP_1.36.62">
               māyāṃ tyaja mahābāho pratibhāsā vicārataḥ <br />
               vijñānānāṃ sahasrāṇi durvijñeyāni mādhava //
                <span class="ref">LiP_1,36.62</span></p>
            
            
            <p id="LiP_1.36.63">
               mayi paśya jagat sarvaṃ tvayā sārdham anindita <br />
               brahmāṇaṃ ca tathā rudraṃ divyāṃ dṛṣṭiṃ dadāmi te //
                <span class="ref">LiP_1,36.63</span></p>
            
            
            <p id="LiP_1.36.64">
               ityuktvā darśayāmāsa svatanau nikhilaṃ muniḥ <br />
               taṃ prāha ca hariṃ devaṃ sarvadevabhavodbhavam //
                <span class="ref">LiP_1,36.64</span></p>
            
            
            <p id="LiP_1.36.65">
               māyayā hyanayā kiṃ vā mantraśaktyātha vā prabho <br />
               vastuśaktyātha vā viṣṇo dhyānaśaktyātha vā punaḥ //
                <span class="ref">LiP_1,36.65</span></p>
            
            
            <p id="LiP_1.36.66">
               tyaktvā māyāmimāṃ tasmād yoddhumarhasi yatnataḥ <br />
               evaṃ tasya vacaḥ śrutvā dṛṣṭvā māhātmyamadbhutam //
                <span class="ref">LiP_1,36.66</span></p>
            
            
            <p id="LiP_1.36.67">
               devāś ca dudruvurbhūyo devaṃ nārāyaṇaṃ ca tam <br />
               vārayāmāsa niśceṣṭaṃ padmayonirjagadguruḥ //
                <span class="ref">LiP_1,36.67</span></p>
            
            
            <p id="LiP_1.36.68">
               niśamya vacanaṃ tasya brahmaṇastena nirjitaḥ <br />
               jagāma bhagavān viṣṇuḥ praṇipatya mahāmunim //
                <span class="ref">LiP_1,36.68</span></p>
            
            
            <p id="LiP_1.36.69">
               kṣupo duḥkhāturo bhūtvā sampūjya ca munīśvaram <br />
               dadhīcamabhivandyāśu prārthayāmāsa viklavaḥ //
                <span class="ref">LiP_1,36.69</span></p>
            
            
            <p id="LiP_1.36.70">
               dadhīca kṣamyatāṃ deva mayājñānātkṛtaṃ sakhe <br />
               viṣṇunā hi surairvāpi rudrabhaktasya kiṃ tava //
                <span class="ref">LiP_1,36.70</span></p>
            
            
            <p id="LiP_1.36.71">
               prasīda parameśāna durlabhā durjanairdvija <br />
               bhaktirbhaktimatāṃ śreṣṭha madvidhaiḥ kṣatriyādhamaiḥ //
                <span class="ref">LiP_1,36.71</span></p>
            
            
            <p id="LiP_1.36.72">
               śrutvānugṛhya taṃ vipro dadhīcastapatāṃ varaḥ <br />
               rājānaṃ muniśārdūlaḥ śaśāpa ca surottamān //
                <span class="ref">LiP_1,36.72</span></p>
            
            
            <p id="LiP_1.36.73">
               rudrakopāgninā devāḥ sadevendrā munīśvaraiḥ <br />
               dhvastā bhavantu devena viṣṇunā ca samanvitāḥ //
                <span class="ref">LiP_1,36.73</span></p>
            
            
            <p id="LiP_1.36.74">
               prajāpater makhe puṇye dakṣasya sumahātmanaḥ <br />
               evaṃ śaptvā kṣupaṃ prekṣya punarāha dvijottamaḥ //
                <span class="ref">LiP_1,36.74</span></p>
            
            
            <p id="LiP_1.36.75">
               devaiś ca pūjyā rājendra nṛpaiś ca vividhairgaṇaiḥ <br />
               brāhmaṇā eva rājendra balinaḥ prabhaviṣṇavaḥ //
                <span class="ref">LiP_1,36.75</span></p>
            
            
            <p id="LiP_1.36.76">
               ityuktvā svoṭajaṃ vipraḥ praviveśa mahādyutiḥ <br />
               dadhīcamabhivandyaiva jagāma svaṃ nṛpaḥ kṣayam //
                <span class="ref">LiP_1,36.76</span></p>
            
            
            <p id="LiP_1.36.77">
               tadeva tīrthamabhavat sthāneśvaramiti smṛtam <br />
               sthāneśvaram anuprāpya śivasāyujyam āpnuyāt //
                <span class="ref">LiP_1,36.77</span></p>
            
            
            <p id="LiP_1.36.78">
               kathitastava saṃkṣepād vivādaḥ kṣubdadhīcayoḥ <br />
               prabhāvaś ca dadhīcasya bhavasya ca mahāmune //
                <span class="ref">LiP_1,36.78</span></p>
            
            
            <p id="LiP_1.36.79">
               ya idaṃ kīrtayeddivyaṃ vivādaṃ kṣubdadhīcayoḥ <br />
               jitvāpamṛtyuṃ dehānte brahmalokaṃ prayāti saḥ //
                <span class="ref">LiP_1,36.79</span></p>
            
            
            <p id="LiP_1.36.80">
               ya idaṃ kīrtya saṃgrāmaṃ praviśettasya sarvadā <br />
               nāsti mṛtyubhayaṃ caiva vijayī ca bhaviṣyati //
                <span class="ref">LiP_1,36.80</span></p>
            
            
            <p>iti śrīliṅgamahāpurāṇe pūrvabhāge kṣupadadhīcisaṃvādo nāma ṣaṭtriṃśo 'dhyāyaḥ</p>
            
            </div>
         
         <div id="d1e34502">
            
            sanatkumāra uvāca
            
            <p id="LiP_1.37.1">
               bhavānkathamanuprāpto mahādevamumāpatim <br />
               śrotumicchāmi tatsarvaṃ vaktumarhasi me prabho //
                <span class="ref">LiP_1,37.1</span></p>
            
            śailādiruvāca
            
            <p id="LiP_1.37.2">
               prajākāmaḥ śilādo 'bhūt pitā mama mahāmune <br />
               so 'pyandhaḥ suciraṃ kalaṃ tapastepe suduścaram //
                <span class="ref">LiP_1,37.2</span></p>
            
            
            <p id="LiP_1.37.3">
               tapatastasya tapasā saṃtuṣṭo vajradhṛk prabhuḥ <br />
               śilādamāha tuṣṭo 'smi varayasva varāniti //
                <span class="ref">LiP_1,37.3</span></p>
            
            
            <p id="LiP_1.37.4">
               tataḥ praṇamya deveśaṃ sahasrākṣaṃ sahāmaraiḥ <br />
               provāca muniśārdūla kṛtāñjalipuṭo harim //
                <span class="ref">LiP_1,37.4</span></p>
            
            śilāda uvāca
            
            <p id="LiP_1.37.5">
               bhagavandevatārighna sahasrākṣa varaprada <br />
               ayonijaṃ mṛtyuhīnaṃ putramicchāmi suvrata //
                <span class="ref">LiP_1,37.5</span></p>
            
            śakra uvāca
            
            <p id="LiP_1.37.6">
               putraṃ dāsyāmi viprarṣe yonijaṃ mṛtyusaṃyutam <br />
               anyathā te na dāsyāmi mṛtyuhīnā na santi vai //
                <span class="ref">LiP_1,37.6</span></p>
            
            
            <p id="LiP_1.37.7">
               na dāsyati sutaṃ te 'tra mṛtyuhīnamayonijam <br />
               pitāmaho 'pi bhagavān kimutānye mahāmune //
                <span class="ref">LiP_1,37.7</span></p>
            
            
            <p id="LiP_1.37.8">
               so 'pi devaḥ svayaṃ brahmā mṛtyuhīno na ceśvaraḥ <br />
               yonijaś ca mahātejāś cāṇḍajaḥ padmasaṃbhavaḥ //
                <span class="ref">LiP_1,37.8</span></p>
            
            
            <p id="LiP_1.37.9">
               maheśvarāṅgajaścaiva bhavānyāstanayaḥ prabhuḥ <br />
               tasyāpyāyuḥ samākhyātaṃ parārdhadvayasaṃmitam //
                <span class="ref">LiP_1,37.9</span></p>
            
            
            <p id="LiP_1.37.10">
               koṭikoṭisahasrāṇi aharbhūtāni yāni vai <br />
               samatītāni kalpānāṃ tāvaccheṣāparatraye //
                <span class="ref">LiP_1,37.10</span></p>
            
            
            <p id="LiP_1.37.11">
               tasmādayonije putre mṛtyuhīne prayatnataḥ <br />
               parityajāśāṃ viprendra gṛhāṇātmasamaṃ sutam //
                <span class="ref">LiP_1,37.11</span></p>
            
            śailādiruvāca
            
            <p id="LiP_1.37.12">
               tasya tadvacanaṃ śrutvā pitā me lokaviśrutaḥ <br />
               śilāda iti puṇyātmā punaḥ prāha śacīpatim //
                <span class="ref">LiP_1,37.12</span></p>
            
            śilāda uvāca
            
            <p id="LiP_1.37.13">
               bhagavannaṇḍayonitvaṃ padmayonitvameva ca <br />
               maheśvarāṅgayonitvaṃ śrutaṃ vai brahmaṇo mayā //
                <span class="ref">LiP_1,37.13</span></p>
            
            
            <p id="LiP_1.37.14">
               purā mahendradāyādād gadataścāsya pūrvajāt <br />
               nāradādvai mahābāho kathamatrāśu no vada //
                <span class="ref">LiP_1,37.14</span></p>
            
            
            <p id="LiP_1.37.15">
               dākṣāyaṇī sā dakṣo 'pi devaḥ padmodbhavātmajaḥ <br />
               pautrīkanakagarbhasya kathaṃ tasyāḥ suto vibhuḥ //
                <span class="ref">LiP_1,37.15</span></p>
            
            śakra uvāca
            
            <p id="LiP_1.37.16">
               sthāne saṃśayituṃ vipra tava vakṣyāmi kāraṇam <br />
               kalpe tatpuruṣe vṛttaṃ brahmaṇaḥ parameṣṭhinaḥ //
                <span class="ref">LiP_1,37.16</span></p>
            
            
            <p id="LiP_1.37.17">
               sasarja sakalaṃ dhyātvā brahmāṇaṃ parameśvaraḥ <br />
               janārdano jagannāthaḥ kalpe vai meghavāhane //
                <span class="ref">LiP_1,37.17</span></p>
            
            
            <p id="LiP_1.37.18">
               divyaṃ varṣasahasraṃ tu megho bhūtvāvahaddharam <br />
               nārāyaṇo mahādevaṃ bahumānena sādaram //
                <span class="ref">LiP_1,37.18</span></p>
            
            
            <p id="LiP_1.37.19">
               dṛṣṭvā bhāvaṃ mahādevo hareḥ svātmani śaṅkaraḥ <br />
               pradadau tasya sakalaṃ sraṣṭuṃ vai brahmaṇā saha //
                <span class="ref">LiP_1,37.19</span></p>
            
            
            <p id="LiP_1.37.20">
               tadā taṃ kalpamāhurvai meghavāhanasaṃjñayā <br />
               hiraṇyagarbhastaṃ dṛṣṭvā tasya dehodbhavastadā //
                <span class="ref">LiP_1,37.20</span></p>
            
            
            <p id="LiP_1.37.21">
               janārdanasutaḥ prāha tapasā prāpya śaṅkaram <br />
               tava vāmāṅgajo viṣṇur dakṣiṇāṅgabhavo hyaham //
                <span class="ref">LiP_1,37.21</span></p>
            
            
            <p id="LiP_1.37.22">
               mayā saha jagatsarvaṃ tathāpyasṛjadacyutaḥ <br />
               jaganmayo 'vahadyasmān megho bhūtvā divāniśam //
                <span class="ref">LiP_1,37.22</span></p>
            
            
            <p id="LiP_1.37.23">
               bhavantamavahadviṣṇur devadevaṃ jagadgurum <br />
               nārāyaṇādapi vibho bhakto 'haṃ tava śaṅkara //
                <span class="ref">LiP_1,37.23</span></p>
            
            
            <p id="LiP_1.37.24">
               prasīda dehi me sarvaṃ sarvātmatvaṃ tava prabho <br />
               tadātha labdhvā bhagavān bhavātsarvātmatāṃ kṣaṇāt //
                <span class="ref">LiP_1,37.24</span></p>
            
            
            <p id="LiP_1.37.25">
               tvaramāṇo 'tha saṃgamya dadarśa puruṣottamam <br />
               ekārṇavālaye śubhre tv andhakāre sudāruṇe //
                <span class="ref">LiP_1,37.25</span></p>
            
            
            <p id="LiP_1.37.26">
               hemaratnacite divye manasā ca vinirmite <br />
               duṣprāpye durjanaiḥ puṇyaiḥ sanakādyairagocare //
                <span class="ref">LiP_1,37.26</span></p>
            
            
            <p id="LiP_1.37.27">
               jagadāvāsahṛdayaṃ dadarśa puruṣaṃ tvajaḥ <br />
               anantabhogaśayyāyāṃ śāyinaṃ paṅkajekṣaṇam //
                <span class="ref">LiP_1,37.27</span></p>
            
            
            <p id="LiP_1.37.28">
               śaṅkhacakragadāpadmaṃ dhārayantaṃ caturbhujam <br />
               sarvābharaṇasaṃyuktaṃ śaśimaṇḍalasannibham //
                <span class="ref">LiP_1,37.28</span></p>
            
            
            <p id="LiP_1.37.29">
               śrīvatsalakṣaṇaṃ devaṃ prasannāsyaṃ janārdanam <br />
               ramāmṛdukarāmbhojasparśaraktapadāmbujam //
                <span class="ref">LiP_1,37.29</span></p>
            
            
            <p id="LiP_1.37.30">
               paramātmānamīśānaṃ tamasā kālarūpiṇam <br />
               rajasā sarvalokānāṃ sargalīlāpravartakam //
                <span class="ref">LiP_1,37.30</span></p>
            
            
            <p id="LiP_1.37.31">
               sattvena sarvabhūtānāṃ sthāpakaṃ parameśvaram <br />
               sarvātmānaṃ mahātmānaṃ paramātmānamīśvaram //
                <span class="ref">LiP_1,37.31</span></p>
            
            
            <p id="LiP_1.37.32">
               kṣīrārṇave 'mṛtamaye śāyinaṃ yoganidrayā <br />
               taṃ dṛṣṭvā prāha vai brahmā bhagavantaṃ janārdanam //
                <span class="ref">LiP_1,37.32</span></p>
            
            
            <p id="LiP_1.37.33">
               grasāmi tvāṃ prasādena yathāpūrvaṃ bhavānaham <br />
               smayamānastu bhagavān pratibudhya pitāmaham //
                <span class="ref">LiP_1,37.33</span></p>
            
            
            <p id="LiP_1.37.34">
               udaikṣata mahābāhuḥ smitamīṣaccakāra saḥ <br />
               viveśa cāṇḍajaṃ taṃ tu grastastena mahātmanā //
                <span class="ref">LiP_1,37.34</span></p>
            
            
            <p id="LiP_1.37.35">
               tatastaṃ cāsṛjadbrahmā bhruvormadhyena cācyutam <br />
               sṛṣṭastena hariḥ prekṣya sthitastasyātha saṃnidhau //
                <span class="ref">LiP_1,37.35</span></p>
            
            
            <p id="LiP_1.37.36">
               etasminnantare rudraḥ sarvadevabhavodbhavaḥ <br />
               vikṛtaṃ rūpamāsthāya purā dattavarastayoḥ //
                <span class="ref">LiP_1,37.36</span></p>
            
            
            <p id="LiP_1.37.37">
               āgacchadyatra vai viṣṇur viśvātmā parameśvaraḥ <br />
               prasādamatulaṃ kartuṃ brahmaṇaś ca hareḥ prabhuḥ //
                <span class="ref">LiP_1,37.37</span></p>
            
            
            <p id="LiP_1.37.38">
               tataḥ sametya tau devau sarvadevabhavodbhavam <br />
               apaśyatāṃ bhavaṃ devaṃ kālāgnisadṛśaṃ prabhum //
                <span class="ref">LiP_1,37.38</span></p>
            
            
            <p id="LiP_1.37.39">
               tau taṃ tuṣṭuvatuścaiva śarvamugraṃ kapardinam <br />
               praṇematuś ca varadaṃ bahumānena dūrataḥ //
                <span class="ref">LiP_1,37.39</span></p>
            
            
            <p id="LiP_1.37.40">
               bhavo 'pi bhagavān devam anugṛhya pitāmaham <br />
               janārdanaṃ jagannāthas tatraivāntaradhīyata //
                <span class="ref">LiP_1,37.40</span></p>
            
            
            <p>iti śrīliṅgamahāpurāṇe pūrvabhāge brahmaṇo varapradānaṃ nāma saptatriṃśo 'dhyāyaḥ</p>
            
            </div>
         
         <div id="d1e35288">
            
            śailādiruvāca
            
            <p id="LiP_1.38.1">
               gate maheśvare deve tamuddiśya janārdanaḥ <br />
               praṇamya bhagavānprāha padmayonimajodbhavaḥ //
                <span class="ref">LiP_1,38.1</span></p>
            
            śrīviṣṇuruvāca
            
            <p id="LiP_1.38.2">
               parameśo jagannāthaḥ śaṅkarastveṣa sarvagaḥ <br />
               āvayorakhilasyeśaḥ śaraṇaṃ ca maheśvaraḥ //
                <span class="ref">LiP_1,38.2</span></p>
            
            
            <p id="LiP_1.38.3">
               ahaṃ vāmāṅgajo brahman śaṅkarasya mahātmanaḥ <br />
               bhavān bhavasya devasya dakṣiṇāṅgabhavaḥ svayam //
                <span class="ref">LiP_1,38.3</span></p>
            
            
            <p id="LiP_1.38.4">
               māmāhur ṛṣayaḥ prekṣya pradhānaṃ prakṛtiṃ tathā <br />
               avyaktamajamityevaṃ bhavantaṃ puruṣastviti //
                <span class="ref">LiP_1,38.4</span></p>
            
            
            <p id="LiP_1.38.5">
               evamāhurmahādevam āvayorapi kāraṇam <br />
               īśaṃ sarvasya jagataḥ prabhumavyayamīśvaram //
                <span class="ref">LiP_1,38.5</span></p>
            
            
            <p id="LiP_1.38.6">
               so 'pi tasyāmareśasya vacanādvārijodbhavaḥ <br />
               vareṇyaṃ varadaṃ rudram astuvatpraṇanāma ca //
                <span class="ref">LiP_1,38.6</span></p>
            
            
            <p id="LiP_1.38.7">
               athāmbhasā plutāṃ bhūmīṃ samādhāya janārdanaḥ <br />
               pūrvavatsthāpayāmāsa vārāhaṃ rūpamāsthitaḥ //
                <span class="ref">LiP_1,38.7</span></p>
            
            
            <p id="LiP_1.38.8">
               nadīnadasamudrāṃś ca pūrvavaccākarotprabhuḥ <br />
               kṛtvā corvīṃ prayatnena nimnonnatavivarjitām //
                <span class="ref">LiP_1,38.8</span></p>
            
            
            <p id="LiP_1.38.9">
               dharāyāṃ so 'cinotsarvān bhūdharān bhūdharākṛtiḥ <br />
               bhūrādyāṃścaturo lokān kalpayāmāsa pūrvavat //
                <span class="ref">LiP_1,38.9</span></p>
            
            
            <p id="LiP_1.38.10">
               sraṣṭuṃ ca bhagavāṃścakre matiṃ matimatāṃ varaḥ <br />
               mukhyaṃ ca tairyagyonyaṃ ca daivikaṃ mānuṣaṃ tathā //
                <span class="ref">LiP_1,38.10</span></p>
            
            
            <p id="LiP_1.38.11">
               vibhuścānugrahaṃ tatra kaumārakam adīnadhīḥ <br />
               purastādasṛjaddevaḥ sanandaṃ sanakaṃ tathā //
                <span class="ref">LiP_1,38.11</span></p>
            
            
            <p id="LiP_1.38.12">
               sanātanaṃ satāṃ śreṣṭhaṃ naiṣkarmyeṇa gatāḥ param <br />
               marīcibhṛgvaṅgirasaṃ pulastyaṃ pulahaṃ kratum //
                <span class="ref">LiP_1,38.12</span></p>
            
            
            <p id="LiP_1.38.13">
               dakṣamatriṃ vasiṣṭhaṃ ca so 'sṛjad yogavidyayā <br />
               saṃkalpaṃ caiva dharmaṃ ca hy adharmaṃ bhagavānprabhuḥ //
                <span class="ref">LiP_1,38.13</span></p>
            
            
            <p id="LiP_1.38.14">
               dvādaśaiva prajāstvetā brahmaṇo 'vyaktajanmanaḥ <br />
               ṛbhuṃ sanatkumāraṃ ca sasarjādau sanātanaḥ //
                <span class="ref">LiP_1,38.14</span></p>
            
            
            <p id="LiP_1.38.15">
               tau cordhvaretasau divyau cāgrajau brahmavādinau <br />
               kumārau brahmaṇastulyau sarvajñau sarvabhāvinau //
                <span class="ref">LiP_1,38.15</span></p>
            
            
            <p id="LiP_1.38.16">
               evaṃ mukhyādikān sṛṣṭvā padmayoniḥ śilāśana <br />
               yugadharmānaśeṣāṃś ca kalpayāmāsa viśvasṛk //
                <span class="ref">LiP_1,38.16</span></p>
            
            
            <p>iti śrīliṅgamahāpurāṇe pūrvabhāge vaiṣṇavakathanaṃ nāmāṣṭatriṃśo 'dhyāyaḥ</p>
            
            </div>
         
         <div id="d1e35604">
            
            śailādiruvāca
            
            <p id="LiP_1.39.1">
               śrutvā śakreṇa kathitaṃ pitā mama mahāmuniḥ <br />
               punaḥ papraccha deveśaṃ praṇamya racitāñjaliḥ //
                <span class="ref">LiP_1,39.1</span></p>
            
            śilāda uvāca
            
            <p id="LiP_1.39.2">
               bhagavan śakra sarvajña devadevanamaskṛta <br />
               śacīpate jagannātha sahasrākṣa maheśvara //
                <span class="ref">LiP_1,39.2</span></p>
            
            
            <p id="LiP_1.39.3">
               yugadharmānkathaṃ cakre bhagavānpadmasaṃbhavaḥ <br />
               vaktumarhasi me sarvaṃ sāṃprataṃ praṇatāya me //
                <span class="ref">LiP_1,39.3</span></p>
            
            śailādiruvāca
            
            <p id="LiP_1.39.4">
               tasya tadvacanaṃ śrutvā śilādasya mahātmanaḥ <br />
               vyājahāra yathādṛṣṭaṃ yugadharmaṃ suvistaram //
                <span class="ref">LiP_1,39.4</span></p>
            
            śakra uvāca
            &lt;caturyuga&gt;
            
            <p id="LiP_1.39.5">
               ādyaṃ kṛtayugaṃ viddhi tatastretāyugaṃ mune <br />
               dvāparaṃ tiṣyamityete catvārastu samāsataḥ //
                <span class="ref">LiP_1,39.5</span></p>
            
            
            <p id="LiP_1.39.6">
               sattvaṃ kṛtaṃ rajastretā dvāparaṃ ca rajastamaḥ <br />
               kalistamaś ca vijñeyaṃ yugavṛttiryugeṣu ca //
                <span class="ref">LiP_1,39.6</span></p>
            
            
            <p id="LiP_1.39.7">
               dhyānaṃ paraṃ kṛtayuge tretāyāṃ yajña ucyate <br />
               bhajanaṃ dvāpare śuddhaṃ dānameva kalau yuge //
                <span class="ref">LiP_1,39.7</span></p>
            
            
            <p id="LiP_1.39.8">
               catvāri ca sahasrāṇi varṣāṇāṃ tatkṛtaṃ yugam <br />
               tasya tāvacchatī saṃdhyā saṃdhyāṃśaś ca tathāvidhaḥ //
                <span class="ref">LiP_1,39.8</span></p>
            
            
            <p id="LiP_1.39.9">
               catvāri ca sahasrāṇi mānuṣāṇi śilāśana <br />
               āyuḥ kṛtayuge viddhi prajānāmiha suvrata //
                <span class="ref">LiP_1,39.9</span></p>
            
            
            <p id="LiP_1.39.10">
               tataḥ kṛtayuge tasmin saṃdhyāṃśe ca gate tu vai <br />
               pādāvaśiṣṭo bhavati yugadharmastu sarvataḥ //
                <span class="ref">LiP_1,39.10</span></p>
            
            
            <p id="LiP_1.39.11">
               caturbhāgaikahīnaṃ tu tretāyugamanuttamam <br />
               kṛtārdhaṃ dvāparaṃ viddhi tadardhaṃ tiṣyamucyate //
                <span class="ref">LiP_1,39.11</span></p>
            
            
            <p id="LiP_1.39.12">
               triśatī dviśatī saṃdhyā tathā caikaśatī mune <br />
               saṃdhyāṃśakaṃ tathāpyevaṃ kalpeṣvevaṃ yuge yuge //
                <span class="ref">LiP_1,39.12</span></p>
            
            
            <p id="LiP_1.39.13">
               ādye kṛtayuge dharmaś catuṣpādaḥ sanātanaḥ <br />
               tretāyuge tripādastu dvipādo dvāpare sthitaḥ //
                <span class="ref">LiP_1,39.13</span></p>
            
            
            <p id="LiP_1.39.14">
               tripādahīnastiṣye tu sattāmātreṇa dhiṣṭhitaḥ <br />
               <span class="note">kṛtayuga</span>
               kṛte tu mithunotpattir vṛttiḥ sākṣādrasollasā //
                <span class="ref">LiP_1,39.14</span></p>
            
            
            <p id="LiP_1.39.15">
               prajāstṛptāḥ sadā sarvāḥ sarvānandāś ca bhoginaḥ <br />
               adhamottamatā tāsāṃ na viśeṣāḥ prajāḥ śubhāḥ //
                <span class="ref">LiP_1,39.15</span></p>
            
            
            <p id="LiP_1.39.16">
               tulyamāyuḥ sukhaṃ rūpaṃ tāsāṃ tasminkṛte yuge <br />
               tāsāṃ prītirna ca dvandvaṃ na dveṣo nāsti ca klamaḥ //
                <span class="ref">LiP_1,39.16</span></p>
            
            
            <p id="LiP_1.39.17">
               parvatodadhivāsinyo hy aniketāśrayāstu tāḥ <br />
               viśokāḥ sattvabahulā ekāntabahulās tathā //
                <span class="ref">LiP_1,39.17</span></p>
            
            
            <p id="LiP_1.39.18">
               tā vai niṣkāmacāriṇyo nityaṃ muditamānasāḥ <br />
               apravṛttiḥ kṛtayuge karmaṇoḥ śubhapāpayoḥ //
                <span class="ref">LiP_1,39.18</span></p>
            
            
            <p id="LiP_1.39.19">
               varṇāśramavyavasthā ca tadāsīnna ca saṃkaraḥ <br />
               rasollāsaḥ kālayogāt tretākhye naśyate dvija //
                <span class="ref">LiP_1,39.19</span></p>
            
            
            <p id="LiP_1.39.20">
               tasyāṃ siddhau pranaṣṭāyām anyā siddhiḥ prajāyate <br />
               apāṃ saukṣmye pratigate tadā meghātmanā tu vai //
                <span class="ref">LiP_1,39.20</span></p>
            
            
            <p id="LiP_1.39.21">
               meghebhyastanayitnubhyaḥ pravṛttaṃ vṛṣṭisarjanam <br />
               sakṛd eva tathā vṛṣṭyā saṃyukte pṛthivītale //
                <span class="ref">LiP_1,39.21</span></p>
            
            
            <p id="LiP_1.39.22">
               prādurāsaṃstadā tāsāṃ vṛkṣāste gṛhasaṃjñitāḥ <br />
               sarvavṛttyupabhogastu tāsāṃ tebhyaḥ prajāyate //
                <span class="ref">LiP_1,39.22</span></p>
            
            
            <p id="LiP_1.39.23">
               vartayanti sma tebhyastās tretāyugamukhe prajāḥ <br />
               tataḥ kālena mahatā tāsāmeva viparyayāt //
                <span class="ref">LiP_1,39.23</span></p>
            
            
            <p id="LiP_1.39.24">
               rāgalobhātmako bhāvas tadā hyākasmiko 'bhavat <br />
               viparyayeṇa tāsāṃ tu tena tatkālabhāvinā //
                <span class="ref">LiP_1,39.24</span></p>
            
            
            <p id="LiP_1.39.25">
               praṇaśyanti tataḥ sarve vṛkṣāste gṛhasaṃjñitāḥ <br />
               tatasteṣu pranaṣṭeṣu vibhrāntā maithunodbhavāḥ //
                <span class="ref">LiP_1,39.25</span></p>
            
            
            <p id="LiP_1.39.26">
               api dhyāyanti tāṃ siddhiṃ satyābhidhyāyinastadā <br />
               prādurbabhūvustāsāṃ tu vṛkṣāste gṛhasaṃjñitāḥ //
                <span class="ref">LiP_1,39.26</span></p>
            
            
            <p id="LiP_1.39.27">
               vastrāṇi te prasūyante phalānyābharaṇāni ca <br />
               teṣveva jāyate tāsāṃ gandhavarṇarasānvitam //
                <span class="ref">LiP_1,39.27</span></p>
            
            
            <p id="LiP_1.39.28">
               amākṣikaṃ mahīvīryaṃ puṭake puṭake madhu <br />
               tena tā vartayanti sma sukhamāyuḥ sadaiva hi //
                <span class="ref">LiP_1,39.28</span></p>
            
            
            <p id="LiP_1.39.29">
               hṛṣṭapuṣṭāstayā siddhyā prajā vai vigatajvarāḥ <br />
               tataḥ kālāntareṇaiva punarlobhāvṛtāstu tāḥ //
                <span class="ref">LiP_1,39.29</span></p>
            
            
            <p id="LiP_1.39.30">
               vṛkṣāṃstānparyagṛhṇanti madhu vā mākṣikaṃ balāt <br />
               tāsāṃ tenopacāreṇa punarlobhakṛtena vai //
                <span class="ref">LiP_1,39.30</span></p>
            
            
            <p id="LiP_1.39.31">
               pranaṣṭā madhunā sārdhaṃ kalpavṛkṣāḥ kvacitkvacit <br />
               tasyāmevālpaśiṣṭāyāṃ siddhyāṃ kālavaśāttadā //
                <span class="ref">LiP_1,39.31</span></p>
            
            
            <p id="LiP_1.39.32">
               āvartanāttu tretāyāṃ dvandvānyabhyutthitāni vai <br />
               śītavarṣātapaistīvrais tatastā duḥkhitā bhṛśam //
                <span class="ref">LiP_1,39.32</span></p>
            
            
            <p id="LiP_1.39.33">
               dvandvaiḥ sampīḍyamānāś ca cakrur āvaraṇāni tu <br />
               kṛtadvandvapratīghātāḥ ketanāni girau tataḥ //
                <span class="ref">LiP_1,39.33</span></p>
            
            
            <p id="LiP_1.39.34">
               pūrvaṃ nikāmacārāstā hy aniketā athāvasan <br />
               yathāyogaṃ yathāprīti niketeṣvavasanpunaḥ //
                <span class="ref">LiP_1,39.34</span></p>
            
            
            <p id="LiP_1.39.35">
               kṛtvā dvandvopaghātāṃstān vṛttyupāyamacintayan <br />
               naṣṭeṣu madhunā sārdhaṃ kalpavṛkṣeṣu vai tadā //
                <span class="ref">LiP_1,39.35</span></p>
            
            
            <p id="LiP_1.39.36">
               vivādavyākulāstā vai prajāstṛṣṇākṣudhārditāḥ <br />
               tataḥ prādurbabhau tāsāṃ siddhistretāyuge punaḥ //
                <span class="ref">LiP_1,39.36</span></p>
            
            
            <p id="LiP_1.39.37">
               vārtāyāḥ sādhikāpyanyā vṛṣṭistāsāṃ nikāmataḥ <br />
               tāsāṃ vṛṣṭyudakādīni hy abhavannimnagāni tu //
                <span class="ref">LiP_1,39.37</span></p>
            
            
            <p id="LiP_1.39.38">
               abhavanvṛṣṭisaṃtatyā srotasthānāni nimnagāḥ <br />
               evaṃ nadyaḥ pravṛttāstu dvitīye vṛṣṭisarjane //
                <span class="ref">LiP_1,39.38</span></p>
            
            
            <p id="LiP_1.39.39">
               ye punastadapāṃ stokāḥ patitāḥ pṛthivītale <br />
               apāṃ bhūmeś ca saṃyogād oṣadhyastāstadābhavan //
                <span class="ref">LiP_1,39.39</span></p>
            
            
            <p id="LiP_1.39.40">
               athālpakṛṣṭāścānuptā grāmyāraṇyāścaturdaśa <br />
               ṛtupuṣpaphalāścaiva vṛkṣagulmāś ca jajñire //
                <span class="ref">LiP_1,39.40</span></p>
            
            
            <p id="LiP_1.39.41">
               prādurbhūtāni caitāni vṛkṣajātyauṣadhāni ca <br />
               tenauṣadhena vartante prajāstretāyuge tadā //
                <span class="ref">LiP_1,39.41</span></p>
            
            
            <p id="LiP_1.39.42">
               tataḥ punarabhūttāsāṃ rāgo lobhaś ca sarvaśaḥ <br />
               avaśyaṃ bhāvinārthena tretāyugavaśena ca //
                <span class="ref">LiP_1,39.42</span></p>
            
            
            <p id="LiP_1.39.43">
               tatastāḥ paryagṛhṇanta nadīkṣetrāṇi parvatān <br />
               vṛkṣagulmauṣadhīścaiva prasahya tu yathābalam //
                <span class="ref">LiP_1,39.43</span></p>
            
            
            <p id="LiP_1.39.44">
               viparyayeṇa cauṣadhyaḥ pranaṣṭāstāścaturdaśa <br />
               matvā dharāṃ praviṣṭāstā ityauṣadhyaḥ pitāmahaḥ //
                <span class="ref">LiP_1,39.44</span></p>
            
            
            <p id="LiP_1.39.45">
               dudoha gāṃ prayatnena sarvabhūtahitāya vai <br />
               tadāprabhṛti cauṣadhyaḥ phālakṛṣṭāstvitastataḥ //
                <span class="ref">LiP_1,39.45</span></p>
            
            
            <p id="LiP_1.39.46">
               vārtāṃ kṛṣiṃ samāyātā vartukāmāḥ prayatnataḥ <br />
               vārtā vṛttiḥ samākhyātā kṛṣikāmaprayatnataḥ //
                <span class="ref">LiP_1,39.46</span></p>
            
            
            <p id="LiP_1.39.47">
               anyathā jīvitaṃ tāsāṃ nāsti tretāyugātyaye <br />
               hastodbhavā hyapaścaiva bhavanti bahuśastadā //
                <span class="ref">LiP_1,39.47</span></p>
            
            
            <p id="LiP_1.39.48">
               tatrāpi jagṛhuḥ sarve cānyonyaṃ krodhamūrchitāḥ <br />
               sutadāradhanādyāṃstu balādyugabalena tu //
                <span class="ref">LiP_1,39.48</span></p>
            
            
            <p id="LiP_1.39.49">
               maryādāyāḥ pratiṣṭhārthaṃ jñātvā tadakhilaṃ vibhuḥ <br />
               sasarja kṣatriyāṃstrātuṃ kṣatātkamalasaṃbhavaḥ //
                <span class="ref">LiP_1,39.49</span></p>
            
            
            <p id="LiP_1.39.50">
               varṇāśramapratiṣṭhāṃ ca cakāra svena tejasā <br />
               vṛttena vṛttinā vṛttaṃ viśvātmā nirmame svayam //
                <span class="ref">LiP_1,39.50</span></p>
            
            
            <p id="LiP_1.39.51">
               yajñapravartanaṃ caiva tretāyāmabhavatkramāt <br />
               paśuyajñaṃ na sevante kecittatrāpi suvratāḥ //
                <span class="ref">LiP_1,39.51</span></p>
            
            
            <p id="LiP_1.39.52">
               balādviṣṇustadā yajñam akarotsarvadṛk kramāt <br />
               dvijāstadā praśaṃsanti tatastvāhiṃsakaṃ mune //
                <span class="ref">LiP_1,39.52</span></p>
            
            
            <p id="LiP_1.39.53">
               dvāpareṣvapi vartante matibhedāstadā nṛṇām <br />
               manasā karmaṇā vācā kṛcchrādvārtā prasidhyati //
                <span class="ref">LiP_1,39.53</span></p>
            
            
            <p id="LiP_1.39.54">
               tadā tu sarvabhūtānāṃ kāyakleśavaśātkramāt <br />
               lobho bhṛtirvaṇigyuddhaṃ tattvānāmaviniścayaḥ //
                <span class="ref">LiP_1,39.54</span></p>
            
            
            <p id="LiP_1.39.55">
               vedaśākhāpraṇayanaṃ dharmāṇāṃ saṃkaras tathā <br />
               varṇāśramaparidhvaṃsaḥ kāmadveṣau tathaiva ca //
                <span class="ref">LiP_1,39.55</span></p>
            
            
            <p id="LiP_1.39.56">
               dvāpare tu pravartante rāgo lobho madas tathā <br />
               vedo vyāsaiścaturdhā tu vyasyate dvāparādiṣu //
                <span class="ref">LiP_1,39.56</span></p>
            
            
            <p id="LiP_1.39.57">
               eko vedaścatuṣpādas tretāsviha vidhīyate <br />
               saṃkṣayādāyuṣaścaiva vyasyate dvāpareṣu saḥ //
                <span class="ref">LiP_1,39.57</span></p>
            
            
            <p id="LiP_1.39.58">
               ṛṣiputraiḥ punarbhedā bhidyante dṛṣṭivibhramaiḥ <br />
               mantrabrāhmaṇavinyāsaiḥ svaravarṇaviparyayaiḥ //
                <span class="ref">LiP_1,39.58</span></p>
            
            
            <p id="LiP_1.39.59">
               saṃhitā ṛgyajuḥsāmnāṃ saṃhanyante manīṣibhiḥ <br />
               sāmānyā vaikṛtāścaiva draṣṭṛbhistaiḥ pṛthakpṛthak //
                <span class="ref">LiP_1,39.59</span></p>
            
            
            <p id="LiP_1.39.60">
               brāhmaṇaṃ kalpasūtrāṇi mantrapravacanāni ca <br />
               anye tu prasthitāstānvai kecittānpratyavasthitāḥ //
                <span class="ref">LiP_1,39.60</span></p>
            
            
            <p id="LiP_1.39.61">
               itihāsapurāṇāni bhidyante kālagauravāt <br />
               brāhmaṃ pādmaṃ vaiṣṇavaṃ ca śaivaṃ bhāgavataṃ tathā //
                <span class="ref">LiP_1,39.61</span></p>
            
            
            <p id="LiP_1.39.62">
               bhaviṣyaṃ nāradīyaṃ ca mārkaṇḍeyamataḥ param <br />
               āgneyaṃ brahmavaivartaṃ laiṅgaṃ vārāhameva ca //
                <span class="ref">LiP_1,39.62</span></p>
            
            
            <p id="LiP_1.39.63">
               vāmanākhyaṃ tataḥ kūrmaṃ mātsyaṃ gāruḍameva ca <br />
               skāndaṃ tathā ca brahmāṇḍaṃ teṣāṃ bhedaḥ prakathyate //
                <span class="ref">LiP_1,39.63</span></p>
            
            
            <p id="LiP_1.39.64">
               laiṅgam ekādaśavidhaṃ prabhinnaṃ dvāpare śubham <br />
               manvatriviṣṇuhārītayājñavalkyośano 'ṅgirāḥ //
                <span class="ref">LiP_1,39.64</span></p>
            
            
            <p id="LiP_1.39.65">
               yamāpastambasaṃvartāḥ kātyāyanabṛhaspatī <br />
               parāśaravyāsaśaṅkhalikhitā dakṣagautamau //
                <span class="ref">LiP_1,39.65</span></p>
            
            
            <p id="LiP_1.39.66">
               śātātapo vasiṣṭhaś ca evamādyaiḥ sahasraśaḥ <br />
               avṛṣṭirmaraṇaṃ caiva tathā vyādhyādyupadravāḥ //
                <span class="ref">LiP_1,39.66</span></p>
            
            
            <p id="LiP_1.39.67">
               vāṅmanaḥkarmajair duḥkhair nirvedo jāyate tataḥ <br />
               nirvedājjāyate teṣāṃ duḥkhamokṣavicāraṇā //
                <span class="ref">LiP_1,39.67</span></p>
            
            
            <p id="LiP_1.39.68">
               vicāraṇācca vairāgyaṃ vairāgyāddoṣadarśanam <br />
               doṣāṇāṃ darśanāccaiva dvāpare jñānasaṃbhavaḥ //
                <span class="ref">LiP_1,39.68</span></p>
            
            
            <p id="LiP_1.39.69">
               eṣā rajastamoyuktā vṛttir vai dvāpare smṛtā <br />
               ādye kṛte tu dharmo 'sti sa tretāyāṃ pravartate //
                <span class="ref">LiP_1,39.69</span></p>
            
            
            <p id="LiP_1.39.70">
               dvāpare vyākulībhūtvā praṇaśyati kalau yuge //
                <span class="ref">LiP_1,39.70</span></p>
            
            
            <p>iti śrīliṅgamahāpurāṇe pūrvabhāge ekonacatvāriṃśo 'dhyāyaḥ</p>
            
            </div>
         
         <div id="d1e36951">
            
            śakra uvāca
            
            <p id="LiP_1.40.1">
               tiṣye māyāmasūyāṃ ca vadhaṃ caiva tapasvinām <br />
               sādhayanti narāstatra tamasā vyākulendriyāḥ //
                <span class="ref">LiP_1,40.1</span></p>
            
            
            <p id="LiP_1.40.2">
               kalau pramādako rogaḥ satataṃ kṣudbhayāni ca <br />
               anāvṛṣṭibhayaṃ ghoraṃ deśānāṃ ca viparyayaḥ //
                <span class="ref">LiP_1,40.2</span></p>
            
            
            <p id="LiP_1.40.3">
               na prāmāṇyaṃ śruterasti nṛṇāṃ cādharmasevanam <br />
               adhārmikāstvanācārā mahākopālpacetasaḥ //
                <span class="ref">LiP_1,40.3</span></p>
            
            
            <p id="LiP_1.40.4">
               anṛtaṃ bruvate lubdhās tiṣye jātāś ca duṣprajāḥ <br />
               duriṣṭairduradhītaiś ca durācārairdurāgamaiḥ //
                <span class="ref">LiP_1,40.4</span></p>
            
            
            <p id="LiP_1.40.5">
               viprāṇāṃ karma doṣeṇa prajānāṃ jāyate bhayam <br />
               nādhīyante tadā vedān na yajanti dvijātayaḥ //
                <span class="ref">LiP_1,40.5</span></p>
            
            
            <p id="LiP_1.40.6">
               utsīdanti narāścaiva kṣatriyāś ca viśaḥ kramāt <br />
               śūdrāṇāṃ mantrayogena saṃbandho brāhmaṇaiḥ saha //
                <span class="ref">LiP_1,40.6</span></p>
            
            
            <p id="LiP_1.40.7">
               bhavatīha kalau tasmiñ śayanāsanabhojanaiḥ <br />
               rājānaḥ śūdrabhūyiṣṭhā brāhmaṇān bādhayanti te //
                <span class="ref">LiP_1,40.7</span></p>
            
            
            <p id="LiP_1.40.8">
               bhrūṇahatyā vīrahatyā prajāyante prajāsu vai <br />
               śūdrāś ca brāhmaṇācārāḥ śūdrācārāś ca brāhmaṇāḥ //
                <span class="ref">LiP_1,40.8</span></p>
            
            
            <p id="LiP_1.40.9">
               rājavṛttisthitāś caurāś caurācārāś ca pārthivāḥ <br />
               ekapatnyo na śiṣyanti vardhiṣyantyabhisārikāḥ //
                <span class="ref">LiP_1,40.9</span></p>
            
            
            <p id="LiP_1.40.10">
               varṇāśramapratiṣṭhāno jāyate nṛṣu sarvataḥ <br />
               tadā svalpaphalā bhūmiḥ kvaciccāpi mahāphalā //
                <span class="ref">LiP_1,40.10</span></p>
            
            
            <p id="LiP_1.40.11">
               arakṣitāro hartāraḥ pārthivāś ca śilāśana <br />
               śūdrā vai jñāninaḥ sarve brāhmaṇairabhivanditāḥ //
                <span class="ref">LiP_1,40.11</span></p>
            
            
            <p id="LiP_1.40.12">
               akṣatriyāś ca rājāno viprāḥ śūdropajīvinaḥ <br />
               āsanasthā dvijāndṛṣṭvā na calantyalpabuddhayaḥ //
                <span class="ref">LiP_1,40.12</span></p>
            
            
            <p id="LiP_1.40.13">
               tāḍayanti dvijendrāṃś ca śūdrā vai svalpabuddhayaḥ <br />
               āsye nidhāya vai hastaṃ karṇaṃ śūdrasya vai dvijāḥ //
                <span class="ref">LiP_1,40.13</span></p>
            
            
            <p id="LiP_1.40.14">
               nīcasyeva tadā vākyaṃ vadanti vinayena tam <br />
               uccāsanasthān śūdrāṃś ca dvijamadhye dvijarṣabha //
                <span class="ref">LiP_1,40.14</span></p>
            
            
            <p id="LiP_1.40.15">
               jñātvā na hiṃsate rājā kalau kālavaśena tu <br />
               puṣpaiś ca vāsitaiścaiva tathānyair maṅgalaiḥ śubhaiḥ //
                <span class="ref">LiP_1,40.15</span></p>
            
            
            <p id="LiP_1.40.16">
               śūdrānabhyarcayantyalpaśrutabhāgyabalānvitāḥ <br />
               na prekṣante garvitāś ca śūdrā dvijavarān dvija //
                <span class="ref">LiP_1,40.16</span></p>
            
            
            <p id="LiP_1.40.17">
               sevāvasaram ālokya dvāre tiṣṭhanti vai dvijāḥ <br />
               vāhanasthān samāvṛtya śūdrāñśūdropajīvinaḥ //
                <span class="ref">LiP_1,40.17</span></p>
            
            
            <p id="LiP_1.40.18">
               sevante brāhmaṇāstatra stuvanti stutibhiḥ kalau <br />
               tapoyajñaphalānāṃ ca vikretāro dvijottamāḥ //
                <span class="ref">LiP_1,40.18</span></p>
            
            
            <p id="LiP_1.40.19">
               yatayaś ca bhaviṣyanti bahavo 'sminkalau yuge <br />
               puruṣālpaṃ bahustrīkaṃ yugānte samupasthite //
                <span class="ref">LiP_1,40.19</span></p>
            
            
            <p id="LiP_1.40.20">
               nindanti vedavidyāṃ ca dvijāḥ karmāṇi vai kalau <br />
               kalau devo mahādevaḥ śaṅkaro nīlalohitaḥ //
                <span class="ref">LiP_1,40.20</span></p>
            
            
            <p id="LiP_1.40.21">
               prakāśate pratiṣṭhārthaṃ dharmasya vikṛtākṛtiḥ <br />
               ye taṃ viprā niṣevante yena kenāpi śaṅkaram //
                <span class="ref">LiP_1,40.21</span></p>
            
            
            <p id="LiP_1.40.22">
               kalidoṣān vinirjitya prayānti paramaṃ padam <br />
               śvāpadaprabalatvaṃ ca gavāṃ caiva parikṣayaḥ //
                <span class="ref">LiP_1,40.22</span></p>
            
            
            <p id="LiP_1.40.23">
               sādhūnāṃ vinivṛttiś ca vedyā tasminyugakṣaye <br />
               tadā sūkṣmo mahodarko durlabho dānamūlavān //
                <span class="ref">LiP_1,40.23</span></p>
            
            
            <p id="LiP_1.40.24">
               cāturāśramaśaithilye dharmaḥ praticaliṣyati <br />
               arakṣitāro hartāro balibhāgasya pārthivāḥ //
                <span class="ref">LiP_1,40.24</span></p>
            
            
            <p id="LiP_1.40.25">
               yugānteṣu bhaviṣyanti svarakṣaṇaparāyaṇāḥ <br />
               aṭṭaśūlā janapadāḥ śivaśūlāścatuṣpathāḥ //
                <span class="ref">LiP_1,40.25</span></p>
            
            
            <p id="LiP_1.40.26">
               pramadāḥ keśaśūlinyo bhaviṣyanti kalau yuge <br />
               citravarṣī tadā devo yadā prāhuryugakṣayam //
                <span class="ref">LiP_1,40.26</span></p>
            
            
            <p id="LiP_1.40.27">
               sarve vaṇigjanāścāpi bhaviṣyantyadhame yuge <br />
               kuśīlacaryāḥ pāṣaṇḍair vṛthārūpaiḥ samāvṛtāḥ //
                <span class="ref">LiP_1,40.27</span></p>
            
            
            <p id="LiP_1.40.28">
               bahuyājanako loko bhaviṣyati parasparam <br />
               nāvyāhṛtakrūravākyo nārjavī nānasūyakaḥ //
                <span class="ref">LiP_1,40.28</span></p>
            
            
            <p id="LiP_1.40.29">
               na kṛte pratikartā ca yugakṣīṇe bhaviṣyati <br />
               nindakāścaiva patitā yugāntasya ca lakṣaṇam //
                <span class="ref">LiP_1,40.29</span></p>
            
            
            <p id="LiP_1.40.30">
               nṛpaśūnyā vasumatī na ca dhānyadhanāvṛtā <br />
               maṇḍalāni bhaviṣyanti deśeṣu nagareṣu ca //
                <span class="ref">LiP_1,40.30</span></p>
            
            
            <p id="LiP_1.40.31">
               alpodakā cālpaphalā bhaviṣyati vasuṃdharā <br />
               goptāraścāpyagoptāraḥ sambhaviṣyantyaśāsanāḥ //
                <span class="ref">LiP_1,40.31</span></p>
            
            
            <p id="LiP_1.40.32">
               hartāraḥ paravittānāṃ paradārapradharṣakāḥ <br />
               kāmātmāno durātmāno hy adhamāḥ sāhasapriyāḥ //
                <span class="ref">LiP_1,40.32</span></p>
            
            
            <p id="LiP_1.40.33">
               pranaṣṭaceṣṭanāḥ puṃso muktakeśāś ca śūlinaḥ <br />
               janāḥ ṣoḍaśavarṣāś ca prajāyante yugakṣaye //
                <span class="ref">LiP_1,40.33</span></p>
            
            
            <p id="LiP_1.40.34">
               śukladantājinākṣāś ca muṇḍāḥ kāṣāyavāsasaḥ <br />
               śūdrā dharmaṃ cariṣyanti yugānte samupasthite //
                <span class="ref">LiP_1,40.34</span></p>
            
            
            <p id="LiP_1.40.35">
               sasyacaurā bhaviṣyanti dṛḍhacailābhilāṣiṇaḥ <br />
               caurāścorasvahartāro harturhartā tathāparaḥ //
                <span class="ref">LiP_1,40.35</span></p>
            
            
            <p id="LiP_1.40.36">
               yogyakarmaṇyuparate loke niṣkriyatāṃ gate <br />
               kīṭamūṣakasarpāś ca dharṣayiṣyanti mānavān //
                <span class="ref">LiP_1,40.36</span></p>
            
            
            <p id="LiP_1.40.37">
               subhikṣaṃ kṣemamārogyaṃ sāmarthyaṃ durlabhaṃ tadā <br />
               kauśikīṃ pratipatsyante deśānkṣudbhayapīḍitāḥ //
                <span class="ref">LiP_1,40.37</span></p>
            
            
            <p id="LiP_1.40.38">
               duḥkhenābhiplutānāṃ ca paramāyuḥ śataṃ tadā <br />
               dṛśyante na ca dṛśyante vedāḥ kaliyuge 'khilāḥ //
                <span class="ref">LiP_1,40.38</span></p>
            
            
            <p id="LiP_1.40.39">
               utsīdanti tadā yajñāḥ kevalādharmapīḍitāḥ <br />
               kāṣāyiṇo 'pyanirgranthāḥ kāpālībahulāstviha //
                <span class="ref">LiP_1,40.39</span></p>
            
            
            <p id="LiP_1.40.40">
               vedavikrayiṇaścānye tīrthavikrayiṇaḥ pare <br />
               varṇāśramāṇāṃ ye cānye pāṣaṇḍāḥ paripanthinaḥ //
                <span class="ref">LiP_1,40.40</span></p>
            
            
            <p id="LiP_1.40.41">
               utpadyante tadā te vai samprāpte tu kalau yuge <br />
               adhīyante tadā vedāñ śūdrā dharmārthakovidāḥ //
                <span class="ref">LiP_1,40.41</span></p>
            
            
            <p id="LiP_1.40.42">
               yajante cāśvamedhena rājānaḥ śūdrayonayaḥ <br />
               strībālagovadhaṃ kṛtvā hatvā caiva parasparam //
                <span class="ref">LiP_1,40.42</span></p>
            
            
            <p id="LiP_1.40.43">
               upadravāṃstathānyonyaṃ sādhayanti tadā prajāḥ <br />
               duḥkhaprabhūtamalpāyur dehotsādaḥ sarogatā //
                <span class="ref">LiP_1,40.43</span></p>
            
            
            <p id="LiP_1.40.44">
               adharmābhiniveśitvāt tamovṛttaṃ kalau smṛtam <br />
               prajāsu brahmahatyādi tadā vai sampravartate //
                <span class="ref">LiP_1,40.44</span></p>
            
            
            <p id="LiP_1.40.45">
               tasmādāyurbalaṃ rūpaṃ kaliṃ prāpya prahīyate <br />
               tadā tvalpena kālena siddhiṃ gacchanti mānavāḥ //
                <span class="ref">LiP_1,40.45</span></p>
            
            
            <p id="LiP_1.40.46">
               dhanyā dharmaṃ cariṣyanti yugānte dvijasattamāḥ <br />
               śrutismṛtyuditaṃ dharmaṃ ye carantyanasūyakāḥ //
                <span class="ref">LiP_1,40.46</span></p>
            
            
            <p id="LiP_1.40.47">
               tretāyāṃ vārṣiko dharmo dvāpare māsikaḥ smṛtaḥ <br />
               yathākleśaṃ caranprājñas tadahnā prāpnute kalau //
                <span class="ref">LiP_1,40.47</span></p>
            <span class="note">saṃdhyāṃśa</span>
            
            <p id="LiP_1.40.48">
               eṣā kaliyugāvasthā saṃdhyāṃśaṃ tu nibodha me <br />
               yuge yuge ca hīyante trīṃstrīnpādāṃstu siddhayaḥ //
                <span class="ref">LiP_1,40.48</span></p>
            
            
            <p id="LiP_1.40.49">
               yugasvabhāvāḥ saṃdhyāstu tiṣṭhantīha tu pādaśaḥ <br />
               saṃdhyāsvabhāvāḥ svāṃśeṣu pādaśaste pratiṣṭhitāḥ //
                <span class="ref">LiP_1,40.49</span></p>
            <span class="note">Pramiti</span>
            
            <p id="LiP_1.40.50">
               evaṃ saṃdhyāṃśake kāle samprāpte tu yugāntike <br />
               teṣāṃ śāstā hyasādhūnāṃ bhūtānāṃ nidhanotthitaḥ //
                <span class="ref">LiP_1,40.50</span></p>
            
            
            <p id="LiP_1.40.51">
               gotre 'sminvai candramaso nāmnā pramitirucyate <br />
               mānavasya tu so 'ṃśena pūrvaṃ svāyaṃbhuve 'ntare //
                <span class="ref">LiP_1,40.51</span></p>
            
            
            <p id="LiP_1.40.52">
               samāḥ sa viṃśatiḥ pūrṇāḥ paryaṭanvai vasuṃdharām <br />
               anukarṣan sa vai senāṃ savājirathakuñjarām //
                <span class="ref">LiP_1,40.52</span></p>
            
            
            <p id="LiP_1.40.53">
               pragṛhītāyudhairvipraiḥ śataśo 'tha sahasraśaḥ <br />
               sa tadā taiḥ parivṛto mlecchān hanti sahasraśaḥ //
                <span class="ref">LiP_1,40.53</span></p>
            
            
            <p id="LiP_1.40.54">
               sa hatvā sarvaśaścaiva rājñastāñśūdrayonijān <br />
               pākhaṇḍāṃstu tataḥ sarvān niḥśeṣaṃ kṛtavān prabhuḥ //
                <span class="ref">LiP_1,40.54</span></p>
            
            
            <p id="LiP_1.40.55">
               nātyarthaṃ dhārmikā ye ca tān sarvān hanti sarvataḥ <br />
               varṇavyatyāsajātāś ca ye ca tānanujīvinaḥ //
                <span class="ref">LiP_1,40.55</span></p>
            
            
            <p id="LiP_1.40.56">
               pravṛttacakro balavān mlecchānāmantakṛtsa tu <br />
               adhṛṣyaḥ sarvabhūtānāṃ cacārātha vasuṃdharām //
                <span class="ref">LiP_1,40.56</span></p>
            
            
            <p id="LiP_1.40.57">
               mānavasya tu so 'ṃśena devasyeha vijajñivān <br />
               pūrvajanmani viṣṇostu pramitirnāma vīryavān //
                <span class="ref">LiP_1,40.57</span></p>
            
            
            <p id="LiP_1.40.58">
               gotrato vai candramasaḥ pūrṇe kaliyuge prabhuḥ <br />
               dvātriṃśe 'bhyudite varṣe prakrānto viṃśatiḥ samāḥ //
                <span class="ref">LiP_1,40.58</span></p>
            
            
            <p id="LiP_1.40.59">
               vinighnansarvabhūtāni śataśo 'tha sahasraśaḥ <br />
               kṛtvā bījāvaśeṣāṃ tu pṛthivīṃ krūrakarmaṇaḥ //
                <span class="ref">LiP_1,40.59</span></p>
            
            
            <p id="LiP_1.40.60">
               parasparanimittena kopenākasmikena tu <br />
               sa sādhayitvā vṛṣalān prāyaśas tān adhārmikān //
                <span class="ref">LiP_1,40.60</span></p>
            
            
            <p id="LiP_1.40.61">
               gaṅgāyamunayormadhye sthitiṃ prāptaḥ sahānugaḥ <br />
               tato vyatīte kāle tu sāmātyaḥ sahasainikaḥ //
                <span class="ref">LiP_1,40.61</span></p>
            
            
            <p id="LiP_1.40.62">
               utsādya pārthivān sarvān mlecchāṃścaiva sahasraśaḥ <br />
               tatra saṃdhyāṃśake kāle samprāpte tu yugāntike //
                <span class="ref">LiP_1,40.62</span></p>
            <span class="note">behaviour of people during yugānta</span>
            
            <p id="LiP_1.40.63">
               sthitāsvalpāvaśiṣṭāsu prajāsviha kvacitkvacit <br />
               apragrahāstatastā vai lobhāviṣṭāstu kṛtsnaśaḥ //
                <span class="ref">LiP_1,40.63</span></p>
            
            
            <p id="LiP_1.40.64">
               upahiṃsanti cānyonyaṃ praṇipatya parasparam <br />
               arājake yugavaśāt saṃśaye samupasthite //
                <span class="ref">LiP_1,40.64</span></p>
            
            
            <p id="LiP_1.40.65">
               prajāstā vai tataḥ sarvāḥ parasparabhayārditāḥ <br />
               vyākulāś ca paribhrāntās tyaktvā dārān gṛhāṇi ca //
                <span class="ref">LiP_1,40.65</span></p>
            
            
            <p id="LiP_1.40.66">
               svānprāṇān anapekṣanto niṣkāruṇyāḥ suduḥkhitāḥ <br />
               naṣṭe śraute smārtadharme parasparahatāstadā //
                <span class="ref">LiP_1,40.66</span></p>
            
            
            <p id="LiP_1.40.67">
               nirmaryādā nirākrāntā niḥsnehā nirapatrapāḥ <br />
               naṣṭe dharme pratihatāḥ hrasvakāḥ pañcaviṃśakāḥ //
                <span class="ref">LiP_1,40.67</span></p>
            
            
            <p id="LiP_1.40.68">
               hitvā putrāṃś ca dārāṃś ca vivādavyākulendriyāḥ <br />
               anāvṛṣṭihatāścaiva vārtāmutsṛjya dūrataḥ //
                <span class="ref">LiP_1,40.68</span></p>
            
            
            <p id="LiP_1.40.69">
               pratyantānupasevante hitvā janapadān svakān <br />
               saritsāgarakūpāṃste sevante parvatāṃs tathā //
                <span class="ref">LiP_1,40.69</span></p>
            
            
            <p id="LiP_1.40.70">
               madhumāṃsairmūlaphalair vartayanti suduḥkhitāḥ <br />
               cīrapatrājinadharā niṣkriyā niṣparigrahāḥ //
                <span class="ref">LiP_1,40.70</span></p>
            
            
            <p id="LiP_1.40.71">
               varṇāśramaparibhraṣṭāḥ saṃkaṭaṃ ghoramāsthitāḥ <br />
               evaṃ kaṣṭamanuprāptā alpaśeṣāḥ prajāstadā //
                <span class="ref">LiP_1,40.71</span></p>
            
            
            <p id="LiP_1.40.72">
               jarāvyādhikṣudhāviṣṭā duḥkhānnirvedamānasāḥ <br />
               vicāraṇā tu nirvedāt sāmyāvasthā vicāraṇā //
                <span class="ref">LiP_1,40.72</span></p>
            
            
            <p id="LiP_1.40.73">
               sāmyāvasthātmako bodhaḥ saṃbodhāddharmaśīlatā <br />
               arūpaśamayuktāstu kaliśiṣṭā hi vai svayam //
                <span class="ref">LiP_1,40.73</span></p>
            
            
            <p id="LiP_1.40.74">
               ahorātrāttadā tāsāṃ yugaṃ tu parivartate <br />
               cittasaṃmohanaṃ kṛtvā tāsāṃ vai suptamattavat //
                <span class="ref">LiP_1,40.74</span></p>
            
            
            <p id="LiP_1.40.75">
               bhāvino 'rthasya ca balāt tataḥ kṛtamavartata <br />
               pravṛtte tu tatastasmin punaḥ kṛtayuge tu vai //
                <span class="ref">LiP_1,40.75</span></p>
            
            
            <p id="LiP_1.40.76">
               utpannāḥ kaliśiṣṭāstu prajāḥ kārtayugāstadā <br />
               tiṣṭhanti ceha ye siddhā adṛṣṭā vicaranti ca //
                <span class="ref">LiP_1,40.76</span></p>
            
            
            <p id="LiP_1.40.77">
               sapta saptarṣibhiścaiva tatra te tu vyavasthitāḥ <br />
               brahmakṣatraviśaḥ śūdrā bījārthaṃ ye smṛtā iha //
                <span class="ref">LiP_1,40.77</span></p>
            
            
            <p id="LiP_1.40.78">
               kalijaiḥ saha te sarve nirviśeṣāstadābhavan <br />
               teṣāṃ saptarṣayo dharmaṃ kathayantītare 'pi ca //
                <span class="ref">LiP_1,40.78</span></p>
            
            
            <p id="LiP_1.40.79">
               varṇāśramācārayutaṃ śrautaṃ smārtaṃ dvidhā tu yam <br />
               tatasteṣu kriyāvatsu vardhante vai prajāḥ kṛte //
                <span class="ref">LiP_1,40.79</span></p>
            
            
            <p id="LiP_1.40.80">
               śrautasmārtakṛtānāṃ ca dharme saptarṣidarśite <br />
               keciddharmavyavasthārthaṃ tiṣṭhantīha yugakṣaye //
                <span class="ref">LiP_1,40.80</span></p>
            
            
            <p id="LiP_1.40.81">
               manvantarādhikāreṣu tiṣṭhanti munayastu vai <br />
               yathā dāvapradagdheṣu tṛṇeṣviha tataḥ kṣitau //
                <span class="ref">LiP_1,40.81</span></p>
            
            
            <p id="LiP_1.40.82">
               vanānāṃ prathamaṃ vṛṣṭyā teṣāṃ mūleṣu saṃbhavaḥ <br />
               tathā kārtayugānāṃ tu kalijeṣviha saṃbhavaḥ //
                <span class="ref">LiP_1,40.82</span></p>
            
            
            <p id="LiP_1.40.83">
               evaṃ yugādyugasyeha saṃtānaṃ tu parasparam <br />
               vartate ha vyavacchedād yāvanmanvantarakṣayaḥ //
                <span class="ref">LiP_1,40.83</span></p>
            
            
            <p id="LiP_1.40.84">
               sukhamāyurbalaṃ rūpaṃ dharmo 'rthaḥ kāma eva ca <br />
               yugeṣvetāni hīyante trīṃstrīn pādān krameṇa tu //
                <span class="ref">LiP_1,40.84</span></p>
            
            
            <p id="LiP_1.40.85">
               sasaṃdhyāṃśeṣu hīyante yugānāṃ dharmasiddhayaḥ <br />
               ityeṣā pratisiddhirvai kīrtitaiṣā krameṇa tu //
                <span class="ref">LiP_1,40.85</span></p>
            
            
            <p id="LiP_1.40.86">
               caturyugānāṃ sarveṣām anenaiva tu sādhanam <br />
               <span class="note">yuga = höhere Zeiteinheiten</span>
               eṣā caturyugāvṛttir ā sahasrād guṇīkṛtā //
                <span class="ref">LiP_1,40.86</span></p>
            
            
            <p id="LiP_1.40.87">
               brahmaṇastadahaḥ proktaṃ rātriścaitāvatī smṛtā <br />
               anārjavaṃ jaḍībhāvo bhūtānām ā yugakṣayāt //
                <span class="ref">LiP_1,40.87</span></p>
            
            
            <p id="LiP_1.40.88">
               etadeva tu sarveṣāṃ yugānāṃ lakṣaṇaṃ smṛtam <br />
               eṣāṃ caturyugāṇāṃ ca guṇitā hyekasaptatiḥ //
                <span class="ref">LiP_1,40.88</span></p>
            
            
            <p id="LiP_1.40.89">
               krameṇa parivṛttā tu manorantaram ucyate <br />
               caturyuge yathaikasmin bhavatīha yadā tu yat //
                <span class="ref">LiP_1,40.89</span></p>
            
            
            <p id="LiP_1.40.90">
               tathā cānyeṣu bhavati punastadvai yathākramam <br />
               sarge sarge yathā bhedā utpadyante tathaiva tu //
                <span class="ref">LiP_1,40.90</span></p>
            
            
            <p id="LiP_1.40.91">
               pañcaviṃśatparimitā na nyūnā nādhikās tathā <br />
               tathā kalpā yugaiḥ sārdhaṃ bhavanti saha lakṣaṇaiḥ //
                <span class="ref">LiP_1,40.91</span></p>
            
            
            <p id="LiP_1.40.92">
               manvantarāṇāṃ sarveṣām etadeva tu lakṣaṇam //
                <span class="ref">LiP_1,40.92</span></p>
            
            
            <p id="LiP_1.40.93">
               yathā yugānāṃ parivartanāni cirapravṛttāni yugasvabhāvāt <br />
               tathā tu saṃtiṣṭhati jīvalokaḥ kṣayodayābhyāṃ parivartamānaḥ //
                <span class="ref">LiP_1,40.93</span></p>
            
            
            <p id="LiP_1.40.94">
               ityetallakṣaṇaṃ proktaṃ yugānāṃ vai samāsataḥ <br />
               atītānāgatānāṃ hi sarvamanvantareṣu vai //
                <span class="ref">LiP_1,40.94</span></p>
            
            
            <p id="LiP_1.40.95">
               manvantareṇa caikena sarvāṇyevāntarāṇi ca <br />
               vyākhyātāni na saṃdehaḥ kalpaḥ kalpena caiva hi //
                <span class="ref">LiP_1,40.95</span></p>
            
            
            <p id="LiP_1.40.96">
               anāgateṣu tadvacca tarkaḥ kāryo vijānatā <br />
               manvantareṣu sarveṣu atītānāgateṣviha //
                <span class="ref">LiP_1,40.96</span></p>
            
            
            <p id="LiP_1.40.97">
               tulyābhimāninaḥ sarve nāmarūpairbhavantyuta <br />
               devā hyaṣṭavidhā ye ca ye ca manvantareśvarāḥ //
                <span class="ref">LiP_1,40.97</span></p>
            
            
            <p id="LiP_1.40.98">
               ṛṣayo manavaścaiva sarve tulyaprayojanāḥ <br />
               evaṃ varṇāśramāṇāṃ tu pravibhāgo yuge yuge //
                <span class="ref">LiP_1,40.98</span></p>
            
            
            <p id="LiP_1.40.99">
               yugasvabhāvaś ca tathā vidhatte vai tadā prabhuḥ <br />
               varṇāśramavibhāgāś ca yugāni yugasiddhayaḥ //
                <span class="ref">LiP_1,40.99</span></p>
            
            
            <p id="LiP_1.40.100">
               yugānāṃ parimāṇaṃ te kathitaṃ hi prasaṅgataḥ <br />
               vadāmi devīputratvaṃ padmayoneḥ samāsataḥ //
                <span class="ref">LiP_1,40.100</span></p>
            
            
            <p>iti śrīliṅgamahāpurāṇe pūrvabhāge caturyugaparimāṇaṃ nāma catvāriṃśo 'dhyāyaḥ</p>
            
            </div>
         
         <div id="d1e38874">
            
            indra uvāca
            
            <p id="LiP_1.41.1">
               punaḥ sasarja bhagavān prabhraṣṭāḥ pūrvavatprajāḥ <br />
               sahasrayugaparyante prabhāte tu pitāmahaḥ //
                <span class="ref">LiP_1,41.1</span></p>
            
            
            <p id="LiP_1.41.2">
               evaṃ parārdhe viprendra dviguṇe tu tathā gate <br />
               tadā dharāmbhasi vyāptā hy āpo vahnau samīraṇe //
                <span class="ref">LiP_1,41.2</span></p>
            
            
            <p id="LiP_1.41.3">
               vahniḥ samīraṇaścaiva vyomni tanmātrasaṃyutaḥ <br />
               indriyāṇi daśaikaṃ ca tanmātrāṇi dvijottama //
                <span class="ref">LiP_1,41.3</span></p>
            
            
            <p id="LiP_1.41.4">
               ahaṅkāramanuprāpya pralīnāstatkṣaṇādaho <br />
               abhimānastadā tatra mahāntaṃ vyāpya vai kṣaṇāt //
                <span class="ref">LiP_1,41.4</span></p>
            
            
            <p id="LiP_1.41.5">
               mahānapi tathā vyaktaṃ prāpya līno 'bhavaddvija <br />
               avyaktaṃ svaguṇaiḥ sārdhaṃ pralīnamabhavadbhave //
                <span class="ref">LiP_1,41.5</span></p>
            
            
            <p id="LiP_1.41.6">
               tataḥ sṛṣṭirabhūttasmāt pūrvavatpuruṣācchivāt <br />
               atha sṛṣṭāstadā tasya manasā tena mānasāḥ //
                <span class="ref">LiP_1,41.6</span></p>
            
            
            <p id="LiP_1.41.7">
               na vyavardhanta loke 'smin prajāḥ kamalayoninā <br />
               vṛddhyarthaṃ bhagavānbrahmā putrairvai mānasaiḥ saha //
                <span class="ref">LiP_1,41.7</span></p>
            
            
            <p id="LiP_1.41.8">
               duścaraṃ vicacāreśaṃ samuddiśya tapaḥ svayam <br />
               tuṣṭastu tapasā tasya bhavo jñātvā sa vāñchitam //
                <span class="ref">LiP_1,41.8</span></p>
            
            
            <p id="LiP_1.41.9">
               lalāṭamadhyaṃ nirbhidya brahmaṇaḥ puruṣasya tu <br />
               putrasnehamiti procya strīpuṃrūpo 'bhavattadā //
                <span class="ref">LiP_1,41.9</span></p>
            
            
            <p id="LiP_1.41.10">
               tasya putro mahādevo hy ardhanārīśvaro 'bhavat <br />
               dadāha bhagavānsarvaṃ brahmāṇaṃ ca jagadgurum //
                <span class="ref">LiP_1,41.10</span></p>
            
            
            <p id="LiP_1.41.11">
               athārdhamātrāṃ kalyāṇīm ātmanaḥ parameśvarīm <br />
               bubhuje yogamārgeṇa vṛddhyarthaṃ jagatāṃ śivaḥ //
                <span class="ref">LiP_1,41.11</span></p>
            
            
            <p id="LiP_1.41.12">
               tasyāṃ hariṃ ca brahmāṇaṃ sasarja parameśvaraḥ <br />
               viśveśvarastu viśvātmā cāstraṃ pāśupataṃ tathā //
                <span class="ref">LiP_1,41.12</span></p>
            
            
            <p id="LiP_1.41.13">
               tasmādbrahmā mahādevyāś cāṃśajaś ca haris tathā <br />
               aṇḍajaḥ padmajaścaiva bhavāṅgabhava eva ca //
                <span class="ref">LiP_1,41.13</span></p>
            
            
            <p id="LiP_1.41.14">
               etatte kathitaṃ sarvam itihāsaṃ purātanam <br />
               parārdhaṃ brahmaṇo yāvat tāvadbhūtiḥ samāsataḥ //
                <span class="ref">LiP_1,41.14</span></p>
            
            
            <p id="LiP_1.41.15">
               vairāgyaṃ brahmaṇo vakṣye tamodbhūtaṃ samāsataḥ <br />
               nārāyaṇo 'pi bhagavān dvidhā kṛtvātmanastanum //
                <span class="ref">LiP_1,41.15</span></p>
            
            
            <p id="LiP_1.41.16">
               sasarja sakalaṃ tasmāt svāṅgādeva carācaram <br />
               tato brahmāṇamasṛjad brahmā rudraṃ pitāmahaḥ //
                <span class="ref">LiP_1,41.16</span></p>
            
            
            <p id="LiP_1.41.17">
               mune kalpāntare rudro hariṃ brahmāṇam īśvaram <br />
               tato brahmāṇamasṛjan mune kalpāntare hariḥ //
                <span class="ref">LiP_1,41.17</span></p>
            
            
            <p id="LiP_1.41.18">
               nārāyaṇaṃ punarbrahmā brahmāṇaṃ ca punarbhavaḥ <br />
               tadā vicārya vai brahmā duḥkhaṃ saṃsāra ityajaḥ //
                <span class="ref">LiP_1,41.18</span></p>
            
            
            <p id="LiP_1.41.19">
               sargaṃ visṛjya cātmānam ātmanyeva niyojya ca <br />
               saṃhṛtya prāṇasañcāraṃ pāṣāṇa iva niścalaḥ //
                <span class="ref">LiP_1,41.19</span></p>
            
            
            <p id="LiP_1.41.20">
               daśavarṣasahasrāṇi samādhistho 'bhavatprabhuḥ <br />
               adhomukhaṃ tu yatpadmaṃ hṛdi saṃsthaṃ suśobhanam //
                <span class="ref">LiP_1,41.20</span></p>
            
            
            <p id="LiP_1.41.21">
               pūritaṃ pūrakeṇaiva prabuddhaṃ cābhavattadā <br />
               tadūrdhvavaktram abhavat kumbhakena nirodhitam //
                <span class="ref">LiP_1,41.21</span></p>
            
            
            <p id="LiP_1.41.22">
               tatpadmakarṇikāmadhye sthāpayāmāsa ceśvaram <br />
               tadomiti śivaṃ devam ardhamātrāparaṃ param //
                <span class="ref">LiP_1,41.22</span></p>
            
            
            <p id="LiP_1.41.23">
               mṛṇālatantubhāgaikaśatabhāge vyavasthitam <br />
               yamī yamaviśuddhātmā niyamyaivaṃ hṛdīśvaram //
                <span class="ref">LiP_1,41.23</span></p>
            
            
            <p id="LiP_1.41.24">
               yamapuṣpādibhiḥ pūjyaṃ yājyo hyayajadavyayam <br />
               tasya hṛtkamalasthasya niyogāccāṃśajo vibhuḥ //
                <span class="ref">LiP_1,41.24</span></p>
            
            
            <p id="LiP_1.41.25">
               lalāṭamasya nirbhidya prādurāsītpitāmahāt <br />
               lohito 'bhūt svayaṃ nīlaḥ śivasya hṛdayodbhavaḥ //
                <span class="ref">LiP_1,41.25</span></p>
            
            
            <p id="LiP_1.41.26">
               vahneścaiva tu saṃyogāt prakṛtya puruṣaḥ prabhuḥ <br />
               nīlaś ca lohitaścaiva yataḥ kālākṛtiḥ pumān //
                <span class="ref">LiP_1,41.26</span></p>
            
            
            <p id="LiP_1.41.27">
               nīlalohita ityuktas tena devena vai prabhuḥ <br />
               brahmaṇā bhagavānkālaḥ prītātmā cābhavadvibhuḥ //
                <span class="ref">LiP_1,41.27</span></p>
            
            
            <p id="LiP_1.41.28">
               suprītamanasaṃ devaṃ tuṣṭāva ca pitāmahaḥ <br />
               nāmāṣṭakena viśvātmā viśvātmānaṃ mahāmune //
                <span class="ref">LiP_1,41.28</span></p>
            
            pitāmaha uvāca
            
            <p id="LiP_1.41.29">
               namaste bhagavan rudra bhāskarāmitatejase <br />
               namo bhavāya devāya rasāyāmbumayāya te //
                <span class="ref">LiP_1,41.29</span></p>
            
            
            <p id="LiP_1.41.30">
               śarvāya kṣitirūpāya sadā surabhiṇe namaḥ <br />
               īśāya vāyave tubhyaṃ saṃsparśāya namo namaḥ //
                <span class="ref">LiP_1,41.30</span></p>
            
            
            <p id="LiP_1.41.31">
               paśūnāṃ pataye caiva pāvakāyātitejase <br />
               bhīmāya vyomarūpāya śabdamātrāya te namaḥ //
                <span class="ref">LiP_1,41.31</span></p>
            
            
            <p id="LiP_1.41.32">
               mahādevāya somāya amṛtāya namo 'stu te <br />
               ugrāya yajamānāya namaste karmayogine //
                <span class="ref">LiP_1,41.32</span></p>
            
            
            <p id="LiP_1.41.33">
               yaḥ paṭhecchṛṇuyādvāpi paitāmahamimaṃ stavam <br />
               rudrāya kathitaṃ viprāñ śrāvayedvā samāhitaḥ //
                <span class="ref">LiP_1,41.33</span></p>
            
            
            <p id="LiP_1.41.34">
               aṣṭamūrtestu sāyujyaṃ varṣādekādavāpnuyāt <br />
               evaṃ stutvā mahādevam avaikṣata pitāmahaḥ //
                <span class="ref">LiP_1,41.34</span></p>
            
            
            <p id="LiP_1.41.35">
               tadāṣṭadhā mahādevaḥ samātiṣṭhatsamantataḥ <br />
               tadā prakāśate bhānuḥ kṛṣṇavartmā niśākaraḥ //
                <span class="ref">LiP_1,41.35</span></p>
            
            
            <p id="LiP_1.41.36">
               kṣitirvāyuḥ pumānaṃbhaḥ suṣiraṃ sarvagaṃ tathā <br />
               tadāprabhṛti taṃ prāhur aṣṭamūrtiritīśvaram //
                <span class="ref">LiP_1,41.36</span></p>
            
            
            <p id="LiP_1.41.37">
               aṣṭamūrteḥ prasādena virañciścāsṛjatpunaḥ <br />
               sṛṣṭvaitad akhilaṃ brahmā punaḥ kalpāntare prabhuḥ //
                <span class="ref">LiP_1,41.37</span></p>
            
            
            <p id="LiP_1.41.38">
               sahasrayugaparyantaṃ saṃsupte ca carācare <br />
               prajāḥ sraṣṭumanās tepe tata ugraṃ tapo mahat //
                <span class="ref">LiP_1,41.38</span></p>
            
            
            <p id="LiP_1.41.39">
               tasyaivaṃ tapyamānasya na kiṃcitsamavartata <br />
               tato dīrgheṇa kālena duḥkhātkrodho vyajāyata //
                <span class="ref">LiP_1,41.39</span></p>
            
            
            <p id="LiP_1.41.40">
               krodhāviṣṭasya netrābhyāṃ prāpatannaśrubindavaḥ <br />
               tatastebhyo 'śrubindubhyo bhūtāḥ pretāstadābhavan //
                <span class="ref">LiP_1,41.40</span></p>
            
            
            <p id="LiP_1.41.41">
               sarvāṃstānagrajāndṛṣṭvā bhūtapretaniśācarān <br />
               anindata tadā devo brahmātmānam ajo vibhuḥ //
                <span class="ref">LiP_1,41.41</span></p>
            
            
            <p id="LiP_1.41.42">
               jahau prāṇāṃś ca bhagavān krodhāviṣṭaḥ prajāpatiḥ <br />
               tataḥ prāṇamayo rudraḥ prādurāsītprabhormukhāt //
                <span class="ref">LiP_1,41.42</span></p>
            
            
            <p id="LiP_1.41.43">
               ardhanārīśvaro bhūtvā bālārkasadṛśadyutiḥ <br />
               tadaikādaśadhātmānaṃ pravibhajya vyavasthitaḥ //
                <span class="ref">LiP_1,41.43</span></p>
            
            
            <p id="LiP_1.41.44">
               ardhenāṃśena sarvātmā sasarjāsau śivāmumām <br />
               sā cāsṛjattadā lakṣmīṃ durgāṃ śreṣṭhāṃ sarasvatīm //
                <span class="ref">LiP_1,41.44</span></p>
            
            
            <p id="LiP_1.41.45">
               vāmāṃ raudrīṃ mahāmāyāṃ vaiṣṇavīṃ vārijekṣaṇām <br />
               kalāṃ vikiriṇīṃ caiva kālīṃ kamalavāsinīm //
                <span class="ref">LiP_1,41.45</span></p>
            
            
            <p id="LiP_1.41.46">
               balavikariṇīṃ devīṃ balapramathinīṃ tathā <br />
               sarvabhūtasya damanīṃ sasṛje ca manonmanīm //
                <span class="ref">LiP_1,41.46</span></p>
            
            
            <p id="LiP_1.41.47">
               tathānyā bahavaḥ sṛṣṭās tayā nāryaḥ sahasraśaḥ <br />
               rudraiścaiva mahādevas tābhistribhuvaneśvaraḥ //
                <span class="ref">LiP_1,41.47</span></p>
            
            
            <p id="LiP_1.41.48">
               sarvātmanaś ca tasyāgre hy atiṣṭhatparameśvaraḥ <br />
               mṛtasya tasya devasya brahmaṇaḥ parameṣṭhinaḥ //
                <span class="ref">LiP_1,41.48</span></p>
            
            
            <p id="LiP_1.41.49">
               ghṛṇī dadau punaḥ prāṇān brahmaputro maheśvaraḥ <br />
               brahmaṇaḥ pradadau prāṇān ātmasthāṃstu tadā prabhuḥ //
                <span class="ref">LiP_1,41.49</span></p>
            
            
            <p id="LiP_1.41.50">
               prahṛṣṭo 'bhūttato rudraḥ kiṃcitpratyāgatāsavam <br />
               abhyabhāṣata deveśo brahmāṇaṃ paramaṃ vacaḥ //
                <span class="ref">LiP_1,41.50</span></p>
            
            
            <p id="LiP_1.41.51">
               mā bhairdeva mahābhāga viriñca jagatāṃ guro <br />
               mayeha sthāpitāḥ prāṇās tasmāduttiṣṭha vai prabho //
                <span class="ref">LiP_1,41.51</span></p>
            
            
            <p id="LiP_1.41.52">
               śrutvā vacastatastasya svapnabhūtaṃ manogatam <br />
               pitāmahaḥ prasannātmā netraiḥ phullāmbujaprabhaiḥ //
                <span class="ref">LiP_1,41.52</span></p>
            
            
            <p id="LiP_1.41.53">
               tataḥ pratyāgataprāṇaḥ samudaikṣan maheśvaram <br />
               sa udvīkṣya ciraṃ kālaṃ snigdhagaṃbhīrayā girā //
                <span class="ref">LiP_1,41.53</span></p>
            
            
            <p id="LiP_1.41.54">
               uvāca bhagavān brahmā samutthāya kṛtāñjaliḥ <br />
               bho bho vada mahābhāga ānandayasi me manaḥ //
                <span class="ref">LiP_1,41.54</span></p>
            
            
            <p id="LiP_1.41.55">
               ko bhavān aṣṭamūrtir vai sthita ekādaśātmakaḥ <br />
               indra uvāca
               tasya tadvacanaṃ śrutvā vyājahāra maheśvaraḥ //
                <span class="ref">LiP_1,41.55</span></p>
            
            
            <p id="LiP_1.41.56">
               spṛśankarābhyāṃ brahmāṇaṃ sukhābhyāṃ sa surārihā <br />
               śrīśaṅkara uvāca
               māṃ viddhi paramātmānam enāṃ māyāmajāmiti //
                <span class="ref">LiP_1,41.56</span></p>
            
            
            <p id="LiP_1.41.57">
               ete vai saṃsthitā rudrās tvāṃ rakṣitumihāgatāḥ <br />
               tataḥ praṇamya taṃ brahmā devadevamuvāca ha //
                <span class="ref">LiP_1,41.57</span></p>
            
            
            <p id="LiP_1.41.58">
               kṛtāñjalipuṭo bhūtvā harṣagadgadayā girā <br />
               bhagavandevadeveśa duḥkhairākulito hyaham //
                <span class="ref">LiP_1,41.58</span></p>
            
            
            <p id="LiP_1.41.59">
               saṃsārānmoktumīśāna māmihārhasi śaṅkara <br />
               tataḥ prahasya bhagavān pitāmahamumāpatiḥ //
                <span class="ref">LiP_1,41.59</span></p>
            
            
            <p id="LiP_1.41.60">
               tadā rudrairjagannāthas tayā cāntardadhe vibhuḥ <br />
               indra uvāca
               tasmācchilāda lokeṣu durlabho vai tvayonijaḥ //
                <span class="ref">LiP_1,41.60</span></p>
            
            
            <p id="LiP_1.41.61">
               mṛtyuhīnaḥ pumānviddhi samṛtyuḥ padmajo 'pi saḥ <br />
               kiṃtu deveśvaro rudraḥ prasīdati yadīśvaraḥ //
                <span class="ref">LiP_1,41.61</span></p>
            
            
            <p id="LiP_1.41.62">
               na durlabho mṛtyuhīnas tava putro hyayonijaḥ <br />
               mayā ca viṣṇunā caiva brahmaṇā ca mahātmanā //
                <span class="ref">LiP_1,41.62</span></p>
            
            
            <p id="LiP_1.41.63">
               ayonijaṃ mṛtyuhīnam asamarthaṃ niveditum <br />
               śailādiruvāca
               evaṃ vyāhṛtya viprendram anugṛhya ca taṃ ghṛṇī //
                <span class="ref">LiP_1,41.63</span></p>
            
            
            <p id="LiP_1.41.64">
               devairvṛto yayau devaḥ sitenebhena vai prabhuḥ //
                <span class="ref">LiP_1,41.64</span></p>
            
            
            <p>iti śrīliṅgamahāpurāṇe pūrvabhāge indravākyaṃ nāmaikacatvāriṃśo 'dhyāyaḥ</p>
            
            </div>
         
         <div id="d1e40110">
            
            sūta uvāca
            
            <p id="LiP_1.42.1">
               gate puṇye ca varade sahasrākṣe śilāśanaḥ <br />
               ārādhayanmahādevaṃ tapasātoṣayadbhavam //
                <span class="ref">LiP_1,42.1</span></p>
            
            
            <p id="LiP_1.42.2">
               atha tasyaivamaniśaṃ tatparasya dvijasya tu <br />
               divyaṃ varṣasahasraṃ tu gataṃ kṣaṇamivādbhutam //
                <span class="ref">LiP_1,42.2</span></p>
            
            
            <p id="LiP_1.42.3">
               valmīkenāvṛtāṅgaś ca lakṣyaḥ kīṭagaṇairmuniḥ <br />
               vajrasūcīmukhaiścānyai raktakīṭaiś ca sarvataḥ //
                <span class="ref">LiP_1,42.3</span></p>
            
            
            <p id="LiP_1.42.4">
               nirmāṃsarudhiratvag vai nirlepaḥ kuḍyavat sthitaḥ <br />
               asthiśeṣo 'bhavatpaścāt tamamanyata śaṅkaraḥ //
                <span class="ref">LiP_1,42.4</span></p>
            
            
            <p id="LiP_1.42.5">
               yadā spṛṣṭo munistena kareṇa ca smarāriṇā <br />
               tadaiva muniśārdūlaś cotsasarja klamaṃ dvijaḥ //
                <span class="ref">LiP_1,42.5</span></p>
            
            
            <p id="LiP_1.42.6">
               tapatastasya tapasā prabhustuṣṭātha śaṅkaraḥ <br />
               tuṣṭastavetyathovāca sagaṇaścomayā saha //
                <span class="ref">LiP_1,42.6</span></p>
            
            
            <p id="LiP_1.42.7">
               tapasānena kiṃ kāryaṃ bhavataste mahāmate <br />
               dadāmi putraṃ sarvajñaṃ sarvaśāstrārthapāragam //
                <span class="ref">LiP_1,42.7</span></p>
            
            
            <p id="LiP_1.42.8">
               tataḥ praṇamya deveśaṃ stutvovāca śilāśanaḥ <br />
               harṣagadgadayā vācā somaṃ somavibhūṣaṇam //
                <span class="ref">LiP_1,42.8</span></p>
            
            śilāda uvāca
            
            <p id="LiP_1.42.9">
               bhagavandevadeveśa tripurārdana śaṅkara <br />
               ayonijaṃ mṛtyuhīnaṃ putramicchāmi sattama //
                <span class="ref">LiP_1,42.9</span></p>
            
            sūta uvāca
            
            <p id="LiP_1.42.10">
               pūrvamārādhitaḥ prāha tapasā parameśvaraḥ <br />
               śilādaṃ brahmaṇā rudraḥ prītyā paramayā punaḥ //
                <span class="ref">LiP_1,42.10</span></p>
            
            śrīdevadeva uvāca
            
            <p id="LiP_1.42.11">
               pūrvamārādhito vipra brahmaṇāhaṃ tapodhana <br />
               tapasā cāvatārārthaṃ munibhiś ca surottamaiḥ //
                <span class="ref">LiP_1,42.11</span></p>
            
            
            <p id="LiP_1.42.12">
               tava putro bhaviṣyāmi nandināmnā tvayonijaḥ <br />
               pitā bhaviṣyasi mama piturvai jagatāṃ mune //
                <span class="ref">LiP_1,42.12</span></p>
            
            
            <p id="LiP_1.42.13">
               evamuktvā muniṃ prekṣya praṇipatya sthitaṃ ghṛṇī <br />
               somaḥ somopamaḥ prītas tatraivāntaradhīyata //
                <span class="ref">LiP_1,42.13</span></p>
            
            
            <p id="LiP_1.42.14">
               labdhaputraḥ pitā rudrāt prīto mama mahāmune <br />
               yajñāṅgaṇaṃ mahatprāpya yajñārthaṃ yajñavittamaḥ //
                <span class="ref">LiP_1,42.14</span></p>
            
            
            <p id="LiP_1.42.15">
               tadaṅgaṇādahaṃ śaṃbhos tanujastasya cājñayā <br />
               saṃjātaḥ pūrvamevāhaṃ yugāntāgnisamaprabhaḥ //
                <span class="ref">LiP_1,42.15</span></p>
            
            
            <p id="LiP_1.42.16">
               vavarṣustadā puṣkarāvartakādyā jaguḥ khecarāḥ kinnarāḥ siddhasādhyāḥ <br />
               śilādātmajatvaṃ gate mayyupendraḥ sasarjātha vṛṣṭiṃ supuṣpaughamiśrām //
                <span class="ref">LiP_1,42.16</span></p>
            
            
            <p id="LiP_1.42.17">
               māṃ dṛṣṭvā kālasūryābhaṃ jaṭāmukuṭadhāriṇam <br />
               tryakṣaṃ caturbhujaṃ bālaṃ śūlaṭaṅkagadādharam //
                <span class="ref">LiP_1,42.17</span></p>
            
            
            <p id="LiP_1.42.18">
               vajriṇaṃ vajradaṃṣṭraṃ ca vajriṇārādhitaṃ śiśum <br />
               vajrakuṇḍalinaṃ ghoraṃ nīradopamaniḥsvanam //
                <span class="ref">LiP_1,42.18</span></p>
            
            
            <p id="LiP_1.42.19">
               brahmādyāstuṣṭuvuḥ sarve surendraś ca munīśvarāḥ <br />
               neduḥ samantataḥ sarve nanṛtuścāpsarogaṇāḥ //
                <span class="ref">LiP_1,42.19</span></p>
            
            
            <p id="LiP_1.42.20">
               ṛṣayo muniśārdūla ṛgyajuḥsāmasaṃbhavaiḥ <br />
               mantrairmāheśvaraiḥ stutvā sampraṇemurmudānvitāḥ //
                <span class="ref">LiP_1,42.20</span></p>
            
            
            <p id="LiP_1.42.21">
               brahmā hariś ca rudraś ca śakraḥ sākṣācchivāṃbikā <br />
               jīvaścendurmahātejā bhāskaraḥ pavano 'nalaḥ //
                <span class="ref">LiP_1,42.21</span></p>
            
            
            <p id="LiP_1.42.22">
               īśāno nirṛtiryakṣo yamo varuṇa eva ca <br />
               viśvedevās tathā rudrā vasavaś ca mahābalāḥ //
                <span class="ref">LiP_1,42.22</span></p>
            
            
            <p id="LiP_1.42.23">
               lakṣmīḥ sākṣācchacī jyeṣṭhā devī caiva sarasvatī <br />
               aditiś ca ditiścaiva śraddhā lajjā dhṛtis tathā //
                <span class="ref">LiP_1,42.23</span></p>
            
            
            <p id="LiP_1.42.24">
               nandā bhadrā ca surabhī suśīlā sumanās tathā <br />
               vṛṣendraś ca mahātejā dharmo dharmātmajas tathā //
                <span class="ref">LiP_1,42.24</span></p>
            
            
            <p id="LiP_1.42.25">
               āvṛtya māṃ tathāliṅgya tuṣṭuvurmunisattama <br />
               śilādo 'pi munirdṛṣṭvā pitā me tādṛśaṃ tadā //
                <span class="ref">LiP_1,42.25</span></p>
            
            
            <p id="LiP_1.42.26">
               prītyā praṇamya puṇyātmā tuṣṭāveṣṭapradaṃ sutam <br />
               śilāda uvāca
               bhagavandevadeveśa triyaṃbaka mamāvyaya //
                <span class="ref">LiP_1,42.26</span></p>
            
            
            <p id="LiP_1.42.27">
               putro 'si jagatāṃ yasmāt trātā duḥkhāddhi kiṃ punaḥ <br />
               rakṣako jagatāṃ yasmāt pitā me putra sarvaga //
                <span class="ref">LiP_1,42.27</span></p>
            
            
            <p id="LiP_1.42.28">
               ayonija namastubhyaṃ jagadyone pitāmaha <br />
               pitā putra maheśāna jagatāṃ ca jagadguro //
                <span class="ref">LiP_1,42.28</span></p>
            
            
            <p id="LiP_1.42.29">
               vatsa vatsa mahābhāga pāhi māṃ parameśvara <br />
               tvayāhaṃ nandito yasmān nandī nāmnā sureśvara //
                <span class="ref">LiP_1,42.29</span></p>
            
            
            <p id="LiP_1.42.30">
               tasmānnandaya māṃ nandin namāmi jagadīśvaram <br />
               prasīda pitarau me 'dya rudralokaṃ gatau vibho //
                <span class="ref">LiP_1,42.30</span></p>
            
            
            <p id="LiP_1.42.31">
               pitāmahaś ca bho nandin navatīrṇe maheśvare <br />
               mamaiva saphalaṃ loke janma vai jagatāṃ prabho //
                <span class="ref">LiP_1,42.31</span></p>
            
            
            <p id="LiP_1.42.32">
               avatīrṇe sute nandin rakṣārthaṃ mahyamīśvara <br />
               tubhyaṃ namaḥ sureśāna nandīśvara namo 'stu te //
                <span class="ref">LiP_1,42.32</span></p>
            
            
            <p id="LiP_1.42.33">
               putra pāhi mahābāho devadeva jagadguro <br />
               putratvameva nandīśa matvā yatkīrtitaṃ mayā //
                <span class="ref">LiP_1,42.33</span></p>
            
            
            <p id="LiP_1.42.34">
               tvayā tatkṣamyatāṃ vatsa stavastavya surāsuraiḥ <br />
               yaḥ paṭhecchṛṇuyādvāpi mama putraprabhāṣitam //
                <span class="ref">LiP_1,42.34</span></p>
            
            
            <p id="LiP_1.42.35">
               śrāvayedvā dvijān bhaktyā mayā sārdhaṃ sa modate <br />
               evaṃ stutvā sutaṃ bālaṃ praṇamya bahumānataḥ //
                <span class="ref">LiP_1,42.35</span></p>
            
            
            <p id="LiP_1.42.36">
               munīśvarāṃś ca samprekṣya śilāda uvāca suvrataḥ <br />
               paśyadhvaṃ munayaḥ sarve mahābhāgyaṃ mamāvyayaḥ //
                <span class="ref">LiP_1,42.36</span></p>
            
            
            <p id="LiP_1.42.37">
               nandī yajñāṅgaṇe devaś cāvatīrṇo yataḥ prabhuḥ <br />
               matsamaḥ kaḥ pumāṃlloke devo vā dānavo 'pi vā //
                <span class="ref">LiP_1,42.37</span></p>
            
            
            <p id="LiP_1.42.38">
               eṣa nandī yato jāto yajñabhūmau hitāya me //
                <span class="ref">LiP_1,42.38</span></p>
            
            
            <p>iti śrīliṅgamahāpurāṇe pūrvabhāge nandikeśvarotpattir nāma dvicatvāriṃśo 'dhyāyaḥ</p>
            
            </div>
         
         <div id="d1e40846">
            
            nandikeśvara uvāca
            
            <p id="LiP_1.43.1">
               mayā saha pitā hṛṣṭaḥ praṇamya ca maheśvaram <br />
               uṭajaṃ svaṃ jagāmāśu nidhiṃ labdhveva nirdhanaḥ //
                <span class="ref">LiP_1,43.1</span></p>
            
            
            <p id="LiP_1.43.2">
               yadāgato 'hamuṭajaṃ śilādasya mahāmune <br />
               tadā vai daivikaṃ rūpaṃ tyaktvā mānuṣyam āsthitaḥ //
                <span class="ref">LiP_1,43.2</span></p>
            
            
            <p id="LiP_1.43.3">
               naṣṭā caiva smṛtirdivyā yena kenāpi kāraṇāt <br />
               mānuṣyamāsthitaṃ dṛṣṭvā pitā me lokapūjitaḥ //
                <span class="ref">LiP_1,43.3</span></p>
            
            
            <p id="LiP_1.43.4">
               vilalāpātiduḥkhārtaḥ svajanaiś ca samāvṛtaḥ <br />
               jātakarmādikāścaiva cakāra mama sarvavit //
                <span class="ref">LiP_1,43.4</span></p>
            
            
            <p id="LiP_1.43.5">
               śālaṅkāyanaputro vai śilādaḥ putravatsalaḥ <br />
               upadiṣṭā hi tenaiva ṛkśākhā yajuṣas tathā //
                <span class="ref">LiP_1,43.5</span></p>
            
            
            <p id="LiP_1.43.6">
               sāmaśākhāsahasraṃ ca sāṅgopāṅgaṃ mahāmune <br />
               āyurvedaṃ dhanurvedaṃ gāndharvaṃ cāśvalakṣaṇam //
                <span class="ref">LiP_1,43.6</span></p>
            
            
            <p id="LiP_1.43.7">
               hastināṃ caritaṃ caiva narāṇāṃ caiva lakṣaṇam <br />
               sampūrṇe saptame varṣe tato 'tha munisattamau //
                <span class="ref">LiP_1,43.7</span></p>
            
            
            <p id="LiP_1.43.8">
               mitrāvaruṇanāmānau tapoyogabalānvitau <br />
               tasyāśramaṃ gatau divyau draṣṭuṃ māṃ cājñayā vibhoḥ //
                <span class="ref">LiP_1,43.8</span></p>
            
            
            <p id="LiP_1.43.9">
               ūcatuś ca mahātmānau māṃ nirīkṣya muhurmuhuḥ <br />
               tāta nandyayamalpāyuḥ sarvaśāstrārthapāragaḥ //
                <span class="ref">LiP_1,43.9</span></p>
            
            
            <p id="LiP_1.43.10">
               na dṛṣṭamevamāścaryam āyurvarṣādataḥ param <br />
               ityuktavati viprendraḥ śilādaḥ putravatsalaḥ //
                <span class="ref">LiP_1,43.10</span></p>
            
            
            <p id="LiP_1.43.11">
               samāliṅgya ca duḥkhārto rurodātīva visvaram <br />
               hā putra putra putreti papāta ca samantataḥ //
                <span class="ref">LiP_1,43.11</span></p>
            
            
            <p id="LiP_1.43.12">
               aho balaṃ daivavidher vidhātuśceti duḥkhitaḥ <br />
               tasya cārtasvaraṃ śrutvā tadāśramanivāsinaḥ //
                <span class="ref">LiP_1,43.12</span></p>
            
            
            <p id="LiP_1.43.13">
               nipeturvihvalātyarthaṃ rakṣāścakruś ca maṅgalam <br />
               tuṣṭuvuś ca mahādevaṃ triyaṃbakamumāpatim //
                <span class="ref">LiP_1,43.13</span></p>
            
            
            <p id="LiP_1.43.14">
               hutvā triyaṃbakenaiva madhunaiva ca saṃplutām <br />
               dūrvāmayutasaṃkhyātāṃ sarvadravyasamanvitām //
                <span class="ref">LiP_1,43.14</span></p>
            
            
            <p id="LiP_1.43.15">
               pitā vigatasaṃjñaś ca tathā caiva pitāmahaḥ <br />
               viceṣṭaś ca lalāpāsau mṛtavannipapāta ca //
                <span class="ref">LiP_1,43.15</span></p>
            
            
            <p id="LiP_1.43.16">
               mṛtyor bhīto 'ham acirāc chirasā cābhivandya tam <br />
               mṛtavatpatitaṃ sākṣāt pitaraṃ ca pitāmaham //
                <span class="ref">LiP_1,43.16</span></p>
            
            
            <p id="LiP_1.43.17">
               pradakṣiṇīkṛtya ca taṃ rudrajāpyarato 'bhavam <br />
               hṛtpuṇḍarīke suṣire dhyātvā devaṃ triyaṃbakam //
                <span class="ref">LiP_1,43.17</span></p>
            
            
            <p id="LiP_1.43.18">
               tryakṣaṃ daśabhujaṃ śāntaṃ pañcavaktraṃ sadāśivam <br />
               saritaścāntare puṇye sthitaṃ māṃ parameśvaraḥ //
                <span class="ref">LiP_1,43.18</span></p>
            
            
            <p id="LiP_1.43.19">
               tuṣṭo 'bravīnmahādevaḥ somaḥ somārdhabhūṣaṇaḥ <br />
               vatsa nandinmahābāho mṛtyorbhītiḥ kutastava //
                <span class="ref">LiP_1,43.19</span></p>
            
            
            <p id="LiP_1.43.20">
               mayaiva preṣitau viprau matsamastvaṃ na saṃśayaḥ <br />
               vatsainattava dehaṃ ca laukikaṃ paramārthataḥ //
                <span class="ref">LiP_1,43.20</span></p>
            
            
            <p id="LiP_1.43.21">
               nāstyeva daivikaṃ dṛṣṭaṃ śilādena purā tava <br />
               devaiś ca munibhiḥ siddhair gandharvairdānavottamaiḥ //
                <span class="ref">LiP_1,43.21</span></p>
            
            
            <p id="LiP_1.43.22">
               pūjitaṃ yatpurā vatsa daivikaṃ nandikeśvara <br />
               saṃsārasya svabhāvo 'yaṃ sukhaṃ duḥkhaṃ punaḥ punaḥ //
                <span class="ref">LiP_1,43.22</span></p>
            
            
            <p id="LiP_1.43.23">
               nṛṇāṃ yoniparityāgaḥ sarvathaiva vivekinaḥ <br />
               evamuktvā tu māṃ sākṣāt sarvadevamaheśvaraḥ //
                <span class="ref">LiP_1,43.23</span></p>
            
            
            <p id="LiP_1.43.24">
               karābhyāṃ suśubhābhyāṃ ca ubhābhyāṃ parameśvaraḥ <br />
               pasparśa bhagavān rudraḥ paramārtiharo haraḥ //
                <span class="ref">LiP_1,43.24</span></p>
            
            
            <p id="LiP_1.43.25">
               uvāca ca mahādevas tuṣṭātmā vṛṣabhadhvajaḥ <br />
               nirīkṣya gaṇapāṃścaiva devīṃ himavataḥ sutām //
                <span class="ref">LiP_1,43.25</span></p>
            
            
            <p id="LiP_1.43.26">
               samālokya ca tuṣṭātmā mahādevaḥ sureśvaraḥ <br />
               ajaro jarayā tyakto nityaṃ duḥkhavivarjitaḥ //
                <span class="ref">LiP_1,43.26</span></p>
            
            
            <p id="LiP_1.43.27">
               akṣayaścāvyayaścaiva sapitā sasuhṛjjanaḥ <br />
               mameṣṭo gaṇapaścaiva madvīryo matparākramaḥ //
                <span class="ref">LiP_1,43.27</span></p>
            
            
            <p id="LiP_1.43.28">
               iṣṭo mama sadā caiva mama pārśvagataḥ sadā <br />
               madbalaścaiva bhavitā mahāyogabalānvitaḥ //
                <span class="ref">LiP_1,43.28</span></p>
            
            
            <p id="LiP_1.43.29">
               evamuktvā ca māṃ devo bhagavān sagaṇastadā <br />
               kuśeśayamayīṃ mālāṃ samunmucyātmanastadā //
                <span class="ref">LiP_1,43.29</span></p>
            
            
            <p id="LiP_1.43.30">
               ābabandha mahātejā mama devo vṛṣadhvajaḥ <br />
               tayāhaṃ mālayā jātaḥ śubhayā kaṇṭhasaktayā //
                <span class="ref">LiP_1,43.30</span></p>
            
            
            <p id="LiP_1.43.31">
               tryakṣo daśabhujaścaiva dvitīya iva śaṅkaraḥ <br />
               tata eva samādāya hastena parameśvaraḥ //
                <span class="ref">LiP_1,43.31</span></p>
            
            
            <p id="LiP_1.43.32">
               uvāca brūhi kiṃ te 'dya dadāmi varamuttamam <br />
               tato jaṭāśritaṃ vāri gṛhītvā cātinirmalam //
                <span class="ref">LiP_1,43.32</span></p>
            
            
            <p id="LiP_1.43.33">
               uktā nadī bhavasveti utsasarja vṛṣadhvajaḥ <br />
               tataḥ sā divyatoyā ca pūrṇāsitajalā śubhā //
                <span class="ref">LiP_1,43.33</span></p>
            
            
            <p id="LiP_1.43.34">
               padmotpalavanopetā prāvartata mahānadī <br />
               tāmāha ca mahādevo nadīṃ paramaśobhanām //
                <span class="ref">LiP_1,43.34</span></p>
            
            
            <p id="LiP_1.43.35">
               yasmājjaṭodakādeva pravṛttā tvaṃ mahānadī <br />
               tasmājjaṭodakā puṇyā bhaviṣyasi saridvarā //
                <span class="ref">LiP_1,43.35</span></p>
            
            
            <p id="LiP_1.43.36">
               tvayi snātvā naraḥ kaścit sarvapāpaiḥ pramucyate <br />
               tato devyā mahādevaḥ śilādatanayaṃ prabhuḥ //
                <span class="ref">LiP_1,43.36</span></p>
            
            
            <p id="LiP_1.43.37">
               putraste 'yamiti procya pādayoḥ saṃnyapātayat <br />
               sā māmāghrāya śirasi pāṇibhyāṃ parimārjatī //
                <span class="ref">LiP_1,43.37</span></p>
            
            
            <p id="LiP_1.43.38">
               putrapremṇābhyaṣiñcacca srotobhistanayaistribhiḥ <br />
               payasā śaṅkhagaureṇa devadevaṃ nirīkṣya sā //
                <span class="ref">LiP_1,43.38</span></p>
            
            
            <p id="LiP_1.43.39">
               tāni srotāṃsi trīṇyasyāḥ srotasvinyo 'bhavaṃstadā <br />
               nadīṃ trisrotasaṃ devo bhagavānavadadbhavaḥ //
                <span class="ref">LiP_1,43.39</span></p>
            
            
            <p id="LiP_1.43.40">
               trisrotasaṃ nadīṃ dṛṣṭvā vṛṣaḥ paramaharṣitaḥ <br />
               nanāda nādāttasmācca saridanyā tato 'bhavat //
                <span class="ref">LiP_1,43.40</span></p>
            
            
            <p id="LiP_1.43.41">
               vṛṣadhvaniriti khyātā devadevena sā nadī <br />
               jāṃbūnadamayaṃ citraṃ sarvaratnamayaṃ śubham //
                <span class="ref">LiP_1,43.41</span></p>
            
            
            <p id="LiP_1.43.42">
               svaṃ devaścādbhutaṃ divyaṃ nirmitaṃ viśvakarmaṇā <br />
               mukuṭaṃ cābabandheśo mama mūrdhni vṛṣadhvajaḥ //
                <span class="ref">LiP_1,43.42</span></p>
            
            
            <p id="LiP_1.43.43">
               kuṇḍale ca śubhe divye vajravaiḍūryabhūṣite <br />
               ābabandha mahādevaḥ svayameva maheśvaraḥ //
                <span class="ref">LiP_1,43.43</span></p>
            
            
            <p id="LiP_1.43.44">
               māṃ tathābhyarcitaṃ vyomni dṛṣṭvā meghaiḥ prabhākaraḥ <br />
               meghāṃbhasā cābhyaṣiñcac chilādanam atho mune //
                <span class="ref">LiP_1,43.44</span></p>
            
            
            <p id="LiP_1.43.45">
               tasyābhiṣiktasya tadā pravṛttā srotasā bhṛśam <br />
               yasmāt suvarṇānniḥsṛtya nadyeṣā sampravartate //
                <span class="ref">LiP_1,43.45</span></p>
            
            
            <p id="LiP_1.43.46">
               svarṇodaketi tāmāha devadevastriyaṃbakaḥ <br />
               jāmbūnadamayādyasmād dvitīyā mukuṭācchubhā //
                <span class="ref">LiP_1,43.46</span></p>
            
            
            <p id="LiP_1.43.47">
               prāvartata nadī puṇyā ūcur jambūnadīti tām <br />
               etatpañcanadaṃ nāma japyeśvarasamīpagam //
                <span class="ref">LiP_1,43.47</span></p>
            
            
            <p id="LiP_1.43.48">
               yaḥ pañcanadamāsādya snātvā japyeśvareśvaram <br />
               pūjayecchivasāyujyaṃ prayātyeva na saṃśayaḥ //
                <span class="ref">LiP_1,43.48</span></p>
            <span class="note">Devī adopts Nandin</span>
            
            <p id="LiP_1.43.49">
               atha devo mahādevaḥ sarvabhūtapatirbhavaḥ <br />
               devīmuvāca śarvāṇīm umāṃ girisutāmajām //
                <span class="ref">LiP_1,43.49</span></p>
            
            
            <p id="LiP_1.43.50">
               devī nandīśvaraṃ devam abhiṣiñcāmi bhūtapam <br />
               gaṇendraṃ vyāhariṣyāmi kiṃ vā tvaṃ manyase 'vyaye //
                <span class="ref">LiP_1,43.50</span></p>
            
            
            <p id="LiP_1.43.51">
               tasya tadvacanaṃ śrutvā bhavānī harṣitānanā <br />
               smayantī varadaṃ prāha bhavaṃ bhūtapatiṃ patim //
                <span class="ref">LiP_1,43.51</span></p>
            
            
            <p id="LiP_1.43.52">
               sarvalokādhipatyaṃ ca gaṇeśatvaṃ tathaiva ca <br />
               dātumarhasi deveśa śailādistanayo mama //
                <span class="ref">LiP_1,43.52</span></p>
            
            
            <p id="LiP_1.43.53">
               tataḥ sa bhagavāñśarvaḥ sarvalokeśvareśvaraḥ <br />
               sasmāra gaṇapān divyān devadevo vṛṣadhvajaḥ //
                <span class="ref">LiP_1,43.53</span></p>
            
            
            <p>iti śrīliṅgamahāpurāṇe pūrvabhāge nandikeśvaraprādurbhāvanandikeśvarābhiṣekamantro
               nāma tricatvāriṃśo 'dhyāyaḥ</p>
            
            </div>
         
         <div id="d1e41871">
            
            śailādiruvāca
            
            <p id="LiP_1.44.1">
               smaraṇādeva rudrasya samprāptāś ca gaṇeśvarāḥ <br />
               sarve sahasrahastāś ca sahasrāyudhapāṇayaḥ //
                <span class="ref">LiP_1,44.1</span></p>
            
            
            <p id="LiP_1.44.2">
               trinetrāś ca mahātmānas tridaśairapi vanditāḥ <br />
               koṭikālāgnisaṃkāśā jaṭāmukuṭadhāriṇaḥ //
                <span class="ref">LiP_1,44.2</span></p>
            
            
            <p id="LiP_1.44.3">
               daṃṣṭrākarālavadanā nityā buddhāś ca nirmalāḥ <br />
               koṭikoṭigaṇaistulyair ātmanā ca gaṇeśvarāḥ <br />
               asaṃkhyātā mahātmānas tatrājagmurmudā yutāḥ //
                <span class="ref">LiP_1,44.3</span></p>
            
            
            <p id="LiP_1.44.4">
               gāyantaś ca dravantaś ca nṛtyantaś ca mahābalāḥ <br />
               mukhāḍambaravādyāni vādayantastathaiva ca //
                <span class="ref">LiP_1,44.4</span></p>
            
            
            <p id="LiP_1.44.5">
               rathairnāgairhayaiścaiva siṃhamarkaṭavāhanāḥ <br />
               vimāneṣu tathārūḍhā hemacitreṣu vai gaṇāḥ //
                <span class="ref">LiP_1,44.5</span></p>
            
            
            <p id="LiP_1.44.6">
               bherīmṛdaṅgakādyaiś ca paṇavānakagomukhaiḥ <br />
               vāditrairvividhaiścānyaiḥ paṭahairekapuṣkaraiḥ //
                <span class="ref">LiP_1,44.6</span></p>
            
            
            <p id="LiP_1.44.7">
               bherīmurajasaṃnādair āḍambarakaḍiṇḍimaiḥ <br />
               mardalairveṇuvīṇābhir vividhaistālaniḥsvanaiḥ //
                <span class="ref">LiP_1,44.7</span></p>
            
            
            <p id="LiP_1.44.8">
               darduraistalaghātaiś ca kacchapaiḥ paṇavairapi <br />
               vādyamānairmahāyogā ājagmurdevasaṃsadam //
                <span class="ref">LiP_1,44.8</span></p>
            
            
            <p id="LiP_1.44.9">
               te gaṇeśā mahāsattvāḥ sarvadeveśvareśvarāḥ <br />
               praṇamya devaṃ devīṃ ca idaṃ vacanam abruvan //
                <span class="ref">LiP_1,44.9</span></p>
            
            
            <p id="LiP_1.44.10">
               bhagavandevadeveśa triyaṃbaka vṛṣadhvaja <br />
               kimarthaṃ ca smṛtā deva ājñāpaya mahādyute //
                <span class="ref">LiP_1,44.10</span></p>
            
            
            <p id="LiP_1.44.11">
               kiṃ sāgarāñśoṣayāmo yamaṃ vā saha kiṅkaraiḥ <br />
               hanmo mṛtyusutāṃ mṛtyuṃ paśuvaddhanma padmajam //
                <span class="ref">LiP_1,44.11</span></p>
            
            
            <p id="LiP_1.44.12">
               baddhvendraṃ saha devaiś ca saha viṣṇuṃ ca vāyunā <br />
               ānayāmaḥ susaṃkruddhā daityānvā saha dānavaiḥ //
                <span class="ref">LiP_1,44.12</span></p>
            
            
            <p id="LiP_1.44.13">
               kasyādya vyasanaṃ ghoraṃ kariṣyāmastavājñayā <br />
               kasya vādyotsavo deva sarvakāmasamṛddhaye //
                <span class="ref">LiP_1,44.13</span></p>
            
            
            <p id="LiP_1.44.14">
               tāṃstathāvādinaḥ sarvān gaṇeśān sarvasaṃmatān <br />
               uvāca devaḥ sampūjya koṭikoṭiśatānprabhuḥ //
                <span class="ref">LiP_1,44.14</span></p>
            
            
            <p id="LiP_1.44.15">
               śṛṇudhvaṃ yatkṛte yūyam ihāhūtā jagaddhitāḥ <br />
               śrutvā ca prayatātmānaḥ kurudhvaṃ tadaśaṅkitāḥ //
                <span class="ref">LiP_1,44.15</span></p>
            
            
            <p id="LiP_1.44.16">
               nandīśvaro 'yaṃ putro naḥ sarveṣāmīśvareśvaraḥ <br />
               vipro 'yaṃ nāyakaścaiva senānīr vaḥ samṛddhimān //
                <span class="ref">LiP_1,44.16</span></p>
            
            
            <p id="LiP_1.44.17">
               tamimaṃ mama saṃdeśād yūyaṃ sarve 'pi saṃmatāḥ <br />
               senānyam abhiṣiñcadhvaṃ mahāyogapatiṃ patim //
                <span class="ref">LiP_1,44.17</span></p>
            
            
            <p id="LiP_1.44.18">
               evamuktā bhagavatā gaṇapāḥ sarva eva te <br />
               evamastviti saṃmantrya saṃbhārānāharaṃstataḥ //
                <span class="ref">LiP_1,44.18</span></p>
            
            
            <p id="LiP_1.44.19">
               tasya sarvāśrayaṃ divyaṃ jāṃbūnadamayaṃ śubham <br />
               āsanaṃ merusaṃkāśaṃ manoharam upāharan //
                <span class="ref">LiP_1,44.19</span></p>
            
            
            <p id="LiP_1.44.20">
               naikastaṃbhamayaṃ cāpi cāmīkaravaraprabham <br />
               muktādāmāvalambaṃ ca maṇiratnāvabhāsitam //
                <span class="ref">LiP_1,44.20</span></p>
            
            
            <p id="LiP_1.44.21">
               staṃbhaiś ca vaiḍūryamayaiḥ kiṅkiṇījālasaṃvṛtam <br />
               cāruratnakasaṃyuktaṃ maṇḍapaṃ viśvatomukham //
                <span class="ref">LiP_1,44.21</span></p>
            
            
            <p id="LiP_1.44.22">
               kṛtvā vinyasya tanmadhye tadāsanavaraṃ śubham <br />
               tasyāgrataḥ pādapīṭhaṃ nīlavajrāvabhāsitam //
                <span class="ref">LiP_1,44.22</span></p>
            
            
            <p id="LiP_1.44.23">
               cakruḥ pādapratiṣṭhārthaṃ kalaśau cāsya pārśvagau <br />
               sampūrṇau paramāmbhobhir aravindāvṛtānanau //
                <span class="ref">LiP_1,44.23</span></p>
            
            
            <p id="LiP_1.44.24">
               kalaśānāṃ sahasraṃ tu sauvarṇaṃ rājataṃ tathā <br />
               tāmrajaṃ mṛnmayaṃ caiva sarvatīrthāmbupūritam //
                <span class="ref">LiP_1,44.24</span></p>
            
            
            <p id="LiP_1.44.25">
               vāsoyugaṃ tathā divyaṃ gandhaṃ divyaṃ tathaiva ca <br />
               keyūre kuṇḍale caiva mukuṭaṃ hārameva ca //
                <span class="ref">LiP_1,44.25</span></p>
            
            
            <p id="LiP_1.44.26">
               chatraṃ śataśalākaṃ ca vālavyajanameva ca <br />
               dattaṃ mahātmanā tena brahmaṇā parameṣṭhinā //
                <span class="ref">LiP_1,44.26</span></p>
            
            
            <p id="LiP_1.44.27">
               śaṅkhahārāṅgagaureṇa pṛṣṭhenāpi virājitam <br />
               vyajanaṃ candraśubhraṃ ca hemadaṇḍaṃ sucāmaram //
                <span class="ref">LiP_1,44.27</span></p>
            
            
            <p id="LiP_1.44.28">
               airāvataḥ supratīko gajāvetau supūjitau <br />
               mukuṭaṃ kāñcanaṃ caiva nirmitaṃ viśvakarmaṇā //
                <span class="ref">LiP_1,44.28</span></p>
            
            
            <p id="LiP_1.44.29">
               kuṇḍale cāmale divye vajraṃ caiva varāyudham <br />
               jāṃbūnadamayaṃ sūtraṃ keyūradvayameva ca //
                <span class="ref">LiP_1,44.29</span></p>
            
            
            <p id="LiP_1.44.30">
               sambhārāṇi tathānyāni vividhāni bahūnyapi <br />
               samantān ninyur avyagrā gaṇapā devasaṃmatāḥ //
                <span class="ref">LiP_1,44.30</span></p>
            
            
            <p id="LiP_1.44.31">
               tato devāś ca sendrāś ca nārāyaṇamukhās tathā <br />
               munayo bhagavānbrahmā navabrahmāṇa eva ca //
                <span class="ref">LiP_1,44.31</span></p>
            
            
            <p id="LiP_1.44.32">
               devaiś ca lokāḥ sarve te tato jagmurmudā yutāḥ <br />
               teṣvāgateṣu sarveṣu bhagavānparameśvaraḥ //
                <span class="ref">LiP_1,44.32</span></p>
            
            
            <p id="LiP_1.44.33">
               sarvakāryavidhiṃ kartum ādideśa pitāmaham <br />
               pitāmaho 'pi bhagavān niyogādeva tasya tu //
                <span class="ref">LiP_1,44.33</span></p>
            
            
            <p id="LiP_1.44.34">
               cakāra sarvaṃ bhagavān abhiṣekaṃ samāhitaḥ <br />
               arcayitvā tato brahmā svayamevābhyaṣecayat //
                <span class="ref">LiP_1,44.34</span></p>
            
            
            <p id="LiP_1.44.35">
               tato viṣṇustataḥ śakro lokapālāstathaiva ca <br />
               abhyaṣiñcanta vidhivad gaṇendraṃ śivaśāsanāt //
                <span class="ref">LiP_1,44.35</span></p>
            
            
            <p id="LiP_1.44.36">
               ṛṣayastuṣṭuvuścaiva pitā mahapurogamāḥ <br />
               stutavatsu tatasteṣu viṣṇuḥ sarvajagatpatiḥ //
                <span class="ref">LiP_1,44.36</span></p>
            
            
            <p id="LiP_1.44.37">
               śirasyañjalimādāya tuṣṭāva ca samāhitaḥ <br />
               prāñjaliḥ praṇato bhūtvā jayaśabdaṃ cakāra ca //
                <span class="ref">LiP_1,44.37</span></p>
            
            
            <p id="LiP_1.44.38">
               tato gaṇādhipāḥ sarve tato devāstato 'surāḥ <br />
               evaṃ stutaścābhiṣikto devaiḥ sabrahmakaistadā //
                <span class="ref">LiP_1,44.38</span></p>
            
            
            <p id="LiP_1.44.39">
               udvāhaś ca kṛtastatra niyogātparameṣṭhinaḥ <br />
               marutāṃ ca sutā devī suyaśākhyā babhūva yā //
                <span class="ref">LiP_1,44.39</span></p>
            
            
            <p id="LiP_1.44.40">
               labdhaṃ śaśiprabhaṃ chatraṃ tayā tatra vibhūṣitam <br />
               cāmare cāmarāsaktahastāgraiḥ strīgaṇairyutā //
                <span class="ref">LiP_1,44.40</span></p>
            
            
            <p id="LiP_1.44.41">
               siṃhāsanaṃ ca paramaṃ tayā cādhiṣṭhitaṃ mayā <br />
               alaṃkṛtā mahālakṣmyā mukuṭādyaiḥ subhūṣaṇaiḥ //
                <span class="ref">LiP_1,44.41</span></p>
            
            
            <p id="LiP_1.44.42">
               labdho hāraś ca paramo devyāḥ kaṇṭhagatas tathā <br />
               vṛṣendraś ca sito nāgaḥ siṃhaḥ siṃhadhvajas tathā //
                <span class="ref">LiP_1,44.42</span></p>
            
            
            <p id="LiP_1.44.43">
               rathaś ca hemacchatraṃ ca candrabiṃbasamaprabham <br />
               adyāpi sadṛśaḥ kaścin mayā nāsti vibhuḥ kvacit //
                <span class="ref">LiP_1,44.43</span></p>
            
            
            <p id="LiP_1.44.44">
               sānvayaṃ ca gṛhītveśas tathā saṃbandhibāndhavaiḥ <br />
               āruhya vṛṣamīśāno mayā devyā gataḥ śivaḥ //
                <span class="ref">LiP_1,44.44</span></p>
            
            
            <p id="LiP_1.44.45">
               tadā devīṃ bhavaṃ dṛṣṭvā mayā ca prārthayan gaṇaiḥ <br />
               munidevarṣayaḥ siddhā ājñāṃ pāśupatīṃ dvijāḥ //
                <span class="ref">LiP_1,44.45</span></p>
            
            
            <p id="LiP_1.44.46">
               athājñāṃ pradadau teṣām arhāṇām ājñayā vibhoḥ <br />
               nandiko nagajābhartus teṣāṃ pāśupatīṃ śubhām //
                <span class="ref">LiP_1,44.46</span></p>
            
            
            <p id="LiP_1.44.47">
               tasmāddhi munayo labdhvā tadājñāṃ munipuṅgavāt <br />
               bhavabhaktāstadā cāsaṃs tasmādevaṃ samarcayet //
                <span class="ref">LiP_1,44.47</span></p>
            
            
            <p id="LiP_1.44.48">
               namaskāravihīnastu nāma udgirayedbhave <br />
               brahmaghnadaśasaṃtulyaṃ tasya pāpaṃ garīyasam //
                <span class="ref">LiP_1,44.48</span></p>
            
            
            <p id="LiP_1.44.49">
               tasmātsarvaprakāreṇa namaskārādimuccaret <br />
               ādau kuryānnamaskāraṃ tadante śivatāṃ vrajet //
                <span class="ref">LiP_1,44.49</span></p>
            
            
            <p>iti śrīliṅgamahāpurāṇe pūrvabhāge nandikeśvarābhiṣeko nāma catuścatvāriṃśo 'dhyāyaḥ</p>
            
            </div>
         
         <div id="d1e42824">
            
            ṛṣaya ūcuḥ
            
            <p id="LiP_1.45.1">
               sūta suvyaktamakhilaṃ kathitaṃ śaṅkarasya tu <br />
               sarvātmabhāvaṃ rudrasya svarūpaṃ vaktumarhasi //
                <span class="ref">LiP_1,45.1</span></p>
            
            sūta uvāca
            
            <p id="LiP_1.45.2">
               bhūrbhuvaḥ svarmahaścaiva janaḥ sākṣāttapas tathā <br />
               satyalokaś ca pātālaṃ narakārṇavakoṭayaḥ //
                <span class="ref">LiP_1,45.2</span></p>
            
            
            <p id="LiP_1.45.3">
               tārakāgrahasomārkā dhruvaḥ saptarṣayas tathā <br />
               vaimānikāstathānye ca tiṣṭhantyasya prasādataḥ //
                <span class="ref">LiP_1,45.3</span></p>
            
            
            <p id="LiP_1.45.4">
               anena nirmitāstvevaṃ tadātmāno dvijarṣabhāḥ <br />
               samaṣṭirūpaḥ sarvātmā saṃsthitaḥ sarvadā śivaḥ //
                <span class="ref">LiP_1,45.4</span></p>
            
            
            <p id="LiP_1.45.5">
               sarvātmānaṃ mahātmānaṃ mahādevaṃ maheśvaram <br />
               na vijānanti saṃmūḍhā māyayā tasya mohitāḥ //
                <span class="ref">LiP_1,45.5</span></p>
            
            
            <p id="LiP_1.45.6">
               tasya devasya rudrasya śarīraṃ vai jagattrayam <br />
               tasmātpraṇamya taṃ vakṣye jagatāṃ nirṇayaṃ śubham //
                <span class="ref">LiP_1,45.6</span></p>
            
            
            <p id="LiP_1.45.7">
               purā vaḥ kathitaṃ sarvaṃ mayāṇḍasya yathā kṛtiḥ <br />
               bhuvanānāṃ svarūpaṃ ca brahmāṇḍe kathayāmyaham //
                <span class="ref">LiP_1,45.7</span></p>
            
            
            <p id="LiP_1.45.8">
               pṛthivī cāntarikṣaṃ ca svarmaharjana eva ca <br />
               tapaḥ satyaṃ ca saptaite lokāstvaṇḍodbhavāḥ śubhāḥ //
                <span class="ref">LiP_1,45.8</span></p>
            
            
            <p id="LiP_1.45.9">
               adhastādatra caiteṣāṃ dvijāḥ sapta talāni tu <br />
               mahātalādayasteṣāṃ adhastānnarakāḥ kramāt //
                <span class="ref">LiP_1,45.9</span></p>
            
            
            <p id="LiP_1.45.10">
               mahātalaṃ hematalaṃ sarvaratnopaśobhitam <br />
               prāsādaiś ca vicitraiś ca bhavasyāyatanais tathā //
                <span class="ref">LiP_1,45.10</span></p>
            
            
            <p id="LiP_1.45.11">
               anantena ca saṃyuktaṃ mucukundena dhīmatā <br />
               nṛpeṇa balinā caiva pātālasvargavāsinā //
                <span class="ref">LiP_1,45.11</span></p>
            
            
            <p id="LiP_1.45.12">
               śailaṃ rasātalaṃ viprāḥ śārkaraṃ hi talātalam <br />
               pītaṃ sutalamityuktaṃ vitalaṃ vidrumaprabham //
                <span class="ref">LiP_1,45.12</span></p>
            
            
            <p id="LiP_1.45.13">
               sitaṃ hi atalaṃ tacca talaṃ yacca sitetaram <br />
               kṣmāyāstu yāvadvistāro hy adhasteṣāṃ ca suvratāḥ //
                <span class="ref">LiP_1,45.13</span></p>
            
            
            <p id="LiP_1.45.14">
               talānāṃ caiva sarveṣāṃ tāvatsaṃkhyā samāhitā <br />
               sahasrayojanaṃ vyoma daśasāhasrameva ca //
                <span class="ref">LiP_1,45.14</span></p>
            
            
            <p id="LiP_1.45.15">
               lakṣaṃ saptasahasraṃ hi talānāṃ saghanasya tu <br />
               vyomnaḥ pramāṇaṃ mūlaṃ tu triṃśatsāhasrakeṇa tu //
                <span class="ref">LiP_1,45.15</span></p>
            
            
            <p id="LiP_1.45.16">
               suvarṇena muniśreṣṭhās tathā vāsukinā śubham <br />
               rasātalamiti khyātaṃ tathānyaiś ca niṣevitam //
                <span class="ref">LiP_1,45.16</span></p>
            
            
            <p id="LiP_1.45.17">
               virocanahiraṇyākṣanarakādyaiś ca sevitam <br />
               talātalamiti khyātaṃ sarvaśobhāsamanvitam //
                <span class="ref">LiP_1,45.17</span></p>
            
            
            <p id="LiP_1.45.18">
               vaināyakādibhiścaiva kālanemipurogamaiḥ <br />
               pūrvadevaiḥ samākīrṇaṃ sutalaṃ ca tathāparaiḥ //
                <span class="ref">LiP_1,45.18</span></p>
            
            
            <p id="LiP_1.45.19">
               vitalaṃ dānavādyaiś ca tārakāgnimukhais tathā <br />
               mahāntakādyair nāgaiś ca prahlādenāsureṇa ca //
                <span class="ref">LiP_1,45.19</span></p>
            
            
            <p id="LiP_1.45.20">
               vitalaṃ cātra vikhyātaṃ kambalāśvaniṣevitam <br />
               mahākumbhena vīreṇa hayagrīveṇa dhīmatā //
                <span class="ref">LiP_1,45.20</span></p>
            
            
            <p id="LiP_1.45.21">
               śaṅkukarṇena saṃbhinnaṃ tathā namucipūrvakaiḥ <br />
               tathānyair vividhair vīrais talaṃ caiva suśobhitam //
                <span class="ref">LiP_1,45.21</span></p>
            
            
            <p id="LiP_1.45.22">
               taleṣu teṣu sarveṣu cāmbayā parameśvaraḥ <br />
               skandena nandinā sārdhaṃ gaṇapaiḥ sarvato vṛtaḥ //
                <span class="ref">LiP_1,45.22</span></p>
            
            
            <p id="LiP_1.45.23">
               talānāṃ caiva sarveṣām ūrdhvataḥ saptasaptamāḥ <br />
               kṣmātalāni dharā cāpi saptadhā kathayāmi vaḥ //
                <span class="ref">LiP_1,45.23</span></p>
            
            
            <p>iti śrīliṅgamahāpurāṇe pūrvabhāge pātālavarṇanaṃ nāma pañcacatvāriṃśo 'dhyāyaḥ</p>
            
            </div>
         
         <div id="d1e43273">
            
            sūta uvāca
            
            <p id="LiP_1.46.1">
               saptadvīpā tathā pṛthvī nadīparvatasaṃkulā <br />
               samudraiḥ saptabhiścaiva sarvataḥ samalaṃkṛtā //
                <span class="ref">LiP_1,46.1</span></p>
            
            
            <p id="LiP_1.46.2">
               jambūḥ plakṣaḥ śālmaliś ca kuśaḥ krauñcastathaiva ca <br />
               śākaḥ puṣkaranāmā ca dvīpāstvabhyantare kramāt //
                <span class="ref">LiP_1,46.2</span></p>
            
            
            <p id="LiP_1.46.3">
               saptadvīpeṣu sarveṣu sāmbaḥ sarvagaṇairvṛtaḥ <br />
               nānāveṣadharo bhūtvā sānnidhyaṃ kurute haraḥ //
                <span class="ref">LiP_1,46.3</span></p>
            
            
            <p id="LiP_1.46.4">
               kṣārodekṣurasodaś ca surodaś ca ghṛtodadhiḥ <br />
               dadhyarṇavaś ca kṣīrodaḥ svādūdaścāpyanukramāt //
                <span class="ref">LiP_1,46.4</span></p>
            
            
            <p id="LiP_1.46.5">
               samudreṣviha sarveṣu sarvadā sagaṇaḥ śivaḥ <br />
               jalarūpī bhavaḥ śrīmān krīḍate cormibāhubhiḥ //
                <span class="ref">LiP_1,46.5</span></p>
            
            
            <p id="LiP_1.46.6">
               kṣīrārṇavāmṛtamiva sadā kṣīrārṇave hariḥ <br />
               śete śivajñānadhiyā sākṣādvai yoganidrayā //
                <span class="ref">LiP_1,46.6</span></p>
            
            
            <p id="LiP_1.46.7">
               yadā prabuddho bhagavān prabuddhamakhilaṃ jagat <br />
               yadā suptastadā suptaṃ tanmayaṃ ca carācaram //
                <span class="ref">LiP_1,46.7</span></p>
            
            
            <p id="LiP_1.46.8">
               tenaiva sṛṣṭamakhilaṃ dhṛtaṃ rakṣitameva ca <br />
               saṃhṛtaṃ devadevasya prasādātparameṣṭhinaḥ //
                <span class="ref">LiP_1,46.8</span></p>
            
            
            <p id="LiP_1.46.9">
               suṣeṇā iti vikhyātā yajante puruṣarṣabham <br />
               aniruddhaṃ muniśreṣṭhāḥ śaṅkhacakragadādharam //
                <span class="ref">LiP_1,46.9</span></p>
            
            
            <p id="LiP_1.46.10">
               ye cāniruddhaṃ puruṣaṃ dhyāyantyātmavidāṃ varāḥ <br />
               nārāyaṇasamāḥ sarve sarvasaṃpatsamanvitāḥ //
                <span class="ref">LiP_1,46.10</span></p>
            
            
            <p id="LiP_1.46.11">
               sanandanaś ca bhagavān sanakaś ca sanātanaḥ <br />
               vālakhilyāś ca siddhāś ca mitrāvaruṇakau tathā //
                <span class="ref">LiP_1,46.11</span></p>
            
            
            <p id="LiP_1.46.12">
               yajanti satataṃ tatra viśvasya prabhavaṃ harim <br />
               saptadvīpeṣu tiṣṭhanti nānāśṛṅgā mahodayāḥ //
                <span class="ref">LiP_1,46.12</span></p>
            
            
            <p id="LiP_1.46.13">
               āsamudrāyatāḥ kecid girayo gahvarais tathā <br />
               dharāyāḥ patayaścāsan bahavaḥ kālagauravāt //
                <span class="ref">LiP_1,46.13</span></p>
            
            
            <p id="LiP_1.46.14">
               sāmarthyātparameśānāḥ krauñcārerjanakātprabhoḥ <br />
               manvantareṣu sarveṣu atītānāgateṣviha //
                <span class="ref">LiP_1,46.14</span></p>
            
            
            <p id="LiP_1.46.15">
               pravakṣyāmi dhareśān vo vakṣye svāyaṃbhuve 'ntare <br />
               manvantareṣu sarveṣu atītānāgateṣu ca //
                <span class="ref">LiP_1,46.15</span></p>
            
            
            <p id="LiP_1.46.16">
               tulyābhimāninaścaiva sarve tulyaprayojanāḥ <br />
               svāyaṃbhuvasya ca manoḥ pautrāstvāsanmahābalāḥ //
                <span class="ref">LiP_1,46.16</span></p>
            
            
            <p id="LiP_1.46.17">
               priyavratātmajā vīrās te daśeha prakīrtitāḥ <br />
               āgnīdhraścāgnibāhuś ca medhā medhātithirvasuḥ //
                <span class="ref">LiP_1,46.17</span></p>
            
            
            <p id="LiP_1.46.18">
               jyotiṣmāndyutimān havyaḥ savanaḥ putra eva ca <br />
               priyavrato 'bhyaṣiñcattān sapta saptasu pārthivān //
                <span class="ref">LiP_1,46.18</span></p>
            
            
            <p id="LiP_1.46.19">
               jambūdvīpeśvaraṃ cakre āgnīdhraṃ sumahābalam <br />
               plakṣadvīpeśvaraścāpi tena medhātithiḥ kṛtaḥ //
                <span class="ref">LiP_1,46.19</span></p>
            
            
            <p id="LiP_1.46.20">
               śālmaleś ca vapuṣmantaṃ rājānamabhiṣiktavān <br />
               jyotiṣmantaṃ kuśadvīpe rājānaṃ kṛtavānnṛpaḥ //
                <span class="ref">LiP_1,46.20</span></p>
            
            
            <p id="LiP_1.46.21">
               dyutimantaṃ ca rājānaṃ krauñcadvīpe samādiśat <br />
               śākadvīpeśvaraṃ cāpi havyaṃ cakre priyavrataḥ //
                <span class="ref">LiP_1,46.21</span></p>
            
            
            <p id="LiP_1.46.22">
               puṣkarādhipatiṃ cakre savanaṃ cāpi suvratāḥ <br />
               puṣkare savanasyāpi mahāvītaḥ suto 'bhavat //
                <span class="ref">LiP_1,46.22</span></p>
            
            
            <p id="LiP_1.46.23">
               dhātakī caiva dvāvetau putrau putravatāṃ varau <br />
               mahāvītaṃ smṛtaṃ varṣaṃ tasya nāmnā mahātmanaḥ //
                <span class="ref">LiP_1,46.23</span></p>
            
            
            <p id="LiP_1.46.24">
               nāmnā tu dhātakeścaiva dhātakīkhaṇḍamucyate <br />
               havyo 'pyajanayat putrāñ chākadvīpeśvaraḥ prabhuḥ //
                <span class="ref">LiP_1,46.24</span></p>
            
            
            <p id="LiP_1.46.25">
               jaladaṃ ca kumāraṃ ca sukumāraṃ maṇīcakam <br />
               kusumottaramodākī saptamastu mahādrumaḥ //
                <span class="ref">LiP_1,46.25</span></p>
            
            
            <p id="LiP_1.46.26">
               aladaṃ jaladasyātha varṣaṃ prathamamucyate <br />
               kumārasya tu kaumāraṃ dvitīyaṃ parikīrtitam //
                <span class="ref">LiP_1,46.26</span></p>
            
            
            <p id="LiP_1.46.27">
               sukumāraṃ tṛtīyaṃ tu sukumārasya kīrtyate <br />
               maṇīcakaṃ caturthaṃ tu māṇīcakamihocyate //
                <span class="ref">LiP_1,46.27</span></p>
            
            
            <p id="LiP_1.46.28">
               kusumottarasya vai varṣaṃ pañcamaṃ kusumottaram <br />
               modakaṃ cāpi modāker varṣaṃ ṣaṣṭhaṃ prakīrtitam //
                <span class="ref">LiP_1,46.28</span></p>
            
            
            <p id="LiP_1.46.29">
               mahādrumasya nāmnā tu saptamaṃ tanmahādrumam <br />
               teṣāṃ tu nāmabhistāni sapta varṣāṇi tatra vai //
                <span class="ref">LiP_1,46.29</span></p>
            
            
            <p id="LiP_1.46.30">
               krauñcadvīpeśvarasyāpi putrā dyutimatastu vai <br />
               kuśalo manugaścoṣṇaḥ pīvaraścāndhakārakaḥ //
                <span class="ref">LiP_1,46.30</span></p>
            
            
            <p id="LiP_1.46.31">
               muniśca dundubhiścaiva sutā dyutimatastu vai <br />
               teṣāṃ svanāmabhir deśāḥ krauñcadvīpāśrayāḥ śubhāḥ //
                <span class="ref">LiP_1,46.31</span></p>
            
            
            <p id="LiP_1.46.32">
               kuśaladeśaḥ kuśale manugasya manonugaḥ <br />
               uṣṇasyoṣṇaḥ smṛto deśaḥ pīvaraḥ pīvarasya ca //
                <span class="ref">LiP_1,46.32</span></p>
            
            
            <p id="LiP_1.46.33">
               andhakārasya kathito deśo nāmnāndhakārakaḥ <br />
               munerdeśo muniḥ prokto dundubher dundubhiḥ smṛtaḥ //
                <span class="ref">LiP_1,46.33</span></p>
            
            
            <p id="LiP_1.46.34">
               ete janapadāḥ sapta krauñcadvīpeṣu bhāsvarāḥ <br />
               jyotiṣmantaḥ kuśadvīpe sapta cāsanmahaujasaḥ //
                <span class="ref">LiP_1,46.34</span></p>
            
            
            <p id="LiP_1.46.35">
               udbhido veṇumāṃścaiva dvairatho lavaṇo dhṛtiḥ <br />
               ṣaṣṭhaḥ prabhākaraścāpi saptamaḥ kapilaḥ smṛtaḥ //
                <span class="ref">LiP_1,46.35</span></p>
            
            
            <p id="LiP_1.46.36">
               udbhidaṃ prathamaṃ varṣaṃ dvitīyaṃ veṇumaṇḍalam <br />
               tṛtīyaṃ dvairathaṃ caiva caturthaṃ lavaṇaṃ smṛtam //
                <span class="ref">LiP_1,46.36</span></p>
            
            
            <p id="LiP_1.46.37">
               pañcamaṃ dhṛtimat ṣaṣṭhaṃ prabhākaram anuttamam <br />
               saptamaṃ kapilaṃ nāma kapilasya prakīrtitam //
                <span class="ref">LiP_1,46.37</span></p>
            
            
            <p id="LiP_1.46.38">
               śālmalasyeśvarāḥ sapta sutāste vai vapuṣmataḥ <br />
               śvetaś ca haritaścaiva jīmūto rohitas tathā //
                <span class="ref">LiP_1,46.38</span></p>
            
            
            <p id="LiP_1.46.39">
               vaidyuto mānasaścaiva suprabhaḥ saptamas tathā <br />
               śvetasya deśaḥ śvetastu haritasya ca hāritaḥ //
                <span class="ref">LiP_1,46.39</span></p>
            
            
            <p id="LiP_1.46.40">
               jīmūtasya ca jīmūto rohitasya ca rohitaḥ <br />
               vaidyuto vaidyutasyāpi mānasasya ca mānasaḥ //
                <span class="ref">LiP_1,46.40</span></p>
            
            
            <p id="LiP_1.46.41">
               suprabhaḥ suprabhasyāpi sapta vai deśalāñchakāḥ <br />
               plakṣadvīpe tu vakṣyāmi jambūdvīpādanantaram //
                <span class="ref">LiP_1,46.41</span></p>
            
            
            <p id="LiP_1.46.42">
               sapta medhātitheḥ putrāḥ plakṣadvīpeśvarā nṛpāḥ <br />
               jyeṣṭhaḥ śāntabhayasteṣāṃ saptavarṣāṇi tāni vai //
                <span class="ref">LiP_1,46.42</span></p>
            
            
            <p id="LiP_1.46.43">
               tasmācchāntabhayāccaiva śiśirastu sukhodayaḥ <br />
               ānandaś ca śivaścaiva kṣemakaś ca dhruvas tathā //
                <span class="ref">LiP_1,46.43</span></p>
            
            
            <p id="LiP_1.46.44">
               tāni teṣāṃ tu nāmāni saptavarṣāṇi bhāgaśaḥ <br />
               niveśitāni taistāni pūrvaṃ svāyaṃbhuve 'ntare //
                <span class="ref">LiP_1,46.44</span></p>
            
            
            <p id="LiP_1.46.45">
               medhātithestu putraistaiḥ plakṣadvīpanivāsibhiḥ <br />
               varṇāśramācārayutāḥ prajāstatra niveśitāḥ //
                <span class="ref">LiP_1,46.45</span></p>
            
            
            <p id="LiP_1.46.46">
               plakṣadvīpādivarṣeṣu śākadvīpāntikeṣu vai <br />
               jñeyaḥ pañcasu dharmo vai varṇāśramavibhāgaśaḥ //
                <span class="ref">LiP_1,46.46</span></p>
            
            
            <p id="LiP_1.46.47">
               sukhamāyuḥ svarūpaṃ ca balaṃ dharmo dvijottamāḥ <br />
               pañcasveteṣu dvīpeṣu sarvasādhāraṇaṃ smṛtam //
                <span class="ref">LiP_1,46.47</span></p>
            
            
            <p id="LiP_1.46.48">
               rudrārcanaratā nityaṃ maheśvaraparāyaṇāḥ <br />
               anye ca puṣkaradvīpe prajātāś ca prajeśvarāḥ //
                <span class="ref">LiP_1,46.48</span></p>
            
            
            <p id="LiP_1.46.49">
               prajāpateś ca rudrasya bhāvāmṛtasukhotkaṭāḥ //
                <span class="ref">LiP_1,46.49</span></p>
            
            
            <p>iti śrīliṅgamahāpurāṇe pūrvabhāge bhuvanakośe dvīpadvīpeśvarakathanaṃ nāma ṣaṭcatvāriṃśo
               'dhyāyaḥ</p>
            
            </div>
         
         <div id="d1e44211">
            
            sūta uvāca
            
            <p id="LiP_1.47.1">
               āgnīdhraṃ jyeṣṭhadāyādaṃ kāmyaputraṃ mahābalam <br />
               priyavrato 'bhyaṣiñcadvai jaṃbūdvīpeśvaraṃ nṛpaḥ //
                <span class="ref">LiP_1,47.1</span></p>
            
            
            <p id="LiP_1.47.2">
               so 'tīva bhavabhaktaś ca tapasvī taruṇaḥ sadā <br />
               bhavārcanarataḥ śrīmān gomāndhīmāndvijarṣabhāḥ //
                <span class="ref">LiP_1,47.2</span></p>
            
            
            <p id="LiP_1.47.3">
               tasya putrā babhūvuste prajāpatisamā nava <br />
               sarve māheśvarāścaiva mahādevaparāyaṇāḥ //
                <span class="ref">LiP_1,47.3</span></p>
            
            
            <p id="LiP_1.47.4">
               jyeṣṭho nābhir iti khyātas tasya kiṃpuruṣo 'nujaḥ <br />
               harivarṣastṛtīyastu caturtho vai tvilāvṛtaḥ //
                <span class="ref">LiP_1,47.4</span></p>
            
            
            <p id="LiP_1.47.5">
               ramyastu pañcamas tatra hiraṇmān ṣaṣṭha ucyate <br />
               kurustu saptamasteṣāṃ bhadrāśvastvaṣṭamaḥ smṛtaḥ //
                <span class="ref">LiP_1,47.5</span></p>
            
            
            <p id="LiP_1.47.6">
               navamaḥ ketumālastu teṣāṃ deśānnibodhata <br />
               nābhestu dakṣiṇaṃ varṣaṃ hemākhyaṃ tu pitā dadau //
                <span class="ref">LiP_1,47.6</span></p>
            
            
            <p id="LiP_1.47.7">
               hemakūṭaṃ tu yadvarṣaṃ dadau kiṃpuruṣāya saḥ <br />
               naiṣadhaṃ yatsmṛtaṃ varṣaṃ haraye tatpitā dadau //
                <span class="ref">LiP_1,47.7</span></p>
            
            
            <p id="LiP_1.47.8">
               ilāvṛtāya pradadau meruryatra tu madhyamaḥ <br />
               nīlācalāśritaṃ varṣaṃ ramyāya pradadau pitā //
                <span class="ref">LiP_1,47.8</span></p>
            
            
            <p id="LiP_1.47.9">
               śvetaṃ yaduttaraṃ tasmāt pitrā dattaṃ hiraṇmate <br />
               yaduttaraṃ śṛṅgavarṣaṃ pitā tatkurave dadau //
                <span class="ref">LiP_1,47.9</span></p>
            
            
            <p id="LiP_1.47.10">
               varṣaṃ mālyavataṃ cāpi bhadrāśvasya nyavedayat <br />
               gandhamādanavarṣaṃ tu ketumālāya dattavān //
                <span class="ref">LiP_1,47.10</span></p>
            
            
            <p id="LiP_1.47.11">
               ityetāni mahāntīha nava varṣāṇi bhāgaśaḥ <br />
               āgnīdhrasteṣu varṣeṣu putrāṃstānabhiṣicya vai //
                <span class="ref">LiP_1,47.11</span></p>
            
            
            <p id="LiP_1.47.12">
               yathākramaṃ sa dharmātmā tatastu tapasi sthitaḥ <br />
               tapasā bhāvitaścaiva svādhyāyaniratastvabhūt //
                <span class="ref">LiP_1,47.12</span></p>
            
            
            <p id="LiP_1.47.13">
               svādhyāyanirataḥ paścāc chivadhyānaratas tvabhūt <br />
               yāni kiṃpuruṣādyāni varṣāṇyaṣṭau śubhāni ca //
                <span class="ref">LiP_1,47.13</span></p>
            
            
            <p id="LiP_1.47.14">
               teṣāṃ svabhāvataḥ siddhiḥ sukhaprāyā hyayatnataḥ <br />
               viparyayo na teṣvasti jarāmṛtyubhayaṃ na ca //
                <span class="ref">LiP_1,47.14</span></p>
            
            
            <p id="LiP_1.47.15">
               dharmādharmau na teṣvāstāṃ nottamādhamamadhyamāḥ <br />
               na teṣvasti yugāvasthā kṣetreṣvaṣṭasu sarvataḥ //
                <span class="ref">LiP_1,47.15</span></p>
            
            
            <p id="LiP_1.47.16">
               rudrakṣetre mṛtāścaiva jaṅgamāḥ sthāvarās tathā <br />
               bhaktāḥ prāsaṃgikāścāpi teṣu kṣetreṣu yānti te //
                <span class="ref">LiP_1,47.16</span></p>
            
            
            <p id="LiP_1.47.17">
               teṣāṃ hitāya rudreṇa cāṣṭakṣetraṃ vinirmitam <br />
               tatra teṣāṃ mahādevaḥ sānnidhyaṃ kurute sadā //
                <span class="ref">LiP_1,47.17</span></p>
            
            
            <p id="LiP_1.47.18">
               dṛṣṭvā hṛdi mahādevam aṣṭakṣetranivāsinaḥ <br />
               sukhinaḥ sarvadā teṣāṃ sa eveha parā gatiḥ //
                <span class="ref">LiP_1,47.18</span></p>
            
            
            <p id="LiP_1.47.19">
               nābhernisargaṃ vakṣyāmi himāṅke 'sminnibodhata <br />
               nābhistvajanayatputraṃ merudevyāṃ mahāmatiḥ //
                <span class="ref">LiP_1,47.19</span></p>
            
            
            <p id="LiP_1.47.20">
               ṛṣabhaṃ pārthivaśreṣṭhaṃ sarvakṣatrasya pūjitam <br />
               ṛṣabhādbharato jajñe vīraḥ putraśatāgrajaḥ //
                <span class="ref">LiP_1,47.20</span></p>
            
            
            <p id="LiP_1.47.21">
               so 'bhiṣicyātha ṛṣabho bharataṃ putravatsalaḥ <br />
               jñānavairāgyamāśritya jitvendriyamahoragān //
                <span class="ref">LiP_1,47.21</span></p>
            
            
            <p id="LiP_1.47.22">
               sarvātmanātmani sthāpya paramātmānamīśvaram <br />
               nagno jaṭī nirāhāraś cīrī dhvāntagato hi saḥ //
                <span class="ref">LiP_1,47.22</span></p>
            
            
            <p id="LiP_1.47.23">
               nirāśastyaktasaṃdehaḥ śaivamāpa paraṃ padam <br />
               himādrerdakṣiṇaṃ varṣaṃ bharatāya nyavedayat //
                <span class="ref">LiP_1,47.23</span></p>
            
            
            <p id="LiP_1.47.24">
               tasmāttu bhārataṃ varṣaṃ tasya nāmnā vidurbudhāḥ <br />
               bharatasyātmajo vidvān sumatirnāma dhārmikaḥ //
                <span class="ref">LiP_1,47.24</span></p>
            
            
            <p id="LiP_1.47.25">
               babhūva tasmiṃstadrājyaṃ bharataḥ saṃnyaveśayat <br />
               putrasaṃkrāmitaśrīko vanaṃ rājā viveśa saḥ //
                <span class="ref">LiP_1,47.25</span></p>
            
            
            <p>iti śrīliṅgamahāpurāṇe pūrvabhāge bharatavarṣakathanaṃ nāma saptacatvāriṃśo 'dhyāyaḥ</p>
            
            </div>
         
         <div id="d1e44698">
            
            suta uvāca
            <span class="note">Meru</span>
            
            <p id="LiP_1.48.1">
               asya dvīpasya madhye tu merur nāma mahāgiriḥ <br />
               nānāratnamayaiḥ śṛṅgaiḥ sthitaḥ sthitimatāṃ varaḥ //
                <span class="ref">LiP_1,48.1</span></p>
            
            
            <p id="LiP_1.48.2">
               caturaśītisāhasram utsedhena prakīrtitaḥ <br />
               praviṣṭaḥ ṣoḍaśādhastād vistṛtaḥ ṣoḍaśaiva tu //
                <span class="ref">LiP_1,48.2</span></p>
            
            
            <p id="LiP_1.48.3">
               śarāvavat saṃsthitatvād dvātriṃśanmūrdhni vistṛtaḥ <br />
               vistārāt triguṇaś cāsya pariṇāho 'numaṇḍalaḥ //
                <span class="ref">LiP_1,48.3</span></p>
            
            
            <p id="LiP_1.48.4">
               haimīkṛto maheśasya śubhāṅgasparśanena ca <br />
               dhattūrapuṣpasaṃkāśaḥ sarvadevaniketanaḥ //
                <span class="ref">LiP_1,48.4</span></p>
            
            
            <p id="LiP_1.48.5">
               krīḍābhūmiś ca devānām anekāścaryasaṃyutaḥ <br />
               lakṣayojana āyāmas tasyaivaṃ tu mahāgireḥ //
                <span class="ref">LiP_1,48.5</span></p>
            
            
            <p id="LiP_1.48.6">
               tataḥ ṣoḍaśasāhasraṃ yojanāni kṣiteradhaḥ <br />
               śeṣaṃ copari viprendrā dharāyāstasya śṛṅgiṇaḥ //
                <span class="ref">LiP_1,48.6</span></p>
            
            
            <p id="LiP_1.48.7">
               mūlāyāmapramāṇaṃ tu vistārān mūlato gireḥ <br />
               ūcurvistāramasyaiva dviguṇaṃ mūlato gireḥ //
                <span class="ref">LiP_1,48.7</span></p>
            
            
            <p id="LiP_1.48.8">
               pūrvataḥ padmarāgābho dakṣiṇe hemasannibhaḥ <br />
               paścime nīlasaṃkāśa uttare vidrumaprabhaḥ //
                <span class="ref">LiP_1,48.8</span></p>
            <span class="note">Amarāvatī</span>
            
            <p id="LiP_1.48.9">
               amarāvatī pūrvabhāge nānāprāsādasaṃkulā <br />
               nānādevagaṇaiḥ kīrṇā maṇijālasamāvṛtā //
                <span class="ref">LiP_1,48.9</span></p>
            
            
            <p id="LiP_1.48.10">
               gopurairvividhākārair hemaratnavibhūṣitaiḥ <br />
               toraṇair hemacitraistu maṇikḷptaiḥ pathi sthitaiḥ //
                <span class="ref">LiP_1,48.10</span></p>
            
            
            <p id="LiP_1.48.11">
               saṃlāpālāpakuśalaiḥ sarvābharaṇabhūṣitaiḥ <br />
               stanabhāravinamraiś ca madaghūrṇitalocanaiḥ //
                <span class="ref">LiP_1,48.11</span></p>
            
            
            <p id="LiP_1.48.12">
               strīsahasraiḥ samākīrṇā cāpsarobhiḥ samantataḥ <br />
               dīrghikābhirvicitrābhiḥ phullāmbhoruhasaṃkulaiḥ //
                <span class="ref">LiP_1,48.12</span></p>
            
            
            <p id="LiP_1.48.13">
               hemasopānasaṃyuktair hemasaikatarāśibhiḥ <br />
               nīlotpalaiścotpalaiś ca haimaiścāpi sugandhibhiḥ //
                <span class="ref">LiP_1,48.13</span></p>
            
            
            <p id="LiP_1.48.14">
               evaṃvidhaistaṭākaiś ca nadībhiś ca nadairyutā <br />
               virājate purī śubhrā tayāsau parvataḥ śubhaḥ //
                <span class="ref">LiP_1,48.14</span></p>
            <span class="note">other cities at Mt. Meru</span>
            
            <p id="LiP_1.48.15">
               tejasvinī nāma purī āgneyyāṃ pāvakasya tu <br />
               amarāvatīsamā divyā sarvabhogasamanvitā //
                <span class="ref">LiP_1,48.15</span></p>
            
            
            <p id="LiP_1.48.16">
               vaivasvatī dakṣiṇe tu yamasya yamināṃ varāḥ <br />
               bhavanairāvṛtā divyair jāṃbūnadamayaiḥ śubhaiḥ //
                <span class="ref">LiP_1,48.16</span></p>
            
            
            <p id="LiP_1.48.17">
               nairṛte kṛṣṇavarṇā ca tathā śuddhavatī śubhā <br />
               tādṛśī gandhavantī ca vāyavyāṃ diśi śobhanā //
                <span class="ref">LiP_1,48.17</span></p>
            
            
            <p id="LiP_1.48.18">
               mahodayā cottare ca aiśānyāṃ tu yaśovatī <br />
               parvatasya diganteṣu śobhate divi sarvadā //
                <span class="ref">LiP_1,48.18</span></p>
            
            
            <p id="LiP_1.48.19">
               brahmaviṣṇumaheśānāṃ tathānyeṣāṃ niketanam <br />
               sarvabhogayutaṃ puṇyaṃ dīrghikābhirnagottamam //
                <span class="ref">LiP_1,48.19</span></p>
            
            
            <p id="LiP_1.48.20">
               siddhairyakṣaistu sampūrṇaṃ gandharvairmunipuṅgavaiḥ <br />
               tathānyairvividhākārair bhūtasaṃghaiś caturvidhaiḥ //
                <span class="ref">LiP_1,48.20</span></p>
            
            
            <p id="LiP_1.48.21">
               girerupari viprendrāḥ śuddhasphaṭikasannibham <br />
               sahasrabhaumaṃ vistīrṇaṃ vimānaṃ vāmataḥ sthitam //
                <span class="ref">LiP_1,48.21</span></p>
            
            
            <p id="LiP_1.48.22">
               tasminmahābhujaḥ śarvaḥ somasūryāgnilocanaḥ <br />
               siṃhāsane maṇimaye devyāste ṣaṇmukhena ca //
                <span class="ref">LiP_1,48.22</span></p>
            
            
            <p id="LiP_1.48.23">
               harestadardhaṃ vistīrṇaṃ vimānaṃ tatra so 'pi ca <br />
               padmarāgamayaṃ divyaṃ padmajasya ca dakṣiṇe //
                <span class="ref">LiP_1,48.23</span></p>
            
            
            <p id="LiP_1.48.24">
               tasmin śakrasya vipulaṃ puraṃ ramyaṃ yamasya ca <br />
               somasya varuṇasyātha nirṛteḥ pāvakasya ca //
                <span class="ref">LiP_1,48.24</span></p>
            
            
            <p id="LiP_1.48.25">
               vāyoścaiva tu rudrasya śarvālayasamantataḥ <br />
               teṣāṃ teṣāṃ vimāneṣu divyeṣu vividheṣu ca //
                <span class="ref">LiP_1,48.25</span></p>
            
            
            <p id="LiP_1.48.26">
               īśānyāmīśvarakṣetre nityārcā ca vyavasthitā <br />
               siddheśvaraiś ca bhagavāñ chailādiḥ śiṣyasaṃmataḥ //
                <span class="ref">LiP_1,48.26</span></p>
            
            
            <p id="LiP_1.48.27">
               sanatkumāraḥ siddhaistu sukhāsīnaḥ sureśvaraḥ <br />
               sanakaś ca sanandaś ca sadṛśāś ca sahasraśaḥ //
                <span class="ref">LiP_1,48.27</span></p>
            
            
            <p id="LiP_1.48.28">
               yogabhūmiḥ kvacittasmin bhogabhūmiḥ kvacitkvacit <br />
               bālasūryapratīkāśaṃ vimānaṃ tatra śobhanam //
                <span class="ref">LiP_1,48.28</span></p>
            
            
            <p id="LiP_1.48.29">
               śailādinaḥ śubhaṃ cāsti tasminnāste gaṇeśvaraḥ <br />
               ṣaṇmukhasya gaṇeśasya gaṇānāṃ tu sahasraśaḥ //
                <span class="ref">LiP_1,48.29</span></p>
            
            
            <p id="LiP_1.48.30">
               suyaśāyāḥ sunetrāyāḥ mātṝṇāṃ madanasya ca <br />
               tasya jambūnadī nāma mūlamāveṣṭya saṃsthitā //
                <span class="ref">LiP_1,48.30</span></p>
            
            
            <p id="LiP_1.48.31">
               tasya dakṣiṇapārśve tu jambūvṛkṣaḥ suśobhanaḥ <br />
               atyucchritaḥ suvistīrṇaḥ sarvakālaphalapradaḥ //
                <span class="ref">LiP_1,48.31</span></p>
            <span class="note">Ilāvṛta</span>
            
            <p id="LiP_1.48.32">
               meroḥ samantādvistīrṇaṃ śubhaṃ varṣamilāvṛtam <br />
               tatra jambūphalāhārāḥ keciccāmṛtabhojanāḥ //
                <span class="ref">LiP_1,48.32</span></p>
            
            
            <p id="LiP_1.48.33">
               jāṃbūnadasamaprakhyā nānāvarṇāś ca bhoginaḥ <br />
               merupādāśrito viprā dvīpo 'yaṃ madhyamaḥ śubhaḥ //
                <span class="ref">LiP_1,48.33</span></p>
            
            
            <p id="LiP_1.48.34">
               navavarṣānvitaścaiva nadīnadagirīśvaraiḥ <br />
               navavarṣaṃ tu vakṣyāmi jaṃbūdvīpaṃ yathātatham //
                <span class="ref">LiP_1,48.34</span></p>
            
            
            <p id="LiP_1.48.35">
               vistārānmaṇḍalāccaiva yojanaiś ca nibodhata //
                <span class="ref">LiP_1,48.35</span></p>
            
            
            <p>iti śrīliṅgamahāpurāṇe pūrvabhāge 'ṣṭacatvāriṃśo 'dhyāyaḥ</p>
            
            </div>
         
         <div id="d1e45376">
            
            sūta uvāca
            
            <p id="LiP_1.49.1">
               śatamekaṃ sahasrāṇāṃ yojanānāṃ sa tu smṛtaḥ <br />
               anu dvīpaṃ sahasrāṇāṃ dviguṇaṃ dviguṇottaram //
                <span class="ref">LiP_1,49.1</span></p>
            
            
            <p id="LiP_1.49.2">
               pañcāśatkoṭivistīrṇā sasamudrā dharā smṛtā <br />
               dvīpaiś ca saptabhir yuktā lokālokāvṛtā śubhā //
                <span class="ref">LiP_1,49.2</span></p>
            
            
            <p id="LiP_1.49.3">
               nīlastathottare meroḥ śvetastasyottare punaḥ <br />
               śṛṅgī tasyottare viprās trayaste varṣaparvatāḥ //
                <span class="ref">LiP_1,49.3</span></p>
            
            
            <p id="LiP_1.49.4">
               jaṭharo devakūṭaś ca pūrvasyāṃ diśi parvatau <br />
               niṣadho dakṣiṇe meros tasya dakṣiṇato giriḥ <br />
               hemakūṭa iti khyāto himavāṃstasya dakṣiṇe //
                <span class="ref">LiP_1,49.4</span></p>
            
            
            <p id="LiP_1.49.5">
               meroḥ paścimataścaiva parvatau dvau dharādharau <br />
               mālyavāngandhamādaś ca dvāvetāvudagāyatau //
                <span class="ref">LiP_1,49.5</span></p>
            
            
            <p id="LiP_1.49.6">
               ete parvatarājānaḥ siddhacāraṇasevitāḥ <br />
               teṣām antaraviṣkambho navasāhasramekaśaḥ //
                <span class="ref">LiP_1,49.6</span></p>
            
            
            <p id="LiP_1.49.7">
               idaṃ haimavataṃ varṣaṃ bhārataṃ nāma viśrutam <br />
               hemakūṭaṃ paraṃ tasmān nāmnā kiṃpuruṣaṃ smṛtam //
                <span class="ref">LiP_1,49.7</span></p>
            
            
            <p id="LiP_1.49.8">
               naiṣadhaṃ hemakūṭāttu harivarṣaṃ taducyate <br />
               harivarṣātparaṃ caiva meroḥ śubhamilāvṛtam //
                <span class="ref">LiP_1,49.8</span></p>
            
            
            <p id="LiP_1.49.9">
               ilāvṛtātparaṃ nīlaṃ ramyakaṃ nāma viśrutam <br />
               ramyātparataraṃ śvetaṃ vikhyātaṃ taddhiraṇmayam //
                <span class="ref">LiP_1,49.9</span></p>
            
            
            <p id="LiP_1.49.10">
               hiraṇmayātparaṃ cāpi śṛṅgī caiva kuruḥ smṛtaḥ <br />
               dhanuḥsaṃsthe tu vijñeye dve varṣe dakṣiṇottare //
                <span class="ref">LiP_1,49.10</span></p>
            
            
            <p id="LiP_1.49.11">
               dīrghāṇi tatra catvāri madhyatastadilāvṛtam <br />
               meroḥ paścimapūrveṇa dve tu dīrghetare smṛte //
                <span class="ref">LiP_1,49.11</span></p>
            
            
            <p id="LiP_1.49.12">
               arvāktu niṣadhasyātha vedyardhaṃ cottaraṃ smṛtam <br />
               vedyardhe dakṣiṇe trīṇi varṣāṇi trīṇi cottare //
                <span class="ref">LiP_1,49.12</span></p>
            
            
            <p id="LiP_1.49.13">
               tayormadhye ca vijñeyaṃ merumadhyamilāvṛtam <br />
               dakṣiṇena tu nīlasya niṣadhasyottareṇa tu //
                <span class="ref">LiP_1,49.13</span></p>
            
            
            <p id="LiP_1.49.14">
               udagāyato mahāśailo mālyavānnāma parvataḥ <br />
               yojanānāṃ sahasre dve upariṣṭāttu vistṛtaḥ //
                <span class="ref">LiP_1,49.14</span></p>
            
            
            <p id="LiP_1.49.15">
               āyāmataścatustriṃśat sahasrāṇi prakīrtitaḥ <br />
               tasya pratīcyāṃ vijñeyaḥ parvato gandhamādanaḥ //
                <span class="ref">LiP_1,49.15</span></p>
            
            
            <p id="LiP_1.49.16">
               āyāmataḥ sa vijñeyo mālyavāniva vistṛtaḥ <br />
               jambūdvīpasya vistārāt samena tu samantataḥ //
                <span class="ref">LiP_1,49.16</span></p>
            
            
            <p id="LiP_1.49.17">
               prāgāyatāḥ suparvāṇaḥ ṣaḍete varṣaparvatāḥ <br />
               avagāḍhāścobhayataḥ samudrau pūrvapaścimau //
                <span class="ref">LiP_1,49.17</span></p>
            
            
            <p id="LiP_1.49.18">
               himaprāyastu himavān hemakūṭastu hemavān <br />
               taruṇādityasaṃkāśo hairaṇyo niṣadhaḥ smṛtaḥ //
                <span class="ref">LiP_1,49.18</span></p>
            
            
            <p id="LiP_1.49.19">
               caturvarṇaḥ sasauvarṇo meruścordhvāyataḥ smṛtaḥ <br />
               vṛttākṛtiparīṇāhaś caturasraḥ samutthitaḥ //
                <span class="ref">LiP_1,49.19</span></p>
            
            
            <p id="LiP_1.49.20">
               nīlaś ca vaiḍūryamayaḥ śvetaḥ śuklo hiraṇmayaḥ <br />
               mayūrabarhavarṇastu śātakuṃbhas triśṛṅgavān //
                <span class="ref">LiP_1,49.20</span></p>
            
            
            <p id="LiP_1.49.21">
               evaṃ saṃkṣepataḥ proktāḥ punaḥ śṛṇu girīśvarān <br />
               mandaro devakūṭaś ca pūrvasyāṃ diśi parvatau //
                <span class="ref">LiP_1,49.21</span></p>
            
            
            <p id="LiP_1.49.22">
               kailāso gandhamādaś ca hemavāṃścaiva parvatau <br />
               pūrvataś cāyatāvetāv arṇavāntarvyavasthitau //
                <span class="ref">LiP_1,49.22</span></p>
            
            
            <p id="LiP_1.49.23">
               niṣadhaḥ pāriyātraś ca dvāvetau varaparvatau <br />
               yathā pūrvau tathā yāmyāv etau paścimataḥ śritau //
                <span class="ref">LiP_1,49.23</span></p>
            
            
            <p id="LiP_1.49.24">
               triśṛṅgo jāruciścaiva uttarau varaparvatau <br />
               pūrvataś cāyatāvetāv arṇavāntarvyavasthitau //
                <span class="ref">LiP_1,49.24</span></p>
            
            
            <p id="LiP_1.49.25">
               maryādāparvatān etān aṣṭāvāhurmanīṣiṇaḥ <br />
               yo 'sau merurdvijaśreṣṭhāḥ prāṃśuḥ kanakaparvataḥ //
                <span class="ref">LiP_1,49.25</span></p>
            
            
            <p id="LiP_1.49.26">
               tasya pādāstu catvāraś caturdikṣu nagottamāḥ <br />
               yairviṣṭabdhā na calati saptadvīpavatī mahī //
                <span class="ref">LiP_1,49.26</span></p>
            
            
            <p id="LiP_1.49.27">
               daśayojanasāhasram āyāmas teṣu paṭhyate <br />
               pūrve tu mandaro nāma dakṣiṇe gandhamādanaḥ //
                <span class="ref">LiP_1,49.27</span></p>
            
            
            <p id="LiP_1.49.28">
               vipulaḥ paścime pārśve supārśvaścottare smṛtaḥ <br />
               mahāvṛkṣāḥ samutpannāś catvāro dvīpaketavaḥ //
                <span class="ref">LiP_1,49.28</span></p>
            
            
            <p id="LiP_1.49.29">
               mandarasya gireḥ śṛṅge mahāvṛkṣaḥ saketurāṭ <br />
               pralambaśākhāśikharaḥ kadambaś caityapādapaḥ //
                <span class="ref">LiP_1,49.29</span></p>
            
            
            <p id="LiP_1.49.30">
               dakṣiṇasyāpi śailasya śikhare devasevitā <br />
               jambūḥ sadā puṇyaphalā sadā mālyopaśobhitā //
                <span class="ref">LiP_1,49.30</span></p>
            
            
            <p id="LiP_1.49.31">
               saketur dakṣiṇe dvīpe jambūrlokeṣu viśrutā <br />
               vipulasyāpi śailasya paścime ca mahātmanaḥ //
                <span class="ref">LiP_1,49.31</span></p>
            
            
            <p id="LiP_1.49.32">
               saṃjātaḥ śikhare 'śvatthaḥ sa mahān caityapādapaḥ <br />
               supārśvasyottarasyāpi śṛṅge jāto mahādrumaḥ //
                <span class="ref">LiP_1,49.32</span></p>
            
            
            <p id="LiP_1.49.33">
               nyagrodho vipulaskandho 'nekayojanamaṇḍalaḥ <br />
               teṣāṃ caturṇāṃ vakṣyāmi śailendrāṇāṃ yathākramam //
                <span class="ref">LiP_1,49.33</span></p>
            
            
            <p id="LiP_1.49.34">
               amānuṣyāṇi ramyāṇi sarvakālartukāni ca <br />
               manoharāṇi catvāri devakrīḍanakāni ca //
                <span class="ref">LiP_1,49.34</span></p>
            
            
            <p id="LiP_1.49.35">
               vanāni vai caturdikṣu nāmatastu nibodhata <br />
               pūrve caitrarathaṃ nāma dakṣiṇe gandhamādanam //
                <span class="ref">LiP_1,49.35</span></p>
            
            
            <p id="LiP_1.49.36">
               vaibhrājaṃ paścime vidyād uttare saviturvanam <br />
               mitreśvaraṃ tu pūrve tu ṣaṣṭheśvaram ataḥ param //
                <span class="ref">LiP_1,49.36</span></p>
            
            
            <p id="LiP_1.49.37">
               varyeśvaraṃ paścime tu uttare cāmrakeśvaram <br />
               mahāsarāṃsi ca tathā catvāri munipuṅgavāḥ //
                <span class="ref">LiP_1,49.37</span></p>
            
            
            <p id="LiP_1.49.38">
               yatra krīḍanti munayaḥ parvateṣu vaneṣu ca <br />
               aruṇodaṃ saraḥ pūrvaṃ dakṣiṇaṃ mānasaṃ smṛtam //
                <span class="ref">LiP_1,49.38</span></p>
            
            
            <p id="LiP_1.49.39">
               sitodaṃ paścimasaro mahābhadraṃ tathottaram <br />
               śākhasya dakṣiṇe kṣetraṃ viśākhasya ca paścime //
                <span class="ref">LiP_1,49.39</span></p>
            
            
            <p id="LiP_1.49.40">
               uttare naigameyasya kumārasya ca pūrvataḥ <br />
               aruṇodasya pūrveṇa śailendrā nāmataḥ smṛtāḥ //
                <span class="ref">LiP_1,49.40</span></p>
            
            
            <p id="LiP_1.49.41">
               tāṃstu saṃkṣepato vakṣye na śakyaṃ vistareṇa tu <br />
               sitāntaś ca kuraṇḍaś ca kuraraścācalottamaḥ //
                <span class="ref">LiP_1,49.41</span></p>
            
            
            <p id="LiP_1.49.42">
               vikaro maṇiśailaś ca vṛkṣavāṃścācalottamaḥ <br />
               mahānīlo 'tha rucakaḥ sabindurdarduras tathā //
                <span class="ref">LiP_1,49.42</span></p>
            
            
            <p id="LiP_1.49.43">
               veṇumāṃś ca sameghaś ca niṣadho devaparvataḥ <br />
               ityete parvatavarā hy anye ca girayas tathā //
                <span class="ref">LiP_1,49.43</span></p>
            
            
            <p id="LiP_1.49.44">
               pūrveṇa mandarasyaite siddhāvāsā udāhṛtāḥ <br />
               teṣu teṣu girīndreṣu guhāsu ca vaneṣu ca //
                <span class="ref">LiP_1,49.44</span></p>
            
            
            <p id="LiP_1.49.45">
               rudrakṣetrāṇi divyāni viṣṇornārāyaṇasya ca <br />
               saraso mānasasyeha dakṣiṇena mahācalāḥ //
                <span class="ref">LiP_1,49.45</span></p>
            
            
            <p id="LiP_1.49.46">
               ye kīrtyamānāstānsarvān saṃkṣipya pravadāmyaham <br />
               śailaś ca viśirāścaiva śikharaścācalottamaḥ //
                <span class="ref">LiP_1,49.46</span></p>
            
            
            <p id="LiP_1.49.47">
               ekaśṛṅgo mahāśūlo gajaśailaḥ piśācakaḥ <br />
               pañcaśailo 'tha kailāso himavāṃścācalottamaḥ //
                <span class="ref">LiP_1,49.47</span></p>
            
            
            <p id="LiP_1.49.48">
               ityete devacaritā utkaṭāḥ parvatottamāḥ <br />
               teṣu teṣu ca sarveṣu parvateṣu vaneṣu ca //
                <span class="ref">LiP_1,49.48</span></p>
            
            
            <p id="LiP_1.49.49">
               rudrakṣetrāṇi divyāni sthāpitāni surottamaiḥ <br />
               digbhāge dakṣiṇe proktāḥ paścime ca vadāmi vaḥ //
                <span class="ref">LiP_1,49.49</span></p>
            
            
            <p id="LiP_1.49.50">
               apareṇa sitodaś ca surapaś ca mahābalaḥ <br />
               kumudo madhumāṃścaiva hy añjano mukuṭas tathā //
                <span class="ref">LiP_1,49.50</span></p>
            
            
            <p id="LiP_1.49.51">
               kṛṣṇaś ca pāṇḍuraścaiva sahasraśikharaś ca yaḥ <br />
               pārijātaś ca śailendraḥ śrīśṛṅgaścācalottamaḥ //
                <span class="ref">LiP_1,49.51</span></p>
            
            
            <p id="LiP_1.49.52">
               ityete devacaritā utkaṭāḥ parvatottamāḥ <br />
               sarve paścimadigbhāge rudrakṣetrasamanvitāḥ //
                <span class="ref">LiP_1,49.52</span></p>
            
            
            <p id="LiP_1.49.53">
               mahābhadrasya sarasaś cottare ca mahābalāḥ <br />
               ye sthitāḥ kīrtyamānāṃstān saṃkṣipyeha nibodhata //
                <span class="ref">LiP_1,49.53</span></p>
            
            
            <p id="LiP_1.49.54">
               śaṅkhakūṭo mahāśailo vṛṣabho haṃsaparvataḥ <br />
               nāgaś ca kapilaścaiva indraśailaś ca sānumān //
                <span class="ref">LiP_1,49.54</span></p>
            
            
            <p id="LiP_1.49.55">
               nīlaḥ kaṇṭakaśṛṅgaś ca śataśṛṅgaś ca parvataḥ <br />
               puṣpakośaḥ praśailaś ca virajaścācalottamaḥ //
                <span class="ref">LiP_1,49.55</span></p>
            
            
            <p id="LiP_1.49.56">
               varāhaparvataścaiva mayūraścācalottamaḥ <br />
               jārudhiścaiva śailendra eta uttarasaṃsthitāḥ //
                <span class="ref">LiP_1,49.56</span></p>
            
            
            <p id="LiP_1.49.57">
               teṣu śaileṣu divyeṣu devadevasya śūlinaḥ <br />
               asaṃkhyātāni divyāni vimānāni sahasraśaḥ //
                <span class="ref">LiP_1,49.57</span></p>
            
            
            <p id="LiP_1.49.58">
               eteṣāṃ śailamukhyānām antareṣu yathākramam <br />
               santi caivāntaradroṇyaḥ sarāṃsyupavanāni ca //
                <span class="ref">LiP_1,49.58</span></p>
            
            
            <p id="LiP_1.49.59">
               vasanti devā munayaḥ siddhāś ca śivabhāvitāḥ <br />
               kṛtavāsāḥ sapatnīkāḥ prasādātparameṣṭhinaḥ //
                <span class="ref">LiP_1,49.59</span></p>
            
            
            <p id="LiP_1.49.60">
               lakṣmyādyānāṃ bilvavane kakubhe kaśyapādayaḥ <br />
               tathā tālavane proktam indropendroragātmanām //
                <span class="ref">LiP_1,49.60</span></p>
            
            
            <p id="LiP_1.49.61">
               uduṃbare kardamasya tathānyeṣāṃ mahātmanām <br />
               vidyādharāṇāṃ siddhānāṃ puṇye tvāmravane śubhe //
                <span class="ref">LiP_1,49.61</span></p>
            
            
            <p id="LiP_1.49.62">
               nāgānāṃ siddhasaṃghānāṃ tathā niṃbavane sthitiḥ <br />
               sūryasya kiṃśukavane tathā rudragaṇasya ca //
                <span class="ref">LiP_1,49.62</span></p>
            
            
            <p id="LiP_1.49.63">
               bījapūravane puṇye devācāryo vyavasthitaḥ <br />
               kaumude tu vane viṣṇupramukhānāṃ mahātmanām //
                <span class="ref">LiP_1,49.63</span></p>
            
            
            <p id="LiP_1.49.64">
               sthalapadmavanāntasthanyagrodhe 'śeṣabhoginaḥ <br />
               śeṣastvaśeṣajagatāṃ patirāste 'tigarvitaḥ //
                <span class="ref">LiP_1,49.64</span></p>
            
            
            <p id="LiP_1.49.65">
               sa eva jagatāṃ kālaḥ pātāle ca vyavasthitaḥ <br />
               viṣṇorviśvagurormūrtir divyaḥ sākṣāddhalāyudhaḥ //
                <span class="ref">LiP_1,49.65</span></p>
            
            
            <p id="LiP_1.49.66">
               śayanaṃ devadevasya sa hareḥ kaṅkaṇaṃ vibhoḥ <br />
               vane panasavṛkṣāṇāṃ saśukrā dānavādayaḥ //
                <span class="ref">LiP_1,49.66</span></p>
            
            
            <p id="LiP_1.49.67">
               kinnarairuragāścaiva viśākhakavane sthitāḥ <br />
               manoharavane vṛkṣāḥ sarvakoṭisamanvitāḥ //
                <span class="ref">LiP_1,49.67</span></p>
            
            
            <p id="LiP_1.49.68">
               nandīśvaro gaṇavaraiḥ stūyamāno vyavasthitaḥ <br />
               saṃtānakasthalīmadhye sākṣāddevī sarasvatī //
                <span class="ref">LiP_1,49.68</span></p>
            
            
            <p id="LiP_1.49.69">
               evaṃ saṃkṣepataḥ proktā vaneṣu vanavāsinaḥ <br />
               asaṃkhyātā mayāpyatra vaktuṃ no vistareṇa tu //
                <span class="ref">LiP_1,49.69</span></p>
            
            
            <p>iti śrīliṅgamahāpurāṇe pūrvabhāge ekonapañcāśattamo 'dhyāyaḥ</p>
            
            </div>
         
         <div id="d1e46711">
            
            sūta uvāca
            
            <p id="LiP_1.50.1">
               śitāntaśikhare śakraḥ pārijātavane śubhe <br />
               tasya prācyāṃ kumudādrikūṭo 'sau bahuvistaraḥ //
                <span class="ref">LiP_1,50.1</span></p>
            
            
            <p id="LiP_1.50.2">
               aṣṭau purāṇyudīrṇāni dānavānāṃ dvijottamāḥ <br />
               suvarṇakoṭare puṇye rākṣasānāṃ mahātmanām //
                <span class="ref">LiP_1,50.2</span></p>
            
            
            <p id="LiP_1.50.3">
               nīlakānāṃ purāṇyāhur aṣṭaṣaṣṭirdvijottamāḥ <br />
               mahānīle 'pi śailendre purāṇi daśa pañca ca //
                <span class="ref">LiP_1,50.3</span></p>
            
            
            <p id="LiP_1.50.4">
               hayānanānāṃ mukhyānāṃ kinnarāṇāṃ ca suvratāḥ <br />
               veṇusaudhe mahāśaile vidyādharapuratrayam //
                <span class="ref">LiP_1,50.4</span></p>
            
            
            <p id="LiP_1.50.5">
               vaikuṇṭhe garuḍaḥ śrīmān karañje nīlalohitaḥ <br />
               vasudhāre vasūnāṃ tu nivāsaḥ parikīrtitaḥ //
                <span class="ref">LiP_1,50.5</span></p>
            
            
            <p id="LiP_1.50.6">
               ratnadhāre girivare saptarṣīṇāṃ mahātmanām <br />
               saptasthānāni puṇyāni siddhāvāsayutāni ca //
                <span class="ref">LiP_1,50.6</span></p>
            
            
            <p id="LiP_1.50.7">
               mahatprajāpateḥ sthānam ekaśṛṅge nagottame <br />
               gajaśaile tu durgādyāḥ sumedhe vasavas tathā //
                <span class="ref">LiP_1,50.7</span></p>
            
            
            <p id="LiP_1.50.8">
               ādityāś ca tathā rudrāḥ kṛtāvāsāstathāśvinau <br />
               aśītirdevapuryastu hemakakṣe nagottame //
                <span class="ref">LiP_1,50.8</span></p>
            
            
            <p id="LiP_1.50.9">
               sunīle rakṣasāṃ vāsāḥ pañcakoṭiśatāni ca <br />
               pañcakūṭe purāṇyāsan pañcakoṭipramāṇataḥ //
                <span class="ref">LiP_1,50.9</span></p>
            
            
            <p id="LiP_1.50.10">
               śataśṛṅge puraśataṃ yakṣāṇāmamitaujasām <br />
               tāmrābhe kādraveyāṇāṃ viśākhe tu guhasya vai //
                <span class="ref">LiP_1,50.10</span></p>
            
            
            <p id="LiP_1.50.11">
               śvetodare muniśreṣṭhāḥ suparṇasya mahātmanaḥ <br />
               piśācake kuberasya harikūṭe harergṛham //
                <span class="ref">LiP_1,50.11</span></p>
            
            
            <p id="LiP_1.50.12">
               kumude kiṃnarāvāsas tv añjane cāraṇālayaḥ <br />
               kṛṣṇe gandharvanilayaḥ pāṇḍure purasaptakam //
                <span class="ref">LiP_1,50.12</span></p>
            
            
            <p id="LiP_1.50.13">
               vidyādharāṇāṃ viprendrā viśvabhogasamanvitam <br />
               sahasraśikhare śaile daityānāmugrakarmaṇām //
                <span class="ref">LiP_1,50.13</span></p>
            
            
            <p id="LiP_1.50.14">
               purāṇāṃ tu sahasrāṇi sapta śakrāriṇāṃ dvijāḥ <br />
               mukuṭe pannagāvāsaḥ puṣpaketau munīśvarāḥ //
                <span class="ref">LiP_1,50.14</span></p>
            
            
            <p id="LiP_1.50.15">
               vaivasvatasya somasya vāyornāgādhipasya ca <br />
               takṣake caiva śailendre catvāryāyatanāni ca //
                <span class="ref">LiP_1,50.15</span></p>
            
            
            <p id="LiP_1.50.16">
               brahmendraviṣṇurudrāṇāṃ guhasya ca mahātmanaḥ <br />
               kuberasya ca somasya tathānyeṣāṃ mahātmanām //
                <span class="ref">LiP_1,50.16</span></p>
            
            
            <p id="LiP_1.50.17">
               santyāyatanamukhyāni maryādāparvateṣvapi <br />
               śrīkaṇṭhādriguhāvāsī sarvāvāsaḥ sahomayā //
                <span class="ref">LiP_1,50.17</span></p>
            
            
            <p id="LiP_1.50.18">
               śrīkaṇṭhasyādhipatyaṃ vai sarvadeveśvarasya ca <br />
               aṇḍasyāsya pravṛttistu śrīkaṇṭhena na saṃśayaḥ //
                <span class="ref">LiP_1,50.18</span></p>
            
            
            <p id="LiP_1.50.19">
               ananteśādayastvevaṃ pratyekaṃ cāṇḍapālakāḥ <br />
               cakravartina ityuktās tato vidyeśvarāstviha //
                <span class="ref">LiP_1,50.19</span></p>
            
            
            <p id="LiP_1.50.20">
               śrīkaṇṭhādhiṣṭhitānyatra sthānāni ca samāsataḥ <br />
               maryādāparvateṣvadya śṛṇvantu pravadāmy aham //
                <span class="ref">LiP_1,50.20</span></p>
            
            
            <p id="LiP_1.50.21">
               śrīkaṇṭhādhiṣṭhitaṃ viśvaṃ carācaramidaṃ jagat <br />
               kālāgniśivaparyantaṃ kathaṃ vakṣye savistaram //
                <span class="ref">LiP_1,50.21</span></p>
            
            
            <p>iti śrīliṅgamahāpurāṇe pūrvabhāge bhuvanavinyāsoddeśasthānavarṇanaṃ nāma pañcāśattamo
               'dhyāyaḥ</p>
            
            </div>
         
         <div id="d1e47119">
            
            sūta uvāca
            
            <p id="LiP_1.51.1">
               devakūṭe girau madhye mahākūṭe suśobhane <br />
               hemavaiḍūryamāṇikyanīlagomedakāntibhiḥ //
                <span class="ref">LiP_1,51.1</span></p>
            
            
            <p id="LiP_1.51.2">
               tathānyairmaṇimukhyaiś ca nirmite nirmale śubhe <br />
               śākhāśatasahasrāḍhye sarvadrumavibhūṣite //
                <span class="ref">LiP_1,51.2</span></p>
            
            
            <p id="LiP_1.51.3">
               campakāśokapuṃnāgavakulāsanamaṇḍite <br />
               pārijātakasampūrṇe nānāpakṣigaṇānvite //
                <span class="ref">LiP_1,51.3</span></p>
            
            
            <p id="LiP_1.51.4">
               naikadhātuśataiścitre vicitrakusumākule <br />
               nitambapuṣpasālamben-aikasattvagaṇānvite //
                <span class="ref">LiP_1,51.4</span></p>
            
            
            <p id="LiP_1.51.5">
               vimalasvādupānīyen-aikaprasravaṇairyute <br />
               nirjharaiḥ kusumākīrṇair anekaiś ca vibhūṣite //
                <span class="ref">LiP_1,51.5</span></p>
            
            
            <p id="LiP_1.51.6">
               puṣpoḍupavahābhiś ca sravantībhir alaṃkṛte <br />
               snigdhavarṇaṃ mahāmūlam anekaskandhapādapam //
                <span class="ref">LiP_1,51.6</span></p>
            
            
            <p id="LiP_1.51.7">
               ramyaṃ hyaviralacchāyaṃ daśayojanamaṇḍalam <br />
               tatra bhūtavanaṃ nāma nānābhūtagaṇālayam //
                <span class="ref">LiP_1,51.7</span></p>
            
            
            <p id="LiP_1.51.8">
               mahādevasya devasya śaṅkarasya mahātmanaḥ <br />
               dīptamāyatanaṃ tatra mahāmaṇivibhūṣitam //
                <span class="ref">LiP_1,51.8</span></p>
            
            
            <p id="LiP_1.51.9">
               hemaprākārasaṃyuktaṃ maṇitoraṇamaṇḍitam <br />
               sphāṭikaiś ca vicitraiś ca gopuraiś ca samanvitam //
                <span class="ref">LiP_1,51.9</span></p>
            
            
            <p id="LiP_1.51.10">
               siṃhāsanairmaṇimayaiḥ śubhāstaraṇasaṃyutaiḥ <br />
               kṣitāvitastataḥ samyak śarveṇādhiṣṭhitaiḥ śubhaiḥ //
                <span class="ref">LiP_1,51.10</span></p>
            
            
            <p id="LiP_1.51.11">
               amlānamālānicitair nānāvarṇair gṛhottamaiḥ <br />
               maṇḍapaiḥ suvicitrais tu sphāṭikastambhasaṃyutaiḥ //
                <span class="ref">LiP_1,51.11</span></p>
            
            
            <p id="LiP_1.51.12">
               saṃyutaṃ sarvabhūtendrair brahmendropendrapūjitaiḥ <br />
               varāhagajasiṃharkṣaśārdūlakarabhānanaiḥ //
                <span class="ref">LiP_1,51.12</span></p>
            
            
            <p id="LiP_1.51.13">
               gṛdhrolūkamukhaiścānyair mṛgoṣṭrājamukhairapi <br />
               pramathairvividhaiḥ sthūlair girikūṭopamaiḥ śubhaiḥ //
                <span class="ref">LiP_1,51.13</span></p>
            
            
            <p id="LiP_1.51.14">
               karālairharikeśaiś ca romaśaiś ca mahābhujaiḥ <br />
               nānāvarṇākṛtidharair nānāsaṃsthānasaṃsthitaiḥ //
                <span class="ref">LiP_1,51.14</span></p>
            
            
            <p id="LiP_1.51.15">
               dīptāsyair dīptacaritair nandīśvaramukhaiḥ śubhaiḥ <br />
               brahmendraviṣṇusaṃkāśair aṇimādiguṇānvitaiḥ //
                <span class="ref">LiP_1,51.15</span></p>
            
            
            <p id="LiP_1.51.16">
               aśūnyamamarairnityaṃ mahāpariṣadais tathā <br />
               tatra bhūtapaterdevāḥ pūjāṃ nityaṃ prayuñjate //
                <span class="ref">LiP_1,51.16</span></p>
            
            
            <p id="LiP_1.51.17">
               jharjharaiḥ śaṅkhapaṭahair bherīḍiṇḍimagomukhaiḥ <br />
               lalitāvasitodgītair vṛttavalgitagarjitaiḥ //
                <span class="ref">LiP_1,51.17</span></p>
            
            
            <p id="LiP_1.51.18">
               pūjito vai mahādevaḥ pramathaiḥ pramatheśvaraḥ <br />
               siddharṣidevagandharvair brahmaṇā ca mahātmanā //
                <span class="ref">LiP_1,51.18</span></p>
            
            
            <p id="LiP_1.51.19">
               upendrapramukhaiścānyaiḥ pūjitastatra śaṃkaraḥ <br />
               vibhaktacāruśikharaṃ yatra tacchaṅkhavarcasam //
                <span class="ref">LiP_1,51.19</span></p>
            <span class="note">Kailāsa</span>
            
            <p id="LiP_1.51.20">
               kailāso yakṣarājasya kuberasya mahātmanaḥ <br />
               nivāsaḥ koṭiyakṣāṇāṃ tathānyeṣāṃ mahātmanām //
                <span class="ref">LiP_1,51.20</span></p>
            
            
            <p id="LiP_1.51.21">
               tatrāpi devadevasya bhavasyāyatanaṃ mahat <br />
               tasminnāyatane somaḥ sadāste sagaṇo haraḥ //
                <span class="ref">LiP_1,51.21</span></p>
            
            
            <p id="LiP_1.51.22">
               yatra mandākinī nāma nalinī vipulodakā <br />
               suvarṇamaṇisopānā kuberaśikhare śubhe //
                <span class="ref">LiP_1,51.22</span></p>
            
            
            <p id="LiP_1.51.23">
               jāṃbūnadamayaiḥ padmair gandhasparśaguṇānvitaiḥ <br />
               nīlavaiḍūryapatraiś ca gandhopetairmahotpalaiḥ //
                <span class="ref">LiP_1,51.23</span></p>
            
            
            <p id="LiP_1.51.24">
               tathā kumudaṣaṇḍaiś ca mahāpadmair alaṃkṛtā <br />
               yakṣagandharvanārībhir apsarobhiś ca sevitā //
                <span class="ref">LiP_1,51.24</span></p>
            
            
            <p id="LiP_1.51.25">
               devadānavagandharvair yakṣarākṣasakinnaraiḥ <br />
               upaspṛṣṭajalā puṇyā nadī mandākinī śubhā //
                <span class="ref">LiP_1,51.25</span></p>
            
            
            <p id="LiP_1.51.26">
               tasyāścottarapārśve tu bhavasyāyatanaṃ śubham <br />
               vaiḍūryamaṇisampannaṃ tatrāste śaṅkaro 'vyayaḥ //
                <span class="ref">LiP_1,51.26</span></p>
            
            
            <p id="LiP_1.51.27">
               dvijāḥ kanakanandāyās tīre vai prāci dakṣiṇe <br />
               vanaṃ dvijasahasrāḍhyaṃ mṛgapakṣisamākulam //
                <span class="ref">LiP_1,51.27</span></p>
            
            
            <p id="LiP_1.51.28">
               tatrāpi sagaṇaḥ sāmbaḥ krīḍate 'drisame gṛhe <br />
               nandāyāḥ paścime tīre kiṃcid vai dakṣiṇāśrite //
                <span class="ref">LiP_1,51.28</span></p>
            
            
            <p id="LiP_1.51.29">
               puraṃ rudrapurī nāma nānāprāsādasaṃkulam <br />
               tatrāpi śatadhā kṛtvā hy ātmānaṃ cāmbayā saha //
                <span class="ref">LiP_1,51.29</span></p>
            
            
            <p id="LiP_1.51.30">
               krīḍate sagaṇaḥ sāmbas tacchivālayam ucyate <br />
               evaṃ śatasahasrāṇi śarvasyāyatanāni tu //
                <span class="ref">LiP_1,51.30</span></p>
            
            
            <p id="LiP_1.51.31">
               pratidvīpe muniśreṣṭhāḥ parvateṣu vaneṣu ca <br />
               nadīnadataṭākānāṃ tīreṣvarṇavasaṃdhiṣu //
                <span class="ref">LiP_1,51.31</span></p>
            
            
            <p>iti śrīliṅgamahāpurāṇe pūrvabhāge ekapañcāśattamo 'dhyāyaḥ</p>
            
            </div>
         
         <div id="d1e47717">
            
            sūta uvāca
            
            <p id="LiP_1.52.1">
               nadyaś ca bahavaḥ proktāḥ sadā bahujalāḥ śubhāḥ <br />
               sarovarebhyaḥ sambhūtās tv asaṃkhyātā dvijottamāḥ //
                <span class="ref">LiP_1,52.1</span></p>
            
            
            <p id="LiP_1.52.2">
               prāṅmukhā dakṣiṇāsyāstu cottaraprabhavāḥ śubhāḥ <br />
               paścimāgrāḥ pavitrāś ca prativarṣaṃ prakīrtitāḥ //
                <span class="ref">LiP_1,52.2</span></p>
            
            
            <p id="LiP_1.52.3">
               ākāśāṃbhonidhir yo 'sau soma ityabhidhīyate <br />
               ādhāraḥ sarvabhūtānāṃ devānāmamṛtākaraḥ //
                <span class="ref">LiP_1,52.3</span></p>
            
            
            <p id="LiP_1.52.4">
               asmātpravṛttā puṇyodā nadī tvākāśagāminī <br />
               saptamenānilapathā pravṛttā cāmṛtodakā //
                <span class="ref">LiP_1,52.4</span></p>
            
            
            <p id="LiP_1.52.5">
               sā jyotīṃṣyanuvartantī jyotirgaṇaniṣevitā <br />
               tārākoṭisahasrāṇāṃ nabhasaś ca samāyutā //
                <span class="ref">LiP_1,52.5</span></p>
            
            
            <p id="LiP_1.52.6">
               parivartatyaharaho yathā somastathaiva sā <br />
               catvāryaśītiś ca tathā sahasrāṇāṃ samucchritaḥ //
                <span class="ref">LiP_1,52.6</span></p>
            
            
            <p id="LiP_1.52.7">
               yojanānāṃ mahāmeruḥ śrīkaṇṭhākrīḍakomalaḥ <br />
               tatrāsīno yataḥ śarvaḥ sāmbaḥ saha gaṇeśvaraiḥ //
                <span class="ref">LiP_1,52.7</span></p>
            
            
            <p id="LiP_1.52.8">
               krīḍate suciraṃ kālaṃ tasmātpuṇyajalā śivā <br />
               giriṃ meruṃ nadī puṇyā sā prayāti pradakṣiṇam //
                <span class="ref">LiP_1,52.8</span></p>
            
            
            <p id="LiP_1.52.9">
               vibhajyamānasalilā sā javenānilena ca <br />
               merorantarakūṭeṣu nipapāta caturṣvapi //
                <span class="ref">LiP_1,52.9</span></p>
            
            
            <p id="LiP_1.52.10">
               samantātsamatikramya sarvādrīnpravibhāgaśaḥ <br />
               niyogāddevadevasya praviṣṭā sā mahārṇavam //
                <span class="ref">LiP_1,52.10</span></p>
            
            
            <p id="LiP_1.52.11">
               asyā vinirgatā nadyaḥ śataśo 'tha sahasraśaḥ <br />
               sarvadvīpādrivarṣeṣu bahavaḥ parikīrtitāḥ //
                <span class="ref">LiP_1,52.11</span></p>
            
            
            <p id="LiP_1.52.12">
               kṣudranadyastvasaṃkhyātā gaṅgā yadgāṅgatāmbarāt <br />
               ketumāle narāḥ kālāḥ sarve panasabhojanāḥ //
                <span class="ref">LiP_1,52.12</span></p>
            
            
            <p id="LiP_1.52.13">
               striyaścotpalavarṇābhā jīvitaṃ cāyutaṃ smṛtam <br />
               bhadrāśve śuklavarṇāś ca striyaścandrāṃśusaṃnibhāḥ //
                <span class="ref">LiP_1,52.13</span></p>
            
            
            <p id="LiP_1.52.14">
               kālāmrabhojanāḥ sarve nirātaṅkā ratipriyāḥ <br />
               daśavarṣasahasrāṇi jīvanti śivabhāvitāḥ //
                <span class="ref">LiP_1,52.14</span></p>
            
            
            <p id="LiP_1.52.15">
               hiraṇmayā ivātyartham īśvarārpitacetasaḥ <br />
               tathā ramaṇake jīvā nyagrodhaphalabhojanāḥ //
                <span class="ref">LiP_1,52.15</span></p>
            
            
            <p id="LiP_1.52.16">
               daśavarṣasahasrāṇi śatāni daśapañca ca <br />
               jīvanti śuklāste sarve śivadhyānaparāyaṇāḥ //
                <span class="ref">LiP_1,52.16</span></p>
            
            
            <p id="LiP_1.52.17">
               hairaṇmayā mahābhāgā hiraṇmayavanāśrayāḥ <br />
               ekādaśa sahasrāṇi śatāni daśapañca ca //
                <span class="ref">LiP_1,52.17</span></p>
            
            
            <p id="LiP_1.52.18">
               varṣāṇāṃ tatra jīvanti aśvatthāśanajīvanāḥ <br />
               hairaṇmayā ivātyartham īśvarārpitamānasāḥ //
                <span class="ref">LiP_1,52.18</span></p>
            
            
            <p id="LiP_1.52.19">
               kuruvarṣe tu kuravaḥ svargalokāt paricyutāḥ <br />
               sarve maithunajātāś ca kṣīriṇaḥ kṣīrabhojanāḥ //
                <span class="ref">LiP_1,52.19</span></p>
            
            
            <p id="LiP_1.52.20">
               anyonyamanuraktāś ca cakravākasadharmiṇaḥ <br />
               anāmayā hyaśokāś ca nityaṃ sukhaniṣeviṇaḥ //
                <span class="ref">LiP_1,52.20</span></p>
            
            
            <p id="LiP_1.52.21">
               trayodaśasahasrāṇi śatāni daśapañca ca <br />
               jīvanti te mahāvīryā na cānyastrīniṣeviṇaḥ //
                <span class="ref">LiP_1,52.21</span></p>
            
            
            <p id="LiP_1.52.22">
               sahaiva maraṇaṃ teṣāṃ kurūṇāṃ svargavāsinām <br />
               hṛṣṭānāṃ supravṛddhānāṃ sarvānnāmṛtabhojinām //
                <span class="ref">LiP_1,52.22</span></p>
            
            
            <p id="LiP_1.52.23">
               sadā tu candrakāntānāṃ sadā yauvanaśālinām <br />
               śyāmāṅgānāṃ sadā sarvabhūṣaṇāspadadehinām //
                <span class="ref">LiP_1,52.23</span></p>
            
            
            <p id="LiP_1.52.24">
               jaṃbūdvīpe tu tatrāpi kuruvarṣaṃ suśobhanam <br />
               tatra candraprabhaṃ śambhor vimānaṃ candramaulinaḥ //
                <span class="ref">LiP_1,52.24</span></p>
            
            
            <p id="LiP_1.52.25">
               varṣe tu bhārate martyāḥ puṇyāḥ karmavaśāyuṣaḥ <br />
               śatāyuṣaḥ samākhyātā nānāvarṇālpadehinaḥ //
                <span class="ref">LiP_1,52.25</span></p>
            
            
            <p id="LiP_1.52.26">
               nānādevārcane yuktā nānākarmaphalāśinaḥ <br />
               nānājñānārthasampannā durbalāścālpabhoginaḥ //
                <span class="ref">LiP_1,52.26</span></p>
            
            
            <p id="LiP_1.52.27">
               indradvīpe tathā kecit tathaiva ca kaseruke <br />
               tāmradvīpaṃ gatāḥ kecit keciddeśaṃ gabhastimat //
                <span class="ref">LiP_1,52.27</span></p>
            
            
            <p id="LiP_1.52.28">
               nāgadvīpaṃ tathā saumyaṃ gāndharvaṃ vāruṇaṃ gatāḥ <br />
               kecinmlecchāḥ pulindāś ca nānājātisamudbhavāḥ //
                <span class="ref">LiP_1,52.28</span></p>
            
            
            <p id="LiP_1.52.29">
               pūrve kirātāstasyānte paścime yavanāḥ smṛtāḥ <br />
               brāhmaṇāḥ kṣatriyā vaiśyā madhye śūdrāś ca sarvaśaḥ //
                <span class="ref">LiP_1,52.29</span></p>
            
            
            <p id="LiP_1.52.30">
               ijyāyuddhavaṇijyābhir vartayanto vyavasthitāḥ <br />
               teṣāṃ saṃvyavahāro 'yaṃ vartate 'tra parasparam //
                <span class="ref">LiP_1,52.30</span></p>
            
            
            <p id="LiP_1.52.31">
               dharmārthakāmasaṃyukto varṇānāṃ tu svakarmasu <br />
               saṃkalpaścābhimānaś ca āśramāṇāṃ yathāvidhi //
                <span class="ref">LiP_1,52.31</span></p>
            
            
            <p id="LiP_1.52.32">
               iha svargāpavargārthaṃ pravṛttiryatra mānuṣī <br />
               teṣāṃ ca yugakarmāṇi nānyatra munipuṅgavāḥ //
                <span class="ref">LiP_1,52.32</span></p>
            
            
            <p id="LiP_1.52.33">
               daśavarṣasahasrāṇi sthitiḥ kiṃpuruṣe nṛṇām <br />
               suvarṇavarṇāś ca narāḥ striyaścāpsarasopamāḥ //
                <span class="ref">LiP_1,52.33</span></p>
            
            
            <p id="LiP_1.52.34">
               anāmayā hyaśokāś ca sarve te śivabhāvitāḥ <br />
               śuddhasattvāś ca hemābhāḥ sadārāḥ plakṣabhojanāḥ //
                <span class="ref">LiP_1,52.34</span></p>
            
            
            <p id="LiP_1.52.35">
               mahārajatasaṃkāśā harivarṣe 'pi mānavāḥ <br />
               devalokāccyutāḥ sarve devākārāś ca sarvaśaḥ //
                <span class="ref">LiP_1,52.35</span></p>
            
            
            <p id="LiP_1.52.36">
               haraṃ yajanti sarveśaṃ pibantīkṣurasaṃ śubham <br />
               na jarā bādhate tena na ca jīryanti te narāḥ //
                <span class="ref">LiP_1,52.36</span></p>
            
            
            <p id="LiP_1.52.37">
               daśavarṣasahasrāṇi tatra jīvanti mānavāḥ <br />
               madhyamaṃ yanmayā proktaṃ nāmnā varṣamilāvṛtam //
                <span class="ref">LiP_1,52.37</span></p>
            
            
            <p id="LiP_1.52.38">
               na tatra sūryastapati na te jīryanti mānavāḥ <br />
               candrasūryau na nakṣatraṃ na prakāśam ilāvṛte //
                <span class="ref">LiP_1,52.38</span></p>
            
            
            <p id="LiP_1.52.39">
               padmaprabhāḥ padmamukhāḥ padmapattranibhekṣaṇāḥ <br />
               padmapattrasugandhāś ca jāyante bhavabhāvitāḥ //
                <span class="ref">LiP_1,52.39</span></p>
            
            
            <p id="LiP_1.52.40">
               jambūphalarasāhārā aniṣpandāḥ sugandhinaḥ <br />
               devalokāgatāstatra jāyante hyajarāmarāḥ //
                <span class="ref">LiP_1,52.40</span></p>
            
            
            <p id="LiP_1.52.41">
               trayodaśasahasrāṇi varṣāṇāṃ te narottamāḥ <br />
               āyuḥpramāṇaṃ jīvanti varṣe divye tvilāvṛte //
                <span class="ref">LiP_1,52.41</span></p>
            
            
            <p id="LiP_1.52.42">
               jaṃbūphalarasaṃ pītvā na jarā bādhate tvimān <br />
               na kṣudhā na klamaścāpi na jano mṛtyumāṃs tathā //
                <span class="ref">LiP_1,52.42</span></p>
            
            
            <p id="LiP_1.52.43">
               tatra jāmbūnadaṃ nāma kanakaṃ devabhūṣaṇam <br />
               indragopapratīkāśaṃ jāyate bhāsvaraṃ tu tat //
                <span class="ref">LiP_1,52.43</span></p>
            
            
            <p id="LiP_1.52.44">
               evaṃ mayā samākhyātā navavarṣānuvartinaḥ <br />
               varṇāyurbhojanādyāni saṃkṣipya na tu vistarāt //
                <span class="ref">LiP_1,52.44</span></p>
            
            
            <p id="LiP_1.52.45">
               hemakūṭe tu gandharvā vijñeyāścāpsarogaṇāḥ <br />
               sarve nāgāś ca niṣadhe śeṣavāsukitakṣakāḥ //
                <span class="ref">LiP_1,52.45</span></p>
            
            
            <p id="LiP_1.52.46">
               mahābalās trayastriṃśad ramante yājñikāḥ surāḥ <br />
               nīle tu vaiḍūryamaye siddhā brahmarṣayo 'malāḥ //
                <span class="ref">LiP_1,52.46</span></p>
            
            
            <p id="LiP_1.52.47">
               daityānāṃ dānavānāṃ ca śvetaḥ parvata ucyate <br />
               śṛṅgavān parvataścaiva pitṝṇāṃ nilayaḥ sadā //
                <span class="ref">LiP_1,52.47</span></p>
            
            
            <p id="LiP_1.52.48">
               himavān yakṣamukhyānāṃ bhūtānām īśvarasya ca <br />
               sarvādriṣu mahādevo hariṇā brahmaṇāṃbayā //
                <span class="ref">LiP_1,52.48</span></p>
            
            
            <p id="LiP_1.52.49">
               nandinā ca gaṇaiścaiva varṣeṣu ca vaneṣu ca <br />
               nīlaśvetatriśṛṅge ca bhagavānnīlalohitaḥ //
                <span class="ref">LiP_1,52.49</span></p>
            
            
            <p id="LiP_1.52.50">
               siddhairdevaiś ca pitṛbhir dṛṣṭo nityaṃ viśeṣataḥ <br />
               nīlaś ca vaiḍūryamayaḥ śvetaḥ śuklo hiraṇmayaḥ //
                <span class="ref">LiP_1,52.50</span></p>
            
            
            <p id="LiP_1.52.51">
               mayūrabarhavarṇastu śātakuṃbhas triśṛṅgavān <br />
               ete parvatarājāno jaṃbūdvīpe vyavasthitāḥ //
                <span class="ref">LiP_1,52.51</span></p>
            
            
            <p>iti śrīliṅgamahāpurāṇe pūrvabhāge bhuvanakośasvabhāvavarṇanaṃ nāma dvipañcāśattamo
               'dhyāyaḥ</p>
            
            </div>
         
         <div id="d1e48700">
            
            sūta uvāca
            
            <p id="LiP_1.53.1">
               plakṣadvīpādidvīpeṣu sapta saptasu parvatāḥ <br />
               ṛjvāyatāḥ pratidiśaṃ niviṣṭā varṣaparvatāḥ //
                <span class="ref">LiP_1,53.1</span></p>
            
            
            <p id="LiP_1.53.2">
               plakṣadvīpe tu vakṣyāmi sapta divyān mahācalān <br />
               gomedako 'tra prathamo dvitīyaścāndra ucyate //
                <span class="ref">LiP_1,53.2</span></p>
            
            
            <p id="LiP_1.53.3">
               tṛtīyo nārado nāma caturtho dundubhiḥ smṛtaḥ <br />
               pañcamaḥ somako nāma sumanāḥ ṣaṣṭha ucyate //
                <span class="ref">LiP_1,53.3</span></p>
            
            
            <p id="LiP_1.53.4">
               sa eva vaibhavaḥ prokto vaibhrājaḥ saptamaḥ smṛtaḥ <br />
               saptaite girayaḥ proktāḥ plakṣadvīpe viśeṣataḥ //
                <span class="ref">LiP_1,53.4</span></p>
            
            
            <p id="LiP_1.53.5">
               sapta vai śālmalidvīpe tāṃstu vakṣyāmyanukramāt <br />
               kumudaścottamaścaiva parvataś ca balāhakaḥ //
                <span class="ref">LiP_1,53.5</span></p>
            
            
            <p id="LiP_1.53.6">
               droṇaḥ kaṅkaś ca mahiṣaḥ kakudmān saptamaḥ smṛtaḥ <br />
               kuśadvīpe tu saptaiva dvīpāś ca kulaparvatāḥ //
                <span class="ref">LiP_1,53.6</span></p>
            
            
            <p id="LiP_1.53.7">
               tāṃstu saṃkṣepato vakṣye nāmamātreṇa vai kramāt <br />
               vidrumaḥ prathamaḥ prokto dvitīyo hemaparvataḥ //
                <span class="ref">LiP_1,53.7</span></p>
            
            
            <p id="LiP_1.53.8">
               tṛtīyo dyutimānnāma caturthaḥ puṣpitaḥ smṛtaḥ <br />
               kuśeśayaḥ pañcamastu ṣaṣṭho harigiriḥ smṛtaḥ //
                <span class="ref">LiP_1,53.8</span></p>
            
            
            <p id="LiP_1.53.9">
               saptamo mandaraḥ śrīmān mahādevaniketanam <br />
               mandā iti hyapāṃ nāma mandaro dhāraṇād apām //
                <span class="ref">LiP_1,53.9</span></p>
            
            
            <p id="LiP_1.53.10">
               tatra sākṣādvṛṣāṅkastu viśveśo vimalaḥ śivaḥ <br />
               somaḥ sanandī bhagavān āste hemagṛhottame //
                <span class="ref">LiP_1,53.10</span></p>
            
            
            <p id="LiP_1.53.11">
               tapasā toṣitaḥ pūrvaṃ mandareṇa maheśvaraḥ <br />
               avimukte mahākṣetre lebhe sa paramaṃ varam //
                <span class="ref">LiP_1,53.11</span></p>
            
            
            <p id="LiP_1.53.12">
               prārthitaś ca mahādevo nivāsārthaṃ sahāṃbayā <br />
               avimuktādupāgamya cakre vāsaṃ sa mandare //
                <span class="ref">LiP_1,53.12</span></p>
            
            
            <p id="LiP_1.53.13">
               sanandī sagaṇaḥ somas tenāsau tanna muñcati <br />
               krauñcadvīpe tu sapteha krauñcādyāḥ kulaparvatāḥ //
                <span class="ref">LiP_1,53.13</span></p>
            
            
            <p id="LiP_1.53.14">
               krauñco vāmanakaḥ paścāt tṛtīyaścāndhakārakaḥ <br />
               andhakārātparaścāpi divāvṛnnāma parvataḥ //
                <span class="ref">LiP_1,53.14</span></p>
            
            
            <p id="LiP_1.53.15">
               divāvṛtaḥ paraścāpi vivindo girirucyate <br />
               vivindātparataścāpi puṇḍarīko mahāgiriḥ //
                <span class="ref">LiP_1,53.15</span></p>
            
            
            <p id="LiP_1.53.16">
               puṇḍarīkātparaścāpi procyate dundubhisvanaḥ <br />
               ete ratnamayāḥ sapta krauñcadvīpasya parvatāḥ //
                <span class="ref">LiP_1,53.16</span></p>
            
            
            <p id="LiP_1.53.17">
               śākadvīpe ca girayaḥ sapta tāṃstu nibodhata <br />
               udayo raivataścāpi śyāmako munisattamāḥ //
                <span class="ref">LiP_1,53.17</span></p>
            
            
            <p id="LiP_1.53.18">
               rājataśca giriḥ śrīmān āṃbikeyaḥ suśobhanaḥ <br />
               āṃbikeyātparo ramyaḥ sarvauṣadhisamanvitaḥ //
                <span class="ref">LiP_1,53.18</span></p>
            
            
            <p id="LiP_1.53.19">
               tathaiva kesarītyukto yato vāyuḥ prajāyate <br />
               puṣkare parvataḥ śrīmān eka eva mahāśilaḥ //
                <span class="ref">LiP_1,53.19</span></p>
            
            
            <p id="LiP_1.53.20">
               citrairmaṇimayaiḥ kūṭaiḥ śilājālaiḥ samucchritaiḥ <br />
               dvīpasya tasya pūrvārdhe citrasānusthito mahān //
                <span class="ref">LiP_1,53.20</span></p>
            
            
            <p id="LiP_1.53.21">
               yojanānāṃ sahasrāṇi ūrdhvaṃ pañcāśaducchritaḥ <br />
               adhaścaiva catustriṃśat sahasrāṇi mahācalaḥ //
                <span class="ref">LiP_1,53.21</span></p>
            
            
            <p id="LiP_1.53.22">
               dvīpasyārdhe parikṣiptaḥ parvato mānasottaraḥ <br />
               sthito velāsamīpe tu navacandra ivoditaḥ //
                <span class="ref">LiP_1,53.22</span></p>
            
            
            <p id="LiP_1.53.23">
               yojanānāṃ sahasrāṇi ūrdhvaṃ pañcāśaducchritaḥ <br />
               tāvadeva tu vistīrṇaḥ pārśvataḥ parimaṇḍalaḥ //
                <span class="ref">LiP_1,53.23</span></p>
            
            
            <p id="LiP_1.53.24">
               sa eva dvīpapaścārdhe mānasaḥ pṛthivīdharaḥ <br />
               eka eva mahāsānuḥ saṃniveśāddvidhā kṛtaḥ //
                <span class="ref">LiP_1,53.24</span></p>
            
            
            <p id="LiP_1.53.25">
               tasmindvīpe smṛtau dvau tu puṇyau janapadau śubhau <br />
               rājatau mānasasyātha parvatasyānumaṇḍalau //
                <span class="ref">LiP_1,53.25</span></p>
            
            
            <p id="LiP_1.53.26">
               mahāvītaṃ tu yadvarṣaṃ bāhyato mānasasya tu <br />
               tasyaivābhyantaro yastu dhātakīkhaṇḍa ucyate //
                <span class="ref">LiP_1,53.26</span></p>
            
            
            <p id="LiP_1.53.27">
               svādūdakenodadhinā puṣkaraḥ parivāritaḥ <br />
               puṣkaradvīpavistāravistīrṇo 'sau samantataḥ //
                <span class="ref">LiP_1,53.27</span></p>
            
            
            <p id="LiP_1.53.28">
               vistārānmaṇḍalāccaiva puṣkarasya samena tu <br />
               evaṃ dvīpāḥ samudraistu saptasaptabhir āvṛtāḥ //
                <span class="ref">LiP_1,53.28</span></p>
            
            
            <p id="LiP_1.53.29">
               dvīpasyānantaro yastu samudraḥ saptamastu vai <br />
               evaṃ dvīpasamudrāṇāṃ vṛddhirjñeyā parasparam //
                <span class="ref">LiP_1,53.29</span></p>
            
            
            <p id="LiP_1.53.30">
               pareṇa puṣkarasyātha anuvṛtya sthito mahān <br />
               svādūdakasamudrastu samantātpariveṣṭya ca //
                <span class="ref">LiP_1,53.30</span></p>
            
            
            <p id="LiP_1.53.31">
               pareṇa tasya mahatī dṛśyate lokasaṃsthitiḥ <br />
               kāñcanī dviguṇā bhūmiḥ sarvā caikaśilopamā //
                <span class="ref">LiP_1,53.31</span></p>
            
            
            <p id="LiP_1.53.32">
               tasyāḥ pareṇa śailastu maryādāpāramaṇḍalaḥ <br />
               prakāśaścāprakāśaś ca lokālokaḥ sa ucyate //
                <span class="ref">LiP_1,53.32</span></p>
            
            
            <p id="LiP_1.53.33">
               dṛśyādṛśyagirir yāvat tāvadeṣā dharā dvijāḥ <br />
               yojanānāṃ sahasrāṇi daśa tasyocchrayaḥ smṛtaḥ //
                <span class="ref">LiP_1,53.33</span></p>
            
            
            <p id="LiP_1.53.34">
               tāvāṃś ca vistarastasya lokālokamahāgireḥ <br />
               arvācīne tu tasyārdhe caranti raviraśmayaḥ //
                <span class="ref">LiP_1,53.34</span></p>
            
            
            <p id="LiP_1.53.35">
               parārdhe tu tamo nityaṃ lokālokastataḥ smṛtaḥ <br />
               evaṃ saṃkṣepataḥ prokto bhūrlokasya ca vistaraḥ //
                <span class="ref">LiP_1,53.35</span></p>
            
            
            <p id="LiP_1.53.36">
               ā bhānorvai bhuvaḥ svastu ā dhruvānmunisattamāḥ <br />
               āvahādyā niviṣṭāstu vāyorvai sapta nemayaḥ //
                <span class="ref">LiP_1,53.36</span></p>
            
            
            <p id="LiP_1.53.37">
               āvahaḥ pravahaścaiva tataścānuvahas tathā <br />
               saṃvaho vivahaścātha tataścordhvaṃ parāvahaḥ //
                <span class="ref">LiP_1,53.37</span></p>
            
            
            <p id="LiP_1.53.38">
               dvijāḥ parivahaśceti vāyorvai sapta nemayaḥ <br />
               balāhakās tathā bhānuś candro nakṣatrarāśayaḥ //
                <span class="ref">LiP_1,53.38</span></p>
            
            
            <p id="LiP_1.53.39">
               grahāṇi ṛṣayaḥ sapta dhruvo viprāḥ kramādiha <br />
               yojanānāṃ mahīpṛṣṭhād ūrdhvaṃ pañcadaśa ā dhruvāt //
                <span class="ref">LiP_1,53.39</span></p>
            
            
            <p id="LiP_1.53.40">
               niyutānyekaniyutaṃ bhūpṛṣṭhādbhānumaṇḍalam <br />
               rathaḥ ṣoḍaśasāhasro bhāskarasya tathopari //
                <span class="ref">LiP_1,53.40</span></p>
            
            
            <p id="LiP_1.53.41">
               caturaśītisāhasro meruścopari bhūtalāt <br />
               koṭiyojanamākramya maharloko dhruvāddhruvaḥ //
                <span class="ref">LiP_1,53.41</span></p>
            
            
            <p id="LiP_1.53.42">
               janaloko maharlokāt tathā koṭidvayaṃ dvijāḥ <br />
               janalokāttapolokaś catasraḥ koṭayo mataḥ //
                <span class="ref">LiP_1,53.42</span></p>
            
            
            <p id="LiP_1.53.43">
               prājāpatyādbrahmalokaḥ koṭiṣaṭkaṃ visṛjya tu <br />
               puṇyalokāstu saptaite hy aṇḍe 'sminkathitā dvijāḥ //
                <span class="ref">LiP_1,53.43</span></p>
            
            
            <p id="LiP_1.53.44">
               adhaḥ saptatalānāṃ tu narakāṇāṃ hi koṭayaḥ <br />
               māyāntāścaiva ghorādyā aṣṭāviṃśatireva tu //
                <span class="ref">LiP_1,53.44</span></p>
            
            
            <p id="LiP_1.53.45">
               pāpinasteṣu pacyante svasvakarmānurūpataḥ <br />
               avīcyantāni sarvāṇi rauravādyāni teṣu ca //
                <span class="ref">LiP_1,53.45</span></p>
            
            
            <p id="LiP_1.53.46">
               pratyekaṃ pañcakānyāhur narakāṇi viśeṣataḥ <br />
               aṇḍamādau mayā proktam aṇḍasyāvaraṇāni ca //
                <span class="ref">LiP_1,53.46</span></p>
            
            
            <p id="LiP_1.53.47">
               hiraṇyagarbhasargaś ca prasaṃgādbahuvistarāt <br />
               aṇḍānāmīdṛśānāṃ tu koṭyo jñeyāḥ sahasraśaḥ //
                <span class="ref">LiP_1,53.47</span></p>
            
            
            <p id="LiP_1.53.48">
               sarvagatvāt pradhānasya tiryag ūrdhvam adhas tathā <br />
               aṇḍeṣveteṣu sarveṣu bhuvanāni caturdaśa //
                <span class="ref">LiP_1,53.48</span></p>
            
            
            <p id="LiP_1.53.49">
               pratyaṇḍaṃ dvijaśārdūlās teṣāṃ heturmaheśvaraḥ <br />
               aṇḍeṣu cāṇḍabāhyeṣu tathāṇḍāvaraṇeṣu ca //
                <span class="ref">LiP_1,53.49</span></p>
            
            
            <p id="LiP_1.53.50">
               tamo 'nte ca tamaḥpāre cāṣṭamūrtirvyavasthitaḥ <br />
               asyātmano maheśasya mahādevasya dhīmataḥ //
                <span class="ref">LiP_1,53.50</span></p>
            
            
            <p id="LiP_1.53.51">
               adehinas tvaho deham akhilaṃ paramātmanaḥ <br />
               asyāṣṭamūrteḥ śarvasya śivasya gṛhamedhinaḥ //
                <span class="ref">LiP_1,53.51</span></p>
            
            
            <p id="LiP_1.53.52">
               gṛhiṇī prakṛtirdivyā prajāś ca mahadādayaḥ <br />
               paśavaḥ kiṅkarāstasya sarve dehābhimāninaḥ //
                <span class="ref">LiP_1,53.52</span></p>
            
            
            <p id="LiP_1.53.53">
               ādyantahīno bhagavān anantaḥ pumānpradhānapramukhāś ca sapta <br />
               pradhānamūrtistvatha ṣoḍaśāṅgo maheśvaraścāṣṭatanuḥ sa eva //
                <span class="ref">LiP_1,53.53</span></p>
            
            
            <p id="LiP_1.53.54">
               ājñābalāttasya dharā sthiteha dharādharā vāridharāḥ samudrāḥ <br />
               jyotirgaṇaḥ śakramukhāḥ surāś ca vaimānikāḥ sthāvarajaṅgamāś ca //
                <span class="ref">LiP_1,53.54</span></p>
            
            
            <p id="LiP_1.53.55">
               dṛṣṭvā yakṣaṃ lakṣaṇairhīnamīśaṃ dṛṣṭvā sendrāste kimetattviheti <br />
               yakṣaṃ gatvā niścayātpāvakādyāḥ śaktikṣīṇāścābhavan yattato 'pi //
                <span class="ref">LiP_1,53.55</span></p>
            
            
            <p id="LiP_1.53.56">
               dagdhuṃ tṛṇaṃ vāpi samakṣamasya yakṣasya vahnirna śaśāka viprāḥ <br />
               vāyustṛṇaṃ cālayituṃ tathānye svānsvānprabhāvān sakalāmarendrāḥ //
                <span class="ref">LiP_1,53.56</span></p>
            
            
            <p id="LiP_1.53.57">
               tadā svayaṃ vṛtraripuḥ surendraiḥ sureśvaraḥ sarvasamṛddhihetuḥ <br />
               sureśvaraṃ yakṣamuvāca ko vā bhavānitītthaṃ sa kutūhalātmā //
                <span class="ref">LiP_1,53.57</span></p>
            
            
            <p id="LiP_1.53.58">
               tadā hyadṛśyaṃ gata eva yakṣas tadāṃbikā haimavatī śubhāsyā <br />
               umā śubhairābharaṇairanekaiḥ suśobhamānā tvanu cāvirāsīt //
                <span class="ref">LiP_1,53.58</span></p>
            
            tāṃ śakramukhyā bahuśobhamānām umāmajāṃ haimavatīmapṛcchan /*
            
            <p id="LiP_1.53.59">
               kimetadīśe bahuśobhamāne vāṃbike yakṣavapuścakāsti //
                <span class="ref">LiP_1,53.59</span></p>
            niśamya tadyakṣamumāmbikāha tvagocaraśceti surāḥ saśakrāḥ /*
            
            <p id="LiP_1.53.60">
               praṇemurenāṃ mṛgarājagāminīmumāmajāṃ lohitaśuklakṛṣṇām //
                <span class="ref">LiP_1,53.60</span></p>
            
            <p id="LiP_1.53.61">
               saṃbhāvitā sā sakalāmarendraiḥ sarvapravṛttistu surāsurāṇām <br />
               ahaṃ purāsaṃ prakṛtiś ca puṃso yakṣasya cājñāvaśagetyathāha //
                <span class="ref">LiP_1,53.61</span></p>
            
            
            <p id="LiP_1.53.62">
               tasmāddvijāḥ sarvamajasya tasya niyogataścāṇḍamabhūdajādvai <br />
               ajaś ca aṇḍādakhilaṃ ca tasmāj jyotirgaṇairlokamajātmakaṃ tat //
                <span class="ref">LiP_1,53.62</span></p>
            
            
            <p>iti śrīliṅgamahāpurāṇe pūrvabhāge bhuvanakośavinyāsanirṇayo nāma tripañcāśattamo 'dhyāyaḥ</p>
            
            </div>
         
         <div id="d1e49867">
            
            sūta uvāca
            
            <p id="LiP_1.54.1">
               jyotirgaṇapracāraṃ vai saṃkṣipyāṇḍe bravīmyaham <br />
               devakṣetrāṇi cālokya grahacāraprasiddhaye //
                <span class="ref">LiP_1,54.1</span></p>
            
            
            <p id="LiP_1.54.2">
               mānasopari māhendrī prācyāṃ meroḥ purī sthitā <br />
               dakṣiṇe bhānuputrasya varuṇasya ca vāruṇī //
                <span class="ref">LiP_1,54.2</span></p>
            
            
            <p id="LiP_1.54.3">
               saumye somasya vipulā tāsu digdevatāḥ sthitāḥ <br />
               amarāvatī saṃyamanī sukhā caiva vibhā kramāt //
                <span class="ref">LiP_1,54.3</span></p>
            
            
            <p id="LiP_1.54.4">
               lokapālopariṣṭāt tu sarvato dakṣiṇāyane <br />
               kāṣṭhāṃ gatasya sūryasya gatir yā tāṃ nibodhata //
                <span class="ref">LiP_1,54.4</span></p>
            
            
            <p id="LiP_1.54.5">
               dakṣiṇaprakrame bhānuḥ kṣipteṣuriva dhāvati <br />
               jyotiṣāṃ cakramādāya satataṃ parigacchati //
                <span class="ref">LiP_1,54.5</span></p>
            
            
            <p id="LiP_1.54.6">
               purāntago yadā bhānuḥ śakrasya bhavati prabhuḥ <br />
               sarvaiḥ sāyamanaiḥ sauro hy udayo dṛśyate dvijāḥ //
                <span class="ref">LiP_1,54.6</span></p>
            
            
            <p id="LiP_1.54.7">
               sa eva sukhavatyāṃ tu niśāntasthaḥ pradṛśyate <br />
               astameti punaḥ sūryo vibhāyāṃ viśvadṛg vibhuḥ //
                <span class="ref">LiP_1,54.7</span></p>
            
            
            <p id="LiP_1.54.8">
               mayā prokto 'marāvatyāṃ yathāsau vāritaskaraḥ <br />
               tathā saṃyamanīṃ prāpya sukhāṃ caiva vibhāṃ khagaḥ //
                <span class="ref">LiP_1,54.8</span></p>
            
            
            <p id="LiP_1.54.9">
               yadāparāhṇastvāgneyyāṃ pūrvāhṇo nairṛte dvijāḥ <br />
               tadā tvapararātraś ca vāyubhāge sudāruṇaḥ //
                <span class="ref">LiP_1,54.9</span></p>
            
            
            <p id="LiP_1.54.10">
               īśānyāṃ pūrvarātrastu gatireṣā ca sarvataḥ <br />
               evaṃ puṣkaramadhye tu yadā sarpati vāripaḥ //
                <span class="ref">LiP_1,54.10</span></p>
            
            
            <p id="LiP_1.54.11">
               triṃśāṃśakaṃ tu medinyāṃ muhūrtenaiva gacchati <br />
               yojanānāṃ muhūrtasya imāṃ saṃkhyāṃ nibodhata //
                <span class="ref">LiP_1,54.11</span></p>
            
            
            <p id="LiP_1.54.12">
               pūrṇā śatasahasrāṇām ekatriṃśattu sā smṛtā <br />
               pañcāśacca tathānyāni sahasrāṇyadhikāni tu //
                <span class="ref">LiP_1,54.12</span></p>
            
            
            <p id="LiP_1.54.13">
               mauhūrtikī gatirhyeṣā bhāskarasya mahātmanaḥ <br />
               etena gatiyogena yadā kāṣṭhāṃ tu dakṣiṇām //
                <span class="ref">LiP_1,54.13</span></p>
            
            
            <p id="LiP_1.54.14">
               paryapṛcchet pataṅgo 'pi saumyāśāṃ cottare 'hani <br />
               madhye tu puṣkarasyātha bhramate dakṣiṇāyane //
                <span class="ref">LiP_1,54.14</span></p>
            
            
            <p id="LiP_1.54.15">
               mānasottaraśaile tu mahātejā vibhāvasuḥ <br />
               maṇḍalānāṃ śataṃ pūrṇaṃ tadaśītyadhikaṃ vibhuḥ //
                <span class="ref">LiP_1,54.15</span></p>
            
            
            <p id="LiP_1.54.16">
               bāhyaṃ cābhyantaraṃ proktam uttarāyaṇadakṣiṇe <br />
               pratyahaṃ carate tāni sūryo vai maṇḍalāni tu //
                <span class="ref">LiP_1,54.16</span></p>
            
            
            <p id="LiP_1.54.17">
               kulālacakraparyanto yathā śīghraṃ pravartate <br />
               dakṣiṇaprakrame devas tathā śīghraṃ pravartate //
                <span class="ref">LiP_1,54.17</span></p>
            
            
            <p id="LiP_1.54.18">
               tasmātprakṛṣṭāṃ bhūmiṃ tu kālenālpena gacchati <br />
               sūryo dvādaśabhiḥ śīghraṃ muhūrtairdakṣiṇāyane //
                <span class="ref">LiP_1,54.18</span></p>
            
            
            <p id="LiP_1.54.19">
               trayodaśārdhamṛkṣāṇām ahnā tu carate raviḥ <br />
               muhūrtaistāvadṛkṣāṇi naktamaṣṭādaśaiścaran //
                <span class="ref">LiP_1,54.19</span></p>
            
            
            <p id="LiP_1.54.20">
               kulālacakramadhyaṃ tu yathā mandaṃ prasarpati <br />
               tathodagayane sūryaḥ sarpate mandavikramaḥ //
                <span class="ref">LiP_1,54.20</span></p>
            
            
            <p id="LiP_1.54.21">
               tasmāddīrgheṇa kālena bhūmimalpāṃ tu gacchati <br />
               sa ratho dhiṣṭhito bhānor ādityairmunibhis tathā //
                <span class="ref">LiP_1,54.21</span></p>
            
            
            <p id="LiP_1.54.22">
               gandharvairapsarobhiś ca grāmaṇīsarparākṣasaiḥ <br />
               pradīpayan sahasrāṃśur agrataḥ pṛṣṭhato 'pyadhaḥ //
                <span class="ref">LiP_1,54.22</span></p>
            
            
            <p id="LiP_1.54.23">
               ūrdhvataś ca karaṃ tyaktvā sabhāṃ brāhmīmanuttamām <br />
               aṃbhobhir munibhistyaktaiḥ saṃdhyāyāṃ tu niśācarān //
                <span class="ref">LiP_1,54.23</span></p>
            
            
            <p id="LiP_1.54.24">
               hatvā hatvā tu samprāptān brāhmaṇaiścarate raviḥ <br />
               aṣṭādaśa muhūrtaṃ tu uttarāyaṇapaścimam //
                <span class="ref">LiP_1,54.24</span></p>
            
            
            <p id="LiP_1.54.25">
               aharbhavati taccāpi carate mandavikramaḥ <br />
               trayodaśārdham ṛkṣāṇi naktaṃ dvādaśabhī raviḥ <br />
               muhūrtais tāvad ṛkṣāṇi divāṣṭādaśabhiścaran //
                <span class="ref">LiP_1,54.25</span></p>
            
            
            <p id="LiP_1.54.26">
               tato mandataraṃ nābhyāṃ cakraṃ bhramati vai yathā <br />
               mṛtpiṇḍa iva madhyastho dhruvo bhramati vai tathā //
                <span class="ref">LiP_1,54.26</span></p>
            
            
            <p id="LiP_1.54.27">
               triṃśanmuhūrtair evāhur ahorātraṃ purāvidaḥ <br />
               ubhayoḥ kāṣṭhayormadhye bhramato maṇḍalāni tu //
                <span class="ref">LiP_1,54.27</span></p>
            
            
            <p id="LiP_1.54.28">
               kulālacakranābhistu yathā tatraiva vartate <br />
               auttānapādo bhramati grahaiḥ sārdhaṃ grahāgraṇīḥ //
                <span class="ref">LiP_1,54.28</span></p>
            
            
            <p id="LiP_1.54.29">
               gaṇo munijyotiṣāṃ tu manasā tasya sarpati <br />
               adhiṣṭhitaḥ punastena bhānustvādāya tiṣṭhati //
                <span class="ref">LiP_1,54.29</span></p>
            <span class="note">Sonne-Regen-Kreislauf</span>
            
            <p id="LiP_1.54.30">
               kiraṇaiḥ sarvatastoyaṃ devo vai sasamīraṇaḥ <br />
               auttānapādasya sadā dhruvatvaṃ vai prasādataḥ //
                <span class="ref">LiP_1,54.30</span></p>
            
            
            <p id="LiP_1.54.31">
               viṣṇorauttānapādena cāptaṃ tātasya hetunā <br />
               āpaḥ pītāstu sūryeṇa kramante śaśinaḥ kramāt //
                <span class="ref">LiP_1,54.31</span></p>
            
            
            <p id="LiP_1.54.32">
               niśākarānnisravante jīmūtānpratyapaḥ kramāt <br />
               vṛndaṃ jalamucāṃ caiva śvasanenābhitāḍitam //
                <span class="ref">LiP_1,54.32</span></p>
            
            
            <p id="LiP_1.54.33">
               kṣmāyāṃ sṛṣṭiṃ visṛjate 'bhāsayattena bhāskaraḥ <br />
               toyasya nāsti vai nāśaḥ tadaiva parivartate //
                <span class="ref">LiP_1,54.33</span></p>
            
            
            <p id="LiP_1.54.34">
               hitāya sarvajantūnāṃ gatiḥ śarveṇa nirmitā <br />
               bhūrbhuvaḥ svas tathā hyāpo hy annaṃ cāmṛtameva ca //
                <span class="ref">LiP_1,54.34</span></p>
            
            
            <p id="LiP_1.54.35">
               prāṇā vai jagatāmāpo bhūtāni bhuvanāni ca <br />
               bahunātra kimuktena carācaramidaṃ jagat //
                <span class="ref">LiP_1,54.35</span></p>
            
            
            <p id="LiP_1.54.36">
               apāṃ śivasya bhagavān ādhipatye vyavasthitaḥ <br />
               apāṃ tvadhipatirdevo bhava ityeva kīrtitaḥ //
                <span class="ref">LiP_1,54.36</span></p>
            
            
            <p id="LiP_1.54.37">
               bhavātmakaṃ jagatsarvam iti kiṃ ceha cādbhutam <br />
               nārāyaṇatvaṃ devasya hareścādbhiḥ kṛtaṃ vibhoḥ <br />
               jagatāmālayo viṣṇus tv āpastasyālayāni tu //
                <span class="ref">LiP_1,54.37</span></p>
            
            
            <p id="LiP_1.54.38">
               dandahyamāneṣu carācareṣu godhūmabhūtās tvathaniṣkramanti <br />
               yā yā ūrdhvaṃ māruteneritā vai tāstāstvabhrāṇyagninā vāyunā ca //
                <span class="ref">LiP_1,54.38</span></p>
            
            
            <p id="LiP_1.54.39">
               ato dhūmāgnivātānāṃ saṃyogastvabhramucyate <br />
               vārīṇi varṣatītyabhram abhrasyeśaḥ sahasradṛk //
                <span class="ref">LiP_1,54.39</span></p>
            
            
            <p id="LiP_1.54.40">
               yajñadhūmodbhavaṃ cāpi dvijānāṃ hitakṛtsadā <br />
               dāvāgnidhūmasambhūtam abhraṃ vanahitaṃ smṛtam //
                <span class="ref">LiP_1,54.40</span></p>
            
            
            <p id="LiP_1.54.41">
               mṛtadhūmodbhavaṃ tvabhram aśubhāya bhaviṣyati <br />
               abhicārāgnidhūmotthaṃ bhūtanāśāya vai dvijāḥ //
                <span class="ref">LiP_1,54.41</span></p>
            
            
            <p id="LiP_1.54.42">
               evaṃ dhūmaviśeṣeṇa jagatāṃ vai hitāhitam <br />
               tasmādācchādayeddhūmam abhicārakṛtaṃ naraḥ //
                <span class="ref">LiP_1,54.42</span></p>
            
            
            <p id="LiP_1.54.43">
               anāchādya dvijaḥ kuryād dhūmaṃ yaścābhicārikam <br />
               evamuddiśya lokasya kṣayakṛcca bhaviṣyati //
                <span class="ref">LiP_1,54.43</span></p>
            
            
            <p id="LiP_1.54.44">
               apāṃ nidhānaṃ jīmūtāḥ ṣaṇmāsāniha suvratāḥ <br />
               varṣayantyeva jagatāṃ hitāya pavanājñayā //
                <span class="ref">LiP_1,54.44</span></p>
            
            
            <p id="LiP_1.54.45">
               stanitaṃ ceha vāyavyaṃ vaidyutaṃ pāvakodbhavam <br />
               tridhā teṣāmihotpattir abhrāṇāṃ munipuṅgavāḥ //
                <span class="ref">LiP_1,54.45</span></p>
            
            
            <p id="LiP_1.54.46">
               na bhraśyanti yato 'bhrāṇi mehanānmegha ucyate <br />
               kāṣṭhāvāhāś ca vairiñcyāḥ pakṣāścaiva pṛthagvidhāḥ //
                <span class="ref">LiP_1,54.46</span></p>
            
            
            <p id="LiP_1.54.47">
               ājyānāṃ kāṣṭhasaṃyogād agnerdhūmaḥ pravartitaḥ <br />
               dvitīyānāṃ ca saṃbhūtir viriñcocchvāsavāyunā //
                <span class="ref">LiP_1,54.47</span></p>
            
            
            <p id="LiP_1.54.48">
               bhūbhṛtāṃ tvatha pakṣaistu maghavaccheditaistataḥ <br />
               vāhneyāstvatha jīmūtās tv āvahasthānagāḥ śubhāḥ //
                <span class="ref">LiP_1,54.48</span></p>
            
            
            <p id="LiP_1.54.49">
               viriñcocchvāsajāḥ sarve pravahaskandhajāstataḥ <br />
               pakṣajāḥ puṣkarādyāś ca varṣanti ca yadā jalam //
                <span class="ref">LiP_1,54.49</span></p>
            
            
            <p id="LiP_1.54.50">
               mūkāḥ saśabdaduṣṭāśās tv etaiḥ kṛtyaṃ yathākramam <br />
               kṣāmavṛṣṭipradā dīrghakālaṃ śītasamīriṇaḥ //
                <span class="ref">LiP_1,54.50</span></p>
            
            
            <p id="LiP_1.54.51">
               jīvakāś ca tathā kṣīṇā vidyuddhvanivivarjitāḥ <br />
               tiṣṭhantyākrośamātre tu dharāpṛṣṭhāditastataḥ //
                <span class="ref">LiP_1,54.51</span></p>
            
            
            <p id="LiP_1.54.52">
               ardhakrośe tu sarve vai jīmūtā girivāsinaḥ <br />
               meghā yojanamātraṃ tu sādhyatvād bahutoyadāḥ //
                <span class="ref">LiP_1,54.52</span></p>
            
            
            <p id="LiP_1.54.53">
               dharāpṛṣṭhāddvijāḥ kṣmāyāṃ vidyudguṇasamanvitāḥ <br />
               teṣāṃ teṣāṃ vṛṣṭisargaṃ tredhā kathitamatra tu //
                <span class="ref">LiP_1,54.53</span></p>
            
            
            <p id="LiP_1.54.54">
               pakṣajāḥ kalpajāḥ sarve parvatānāṃ mahattamāḥ <br />
               kalpānte te ca varṣanti rātrau nāśāya śāradāḥ //
                <span class="ref">LiP_1,54.54</span></p>
            
            
            <p id="LiP_1.54.55">
               pakṣajāḥ puṣkarādyāś ca varṣanti ca yadā jalam <br />
               tadārṇavamabhūtsarvaṃ tatra śete niśīśvaraḥ //
                <span class="ref">LiP_1,54.55</span></p>
            
            
            <p id="LiP_1.54.56">
               āgneyānāṃ śvāsajānāṃ pakṣajānāṃ dvijarṣabhāḥ <br />
               jaladānāṃ sadā dhūmo hy āpyāyana iti smṛtaḥ //
                <span class="ref">LiP_1,54.56</span></p>
            
            
            <p id="LiP_1.54.57">
               pauṇḍrāstu vṛṣṭayaḥ sarvā vaidyutāḥ śītaśasyadāḥ <br />
               puṇḍradeśeṣu patitā nāgānāṃ śīkarā himāḥ //
                <span class="ref">LiP_1,54.57</span></p>
            
            
            <p id="LiP_1.54.58">
               gāṅgā gaṅgāmbusambhūtā parjanyena parāvahaiḥ <br />
               nagānāṃ ca nadīnāṃ ca diggajānāṃ samākulam //
                <span class="ref">LiP_1,54.58</span></p>
            
            
            <p id="LiP_1.54.59">
               meghānāṃ ca pṛthagbhūtaṃ jalaṃ prāyādagādagam <br />
               parāvaho yaḥ śvasanaś cānayatyambikāgurum //
                <span class="ref">LiP_1,54.59</span></p>
            
            
            <p id="LiP_1.54.60">
               menāpatimatikramya vṛṣṭiśeṣaṃ dvijāḥ param <br />
               abhyeti bhārate varṣe tv aparāntavivṛddhaye //
                <span class="ref">LiP_1,54.60</span></p>
            
            
            <p id="LiP_1.54.61">
               vṛṣṭayaḥ kathitā hyadya dvidhā vastu vivṛddhaye <br />
               sasyadvayasya saṃkṣepāt prabravīmi yathāmati //
                <span class="ref">LiP_1,54.61</span></p>
            
            
            <p id="LiP_1.54.62">
               sraṣṭā bhānurmahātejā vṛṣṭīnāṃ viśvadṛg vibhuḥ <br />
               so 'pi sākṣāddvijaśreṣṭhāś ceśānaḥ paramaḥ śivaḥ //
                <span class="ref">LiP_1,54.62</span></p>
            
            
            <p id="LiP_1.54.63">
               sa eva tejastvojastu balaṃ viprā yaśaḥ svayam <br />
               cakṣuḥ śrotraṃ mano mṛtyur ātmā manyur vidig diśaḥ //
                <span class="ref">LiP_1,54.63</span></p>
            
            
            <p id="LiP_1.54.64">
               satyaṃ ṛtaṃ tathā vāyur aṃbaraṃ khacaraś ca saḥ <br />
               lokapālo harirbrahmā rudraḥ sākṣānmaheśvaraḥ //
                <span class="ref">LiP_1,54.64</span></p>
            
            
            <p id="LiP_1.54.65">
               sahasrakiraṇaḥ śrīmān aṣṭahastaḥ sumaṅgalaḥ <br />
               ardhanārivapuḥ sākṣāt trinetras tridaśādhipaḥ //
                <span class="ref">LiP_1,54.65</span></p>
            
            
            <p id="LiP_1.54.66">
               asyaiveha prasādāttu vṛṣṭirnānābhavaddvijāḥ <br />
               sahasraguṇamutsraṣṭum ādatte kiraṇairjalam //
                <span class="ref">LiP_1,54.66</span></p>
            
            
            <p id="LiP_1.54.67">
               jalasya nāśo vṛddhirvā nāstyevāsya vicārataḥ <br />
               dhruveṇādhiṣṭhito vāyur vṛṣṭiṃ saṃharate punaḥ //
                <span class="ref">LiP_1,54.67</span></p>
            
            
            <p id="LiP_1.54.68">
               grahān niḥsṛtya sūryāt tu kṛtsne nakṣatramaṇḍale <br />
               cārasyānte viśatyarke dhruveṇa samadhiṣṭhitā //
                <span class="ref">LiP_1,54.68</span></p>
            
            
            <p>iti śrīliṅgamahāpurāṇe pūrvabhāge jyotiścakre sūryagatyādikathanaṃ nāma catuḥpañcāśattamo
               'dhyāyaḥ</p>
            
            </div>
         
         <div id="d1e51194">
            
            sūta uvāca
            <span class="note">chariot of Sūrya</span>
            
            <p id="LiP_1.55.1">
               sauraṃ saṃkṣepato vakṣye rathaṃ śaśina eva ca <br />
               grahāṇām itareṣāṃ ca yathā gacchati cāmbupaḥ //
                <span class="ref">LiP_1,55.1</span></p>
            
            
            <p id="LiP_1.55.2">
               saurastu brahmaṇā sṛṣṭo rathastvarthavaśena saḥ <br />
               saṃvatsarasyāvayavaiḥ kalpitaś ca dvijarṣabhāḥ //
                <span class="ref">LiP_1,55.2</span></p>
            
            
            <p id="LiP_1.55.3">
               trinābhinā tu cakreṇa pañcāreṇa samanvitaḥ <br />
               sauvarṇaḥ sarvadevānām āvāso bhāskarasya tu //
                <span class="ref">LiP_1,55.3</span></p>
            
            
            <p id="LiP_1.55.4">
               navayojanasāhasro vistārāyāmataḥ smṛtaḥ <br />
               dviguṇo 'pi rathopasthād īṣādaṇḍaḥ pramāṇataḥ //
                <span class="ref">LiP_1,55.4</span></p>
            
            
            <p id="LiP_1.55.5">
               asaṅgaistu hayairyukto yataścakraṃ tataḥ sthitaiḥ <br />
               vājinastasya vai sapta chandobhir nirmitāstu te //
                <span class="ref">LiP_1,55.5</span></p>
            
            
            <p id="LiP_1.55.6">
               cakrapakṣe nibaddhāstu dhruve cākṣaḥ samarpitaḥ <br />
               sahāśvacakro bhramate sahākṣo bhramate dhruvaḥ //
                <span class="ref">LiP_1,55.6</span></p>
            
            
            <p id="LiP_1.55.7">
               akṣaḥ sahaikacakreṇa bhramate 'sau dhruveritaḥ <br />
               prerako jyotiṣāṃ dhīmān dhruvo vai vātaraśmibhiḥ //
                <span class="ref">LiP_1,55.7</span></p>
            
            
            <p id="LiP_1.55.8">
               yugākṣakoṭisambaddhau dvau raśmī syandanasya tu <br />
               dhruveṇa bhramate raśminibaddhaḥ sa yugākṣayoḥ //
                <span class="ref">LiP_1,55.8</span></p>
            
            
            <p id="LiP_1.55.9">
               bhramato maṇḍalāni syuḥ khecarasya rathasya tu <br />
               yugākṣakoṭī te tasya dakṣiṇe syandanasya hi //
                <span class="ref">LiP_1,55.9</span></p>
            
            
            <p id="LiP_1.55.10">
               dhruveṇa pragṛhīte vai vicakrāśve ca rajjubhiḥ <br />
               bhramantamanugacchanti dhruvaṃ raśmī ca tāvubhau //
                <span class="ref">LiP_1,55.10</span></p>
            
            
            <p id="LiP_1.55.11">
               yugākṣakoṭistvetasya vātormisyandanasya tu <br />
               kīle saktā yathā rajjur bhramate sarvatodiśam //
                <span class="ref">LiP_1,55.11</span></p>
            
            
            <p id="LiP_1.55.12">
               bhrāmyatastasya raśmī tu maṇḍaleṣūttarāyaṇe <br />
               vardhete dakṣiṇe caiva bhramatā maṇḍalāni tu //
                <span class="ref">LiP_1,55.12</span></p>
            
            
            <p id="LiP_1.55.13">
               ākṛṣyete yadā te vai dhruveṇādhiṣṭhite tadā <br />
               ābhyantarasthaḥ sūryo 'tha bhramate maṇḍalāni tu //
                <span class="ref">LiP_1,55.13</span></p>
            
            
            <p id="LiP_1.55.14">
               aśītimaṇḍalaśataṃ kāṣṭhayorantaraṃ dvayoḥ <br />
               dhruveṇa mucyamānābhyāṃ raśmibhyāṃ punareva tu //
                <span class="ref">LiP_1,55.14</span></p>
            
            
            <p id="LiP_1.55.15">
               tathaiva bāhyataḥ sūryo bhramate maṇḍalāni tu <br />
               udveṣṭayan sa vegena maṇḍalāni tu gacchati //
                <span class="ref">LiP_1,55.15</span></p>
            
            
            <p id="LiP_1.55.16">
               devāścaiva tathā nityaṃ munayaś ca divāniśam <br />
               yajanti satataṃ devaṃ bhāskaraṃ bhavamīśvaram //
                <span class="ref">LiP_1,55.16</span></p>
            
            
            <p id="LiP_1.55.17">
               saratho 'dhiṣṭhito devair ādityairmunibhis tathā <br />
               gandharvairapsarobhiś ca grāmaṇīsarparākṣasaiḥ //
                <span class="ref">LiP_1,55.17</span></p>
            
            
            <p id="LiP_1.55.18">
               ete vasanti vai sūrye dvau dvau māsau krameṇa tu <br />
               āpyāyayanti cādityaṃ tejobhir bhāskaraṃ śivam //
                <span class="ref">LiP_1,55.18</span></p>
            
            
            <p id="LiP_1.55.19">
               grathitaiḥ svairvacobhistu stuvanti munayo ravim <br />
               gandharvāpsarasaścaiva nṛtyageyairupāsate //
                <span class="ref">LiP_1,55.19</span></p>
            
            
            <p id="LiP_1.55.20">
               grāmaṇīyakṣabhūtāni kurvate 'bhīṣusaṃgraham <br />
               sarpā vahanti vai sūryaṃ yātudhānā anuyānti ca //
                <span class="ref">LiP_1,55.20</span></p>
            
            
            <p id="LiP_1.55.21">
               vālakhilyā nayantyastaṃ parivāryodayādravim <br />
               ityete vai vasantīha dvau dvau māsau divākare //
                <span class="ref">LiP_1,55.21</span></p>
            
            
            <p id="LiP_1.55.22">
               madhuś ca mādhavaścaiva śukraś ca śucireva ca <br />
               nabhonabhasyau viprendrā iṣaścorjastathaiva ca //
                <span class="ref">LiP_1,55.22</span></p>
            
            
            <p id="LiP_1.55.23">
               sahaḥsahasyau ca tathā tapasyaś ca tapaḥ punaḥ <br />
               ete dvādaśa māsāstu varṣaṃ vai mānuṣaṃ dvijāḥ //
                <span class="ref">LiP_1,55.23</span></p>
            
            
            <p id="LiP_1.55.24">
               vāsantikas tathā graiṣmaḥ śubho vai vārṣikas tathā <br />
               śāradaś ca himaścaiva śaiśira ṛtavaḥ smṛtāḥ //
                <span class="ref">LiP_1,55.24</span></p>
            
            
            <p id="LiP_1.55.25">
               dhātāryamātha mitraś ca varuṇaścendra eva ca <br />
               vivasvāṃścaiva pūṣā ca parjanyo 'ṃśur bhagas tathā //
                <span class="ref">LiP_1,55.25</span></p>
            
            
            <p id="LiP_1.55.26">
               tvaṣṭā viṣṇuḥ pulastyaś ca pulahaścātrireva ca <br />
               vasiṣṭhaścāṅgirāścaiva bhṛgurbuddhimatāṃ varaḥ //
                <span class="ref">LiP_1,55.26</span></p>
            
            
            <p id="LiP_1.55.27">
               bhāradvājo gautamaś ca kaśyapaś ca kratus tathā <br />
               jamadagniḥ kauśikaś ca vāsukiḥ kaṅkaṇīkaraḥ //
                <span class="ref">LiP_1,55.27</span></p>
            
            
            <p id="LiP_1.55.28">
               takṣakaś ca tathā nāga elāpatras tathā dvijāḥ <br />
               śaṅkhapālas tathā cānyas tv airāvata iti smṛtaḥ //
                <span class="ref">LiP_1,55.28</span></p>
            
            
            <p id="LiP_1.55.29">
               dhanañjayo mahāpadmas tathā karkoṭakaḥ smṛtaḥ <br />
               kambalo 'śvataraścaiva tumbururnāradas tathā //
                <span class="ref">LiP_1,55.29</span></p>
            
            
            <p id="LiP_1.55.30">
               hāhā hūhūrmuniśreṣṭhā viśvāvasuranuttamaḥ <br />
               ugraseno 'tha surucir anyaścaiva parāvasuḥ //
                <span class="ref">LiP_1,55.30</span></p>
            
            
            <p id="LiP_1.55.31">
               citraseno mahātejāś corṇāyuścaiva suvratāḥ <br />
               dhṛtarāṣṭraḥ sūryavarcā devī sākṣāt kṛtasthalā //
                <span class="ref">LiP_1,55.31</span></p>
            
            
            <p id="LiP_1.55.32">
               śubhānanā śubhaśroṇir divyā vai puñjikasthalā <br />
               menakā sahajanyā ca pramlocātha śucismitā //
                <span class="ref">LiP_1,55.32</span></p>
            
            
            <p id="LiP_1.55.33">
               anumlocā ghṛtācī ca viśvācī corvaśī tathā <br />
               pūrvacittiriti khyātā devī sākṣāttilottamā //
                <span class="ref">LiP_1,55.33</span></p>
            
            
            <p id="LiP_1.55.34">
               raṃbhā cāmbhojavadanā rathakṛd grāmaṇīḥ śubhaḥ <br />
               rathaujā rathacitraś ca subāhurvai rathasvanaḥ //
                <span class="ref">LiP_1,55.34</span></p>
            
            
            <p id="LiP_1.55.35">
               varuṇaś ca tathaivānyaḥ suṣeṇaḥ senajicchubhaḥ <br />
               tārkṣyaścāriṣṭanemiś ca kṣatajit satyajittathā //
                <span class="ref">LiP_1,55.35</span></p>
            
            
            <p id="LiP_1.55.36">
               rakṣohetiḥ prahetiś ca pauruṣeyo vadhas tathā <br />
               sarpo vyāghraḥ punaścāpo vāto vidyuddivākaraḥ //
                <span class="ref">LiP_1,55.36</span></p>
            
            
            <p id="LiP_1.55.37">
               brahmopetaś ca rakṣendro yajñopetastathaiva ca <br />
               ete devādayaḥ sarve vasantyarke krameṇa tu //
                <span class="ref">LiP_1,55.37</span></p>
            
            
            <p id="LiP_1.55.38">
               sthānābhimānino hyete gaṇā dvādaśa saptakāḥ <br />
               dhātrādiviṣṇuparyantā devā dvādaśa kīrtitāḥ //
                <span class="ref">LiP_1,55.38</span></p>
            
            
            <p id="LiP_1.55.39">
               ādityaṃ paramaṃ bhānuṃ bhābhirāpyāyayanti te <br />
               pulastyādyāḥ kauśikāntā munayo munisattamāḥ //
                <span class="ref">LiP_1,55.39</span></p>
            
            
            <p id="LiP_1.55.40">
               dvādaśaiva stavairbhānuṃ stuvanti ca yathākramam <br />
               nāgāścāśvatarāntāstu vāsukipramukhāḥ śubhāḥ //
                <span class="ref">LiP_1,55.40</span></p>
            
            
            <p id="LiP_1.55.41">
               dvādaśaiva mahādevaṃ vahantyevaṃ yathākramam <br />
               krameṇa sūryavarcāntās tumburupramukhāmbupam //
                <span class="ref">LiP_1,55.41</span></p>
            
            
            <p id="LiP_1.55.42">
               gītairenamupāsante gandharvā dvādaśottamāḥ <br />
               kṛtasthalādyā raṃbhāntā divyāścāpsaraso ravim //
                <span class="ref">LiP_1,55.42</span></p>
            
            
            <p id="LiP_1.55.43">
               tāṇḍavaiḥ sarasaiḥ sarvāś copāsante yathākramam <br />
               divyāḥ satyajidantāś ca grāmaṇyo rathakṛnmukhāḥ //
                <span class="ref">LiP_1,55.43</span></p>
            
            
            <p id="LiP_1.55.44">
               dvādaśāsya krameṇaiva kurvate 'bhīṣusaṃgraham <br />
               prayānti yajñopetāntā rakṣohetimukhāḥ saha //
                <span class="ref">LiP_1,55.44</span></p>
            
            
            <p id="LiP_1.55.45">
               sāyudhā dvādaśaivaite rākṣasāśca yathākramam <br />
               dhātāryamā pulastyaś ca pulahaś ca prajāpatiḥ //
                <span class="ref">LiP_1,55.45</span></p>
            
            
            <p id="LiP_1.55.46">
               urago vāsukiścaiva kaṅkaṇīkaś ca tāvubhau <br />
               tumburur nāradaścaiva gandharvau gāyatāṃ varau //
                <span class="ref">LiP_1,55.46</span></p>
            
            
            <p id="LiP_1.55.47">
               kṛtasthalāpsarāścaiva tathā vai puñjikasthalā <br />
               grāmaṇī rathakṛccaiva rathaujāścaiva tāvubhau //
                <span class="ref">LiP_1,55.47</span></p>
            
            
            <p id="LiP_1.55.48">
               rakṣohetiḥ prahetiś ca yātudhānāvudāhṛtau <br />
               madhumādhavayoreṣa gaṇo vasati bhāskare //
                <span class="ref">LiP_1,55.48</span></p>
            
            
            <p id="LiP_1.55.49">
               vasanti grīṣmakau māsau mitraś ca varuṇaś ca ha <br />
               ṛṣiratrirvasiṣṭhaś ca takṣako nāga eva ca //
                <span class="ref">LiP_1,55.49</span></p>
            
            
            <p id="LiP_1.55.50">
               menakā sahajanyā ca gandharvau ca hāhāhūhūḥ <br />
               subāhunāmā grāmaṇyau rathacitraś ca tāvubhau //
                <span class="ref">LiP_1,55.50</span></p>
            
            
            <p id="LiP_1.55.51">
               pauruṣeyo vadhaścaiva yātudhānāvudāhṛtau <br />
               ete vasanti vai sūrye māsayoḥ śuciśukrayoḥ //
                <span class="ref">LiP_1,55.51</span></p>
            
            
            <p id="LiP_1.55.52">
               tataḥ sūrye punaścānyā nivasantīha devatāḥ <br />
               indraścaiva vivasvāṃś ca aṅgirā bhṛgureva ca //
                <span class="ref">LiP_1,55.52</span></p>
            
            
            <p id="LiP_1.55.53">
               elāpatras tathā sarpaḥ śaṅkhapālaś ca tāvubhau <br />
               viśvāvasūgrasenau ca varuṇaś ca rathasvanaḥ //
                <span class="ref">LiP_1,55.53</span></p>
            
            
            <p id="LiP_1.55.54">
               pramlocā caiva vikhyātā anumlocā ca te ubhe <br />
               yātudhānās tathā sarpo vyāghraścaiva tu tāvubhau //
                <span class="ref">LiP_1,55.54</span></p>
            
            
            <p id="LiP_1.55.55">
               nabhonabhasyayoreṣa gaṇo vasati bhāskare <br />
               parjanyaścaiva pūṣā ca bharadvājo 'tha gautamaḥ //
                <span class="ref">LiP_1,55.55</span></p>
            
            
            <p id="LiP_1.55.56">
               dhanañjaya irāvāṃś ca suruciḥ saparāvasuḥ <br />
               ghṛtācī cāpsaraḥśreṣṭhā viśvācī cātiśobhanā //
                <span class="ref">LiP_1,55.56</span></p>
            
            
            <p id="LiP_1.55.57">
               senajicca suṣeṇaś ca senānīr grāmaṇīś ca tau <br />
               āpo vātaś ca tāvetau yātudhānāvubhau smṛtau //
                <span class="ref">LiP_1,55.57</span></p>
            
            
            <p id="LiP_1.55.58">
               vasantyete tu vai sūrye māsa ūrja iṣe ca ha <br />
               haimantikau tu dvau māsau vasanti ca divākare //
                <span class="ref">LiP_1,55.58</span></p>
            
            
            <p id="LiP_1.55.59">
               aṃśurbhagaś ca dvāvetau kaśyapaś ca kratuḥ saha <br />
               bhujaṅgaś ca mahāpadmaḥ sarpaḥ karkoṭakas tathā //
                <span class="ref">LiP_1,55.59</span></p>
            
            
            <p id="LiP_1.55.60">
               citrasenaś ca gandharva ūrṇāyuścaiva tāvubhau <br />
               urvaśī pūrvacittiś ca tathaivāpsarasāvubhe //
                <span class="ref">LiP_1,55.60</span></p>
            
            
            <p id="LiP_1.55.61">
               tārkṣyaścāriṣṭanemiś ca senānīr grāmaṇīś ca tau <br />
               vidyuddivākaraścobhau yātudhānāvudāhṛtau //
                <span class="ref">LiP_1,55.61</span></p>
            
            
            <p id="LiP_1.55.62">
               sahe caiva sahasye ca vasantyete divākare <br />
               tataḥ śaiśirayoścāpi māsayor nivasanti vai //
                <span class="ref">LiP_1,55.62</span></p>
            
            
            <p id="LiP_1.55.63">
               tvaṣṭā viṣṇurjamadagnir viśvāmitrastathaiva ca <br />
               kādraveyau tathā nāgau kambalāśvatarāvubhau //
                <span class="ref">LiP_1,55.63</span></p>
            
            
            <p id="LiP_1.55.64">
               dhṛtarāṣṭraḥ sagandharvaḥ sūryavarcāstathaiva ca <br />
               tilottamāpsarāścaiva devī raṃbhā manoharā //
                <span class="ref">LiP_1,55.64</span></p>
            
            
            <p id="LiP_1.55.65">
               rathajitsatyajiccaiva grāmaṇyau lokaviśrutau <br />
               brahmopetas tathā rakṣo yajñopetaś ca yaḥ smṛtaḥ //
                <span class="ref">LiP_1,55.65</span></p>
            
            
            <p id="LiP_1.55.66">
               ete devā vasantyarke dvau dvau māsau krameṇa tu <br />
               sthānābhimānino hyete gaṇā dvādaśa saptakāḥ //
                <span class="ref">LiP_1,55.66</span></p>
            
            
            <p id="LiP_1.55.67">
               sūryamāpyāyayantyete tejasā teja uttamam <br />
               grathitaiḥ svairvacobhistu stuvanti munayo ravim //
                <span class="ref">LiP_1,55.67</span></p>
            
            
            <p id="LiP_1.55.68">
               gandharvāpsarasaścaiva nṛtyageyairupāsate <br />
               grāmaṇīyakṣabhūtāni kurvate 'bhīṣusaṃgraham //
                <span class="ref">LiP_1,55.68</span></p>
            
            
            <p id="LiP_1.55.69">
               sarpā vahanti vai sūryaṃ yātudhānā anuyānti vai <br />
               vālakhilyā nayantyastaṃ parivāryodayādravim //
                <span class="ref">LiP_1,55.69</span></p>
            
            
            <p id="LiP_1.55.70">
               eteṣāmeva devānāṃ yathā tejo yathā tapaḥ <br />
               yathāyogaṃ yathāmantraṃ yathādharmaṃ yathābalam //
                <span class="ref">LiP_1,55.70</span></p>
            
            
            <p id="LiP_1.55.71">
               tathā tapatyasau sūryas teṣāmiddhastu tejasā <br />
               ityete vai vasantīha dvau dvau māsau divākare //
                <span class="ref">LiP_1,55.71</span></p>
            
            
            <p id="LiP_1.55.72">
               ṛṣayo devagandharvapannagāpsarasāṃ gaṇāḥ <br />
               grāmaṇyaś ca tathā yakṣā yātudhānāś ca mukhyataḥ //
                <span class="ref">LiP_1,55.72</span></p>
            
            
            <p id="LiP_1.55.73">
               ete tapanti varṣanti bhānti vānti sṛjanti ca <br />
               bhūtānāmaśubhaṃ karma vyapohantīha kīrtitāḥ //
                <span class="ref">LiP_1,55.73</span></p>
            
            
            <p id="LiP_1.55.74">
               mānavānāṃ śubhaṃ hyete haranti ca durātmanām <br />
               duritaṃ supracārāṇāṃ vyapohanti kvacit kvacit //
                <span class="ref">LiP_1,55.74</span></p>
            
            
            <p id="LiP_1.55.75">
               vimāne ca sthitā divye kāmage vātaraṃhasi <br />
               ete sahaiva sūryeṇa bhramanti divasānugāḥ //
                <span class="ref">LiP_1,55.75</span></p>
            
            
            <p id="LiP_1.55.76">
               varṣantaś ca tapantaś ca hlādayantaś ca vai dvijāḥ <br />
               gopāyantīha bhūtāni sarvāṇi dyāmanukṣayāt //
                <span class="ref">LiP_1,55.76</span></p>
            
            
            <p id="LiP_1.55.77">
               sthānābhimāninām etat sthānaṃ manvantareṣu vai <br />
               atītānāgatānāṃ vai vartante sāṃprataṃ ca ye //
                <span class="ref">LiP_1,55.77</span></p>
            
            
            <p id="LiP_1.55.78">
               ete vasanti vai sūrye saptakāste caturdaśa <br />
               caturdaśasu sarveṣu gaṇā manvantareṣviha //
                <span class="ref">LiP_1,55.78</span></p>
            
            
            <p id="LiP_1.55.79">
               saṃkṣepādvistarāccaiva yathāvṛttaṃ yathāśrutam <br />
               kathitaṃ muniśārdūlā devadevasya dhīmataḥ //
                <span class="ref">LiP_1,55.79</span></p>
            
            
            <p id="LiP_1.55.80">
               ete devā vasantyarke dvau dvau māsau krameṇa tu <br />
               sthānābhimānino hyete gaṇā dvādaśa saptakāḥ //
                <span class="ref">LiP_1,55.80</span></p>
            
            
            <p id="LiP_1.55.81">
               ityeṣa ekacakreṇa sūryastūrṇaṃ rathena tu <br />
               haritairakṣarairaśvaiḥ sarpate 'sau divākaraḥ //
                <span class="ref">LiP_1,55.81</span></p>
            
            
            <p id="LiP_1.55.82">
               ahorātraṃ rathenāsāv ekacakreṇa tu bhraman <br />
               saptadvīpasamudrāṅgāṃ saptabhiḥ sarpate divi //
                <span class="ref">LiP_1,55.82</span></p>
            
            
            <p>iti śrīliṅgamahāpurāṇe pūrvabhāge sūryarathanirṇayo nāma pañcapañcāśattamo 'dhyāyaḥ</p>
            
            </div>
         
         <div id="d1e52773">
            
            sūta uvāca
            
            <p id="LiP_1.56.1">
               vīthyāśrayāṇi carati nakṣatrāṇi niśākaraḥ <br />
               tricakrobhayato 'śvaś ca vijñeyastasya vai rathaḥ //
                <span class="ref">LiP_1,56.1</span></p>
            
            
            <p id="LiP_1.56.2">
               śatāraiś ca tribhiścakrair yuktaḥ śuklairhayottamaiḥ <br />
               daśabhistvakṛśair divyair asaṃgais tair manojavaiḥ //
                <span class="ref">LiP_1,56.2</span></p>
            
            
            <p id="LiP_1.56.3">
               rathenānena devaiś ca pitṛbhiścaiva gacchati <br />
               somo hyambumayair gobhiḥ śuklaiḥ śuklagabhastimān //
                <span class="ref">LiP_1,56.3</span></p>
            
            
            <p id="LiP_1.56.4">
               kramate śuklapakṣādau bhāskarātparamāsthitaḥ <br />
               āpūryate parasyāntaḥ satataṃ divasakramāt //
                <span class="ref">LiP_1,56.4</span></p>
            
            
            <p id="LiP_1.56.5">
               devaiḥ pītaṃ kṣaye somam āpyāyayati nityaśaḥ <br />
               pītaṃ pañcadaśāhaṃ tu raśminaikena bhāskaraḥ //
                <span class="ref">LiP_1,56.5</span></p>
            
            
            <p id="LiP_1.56.6">
               āpūrayan suṣumnena bhāgaṃ bhāgamanukramāt <br />
               ityeṣā sūryavīryeṇa candrasyāpyāyitā tanuḥ //
                <span class="ref">LiP_1,56.6</span></p>
            
            
            <p id="LiP_1.56.7">
               sa paurṇamāsyāṃ dṛśyeta śuklaḥ sampūrṇamaṇḍalaḥ <br />
               evamāpyāyitaṃ somaṃ śuklapakṣe dinakramāt //
                <span class="ref">LiP_1,56.7</span></p>
            
            
            <p id="LiP_1.56.8">
               tato dvitīyāprabhṛti bahulasya caturdaśīm <br />
               pibantyambumayaṃ devā madhu saumyaṃ sudhāmṛtam //
                <span class="ref">LiP_1,56.8</span></p>
            
            
            <p id="LiP_1.56.9">
               saṃbhṛtaṃ tvardhamāsena hy amṛtaṃ sūryatejasā <br />
               pānārthamamṛtaṃ somaṃ paurṇamāsyāmupāsate //
                <span class="ref">LiP_1,56.9</span></p>
            
            
            <p id="LiP_1.56.10">
               ekarātriṃ surāḥ sarve pitṛbhistvṛṣibhiḥ saha <br />
               somasya kṛṣṇapakṣādau bhāskarābhimukhasya ca //
                <span class="ref">LiP_1,56.10</span></p>
            
            
            <p id="LiP_1.56.11">
               prakṣīyante parasyāntaḥ pīyamānāḥ kalāḥ kramāt <br />
               trayastriṃśacchatāścaiva trayastriṃśattathaiva ca //
                <span class="ref">LiP_1,56.11</span></p>
            
            
            <p id="LiP_1.56.12">
               trayastriṃśatsahasrāṇi devāḥ somaṃ pibanti vai <br />
               evaṃ dinakramātpīte vibudhaistu niśākare //
                <span class="ref">LiP_1,56.12</span></p>
            
            
            <p id="LiP_1.56.13">
               pītvārdhamāsaṃ gacchanti amāvāsyāṃ surottamāḥ <br />
               pitaraścopatiṣṭhanti amāvāsyāṃ niśākaram //
                <span class="ref">LiP_1,56.13</span></p>
            
            
            <p id="LiP_1.56.14">
               tataḥ pañcadaśe bhāge kiṃcicchiṣṭe kalātmake <br />
               aparāhṇe pitṛgaṇā jaghanyaṃ paryupāsate //
                <span class="ref">LiP_1,56.14</span></p>
            
            
            <p id="LiP_1.56.15">
               pibanti dvikalaṃ kālaṃ śiṣṭā tasya kalā tu yā <br />
               nisṛtaṃ tadamāvāsyāṃ gabhastibhyaḥ svadhāmṛtam //
                <span class="ref">LiP_1,56.15</span></p>
            
            
            <p id="LiP_1.56.16">
               māsatṛptimavāpyāgryāṃ pītvā gacchanti te 'mṛtam <br />
               pitṛbhiḥ pīyamānasya pañcadaśyāṃ kalā tu yā //
                <span class="ref">LiP_1,56.16</span></p>
            
            
            <p id="LiP_1.56.17">
               yāvattu kṣīyate tasya bhāgaḥ pañcadaśastu saḥ <br />
               amāvāsyāṃ tatastasyā antarā pūryate punaḥ //
                <span class="ref">LiP_1,56.17</span></p>
            
            
            <p id="LiP_1.56.18">
               vṛddhikṣayau vai pakṣādau ṣoḍaśyāṃ śaśinaḥ smṛtau <br />
               evaṃ sūryanimittaiṣā pakṣavṛddhirniśākare //
                <span class="ref">LiP_1,56.18</span></p>
            
            
            <p>iti śrīliṅgamahāpurāṇe pūrvabhāge somavarṇanaṃ nāma ṣaṭpañcāśattamo 'dhyāyaḥ</p>
            
            </div>
         
         <div id="d1e53125">
            
            sūta uvāca
            <span class="note">chariots of other planets</span>
            
            <p id="LiP_1.57.1">
               aṣṭabhiś ca hayairyuktaḥ somaputrasya vai rathaḥ <br />
               vāritejomayaścātha piśaṅgaiścaiva śobhanaiḥ //
                <span class="ref">LiP_1,57.1</span></p>
            
            
            <p id="LiP_1.57.2">
               daśabhiścākṛśairaśvair nānāvarṇai rathaḥ smṛtaḥ <br />
               śukrasya kṣmāmayairyukto daityācāryasya dhīmataḥ //
                <span class="ref">LiP_1,57.2</span></p>
            
            
            <p id="LiP_1.57.3">
               aṣṭāśvaścātha bhaumasya ratho haimaḥ suśobhanaḥ <br />
               jīvasya haimaścāṣṭāśvo mandasyāyasanirmitaḥ //
                <span class="ref">LiP_1,57.3</span></p>
            
            
            <p id="LiP_1.57.4">
               ratha āpomayairaśvair daśabhistu sitetaraiḥ <br />
               svarbhānorbhāskarāreś ca tathā cāṣṭahayaḥ smṛtaḥ //
                <span class="ref">LiP_1,57.4</span></p>
            
            
            <p id="LiP_1.57.5">
               sarve dhruvanibaddhā vai grahāste vātaraśmibhiḥ <br />
               etena bhrāmyamāṇāś ca yathāyogaṃ vrajanti vai //
                <span class="ref">LiP_1,57.5</span></p>
            
            
            <p id="LiP_1.57.6">
               yāvantyaścaiva tārāś ca tāvantaścaiva raśmayaḥ <br />
               sarve dhruvanibaddhāś ca bhramanto bhrāmayanti tam //
                <span class="ref">LiP_1,57.6</span></p>
            
            
            <p id="LiP_1.57.7">
               alātacakravadyānti vātacakreritāni tu <br />
               yasmādvahati jyotīṃṣi pravahastena sa smṛtaḥ //
                <span class="ref">LiP_1,57.7</span></p>
            
            
            <p id="LiP_1.57.8">
               nakṣatrasūryāś ca tathā grahatārāgaṇaiḥ saha <br />
               unmukhābhimukhāḥ sarve cakrabhūtāḥ śritā divi //
                <span class="ref">LiP_1,57.8</span></p>
            
            
            <p id="LiP_1.57.9">
               dhruveṇādhiṣṭhitāścaiva dhruvameva pradakṣiṇam <br />
               prayānti ceśvaraṃ draṣṭuṃ meḍhībhūtaṃ dhruvaṃ divi //
                <span class="ref">LiP_1,57.9</span></p>
            
            
            <p id="LiP_1.57.10">
               navayojanasāhasro viṣkambhaḥ savituḥ smṛtaḥ <br />
               triguṇastasya vistāro maṇḍalasya pramāṇataḥ //
                <span class="ref">LiP_1,57.10</span></p>
            
            
            <p id="LiP_1.57.11">
               dviguṇaḥ sūryavistārād vistāraḥ śaśinaḥ smṛtaḥ <br />
               tulyastayostu svarbhānur bhūtvādhastātprasarpati //
                <span class="ref">LiP_1,57.11</span></p>
            
            
            <p id="LiP_1.57.12">
               uddhṛtya pṛthivīchāyāṃ nirmitāṃ maṇḍalākṛtim <br />
               svarbhānostu bṛhatsthānaṃ tṛtīyaṃ yat tamomayam //
                <span class="ref">LiP_1,57.12</span></p>
            
            
            <p id="LiP_1.57.13">
               candrasya ṣoḍaśo bhāgo bhārgavasya vidhīyate <br />
               viṣkambhānmaṇḍalāccaiva yojanācca pramāṇataḥ //
                <span class="ref">LiP_1,57.13</span></p>
            
            
            <p id="LiP_1.57.14">
               bhārgavātpādahīnastu vijñeyo vai bṛhaspatiḥ <br />
               pādahīnau vakrasaurī tathāyāmapramāṇataḥ //
                <span class="ref">LiP_1,57.14</span></p>
            
            
            <p id="LiP_1.57.15">
               vistārānmaṇḍalāccaiva pādahīnastayorbudhaḥ <br />
               tārānakṣatrarūpāṇi vapuṣmantīha yāni vai //
                <span class="ref">LiP_1,57.15</span></p>
            
            
            <p id="LiP_1.57.16">
               budhena tāni tulyāni vistārānmaṇḍalādapi <br />
               prāyaśaścandrayogīni vidyādṛkṣāṇi tattvavit //
                <span class="ref">LiP_1,57.16</span></p>
            
            
            <p id="LiP_1.57.17">
               tārānakṣatrarūpāṇi hīnāni tu parasparam <br />
               śatāni pañca catvāri trīṇi dve caiva yojane //
                <span class="ref">LiP_1,57.17</span></p>
            
            
            <p id="LiP_1.57.18">
               sarvopari nikṛṣṭāni tārakāmaṇḍalāni tu <br />
               yojanadvayamātrāṇi tebhyo hrasvaṃ na vidyate //
                <span class="ref">LiP_1,57.18</span></p>
            
            
            <p id="LiP_1.57.19">
               upariṣṭāttrayasteṣāṃ grahā ye dūrasarpiṇaḥ <br />
               sauro 'ṅgirāś ca vakraś ca jñeyā mandavicāriṇaḥ //
                <span class="ref">LiP_1,57.19</span></p>
            
            
            <p id="LiP_1.57.20">
               tebhyo 'dhastāttu catvāraḥ punaranye mahāgrahāḥ <br />
               sūryaḥ somo budhaścaiva bhārgavaścaiva śīghragāḥ //
                <span class="ref">LiP_1,57.20</span></p>
            
            
            <p id="LiP_1.57.21">
               tāvantyastārakāḥ koṭyo yāvantyṛkṣāṇi sarvaśaḥ <br />
               dhruvāt tu niyamāccaiṣām ṛkṣamārge vyavasthitiḥ //
                <span class="ref">LiP_1,57.21</span></p>
            
            
            <p id="LiP_1.57.22">
               saptāśvasyaiva sūryasya nīcoccatvamanukramāt <br />
               uttarāyaṇamārgastho yadā parvasu candramāḥ //
                <span class="ref">LiP_1,57.22</span></p>
            
            
            <p id="LiP_1.57.23">
               uccatvāddṛśyate śīghraṃ nātivyaktairgabhastibhiḥ <br />
               tadā dakṣiṇamārgastho nīcāṃ vīthimupāśritaḥ //
                <span class="ref">LiP_1,57.23</span></p>
            
            
            <p id="LiP_1.57.24">
               bhūmirekhāvṛtaḥ sūryaḥ paurṇimāvāsyayos tadā <br />
               dadṛśe ca yathākālaṃ śīghramastamupaiti ca //
                <span class="ref">LiP_1,57.24</span></p>
            
            
            <p id="LiP_1.57.25">
               tasmāduttaramārgastho hy amāvāsyāṃ niśākaraḥ <br />
               dadṛśe dakṣiṇe mārge niyamāddṛśyate na ca //
                <span class="ref">LiP_1,57.25</span></p>
            
            
            <p id="LiP_1.57.26">
               jyotiṣāṃ gatiyogena sūryasya tamasā vṛtaḥ <br />
               samānakālāstamayau viṣuvatsu samodayau //
                <span class="ref">LiP_1,57.26</span></p>
            
            
            <p id="LiP_1.57.27">
               uttarāsu ca vīthīṣu vyantarāstamanodayau <br />
               paurṇimāvāsyayor jñeyau jyotiścakrānuvartinau //
                <span class="ref">LiP_1,57.27</span></p>
            
            
            <p id="LiP_1.57.28">
               dakṣiṇāyanamārgastho yadā carati raśmivān <br />
               grahāṇāṃ caiva sarveṣāṃ sūryo 'dhastāt prasarpati //
                <span class="ref">LiP_1,57.28</span></p>
            
            
            <p id="LiP_1.57.29">
               vistīrṇaṃ maṇḍalaṃ kṛtvā tasyordhvaṃ carate śaśī <br />
               nakṣatramaṇḍalaṃ kṛtsnaṃ somādūrdhvaṃ prasarpati //
                <span class="ref">LiP_1,57.29</span></p>
            
            
            <p id="LiP_1.57.30">
               nakṣatrebhyo budhaścordhvaṃ budhādūrdhvaṃ tu bhārgavaḥ <br />
               vakrastu bhārgavādūrdhvaṃ vakrād ūrdhvaṃ bṛhaspatiḥ //
                <span class="ref">LiP_1,57.30</span></p>
            
            
            <p id="LiP_1.57.31">
               tasmācchanaiścaraścordhvaṃ tasmātsaptarṣimaṇḍalam <br />
               ṛṣīṇāṃ caiva saptānāṃ dhruvasyordhvaṃ vyavasthitiḥ //
                <span class="ref">LiP_1,57.31</span></p>
            
            
            <p id="LiP_1.57.32">
               taṃ viṣṇulokaṃ paramaṃ jñātvā mucyeta kilbiṣāt <br />
               dviguṇeṣu sahasreṣu yojanānāṃ śateṣu ca //
                <span class="ref">LiP_1,57.32</span></p>
            
            
            <p id="LiP_1.57.33">
               grahanakṣatratārāsu upariṣṭādyathākramam <br />
               grahāś ca candrasūryau ca yutau divyena tejasā //
                <span class="ref">LiP_1,57.33</span></p>
            
            
            <p id="LiP_1.57.34">
               nityamṛkṣeṣu yujyante gacchanto 'harniśaṃ kramāt <br />
               grahanakṣatrasūryās te nīcoccaṛjusaṃsthitāḥ //
                <span class="ref">LiP_1,57.34</span></p>
            
            
            <p id="LiP_1.57.35">
               samāgame ca bhede ca paśyanti yugapatprajāḥ <br />
               ṛtavaḥ ṣaṭ smṛtāḥ sarve samāgacchanti pañcadhā //
                <span class="ref">LiP_1,57.35</span></p>
            
            
            <p id="LiP_1.57.36">
               parasparāsthitā hyete yujyante ca parasparam <br />
               asaṃkareṇa vijñeyas teṣāṃ yogastu vai budhaiḥ //
                <span class="ref">LiP_1,57.36</span></p>
            
            
            <p id="LiP_1.57.37">
               evaṃ saṃkṣipya kathitaṃ grahāṇāṃ gamanaṃ dvijāḥ <br />
               bhāskarapramukhānāṃ ca yathādṛṣṭaṃ yathāśrutam //
                <span class="ref">LiP_1,57.37</span></p>
            
            
            <p id="LiP_1.57.38">
               grahādhipatye bhagavān brahmaṇā padmayoninā <br />
               abhiṣiktaḥ sahasrāṃśū rudreṇa tu yathā guhaḥ //
                <span class="ref">LiP_1,57.38</span></p>
            
            
            <p id="LiP_1.57.39">
               tasmādgrahārcanā kāryā agnau codyaṃ yathāvidhi <br />
               ādityagrahapīḍāyāṃ sadbhiḥ kāryārthasiddhaye //
                <span class="ref">LiP_1,57.39</span></p>
            
            
            <p>iti śrīliṅgamahāpurāṇe pūrvabhāge jyotiścakre grahacārakathanaṃ nāma saptapañcāśattamo
               'dhyāyaḥ</p>
            
            </div>
         
         <div id="d1e53882">
            
            ṛṣaya ūcuḥ
            
            <p id="LiP_1.58.1">
               abhyaṣiñcatkathaṃ brahmā cādhipatye prajāpatiḥ <br />
               devadaityamukhān sarvān sarvātmā vada sāṃpratam //
                <span class="ref">LiP_1,58.1</span></p>
            
            sūta uvāca
            
            <p id="LiP_1.58.2">
               grahādhipatye bhagavān abhyaṣiñcaddivākaram <br />
               ṛkṣāṇāmoṣadhīnāṃ ca somaṃ brahmā prajāpatiḥ //
                <span class="ref">LiP_1,58.2</span></p>
            
            
            <p id="LiP_1.58.3">
               apāṃ ca varuṇaṃ devaṃ dhanānāṃ yakṣapuṅgavam <br />
               ādityānāṃ tathā viṣṇuṃ vasūnāṃ pāvakaṃ tathā //
                <span class="ref">LiP_1,58.3</span></p>
            
            
            <p id="LiP_1.58.4">
               prajāpatīnāṃ dakṣaṃ ca marutāṃ śakrameva ca <br />
               daityānāṃ dānavānāṃ ca prahlādaṃ daityapuṅgavam //
                <span class="ref">LiP_1,58.4</span></p>
            
            
            <p id="LiP_1.58.5">
               dharmaṃ pitṝṇām adhipaṃ nirṛtiṃ piśitāśinām <br />
               rudraṃ paśūnāṃ bhūtānāṃ nandinaṃ gaṇanāyakam //
                <span class="ref">LiP_1,58.5</span></p>
            
            
            <p id="LiP_1.58.6">
               vīrāṇāṃ vīrabhadraṃ ca piśācānāṃ bhayaṃkaram <br />
               mātṝṇāṃ caiva cāmuṇḍāṃ sarvadevanamaskṛtām //
                <span class="ref">LiP_1,58.6</span></p>
            
            
            <p id="LiP_1.58.7">
               rudrāṇāṃ devadeveśaṃ nīlalohitamīśvaram <br />
               vighnānāṃ vyomajaṃ devaṃ gajāsyaṃ tu vināyakam //
                <span class="ref">LiP_1,58.7</span></p>
            
            
            <p id="LiP_1.58.8">
               strīṇāṃ devīmumāṃ devīṃ vacasāṃ ca sarasvatīm <br />
               viṣṇuṃ māyāvināṃ caiva svātmānaṃ jagatāṃ tathā //
                <span class="ref">LiP_1,58.8</span></p>
            
            
            <p id="LiP_1.58.9">
               himavantaṃ girīṇāṃ tu nadīnāṃ caiva jāhnavīm <br />
               samudrāṇāṃ ca sarveṣām adhipaṃ payasāṃ nidhim //
                <span class="ref">LiP_1,58.9</span></p>
            
            
            <p id="LiP_1.58.10">
               vṛkṣāṇāṃ caiva cāśvatthaṃ plakṣaṃ ca prapitāmahaḥ //
                <span class="ref">LiP_1,58.10</span></p>
            
            
            <p id="LiP_1.58.11">
               gandharvavidyādharakinnarāṇām īśaṃ punaś citrarathaṃ cakāra <br />
               nāgādhipaṃ vāsukimugravīryaṃ sarpādhipaṃ takṣakamugravīryam //
                <span class="ref">LiP_1,58.11</span></p>
            
            digvāraṇānāmadhipaṃ cakāra gajendram airāvatam ugravīryam /*
            
            <p id="LiP_1.58.12">
               suparṇamīśaṃ patatāmathāśvarājānamuccaiḥśravasaṃ cakāra //
                <span class="ref">LiP_1,58.12</span></p>
            
            <p id="LiP_1.58.13">
               siṃhaṃ mṛgāṇāṃ vṛṣabhaṃ gavāṃ ca mṛgādhipānāṃ śarabhaṃ cakāra <br />
               senādhipānāṃ guhamaprameyaṃ śrutismṛtīnāṃ lakulīśamīśam //
                <span class="ref">LiP_1,58.13</span></p>
            
            
            <p id="LiP_1.58.14">
               abhyaṣiñcatsudharmāṇaṃ tathā śaṅkhapadaṃ diśām <br />
               ketumantaṃ krameṇaiva hemaromāṇameva ca //
                <span class="ref">LiP_1,58.14</span></p>
            
            
            <p id="LiP_1.58.15">
               pṛthivyāṃ pṛthumīśānaṃ sarveṣāṃ tu maheśvaram <br />
               caturmūrtiṣu sarvajñaṃ śaṅkaraṃ vṛṣabhadhvajam //
                <span class="ref">LiP_1,58.15</span></p>
            
            
            <p id="LiP_1.58.16">
               prasādādbhagavāñchambhoś cābhyaṣiñcadyathākramam <br />
               purābhiṣicya puṇyātmā rarāja bhuvaneśvaraḥ //
                <span class="ref">LiP_1,58.16</span></p>
            
            
            <p id="LiP_1.58.17">
               etadvo vistareṇaiva kathitaṃ munipuṅgavāḥ <br />
               abhiṣiktāstatastvete viśiṣṭā viśvayoninā //
                <span class="ref">LiP_1,58.17</span></p>
            
            
            <p>iti śrīliṅgamahāpurāṇe sūryādyabhiṣekakathanaṃ nāmāṣṭapañcāśattamo 'dhyāyaḥ</p>
            
            </div>
         
         <div id="d1e54195">
            
            sūta uvāca
            
            <p id="LiP_1.59.1">
               etacchrutvā tu munayaḥ punastaṃ saṃśayānvitāḥ <br />
               papracchuruttaraṃ bhūyas tadā te romaharṣaṇam //
                <span class="ref">LiP_1,59.1</span></p>
            
            ṛṣaya ūcuḥ
            
            <p id="LiP_1.59.2">
               yadetaduktaṃ bhavatā sūteha vadatāṃ vara <br />
               etadvistarato brūhi jyotiṣāṃ ca vinirṇayam //
                <span class="ref">LiP_1,59.2</span></p>
            
            
            <p id="LiP_1.59.3">
               śrutvā tu vacanaṃ teṣāṃ tadā sūtaḥ samāhitaḥ <br />
               uvāca paramaṃ vākyaṃ teṣāṃ saṃśayanirṇaye //
                <span class="ref">LiP_1,59.3</span></p>
            
            
            <p id="LiP_1.59.4">
               asminnarthe mahāprājñair yaduktaṃ śāntabuddhibhiḥ <br />
               etadvo 'haṃ pravakṣyāmi sūryacandramasorgatim //
                <span class="ref">LiP_1,59.4</span></p>
            <span class="note">fire-water-circle</span>
            
            <p id="LiP_1.59.5">
               yathā devagṛhāṇīha sūryacandrādayo grahāḥ <br />
               ataḥ paraṃ tu trividham agnervakṣye samudbhavam //
                <span class="ref">LiP_1,59.5</span></p>
            
            
            <p id="LiP_1.59.6">
               divyasya bhautikasyāgner atho 'gneḥ pārthivasya ca <br />
               vyuṣṭāyāṃ tu rajanyāṃ ca brahmaṇo 'vyaktajanmanaḥ //
                <span class="ref">LiP_1,59.6</span></p>
            
            
            <p id="LiP_1.59.7">
               avyākṛtamidaṃ tvāsīn naiśena tamasā vṛtam <br />
               caturbhāgāvaśiṣṭe 'smin loke naṣṭe viśeṣataḥ //
                <span class="ref">LiP_1,59.7</span></p>
            
            
            <p id="LiP_1.59.8">
               svayaṃbhūrbhagavāṃstatra lokasarvārthasādhakaḥ <br />
               khadyotavatsa vyacarad āvirbhāvacikīrṣayā //
                <span class="ref">LiP_1,59.8</span></p>
            
            
            <p id="LiP_1.59.9">
               so 'gniṃ sṛṣṭvātha lokādau pṛthivījalasaṃśritaḥ <br />
               saṃhṛtya tatprakāśārthaṃ tridhā vyabhajadīśvaraḥ //
                <span class="ref">LiP_1,59.9</span></p>
            
            
            <p id="LiP_1.59.10">
               pavano yastu loke 'smin pārthivo vahnirucyate <br />
               yaścāsau lokādau sūrye śuciragnistu sa smṛtaḥ //
                <span class="ref">LiP_1,59.10</span></p>
            
            
            <p id="LiP_1.59.11">
               vaidyuto 'bjastu vijñeyas teṣāṃ vakṣye tu lakṣaṇam <br />
               vaidyuto jāṭharaḥ sauro vārigarbhāstrayo 'gnayaḥ //
                <span class="ref">LiP_1,59.11</span></p>
            
            
            <p id="LiP_1.59.12">
               tasmādapaḥ pibansūryo gobhir dīpyatyasau vibhuḥ <br />
               jale cābjaḥ samāviṣṭo nādbhir agniḥ praśāmyati //
                <span class="ref">LiP_1,59.12</span></p>
            
            
            <p id="LiP_1.59.13">
               mānavānāṃ ca kukṣistho nāgniḥ śāmyati pāvakaḥ <br />
               arciṣmānpavanaḥ so 'gnir niṣprabho jāṭharaḥ smṛtaḥ //
                <span class="ref">LiP_1,59.13</span></p>
            
            
            <p id="LiP_1.59.14">
               yaścāyaṃ maṇḍalī śuklī nirūṣmā samprajāyate <br />
               prabhā saurī tu pādena hy astaṃ yāte divākare //
                <span class="ref">LiP_1,59.14</span></p>
            
            
            <p id="LiP_1.59.15">
               agnimāviśate rātrau tasmāddūrātprakāśate <br />
               udyantaṃ ca punaḥ sūryam auṣṇyam agneḥ samāviśet //
                <span class="ref">LiP_1,59.15</span></p>
            
            
            <p id="LiP_1.59.16">
               pādena pārthivasyāgnes tasmādagnistapatyasau <br />
               prakāśoṣṇasvarūpe ca saurāgneye tu tejasī //
                <span class="ref">LiP_1,59.16</span></p>
            
            
            <p id="LiP_1.59.17">
               parasparānupraveśād āpyāyete parasparam <br />
               uttare caiva bhūmyardhe tathā hyagniś ca dakṣiṇe //
                <span class="ref">LiP_1,59.17</span></p>
            
            
            <p id="LiP_1.59.18">
               uttiṣṭhati punaḥ sūryaḥ punarvai praviśaty apaḥ <br />
               tasmāttāmrā bhavantyāpo divārātripraveśanāt //
                <span class="ref">LiP_1,59.18</span></p>
            
            
            <p id="LiP_1.59.19">
               astaṃ yāti punaḥ sūryo 'harvai praviśaty apaḥ <br />
               tasmānnaktaṃ punaḥ śuklā āpo dṛśyanti bhāsvarāḥ //
                <span class="ref">LiP_1,59.19</span></p>
            
            
            <p id="LiP_1.59.20">
               etena kramayogena bhūmyardhe dakṣiṇottare <br />
               udayāstamane nityam ahorātraṃ viśaty apaḥ //
                <span class="ref">LiP_1,59.20</span></p>
            
            
            <p id="LiP_1.59.21">
               yaścāsau tapate sūryaḥ pibannaṃbho gabhastibhiḥ <br />
               pārthivāgnivimiśro 'sau divyaḥ śuciriti smṛtaḥ //
                <span class="ref">LiP_1,59.21</span></p>
            
            
            <p id="LiP_1.59.22">
               sahasrapādasau vahnir vṛttakumbhanibhaḥ smṛtaḥ <br />
               ādatte sa tu nāḍīnāṃ sahasreṇa samantataḥ //
                <span class="ref">LiP_1,59.22</span></p>
            
            
            <p id="LiP_1.59.23">
               nādeyīścaiva sāmudrīḥ kūpāścaiva tathā ghanāḥ <br />
               sthāvarā jaṅgamāścaiva vāpīkulyādikā apaḥ //
                <span class="ref">LiP_1,59.23</span></p>
            <span class="note">classes of sunrays</span>
            
            <p id="LiP_1.59.24">
               tasya raśmisahasraṃ tac chītavarṣoṣṇaniḥsravam <br />
               tāsāṃ catuḥśatā nāḍyo varṣante citramūrtayaḥ //
                <span class="ref">LiP_1,59.24</span></p>
            
            
            <p id="LiP_1.59.25">
               bhajanāścaiva mālyāś ca ketanāḥ patanās tathā <br />
               amṛtā nāmataḥ sarvā raśmayo vṛṣṭisarjanāḥ //
                <span class="ref">LiP_1,59.25</span></p>
            
            
            <p id="LiP_1.59.26">
               himodvahāś ca tā nāḍyo raśmayas triśatāḥ punaḥ <br />
               reśā meghāś ca vātsyāś ca hlādinyo himasarjanāḥ //
                <span class="ref">LiP_1,59.26</span></p>
            
            
            <p id="LiP_1.59.27">
               candrabhā nāmataḥ sarvā pītābhāś ca gabhastayaḥ <br />
               śuklāś ca kakubhāścaiva gāvo viśvabhṛtas tathā //
                <span class="ref">LiP_1,59.27</span></p>
            
            
            <p id="LiP_1.59.28">
               śuklāstā nāmataḥ sarvās triśatīrgharmasarjanāḥ <br />
               somo bibharti tābhistu manuṣyapitṛdevatāḥ //
                <span class="ref">LiP_1,59.28</span></p>
            
            
            <p id="LiP_1.59.29">
               manuṣyānauṣadheneha svadhayā ca pitṝnapi <br />
               amṛtena surān sarvāṃs tisṛbhis tarpayatyasau //
                <span class="ref">LiP_1,59.29</span></p>
            
            
            <p id="LiP_1.59.30">
               vasante caiva grīṣme ca śataiḥ sa tapate tribhiḥ <br />
               varṣāsvatho śaradi ca caturbhiḥ saṃpravarṣati //
                <span class="ref">LiP_1,59.30</span></p>
            
            
            <p id="LiP_1.59.31">
               hemante śiśire caiva himamutsṛjate tribhiḥ <br />
               <span class="note">Götter in der Sonne</span>
               indro dhātā bhagaḥ pūṣā mitro 'tha varuṇo 'ryamā //
                <span class="ref">LiP_1,59.31</span></p>
            
            
            <p id="LiP_1.59.32">
               aṃśur vivasvāṃstvaṣṭā ca parjanyo viṣṇureva ca <br />
               varuṇo māghamāse tu sūrya eva tu phālgune //
                <span class="ref">LiP_1,59.32</span></p>
            
            
            <p id="LiP_1.59.33">
               caitre māsi bhavedaṃśur dhātā vaiśākhatāpanaḥ <br />
               jyeṣṭhe māsi bhavedindra āṣāḍhe cāryamā raviḥ //
                <span class="ref">LiP_1,59.33</span></p>
            
            
            <p id="LiP_1.59.34">
               vivasvān śrāvaṇe māsi prauṣṭhapade bhagaḥ smṛtaḥ <br />
               parjanyo 'śvayuje māsi tvaṣṭā vai kārtike raviḥ //
                <span class="ref">LiP_1,59.34</span></p>
            
            
            <p id="LiP_1.59.35">
               mārgaśīrṣe bhavenmitraḥ pauṣe viṣṇuḥ sanātanaḥ <br />
               pañcaraśmisahasrāṇi varuṇasyārkakarmaṇi //
                <span class="ref">LiP_1,59.35</span></p>
            
            
            <p id="LiP_1.59.36">
               ṣaḍbhiḥ sahasraiḥ pūṣā tu devo 'ṃśuḥ saptabhis tathā <br />
               dhātāṣṭabhiḥ sahasraistu navabhistu śatakratuḥ //
                <span class="ref">LiP_1,59.36</span></p>
            
            
            <p id="LiP_1.59.37">
               vivasvān daśabhir yāti yātyekādaśabhir bhagaḥ <br />
               saptabhistapate mitras tvaṣṭā caivāṣṭabhiḥ smṛtaḥ //
                <span class="ref">LiP_1,59.37</span></p>
            
            
            <p id="LiP_1.59.38">
               aryamā daśabhir yāti parjanyo navabhis tathā <br />
               ṣaḍbhī raśmisahasraistu viṣṇustapati medinīm //
                <span class="ref">LiP_1,59.38</span></p>
            
            
            <p id="LiP_1.59.39">
               vasaṃte kapilaḥ sūryo grīṣme kāñcanasaprabhaḥ <br />
               śveto varṣāsu varṇena pāṇḍuḥ śaradi bhāskaraḥ //
                <span class="ref">LiP_1,59.39</span></p>
            
            
            <p id="LiP_1.59.40">
               hemante tāmravarṇastu śiśire lohito raviḥ <br />
               iti varṇāḥ samākhyātā mayā sūryasamudbhavāḥ //
                <span class="ref">LiP_1,59.40</span></p>
            
            
            <p id="LiP_1.59.41">
               oṣadhīṣu balaṃ dhatte svadhayā ca pitṛṣvapi <br />
               sūryo 'mareṣvapyamṛtaṃ trayaṃ triṣu niyacchati //
                <span class="ref">LiP_1,59.41</span></p>
            
            
            <p id="LiP_1.59.42">
               evaṃ raśmisahasraṃ tat sauraṃ lokārthasādhakam <br />
               bhidyate lokamāsādya jalaśītoṣṇaniḥsravam //
                <span class="ref">LiP_1,59.42</span></p>
            
            
            <p id="LiP_1.59.43">
               ityetanmaṇḍalaṃ śuklaṃ bhāsvaraṃ sūryasaṃjñitam <br />
               nakṣatragrahasomānāṃ pratiṣṭhāyonireva ca //
                <span class="ref">LiP_1,59.43</span></p>
            
            
            <p id="LiP_1.59.44">
               candraṛkṣagrahāḥ sarve vijñeyāḥ sūryasaṃbhavāḥ <br />
               nakṣatrādhipatiḥ somo nayanaṃ vāmamīśituḥ //
                <span class="ref">LiP_1,59.44</span></p>
            
            
            <p id="LiP_1.59.45">
               nayanaṃ caivam īśasya dakṣiṇaṃ bhāskaraḥ svayam <br />
               teṣāṃ janānāṃ loke 'smin nayanaṃ nayate yataḥ //
                <span class="ref">LiP_1,59.45</span></p>
            
            
            <p>iti śrīliṅgamahāpurāṇe pūrvabhāge sūryaraśmisvarūpakathanaṃ nāmaikonaṣaṣṭitamo 'dhyāyaḥ</p>
            
            </div>
         
         <div id="d1e55074">
            
            sūta uvāca
            
            <p id="LiP_1.60.1">
               śeṣāḥ pañca grahā jñeyā īśvarāḥ kāmacāriṇaḥ <br />
               paṭhyate cāgnirāditya udakaṃ candramāḥ smṛtaḥ //
                <span class="ref">LiP_1,60.1</span></p>
            
            
            <p id="LiP_1.60.2">
               śeṣāṇāṃ prakṛtiṃ samyag vakṣyamāṇāṃ nibodhata <br />
               surasenāpatiḥ skandaḥ paṭhyate 'ṅgārako grahaḥ //
                <span class="ref">LiP_1,60.2</span></p>
            
            
            <p id="LiP_1.60.3">
               nārāyaṇaṃ budhaṃ prāhur devaṃ jñānavido janāḥ <br />
               sarvalokaprabhuḥ sākṣād yamo lokaprabhuḥ svayam //
                <span class="ref">LiP_1,60.3</span></p>
            
            
            <p id="LiP_1.60.4">
               mahāgraho dvijaśreṣṭhā mandagāmī śanaiścaraḥ <br />
               devāsuragurū dvau tu bhānumantau mahāgrahau //
                <span class="ref">LiP_1,60.4</span></p>
            
            
            <p id="LiP_1.60.5">
               prajāpatisutāvuktau tataḥ śukrabṛhaspatī <br />
               ādityamūlamakhilaṃ trailokyaṃ nātra saṃśayaḥ //
                <span class="ref">LiP_1,60.5</span></p>
            
            
            <p id="LiP_1.60.6">
               bhavatyasmājjagatkṛtsnaṃ sadevāsuramānuṣam <br />
               rudrendropendracandrāṇāṃ viprendrāgnidivaukasām //
                <span class="ref">LiP_1,60.6</span></p>
            
            
            <p id="LiP_1.60.7">
               dyutirdyutimatāṃ kṛtsnaṃ yattejaḥ sarvalaukikam <br />
               sarvātmā sarvalokeśo mahādevaḥ prajāpatiḥ //
                <span class="ref">LiP_1,60.7</span></p>
            
            
            <p id="LiP_1.60.8">
               sūrya eva trilokeśo mūlaṃ paramadaivatam <br />
               tataḥ saṃjāyate sarvaṃ tatraiva pravilīyate //
                <span class="ref">LiP_1,60.8</span></p>
            
            
            <p id="LiP_1.60.9">
               bhāvābhāvau hi lokānām ādityānniḥsṛtau purā <br />
               avijñeyo graho viprā dīptimānsuprabho raviḥ //
                <span class="ref">LiP_1,60.9</span></p>
            
            
            <p id="LiP_1.60.10">
               atra gacchanti nidhanaṃ jāyante ca punaḥ punaḥ <br />
               kṣaṇā muhūrtā divasā niśāḥ pakṣāś ca kṛtsnaśaḥ //
                <span class="ref">LiP_1,60.10</span></p>
            
            
            <p id="LiP_1.60.11">
               māsāḥ saṃvatsaraścaiva ṛtavo 'tha yugāni ca <br />
               tadādityādṛte hyeṣā kālasaṃkhyā na vidyate //
                <span class="ref">LiP_1,60.11</span></p>
            
            
            <p id="LiP_1.60.12">
               kālādṛte na niyamo na dīkṣā nāhnikakramaḥ <br />
               ṛtūnāṃ ca vibhāgaś ca puṣpaṃ mūlaṃ phalaṃ kutaḥ //
                <span class="ref">LiP_1,60.12</span></p>
            
            
            <p id="LiP_1.60.13">
               kutaḥ sasyaviniṣpattis tṛṇauṣadhigaṇo 'pi ca <br />
               abhāvo vyavahārāṇāṃ jantūnāṃ divi ceha ca //
                <span class="ref">LiP_1,60.13</span></p>
            
            
            <p id="LiP_1.60.14">
               jagatpratāpanamṛte bhāskaraṃ rudrarūpiṇam <br />
               sa eṣa kālaścāgniś ca dvādaśātmā prajāpatiḥ //
                <span class="ref">LiP_1,60.14</span></p>
            
            
            <p id="LiP_1.60.15">
               tapatyeṣa dvijaśreṣṭhās trailokyaṃ sacarācaram <br />
               sa eṣa tejasāṃ rāśiḥ samastaḥ sārvalaukikaḥ //
                <span class="ref">LiP_1,60.15</span></p>
            
            
            <p id="LiP_1.60.16">
               uttamaṃ mārgamāsthāya rātryahobhir idaṃ jagat <br />
               pārśvata ūrdhvam adhaś caiva tāpayatyeṣa sarvaśaḥ //
                <span class="ref">LiP_1,60.16</span></p>
            
            
            <p id="LiP_1.60.17">
               yathā prabhākaro dīpo gṛhamadhye 'valambitaḥ <br />
               pārśvata ūrdhvam adhaścaiva tamo nāśayate samam //
                <span class="ref">LiP_1,60.17</span></p>
            
            
            <p id="LiP_1.60.18">
               tadvatsahasrakiraṇo graharājo jagatprabhuḥ <br />
               sūryo gobhir jagat sarvam ādīpayati sarvataḥ //
                <span class="ref">LiP_1,60.18</span></p>
            <span class="note">7 special sunrays</span>
            
            <p id="LiP_1.60.19">
               rave raśmisahasraṃ yat prāṅmayā samudāhṛtam <br />
               teṣāṃ śreṣṭhāḥ punaḥ sapta raśmayo grahayonayaḥ //
                <span class="ref">LiP_1,60.19</span></p>
            
            
            <p id="LiP_1.60.20">
               suṣumno harikeśaś ca viśvakarmā tathaiva ca <br />
               viśvavyacāḥ punaścādyaḥ saṃnaddhaś ca tataḥ paraḥ //
                <span class="ref">LiP_1,60.20</span></p>
            
            
            <p id="LiP_1.60.21">
               sarvāvasuḥ punaścānyaḥ svarāḍanyaḥ prakīrtitaḥ <br />
               suṣumnaḥ sūryaraśmistu dakṣiṇāṃ rāśim aidhayat //
                <span class="ref">LiP_1,60.21</span></p>
            
            
            <p id="LiP_1.60.22">
               nyagūrdhvādhaḥ pracāro 'sya suṣumnaḥ parikīrtitaḥ <br />
               harikeśaḥ purastād yo ṛkṣayoniḥ prakīrtyate //
                <span class="ref">LiP_1,60.22</span></p>
            
            
            <p id="LiP_1.60.23">
               dakṣiṇe viśvakarmā ca raśmirvardhayate budham <br />
               viśvavyacāstu yaḥ paścāc chukrayoniḥ smṛto budhaiḥ //
                <span class="ref">LiP_1,60.23</span></p>
            
            
            <p id="LiP_1.60.24">
               saṃnaddhaś ca tu yo raśmiḥ sa yonir lohitasya tu <br />
               ṣaṣṭhaḥ sarvāvasū raśmiḥ sa yonistu bṛhaspateḥ //
                <span class="ref">LiP_1,60.24</span></p>
            
            
            <p id="LiP_1.60.25">
               śanaiścaraṃ punaś cāpi raśmir āpyāyate svarāṭ <br />
               evaṃ sūryaprabhāvena nakṣatragrahatārakāḥ //
                <span class="ref">LiP_1,60.25</span></p>
            
            
            <p id="LiP_1.60.26">
               dṛśyante divi tāḥ sarvāḥ viśvaṃ cedaṃ punarjagat <br />
               na kṣīyante yatastāni tasmānnakṣatratā smṛtā //
                <span class="ref">LiP_1,60.26</span></p>
            
            
            <p>iti śrīliṅgamahāpurāṇe pūrvabhāge ṣaṣṭitamo 'dhyāyaḥ</p>
            
            </div>
         
         <div id="d1e55581">
            
            sūta uvāca
            
            <p id="LiP_1.61.1">
               kṣetrāṇyetāni sarvāṇi ātapanti gabhastibhiḥ <br />
               teṣāṃ kṣetrāṇyathādatte sūryo nakṣatratārakāḥ //
                <span class="ref">LiP_1,61.1</span></p>
            
            
            <p id="LiP_1.61.2">
               cīrṇena sukṛteneha sukṛtānte grahāśrayāḥ <br />
               tāraṇāttārakā hyetāḥ śuklatvāccaiva tārakāḥ //
                <span class="ref">LiP_1,61.2</span></p>
            
            
            <p id="LiP_1.61.3">
               divyānāṃ pārthivānāṃ ca naiśānāṃ caiva sarvaśaḥ <br />
               ādānānnityamādityas tejasāṃ tamasāmapi //
                <span class="ref">LiP_1,61.3</span></p>
            
            
            <p id="LiP_1.61.4">
               savane syandane 'rthe ca dhātur eṣa vibhāṣyate <br />
               savanāttejaso 'pāṃ ca tenāsau savitā mataḥ //
                <span class="ref">LiP_1,61.4</span></p>
            
            
            <p id="LiP_1.61.5">
               bahulaścandra ityeṣa hlādane dhāturucyate <br />
               śuklatve cāmṛtatve ca śītatve ca vibhāvyate //
                <span class="ref">LiP_1,61.5</span></p>
            
            
            <p id="LiP_1.61.6">
               sūryācandramasordivye maṇḍale bhāsvare khage <br />
               jalatejomaye śukle vṛttakuṃbhanibhe śubhe //
                <span class="ref">LiP_1,61.6</span></p>
            
            
            <p id="LiP_1.61.7">
               ghanatoyātmakaṃ tatra maṇḍalaṃ śaśinaḥ smṛtam <br />
               ghanatejomayaṃ śuklaṃ maṇḍalaṃ bhāskarasya tu //
                <span class="ref">LiP_1,61.7</span></p>
            
            
            <p id="LiP_1.61.8">
               vasanti sarvadevāś ca sthānānyetāni sarvaśaḥ <br />
               manvantareṣu sarveṣu ṛkṣasūryagrahāśrayāḥ //
                <span class="ref">LiP_1,61.8</span></p>
            
            
            <p id="LiP_1.61.9">
               tena grahā gṛhāṇyeva tadākhyāste bhavanti ca <br />
               sauraṃ sūryo 'viśatsthānaṃ saumyaṃ somastathaiva ca //
                <span class="ref">LiP_1,61.9</span></p>
            
            
            <p id="LiP_1.61.10">
               śaukraṃ śukro 'viśatsthānaṃ ṣoḍaśārciḥ pratāpavān <br />
               bṛhad bṛhaspatiścaiva lohitaścaiva lohitam //
                <span class="ref">LiP_1,61.10</span></p>
            
            
            <p id="LiP_1.61.11">
               śanaiścaraṃ tathā sthānaṃ devaścāpi śanaiścaraḥ <br />
               baudhaṃ budhastu svarbhānuḥ svarbhānusthānamāśritaḥ //
                <span class="ref">LiP_1,61.11</span></p>
            
            
            <p id="LiP_1.61.12">
               nakṣatrāṇi ca sarvāṇi nakṣatrāṇi viśanti ca <br />
               gṛhāṇyetāni sarvāṇi jyotīṃṣi sukṛtātmanām //
                <span class="ref">LiP_1,61.12</span></p>
            
            
            <p id="LiP_1.61.13">
               kalpādau sampravṛttāni nirmitāni svayaṃbhuvā <br />
               sthānānyetāni tiṣṭhanti yāvad ābhūtasaṃplavam //
                <span class="ref">LiP_1,61.13</span></p>
            
            
            <p id="LiP_1.61.14">
               manvantareṣu sarveṣu devasthānāni tāni vai <br />
               abhimānino 'vatiṣṭhante devāḥ sthānaṃ punaḥ punaḥ //
                <span class="ref">LiP_1,61.14</span></p>
            
            
            <p id="LiP_1.61.15">
               atītaistu sahaitāni bhāvyābhāvyaiḥ suraiḥ saha <br />
               vartante vartamānaiś ca sthānibhistaiḥ suraiḥ saha //
                <span class="ref">LiP_1,61.15</span></p>
            
            
            <p id="LiP_1.61.16">
               asminmanvantare caiva grahā vaimānikāḥ smṛtāḥ <br />
               vivasvānaditeḥ putraḥ sūryo vaivasvate 'ntare //
                <span class="ref">LiP_1,61.16</span></p>
            
            
            <p id="LiP_1.61.17">
               dyutimānṛṣiputrastu somo devo vasuḥ smṛtaḥ <br />
               śukro devastu vijñeyo bhārgavo 'surayājakaḥ //
                <span class="ref">LiP_1,61.17</span></p>
            
            
            <p id="LiP_1.61.18">
               bṛhattejāḥ smṛto devo devācāryo 'ṅgiraḥsutaḥ <br />
               budho manoharaścaiva ṛṣiputrastu sa smṛtaḥ //
                <span class="ref">LiP_1,61.18</span></p>
            
            
            <p id="LiP_1.61.19">
               śanaiścaro virūpastu saṃjñāputro vivasvataḥ <br />
               agnirvikeśyāṃ jajñe tu yuvāsau lohitārciṣaḥ //
                <span class="ref">LiP_1,61.19</span></p>
            
            
            <p id="LiP_1.61.20">
               nakṣatraṛkṣanāminyo dākṣāyaṇyastu tāḥ smṛtāḥ <br />
               svarbhānuḥ siṃhikāputro bhūtasaṃtāpano 'suraḥ //
                <span class="ref">LiP_1,61.20</span></p>
            
            
            <p id="LiP_1.61.21">
               somarkṣagrahasūryeṣu kīrtitāstvabhimāninaḥ <br />
               sthānānyetānyathoktāni sthāninyaścaiva devatāḥ //
                <span class="ref">LiP_1,61.21</span></p>
            
            
            <p id="LiP_1.61.22">
               sauram agnimayaṃ sthānaṃ sahasrāṃśorvivasvataḥ <br />
               himāṃśostu smṛtaṃ sthānam ammayaṃ śuklameva ca //
                <span class="ref">LiP_1,61.22</span></p>
            
            
            <p id="LiP_1.61.23">
               āpyaṃ śyāmaṃ manojñaṃ ca budharaśmigṛhaṃ smṛtam <br />
               śuklasyāpyammayaṃ śuklaṃ padaṃ ṣoḍaśaraśmivat //
                <span class="ref">LiP_1,61.23</span></p>
            
            
            <p id="LiP_1.61.24">
               navaraśmi tu bhaumasya lohitaṃ sthānam uttamam <br />
               haridrābhaṃ bṛhaccāpi ṣoḍaśārcirbṛhaspateḥ //
                <span class="ref">LiP_1,61.24</span></p>
            
            
            <p id="LiP_1.61.25">
               aṣṭaraśmigṛhaṃ cāpi proktaṃ kṛṣṇaṃ śanaiścare <br />
               svarbhānostāmasaṃ sthānaṃ bhūtasaṃtāpanālayam //
                <span class="ref">LiP_1,61.25</span></p>
            
            
            <p id="LiP_1.61.26">
               vijñeyāstārakāḥ sarvās tv ṛṣayastvekaraśmayaḥ <br />
               āśrayāḥ puṇyakīrtīnāṃ śuklāścāpi svavarṇataḥ //
                <span class="ref">LiP_1,61.26</span></p>
            
            
            <p id="LiP_1.61.27">
               ghanatoyātmikā jñeyāḥ kalpādāveva nirmitāḥ <br />
               ādityaraśmisaṃyogāt saṃprakāśātmikāḥ smṛtāḥ //
                <span class="ref">LiP_1,61.27</span></p>
            
            
            <p id="LiP_1.61.28">
               navayojanasāhasro viṣkaṃbhaḥ savituḥ smṛtaḥ <br />
               triguṇastasya vistāro maṇḍalasya pramāṇataḥ //
                <span class="ref">LiP_1,61.28</span></p>
            
            
            <p id="LiP_1.61.29">
               dviguṇaḥ sūryavistārād vistāraḥ śaśinaḥ smṛtaḥ <br />
               tulyastayostu svarbhānur bhūtvādhastātprasarpati //
                <span class="ref">LiP_1,61.29</span></p>
            
            
            <p id="LiP_1.61.30">
               uddhṛtya pṛthivīchāyāṃ nirmitāṃ maṇḍalākṛtim <br />
               svarbhānostu bṛhatsthānaṃ tṛtīyaṃ yattamomayam //
                <span class="ref">LiP_1,61.30</span></p>
            
            
            <p id="LiP_1.61.31">
               ādityāttacca niṣkramya samaṃ gacchati parvasu <br />
               ādityameti somācca punaḥ saureṣu parvasu //
                <span class="ref">LiP_1,61.31</span></p>
            
            
            <p id="LiP_1.61.32">
               svarbhānuṃ nudate yasmāt tasmātsvarbhānurucyate <br />
               candrasya ṣoḍaśo bhāgo bhārgavasya vidhīyate //
                <span class="ref">LiP_1,61.32</span></p>
            
            
            <p id="LiP_1.61.33">
               viṣkaṃbhānmaṇḍalāccaiva yojanāgrātpramāṇataḥ <br />
               bhārgavātpādahīnastu vijñeyo vai bṛhaspatiḥ //
                <span class="ref">LiP_1,61.33</span></p>
            
            
            <p id="LiP_1.61.34">
               bṛhaspateḥ pādahīnau vakrasaurī ubhau smṛtau <br />
               vistārānmaṇḍalāccaiva pādahīnastayorbudhaḥ //
                <span class="ref">LiP_1,61.34</span></p>
            
            
            <p id="LiP_1.61.35">
               tārānakṣatrarūpāṇi vapuṣmantīha yāni vai <br />
               budhena tāni tulyāni vistārānmaṇḍalācca vai //
                <span class="ref">LiP_1,61.35</span></p>
            
            
            <p id="LiP_1.61.36">
               prāyaśaścandrayogīni vidyādṛkṣāṇi tattvavit <br />
               tārānakṣatrarūpāṇi hīnāni tu parasparam //
                <span class="ref">LiP_1,61.36</span></p>
            
            
            <p id="LiP_1.61.37">
               śatāni pañca catvāri trīṇi dve caiva yojane <br />
               sarvopari nikṛṣṭāni tārakāmaṇḍalāni tu //
                <span class="ref">LiP_1,61.37</span></p>
            
            
            <p id="LiP_1.61.38">
               yojanānyardhamātrāṇi tebhyo hrasvaṃ na vidyate <br />
               upariṣṭāttrayasteṣāṃ grahāste dūrasarpiṇaḥ //
                <span class="ref">LiP_1,61.38</span></p>
            
            
            <p id="LiP_1.61.39">
               sauro 'ṅgirāś ca vakraś ca jñeyā mandavicāriṇaḥ <br />
               pūrvameva samākhyātā gatisteṣāṃ yathākramam //
                <span class="ref">LiP_1,61.39</span></p>
            
            
            <p id="LiP_1.61.40">
               eteṣveva grahāḥ sarve nakṣatreṣu samutthitāḥ <br />
               vivasvānaditeḥ putraḥ sūryo vai munisattamāḥ //
                <span class="ref">LiP_1,61.40</span></p>
            
            
            <p id="LiP_1.61.41">
               viśākhāsu samutpanno grahāṇāṃ prathamo grahaḥ <br />
               tviṣimān dharmaputrastu somo devo vasustu saḥ //
                <span class="ref">LiP_1,61.41</span></p>
            
            
            <p id="LiP_1.61.42">
               śītaraśmiḥ samutpannaḥ kṛttikāsu niśākaraḥ <br />
               ṣoḍaśārcirbhṛgoḥ putraḥ śukraḥ sūryādanantaram //
                <span class="ref">LiP_1,61.42</span></p>
            
            
            <p id="LiP_1.61.43">
               tārāgrahāṇāṃ pravaras tiṣye kṣetre samutthitaḥ <br />
               grahaścāṅgirasaḥ putro dvādaśārcirbṛhaspatiḥ //
                <span class="ref">LiP_1,61.43</span></p>
            
            
            <p id="LiP_1.61.44">
               phālgunīṣu samutpannaḥ pūrvākhyāsu jagadguruḥ <br />
               navārcirlohitāṅgaś ca prajāpatisuto grahaḥ //
                <span class="ref">LiP_1,61.44</span></p>
            
            
            <p id="LiP_1.61.45">
               āṣāḍhāsviha pūrvāsu samutpanna iti smṛtaḥ <br />
               revatīṣveva saptārciḥsthāne sauriḥ śanaiścaraḥ //
                <span class="ref">LiP_1,61.45</span></p>
            
            
            <p id="LiP_1.61.46">
               saumyo budho dhaniṣṭhāsu pañcārcir udito grahaḥ <br />
               tamomayo mṛtyusutaḥ prajākṣayakaraḥ śikhī //
                <span class="ref">LiP_1,61.46</span></p>
            
            
            <p id="LiP_1.61.47">
               āśleṣāsu samutpannaḥ sarvahārī mahāgrahaḥ <br />
               tathā svanāmadheyeṣu dākṣāyaṇyaḥ samutthitāḥ //
                <span class="ref">LiP_1,61.47</span></p>
            
            
            <p id="LiP_1.61.48">
               tamovīryamayo rāhuḥ prakṛtyā kṛṣṇamaṇḍalaḥ <br />
               bharaṇīṣu samutpanno grahaścandrārkamardanaḥ //
                <span class="ref">LiP_1,61.48</span></p>
            
            
            <p id="LiP_1.61.49">
               ete tārā grahāścāpi boddhavyā bhārgavādayaḥ <br />
               janmanakṣatrapīḍāsu yānti vaiguṇyatāṃ yataḥ //
                <span class="ref">LiP_1,61.49</span></p>
            
            
            <p id="LiP_1.61.50">
               mucyate tena doṣeṇa tatastadgrahabhaktitaḥ <br />
               sarvagrahāṇāmeteṣām ādirāditya ucyate //
                <span class="ref">LiP_1,61.50</span></p>
            
            
            <p id="LiP_1.61.51">
               tārāgrahāṇāṃ śukrastu ketūnāṃ cāpi dhūmavān <br />
               dhruvaḥ kila grahāṇāṃ tu vibhaktānāṃ caturdiśam //
                <span class="ref">LiP_1,61.51</span></p>
            
            
            <p id="LiP_1.61.52">
               nakṣatrāṇāṃ śraviṣṭhā syād ayanānāṃ tathottaram <br />
               varṣāṇāṃ caiva pañcānām ādyaḥ saṃvatsaraḥ smṛtaḥ //
                <span class="ref">LiP_1,61.52</span></p>
            
            
            <p id="LiP_1.61.53">
               ṛtūnāṃ śiśiraścāpi māsānāṃ māgha ucyate <br />
               pakṣāṇāṃ śuklapakṣastu tithīnāṃ pratipattathā //
                <span class="ref">LiP_1,61.53</span></p>
            
            
            <p id="LiP_1.61.54">
               ahorātravibhāgānām ahaścādiḥ prakīrtitaḥ <br />
               muhūrtānāṃ tathaivādir muhūrto rudradaivataḥ //
                <span class="ref">LiP_1,61.54</span></p>
            
            
            <p id="LiP_1.61.55">
               kṣaṇaścāpi nimeṣādiḥ kālaḥ kālavidāṃ varāḥ <br />
               śravaṇāntaṃ dhaniṣṭhādi yugaṃ syātpañcavārṣikam //
                <span class="ref">LiP_1,61.55</span></p>
            
            
            <p id="LiP_1.61.56">
               bhānorgativiśeṣeṇa cakravatparivartate <br />
               divākaraḥ smṛtastasmāt kālakṛdvibhurīśvaraḥ //
                <span class="ref">LiP_1,61.56</span></p>
            
            
            <p id="LiP_1.61.57">
               caturvidhānāṃ bhūtānāṃ pravartakanivartakaḥ <br />
               tasyāpi bhagavān rudraḥ sākṣāddevaḥ pravartakaḥ //
                <span class="ref">LiP_1,61.57</span></p>
            
            
            <p id="LiP_1.61.58">
               ityeṣa jyotiṣāmevaṃ saṃniveśo 'rthaniścayaḥ <br />
               lokasaṃvyavahārārthaṃ mahādevena nirmitaḥ //
                <span class="ref">LiP_1,61.58</span></p>
            
            
            <p id="LiP_1.61.59">
               buddhipūrvaṃ bhagavatā kalpādau sampravartitaḥ <br />
               sa āśrayo 'bhimānī ca sarvasya jyotirātmakaḥ //
                <span class="ref">LiP_1,61.59</span></p>
            
            
            <p id="LiP_1.61.60">
               ekarūpapradhānasya pariṇāmo 'yamadbhutaḥ <br />
               naiṣa śakyaḥ prasaṃkhyātuṃ yāthātathyena kenacit //
                <span class="ref">LiP_1,61.60</span></p>
            
            
            <p id="LiP_1.61.61">
               gatāgataṃ manuṣyeṇa jyotiṣāṃ māṃsacakṣuṣā <br />
               āgamādanumānācca pratyakṣādupapattitaḥ //
                <span class="ref">LiP_1,61.61</span></p>
            
            
            <p id="LiP_1.61.62">
               parīkṣya nipuṇaṃ buddhyā śraddhātavyaṃ vipaścitā <br />
               cakṣuḥ śāstraṃ jalaṃ lekhyaṃ gaṇitaṃ munisattamāḥ //
                <span class="ref">LiP_1,61.62</span></p>
            
            
            <p id="LiP_1.61.63">
               pañcaite hetavo jñeyā jyotirmānavinirṇaye //
                <span class="ref">LiP_1,61.63</span></p>
            
            
            <p>iti śrīliṅgamahāpurāṇe pūrvabhāge grahasaṃkhyāvarṇanaṃ nāmaikaṣaṣṭitamo 'dhyāyaḥ</p>
            
            </div>
         
         <div id="d1e56786">
            
            ṛṣaya ūcuḥ
            
            <p id="LiP_1.62.1">
               kathaṃ viṣṇoḥ prasādādvai dhruvo buddhimatāṃ varaḥ <br />
               meḍhībhūto grāhāṇāṃ vai vaktumarhasi sāṃpratam //
                <span class="ref">LiP_1,62.1</span></p>
            
            sūta uvāca
            
            <p id="LiP_1.62.2">
               etamarthaṃ mayā pṛṣṭo nānāśāstraviśāradaḥ <br />
               mārkaṇḍeyaḥ purā prāha mahyaṃ śuśrūṣave dvijāḥ //
                <span class="ref">LiP_1,62.2</span></p>
            
            mārkaṇḍeya uvāca
            
            <p id="LiP_1.62.3">
               sārvabhaumo mahātejāḥ sarvaśastrabhṛtāṃ varaḥ <br />
               uttānapādo rājā vai pālayāmāsa medinīm //
                <span class="ref">LiP_1,62.3</span></p>
            
            
            <p id="LiP_1.62.4">
               tasya bhāryādvayam abhūt sunītiḥ surucis tathā <br />
               agrajāyāmabhūtputraḥ sunītyāṃ tu mahāyaśāḥ //
                <span class="ref">LiP_1,62.4</span></p>
            
            
            <p id="LiP_1.62.5">
               dhruvo nāma mahāprājñaḥ kuladīpo mahāmatiḥ <br />
               kadācit saptavarṣe 'pi pituraṅkam upāviśat //
                <span class="ref">LiP_1,62.5</span></p>
            
            
            <p id="LiP_1.62.6">
               surucistaṃ vinirdhūya svaputraṃ prītimānasā <br />
               nyaveśayattaṃ viprendrā hy aṅkaṃ rūpeṇa mānitā //
                <span class="ref">LiP_1,62.6</span></p>
            
            
            <p id="LiP_1.62.7">
               alabdhvā sa piturdhīmān aṅkaṃ duḥkhitamānasaḥ <br />
               mātuḥ samīpamāgamya ruroda sa punaḥ punaḥ //
                <span class="ref">LiP_1,62.7</span></p>
            
            
            <p id="LiP_1.62.8">
               rudantaṃ putramāhedaṃ mātā śokapariplutā <br />
               surucirdayitā bhartus tasyāḥ putro 'pi tādṛśaḥ //
                <span class="ref">LiP_1,62.8</span></p>
            
            
            <p id="LiP_1.62.9">
               mama tvaṃ mandabhāgyāyā jātaḥ putro 'pyabhāgyavān <br />
               kiṃ śocasi kimarthaṃ tvaṃ rodamānaḥ punaḥ punaḥ //
                <span class="ref">LiP_1,62.9</span></p>
            
            
            <p id="LiP_1.62.10">
               saṃtaptahṛdayo bhūtvā mama śokaṃ kariṣyasi <br />
               svasthasthānaṃ dhruvaṃ putra svaśaktyā tvaṃ samāpnuyāḥ //
                <span class="ref">LiP_1,62.10</span></p>
            
            
            <p id="LiP_1.62.11">
               ityuktaḥ sa tu mātrā vai nirjagāma tadā vanam <br />
               viśvāmitraṃ tato dṛṣṭvā praṇipatya yathāvidhi //
                <span class="ref">LiP_1,62.11</span></p>
            
            
            <p id="LiP_1.62.12">
               uvāca prāñjalirbhūtvā bhagavan vaktumarhasi <br />
               sarveṣāmuparisthānaṃ kena prāpsyāmi sattama //
                <span class="ref">LiP_1,62.12</span></p>
            
            
            <p id="LiP_1.62.13">
               pituraṅke samāsīnaṃ mātā māṃ surucirmune <br />
               vyadhūnayatsa taṃ rājā pitā novāca kiṃcana //
                <span class="ref">LiP_1,62.13</span></p>
            
            
            <p id="LiP_1.62.14">
               etasmāt kāraṇād brahmaṃs trasto 'haṃ mātaraṃ gataḥ <br />
               sunītirāha me mātā mā kṛthāḥ śokamuttamam //
                <span class="ref">LiP_1,62.14</span></p>
            
            
            <p id="LiP_1.62.15">
               svakarmaṇā paraṃ sthānaṃ prāptumarhasi putraka <br />
               tasyā hi vacanaṃ śrutvā sthānaṃ tava mahāmune //
                <span class="ref">LiP_1,62.15</span></p>
            
            
            <p id="LiP_1.62.16">
               prāpto vanamidaṃ brahmann adya tvāṃ dṛṣṭavānprabho <br />
               tava prasādāt prāpsye 'haṃ sthānamadbhutamuttamam //
                <span class="ref">LiP_1,62.16</span></p>
            
            
            <p id="LiP_1.62.17">
               ityuktaḥ sa muniḥ śrīmān prahasann idam abravīt <br />
               rājaputra śṛṇuṣvedaṃ sthānamuttamamāpsyasi //
                <span class="ref">LiP_1,62.17</span></p>
            
            
            <p id="LiP_1.62.18">
               ārādhya jagatāmīśaṃ keśavaṃ kleśanāśanam <br />
               dakṣiṇāṅgabhavaṃ śaṃbhor mahādevasya dhīmataḥ //
                <span class="ref">LiP_1,62.18</span></p>
            
            
            <p id="LiP_1.62.19">
               japa nityaṃ mahāprājña sarvapāpavināśanam <br />
               iṣṭadaṃ paramaṃ śuddhaṃ pavitramamalaṃ param //
                <span class="ref">LiP_1,62.19</span></p>
            
            
            <p id="LiP_1.62.20">
               brūhi mantramimaṃ divyaṃ praṇavena samanvitam <br />
               namo 'stu vāsudevāya ityevaṃ niyatendriyaḥ //
                <span class="ref">LiP_1,62.20</span></p>
            
            
            <p id="LiP_1.62.21">
               dhyāyansanātanaṃ viṣṇuṃ japahomaparāyaṇaḥ <br />
               ityuktaḥ praṇipatyainaṃ viśvāmitraṃ mahāyaśāḥ //
                <span class="ref">LiP_1,62.21</span></p>
            
            
            <p id="LiP_1.62.22">
               prāṅmukho niyato bhūtvā jajāpa prītamānasaḥ <br />
               śākamūlaphalāhāraḥ saṃvatsaramatandritaḥ //
                <span class="ref">LiP_1,62.22</span></p>
            
            
            <p id="LiP_1.62.23">
               jajāpa mantramaniśam ajasraṃ sa punaḥ punaḥ <br />
               vetālā rākṣasā ghorāḥ siṃhādyāś ca mahāmṛgāḥ //
                <span class="ref">LiP_1,62.23</span></p>
            
            
            <p id="LiP_1.62.24">
               tamabhyayurmahātmānaṃ buddhimohāya bhīṣaṇāḥ <br />
               japan sa vāsudeveti na kiṃcit pratyapadyata //
                <span class="ref">LiP_1,62.24</span></p>
            
            
            <p id="LiP_1.62.25">
               sunītir asya yā mātā tasyā rūpeṇa saṃvṛtā <br />
               piśāci samanuprāptā ruroda bhṛśaduḥkhitā //
                <span class="ref">LiP_1,62.25</span></p>
            
            
            <p id="LiP_1.62.26">
               mama tvamekaḥ putro 'si kimarthaṃ kliśyate bhavān <br />
               māmanāthāmapahāya tapa āsthitavānasi //
                <span class="ref">LiP_1,62.26</span></p>
            
            
            <p id="LiP_1.62.27">
               evamādīni vākyāni bhāṣamāṇāṃ mahātapāḥ <br />
               anirīkṣyaiva hṛṣṭātmā harernāma jajāpa saḥ //
                <span class="ref">LiP_1,62.27</span></p>
            
            
            <p id="LiP_1.62.28">
               tataḥ praśemuḥ sarvatra vighnarūpāṇi tatra vai <br />
               tato garuḍamāruhya kālameghasamadyutiḥ //
                <span class="ref">LiP_1,62.28</span></p>
            
            
            <p id="LiP_1.62.29">
               sarvadevaiḥ parivṛtaḥ stūyamāno maharṣibhiḥ <br />
               āyayau bhagavānviṣṇuḥ dhruvāntikam arātihā //
                <span class="ref">LiP_1,62.29</span></p>
            
            
            <p id="LiP_1.62.30">
               samāgataṃ vilokyātha ko 'sāvityeva cintayan <br />
               pibanniva hṛṣīkeśaṃ nayanābhyāṃ jagatpatim //
                <span class="ref">LiP_1,62.30</span></p>
            
            
            <p id="LiP_1.62.31">
               japan sa vāsudeveti dhruvastasthau mahādyutiḥ <br />
               śaṅkhaprāntena govindaḥ pasparśāsyaṃ hi tasya vai //
                <span class="ref">LiP_1,62.31</span></p>
            
            
            <p id="LiP_1.62.32">
               tataḥ sa paramaṃ jñānam avāpya puruṣottamam <br />
               tuṣṭāva prāñjalirbhūtvā sarvalokeśvaraṃ harim //
                <span class="ref">LiP_1,62.32</span></p>
            
            
            <p id="LiP_1.62.33">
               prasīda devadeveśa śaṅkhacakragadādhara <br />
               lokātman vedaguhyātman tvāṃ prapanno 'smi keśava //
                <span class="ref">LiP_1,62.33</span></p>
            
            
            <p id="LiP_1.62.34">
               na vidustvāṃ mahātmānaṃ sanakādyā maharṣayaḥ <br />
               tatkathaṃ tvāmahaṃ vidyāṃ namaste bhuvaneśvara //
                <span class="ref">LiP_1,62.34</span></p>
            
            
            <p id="LiP_1.62.35">
               tamāha prahasanviṣṇur ehi vatsa dhruvo bhavān <br />
               sthānaṃ dhruvaṃ samāsādya jyotiṣām agrabhug bhava //
                <span class="ref">LiP_1,62.35</span></p>
            
            
            <p id="LiP_1.62.36">
               mātrā tvaṃ sahitastatra jyotiṣāṃ sthānamāpnuhi <br />
               matsthānametatparamaṃ dhruvaṃ nityaṃ suśobhanam //
                <span class="ref">LiP_1,62.36</span></p>
            
            
            <p id="LiP_1.62.37">
               tapasārādhya deveśaṃ purā labdhaṃ hi śaṅkarāt <br />
               vāsudeveti yo nityaṃ praṇavena samanvitam //
                <span class="ref">LiP_1,62.37</span></p>
            
            
            <p id="LiP_1.62.38">
               namaskārasamāyuktaṃ bhagavacchabdasaṃyutam <br />
               japedevaṃ hi yo vidvān dhruvaṃ sthānaṃ prapadyate //
                <span class="ref">LiP_1,62.38</span></p>
            
            
            <p id="LiP_1.62.39">
               tato devāḥ sagandharvāḥ siddhāś ca paramarṣayaḥ <br />
               mātrā saha dhruvaṃ sarve tasmin sthāne nyaveśayan //
                <span class="ref">LiP_1,62.39</span></p>
            
            
            <p id="LiP_1.62.40">
               viṣṇorājñāṃ puraskṛtya jyotiṣāṃ sthānamāptavān <br />
               evaṃ dhruvo mahātejā dvādaśākṣaravidyayā //
                <span class="ref">LiP_1,62.40</span></p>
            
            
            <p id="LiP_1.62.41">
               avāpa mahatīṃ siddhim etatte kathitaṃ mayā //
                <span class="ref">LiP_1,62.41</span></p>
            
            sūta uvāca
            
            <p id="LiP_1.62.42">
               tasmādyo vāsudevāya praṇāmaṃ kurute naraḥ <br />
               sa yāti dhruvasālokyaṃ dhruvatvaṃ tasya tattathā //
                <span class="ref">LiP_1,62.42</span></p>
            
            
            <p>iti śrīliṅgamahāpurāṇe pūrvabhāge bhuvanakośe dhruvasaṃsthānavarṇanaṃ nāma dviṣaṣṭitamo
               'dhyāyaḥ</p>
            
            </div>
         
         <div id="d1e57596">
            
            ṛṣaya ūcuḥ
            
            <p id="LiP_1.63.1">
               devānāṃ dānavānāṃ ca gandharvoragarakṣasām <br />
               utpattiṃ brūhi sūtādya yathākramamanuttamam //
                <span class="ref">LiP_1,63.1</span></p>
            
            sūta uvāca
            
            <p id="LiP_1.63.2">
               saṃkalpāddarśanātsparśāt pūrveṣāṃ sṛṣṭirucyate <br />
               dakṣātprācetasādūrdhvaṃ sṛṣṭirmaithunasaṃbhavā //
                <span class="ref">LiP_1,63.2</span></p>
            
            
            <p id="LiP_1.63.3">
               yadā tu sṛjatastasya devarṣigaṇapannagān <br />
               na vṛddhimagamallokas tadā maithunayogataḥ //
                <span class="ref">LiP_1,63.3</span></p>
            
            
            <p id="LiP_1.63.4">
               dakṣaḥ putrasahasrāṇi pañca sūtyāmajījanat <br />
               tāṃstu dṛṣṭvā mahābhāgān sisṛkṣurvividhāḥ prajāḥ //
                <span class="ref">LiP_1,63.4</span></p>
            
            
            <p id="LiP_1.63.5">
               nāradaḥ prāha haryaśvān dakṣaputrān samāgatān <br />
               bhuvaḥ pramāṇaṃ sarvaṃ tu jñātvordhvamadha eva ca //
                <span class="ref">LiP_1,63.5</span></p>
            
            
            <p id="LiP_1.63.6">
               tataḥ sṛṣṭiṃ viśeṣeṇa kurudhvaṃ munisattamāḥ <br />
               te tu tadvacanaṃ śrutvā prayātāḥ sarvatodiśam //
                <span class="ref">LiP_1,63.6</span></p>
            
            
            <p id="LiP_1.63.7">
               adyāpi na nivartante samudrādiva sindhavaḥ <br />
               haryaśveṣu ca naṣṭeṣu punardakṣaḥ prajāpatiḥ //
                <span class="ref">LiP_1,63.7</span></p>
            
            
            <p id="LiP_1.63.8">
               sūtyāmeva ca putrāṇāṃ sahasramasṛjatprabhuḥ <br />
               śabalā nāma te viprāḥ sametāḥ sṛṣṭihetavaḥ //
                <span class="ref">LiP_1,63.8</span></p>
            
            
            <p id="LiP_1.63.9">
               nārado 'nugatānprāha punastānsūryavarcasaḥ <br />
               bhuvaḥ pramāṇaṃ sarvaṃ tu jñātvā bhrātṝn punaḥ punaḥ //
                <span class="ref">LiP_1,63.9</span></p>
            
            
            <p id="LiP_1.63.10">
               āgatya vātha sṛṣṭiṃ vai kariṣyatha viśeṣataḥ <br />
               te 'pi tenaiva mārgeṇa jagmurbhrātṛgatiṃ tathā //
                <span class="ref">LiP_1,63.10</span></p>
            
            
            <p id="LiP_1.63.11">
               tatasteṣvapi naṣṭeṣu ṣaṣṭikanyāḥ prajāpatiḥ <br />
               vairiṇyāṃ janayāmāsa dakṣaḥ prācetasastadā //
                <span class="ref">LiP_1,63.11</span></p>
            
            
            <p id="LiP_1.63.12">
               prādātsa daśakaṃ dharme kaśyapāya trayodaśa <br />
               viṃśatsapta ca somāya catasro 'riṣṭanemaye //
                <span class="ref">LiP_1,63.12</span></p>
            
            
            <p id="LiP_1.63.13">
               dve caiva bhṛguputrāya dve kṛśāśvāya dhīmate <br />
               dve caivāṅgirase tadvat tāsāṃ nāmāni vistarāt //
                <span class="ref">LiP_1,63.13</span></p>
            
            
            <p id="LiP_1.63.14">
               śṛṇudhvaṃ devamātṝṇāṃ prajāvistāramāditaḥ <br />
               marutvatī vasūr yāmir lambā bhānurarundhatī //
                <span class="ref">LiP_1,63.14</span></p>
            
            
            <p id="LiP_1.63.15">
               saṃkalpā ca muhūrtā ca sādhyā viśvā ca bhāminī <br />
               dharmapatnyaḥ samākhyātās tāsāṃ putrānvadāmi vaḥ //
                <span class="ref">LiP_1,63.15</span></p>
            
            
            <p id="LiP_1.63.16">
               viśvedevāstu viśvāyāḥ sādhyā sādhyānajījanat <br />
               marutvatyāṃ marutvanto vasostu vasavas tathā //
                <span class="ref">LiP_1,63.16</span></p>
            
            
            <p id="LiP_1.63.17">
               bhānostu bhānavaḥ proktā muhūrtāyā muhūrtakāḥ <br />
               lambāyā ghoṣanāmāno nāgavīthistu yāmijaḥ //
                <span class="ref">LiP_1,63.17</span></p>
            
            
            <p id="LiP_1.63.18">
               saṃkalpāyāstu saṃkalpo vasusargaṃ vadāmi vaḥ <br />
               jyotiṣmantastu ye devā vyāpakāḥ sarvatodiśam //
                <span class="ref">LiP_1,63.18</span></p>
            
            
            <p id="LiP_1.63.19">
               vasavaste samākhyātāḥ sarvabhūtahitaiṣiṇaḥ <br />
               āpo dhruvaś ca somaś ca dharaścaivānilo 'nalaḥ //
                <span class="ref">LiP_1,63.19</span></p>
            
            
            <p id="LiP_1.63.20">
               pratyūṣaś ca prabhāsaś ca vasavo 'ṣṭau prakīrtitāḥ <br />
               ajaikapād ahirbudhnyo virūpākṣaḥ sabhairavaḥ //
                <span class="ref">LiP_1,63.20</span></p>
            
            
            <p id="LiP_1.63.21">
               haraś ca bahurūpaś ca tryaṃbakaś ca sureśvaraḥ <br />
               sāvitraś ca jayantaś ca pinākī cāparājitaḥ //
                <span class="ref">LiP_1,63.21</span></p>
            
            
            <p id="LiP_1.63.22">
               ete rudrāḥ samākhyātā ekādaśa gaṇeśvarāḥ <br />
               kaśyapasya pravakṣyāmi patnībhyaḥ putrapautrakam //
                <span class="ref">LiP_1,63.22</span></p>
            
            
            <p id="LiP_1.63.23">
               aditiś ca ditiścaiva ariṣṭā surasā muniḥ <br />
               surabhir vinatā tāmrā tadvat krodhavaśā ilā //
                <span class="ref">LiP_1,63.23</span></p>
            
            
            <p id="LiP_1.63.24">
               kadrūstviṣā danustadvat tāsāṃ putrānvadāmi vaḥ <br />
               tuṣitā nāma ye devāś cākṣuṣasyāntare manoḥ //
                <span class="ref">LiP_1,63.24</span></p>
            
            
            <p id="LiP_1.63.25">
               vaivasvatāntare te vai ādityā dvādaśa smṛtāḥ <br />
               indro dhātā bhagastvaṣṭa mitro 'tha varuṇo 'ryamā //
                <span class="ref">LiP_1,63.25</span></p>
            
            
            <p id="LiP_1.63.26">
               vivasvānsavitā pūṣā aṃśumān viṣṇureva ca <br />
               ete sahasrakiraṇā ādityā dvādaśa smṛtāḥ //
                <span class="ref">LiP_1,63.26</span></p>
            
            
            <p id="LiP_1.63.27">
               ditiḥ putradvayaṃ lebhe kaśyapāditi naḥ śrutam <br />
               hiraṇyakaśipuṃ caiva hiraṇyākṣaṃ tathaiva ca //
                <span class="ref">LiP_1,63.27</span></p>
            
            
            <p id="LiP_1.63.28">
               danuḥ putraśataṃ lebhe kaśyapād baladarpitam <br />
               vipracittiḥ pradhāno 'bhūt teṣāṃ madhye dvijottamāḥ //
                <span class="ref">LiP_1,63.28</span></p>
            
            
            <p id="LiP_1.63.29">
               tāmrā ca janayāmāsa ṣaṭ kanyā dvijapuṅgavāḥ <br />
               śukīṃ śyenīṃ ca bhāsīṃ ca sugrīvīṃ gṛdhrikāṃ śucim //
                <span class="ref">LiP_1,63.29</span></p>
            
            
            <p id="LiP_1.63.30">
               śukī śukānulūkāṃś ca janayāmāsa dharmataḥ <br />
               śyenī śyenāṃs tathā bhāsī kuraṅgāṃś ca vyajījanat //
                <span class="ref">LiP_1,63.30</span></p>
            
            
            <p id="LiP_1.63.31">
               gṛdhrī gṛdhrān kapotāṃś ca pārāvatī vihaṃgamān <br />
               haṃsasārasakāraṇḍaplavāñchucirajījanat //
                <span class="ref">LiP_1,63.31</span></p>
            
            
            <p id="LiP_1.63.32">
               ajāśvameṣoṣṭrakharān sugrīvī cāpyajījanat <br />
               vinatā janayāmāsa garuḍaṃ cāruṇaṃ śubhā //
                <span class="ref">LiP_1,63.32</span></p>
            
            
            <p id="LiP_1.63.33">
               saudāminīṃ tathā kanyāṃ sarvalokabhayaṅkarīm <br />
               surasāyāḥ sahasraṃ tu sarpāṇāmabhavatpurā //
                <span class="ref">LiP_1,63.33</span></p>
            
            
            <p id="LiP_1.63.34">
               kadrūḥ sahasraśirasāṃ sahasraṃ prāpa suvratā <br />
               pradhānāsteṣu vikhyātāḥ ṣaḍviṃśatiranuttamāḥ //
                <span class="ref">LiP_1,63.34</span></p>
            
            
            <p id="LiP_1.63.35">
               śeṣavāsukikarkoṭaśaṅkhairāvatakambalāḥ <br />
               dhanañjayamahānīlapadmāśvataratakṣakāḥ //
                <span class="ref">LiP_1,63.35</span></p>
            
            
            <p id="LiP_1.63.36">
               elāpatramahāpadmadhṛtarāṣṭrabalāhakāḥ <br />
               śaṅkhapālamahāśaṅkhapuṣpadaṃṣṭraśubhānanāḥ //
                <span class="ref">LiP_1,63.36</span></p>
            
            
            <p id="LiP_1.63.37">
               śaṅkhalomā ca nahuṣo vāmanaḥ phaṇitas tathā <br />
               kapilo durmukhaścāpi patañjaliriti smṛtaḥ //
                <span class="ref">LiP_1,63.37</span></p>
            
            
            <p id="LiP_1.63.38">
               rakṣogaṇaṃ krodhavaśā mahāmāyaṃ vyajījanat <br />
               rudrāṇāṃ ca gaṇaṃ tadvad gomahiṣyau varāṅganā //
                <span class="ref">LiP_1,63.38</span></p>
            
            
            <p id="LiP_1.63.39">
               surabhir janayāmāsa kaśyapāditi naḥ śrutam <br />
               munirmunīnāṃ ca gaṇaṃ gaṇamapsarasāṃ tathā //
                <span class="ref">LiP_1,63.39</span></p>
            
            
            <p id="LiP_1.63.40">
               tathā kiṃnaragandharvān ariṣṭājanayadbahūn <br />
               tṛṇavṛkṣalatāgulmam ilā sarvamajījanat //
                <span class="ref">LiP_1,63.40</span></p>
            
            
            <p id="LiP_1.63.41">
               tviṣā tu yakṣarakṣāṃsi janayāmāsa koṭiśaḥ <br />
               ete tu kāśyapeyāś ca saṃkṣepātparikīrtitāḥ //
                <span class="ref">LiP_1,63.41</span></p>
            
            
            <p id="LiP_1.63.42">
               eteṣāṃ putrapautrādivaṃśāś ca bahavaḥ smṛtāḥ <br />
               evaṃ prajāsu sṛṣṭāsu kaśyapena mahātmanā //
                <span class="ref">LiP_1,63.42</span></p>
            
            
            <p id="LiP_1.63.43">
               pratiṣṭhitāsu sarvāsu carāsu sthāvarāsu ca <br />
               abhiṣicyādhipatyeṣu teṣāṃ mukhyānprajāpatiḥ //
                <span class="ref">LiP_1,63.43</span></p>
            
            
            <p id="LiP_1.63.44">
               tato manuṣyādhipatiṃ cakre vaivasvataṃ manum <br />
               svāyaṃbhuve 'ntare pūrvaṃ brahmaṇā ye 'bhiṣecitāḥ //
                <span class="ref">LiP_1,63.44</span></p>
            
            
            <p id="LiP_1.63.45">
               tairiyaṃ pṛthivī sarvā saptadvīpā saparvatā <br />
               yathopadeśamadyāpi dharmeṇa pratipālyate //
                <span class="ref">LiP_1,63.45</span></p>
            
            
            <p id="LiP_1.63.46">
               svāyaṃbhuve 'ntare pūrve brahmaṇā ye 'bhiṣecitāḥ <br />
               te hyete cābhiṣicyante manavaś ca bhavanti te //
                <span class="ref">LiP_1,63.46</span></p>
            
            
            <p id="LiP_1.63.47">
               manvantareṣvatīteṣu gatā hyeteṣu pārthivāḥ <br />
               evamanye 'bhiṣicyante prāpte manvantare tataḥ //
                <span class="ref">LiP_1,63.47</span></p>
            
            
            <p id="LiP_1.63.48">
               atītānāgatāḥ sarve nṛpā manvantare smṛtāḥ <br />
               etānutpādya putrāṃstu prajāsaṃtānakāraṇāt //
                <span class="ref">LiP_1,63.48</span></p>
            
            
            <p id="LiP_1.63.49">
               kaśyapo gotrakāmastu cacāra sa punastapaḥ <br />
               putro gotrakaro mahyaṃ bhavatād iti cintayan //
                <span class="ref">LiP_1,63.49</span></p>
            
            
            <p id="LiP_1.63.50">
               tasyaivaṃ dhyāyamānasya kaśyapasya mahātmanaḥ <br />
               brahmayogātsutau paścāt prādurbhūtau mahaujasau //
                <span class="ref">LiP_1,63.50</span></p>
            
            
            <p id="LiP_1.63.51">
               vatsaraścāsitaścaiva tāvubhau brahmavādinau <br />
               vatsarānnaidhruvo jajñe raibhyaś ca sumahāyaśāḥ //
                <span class="ref">LiP_1,63.51</span></p>
            
            
            <p id="LiP_1.63.52">
               raibhyasya raibhyā vijñeyā naidhruvasya vadāmi vaḥ <br />
               cyavanasya tu kanyāyāṃ sumedhāḥ samapadyata //
                <span class="ref">LiP_1,63.52</span></p>
            
            
            <p id="LiP_1.63.53">
               naidhruvasya tu sā patnī mātā vai kuṇḍapāyinām <br />
               asitasyaikaparṇāyāṃ brahmiṣṭhaḥ samapadyata //
                <span class="ref">LiP_1,63.53</span></p>
            
            
            <p id="LiP_1.63.54">
               śāṇḍilyānāṃ varaḥ śrīmān devalaḥ sumahātapāḥ <br />
               śāṇḍilyā naidhruvā raibhyās trayaḥ pakṣāstu kāśyapāḥ //
                <span class="ref">LiP_1,63.54</span></p>
            
            
            <p id="LiP_1.63.55">
               nava prakṛtayo devāḥ pulastyasya vadāmi vaḥ <br />
               caturyuge hyatikrānte manorekādaśe prabhoḥ //
                <span class="ref">LiP_1,63.55</span></p>
            
            
            <p id="LiP_1.63.56">
               ardhāvaśiṣṭe tasmiṃstu dvāpare sampravartite <br />
               mānavasya nariṣyantaḥ putra āsīd damaḥ kila //
                <span class="ref">LiP_1,63.56</span></p>
            
            
            <p id="LiP_1.63.57">
               damasya tasya dāyādas tṛṇabinduriti smṛtaḥ <br />
               tretāyugamukhe rājā tṛtīye saṃbabhūva ha //
                <span class="ref">LiP_1,63.57</span></p>
            
            
            <p id="LiP_1.63.58">
               tasya kanyā tvilavilā rūpeṇāpratimābhavat <br />
               pulastyāya sa rājarṣis tāṃ kanyāṃ pratyapādayat //
                <span class="ref">LiP_1,63.58</span></p>
            
            
            <p id="LiP_1.63.59">
               ṛṣir airavilo yasyāṃ viśravāḥ samapadyata <br />
               tasya patnyaścatasrastu paulastyakulavardhanāḥ //
                <span class="ref">LiP_1,63.59</span></p>
            
            
            <p id="LiP_1.63.60">
               bṛhaspateḥ śubhā kanyā nāmnā vai devavarṇinī <br />
               puṣpotkaṭā balākā ca sute mālyavataḥ smṛteḥ //
                <span class="ref">LiP_1,63.60</span></p>
            
            
            <p id="LiP_1.63.61">
               kaikasī mālinaḥ kanyā tāsāṃ vai śṛṇuta prajāḥ <br />
               jyeṣṭhaṃ vaiśravaṇaṃ tasmāt suṣuve devavarṇinī //
                <span class="ref">LiP_1,63.61</span></p>
            
            
            <p id="LiP_1.63.62">
               kaikasī cāpyajanayad rāvaṇaṃ rākṣasādhipam <br />
               kumbhakarṇaṃ śūrpaṇakhāṃ dhīmantaṃ ca vibhīṣaṇam //
                <span class="ref">LiP_1,63.62</span></p>
            
            
            <p id="LiP_1.63.63">
               puṣpotkaṭā hyajanayat putrāṃstasmāddvijottamāḥ <br />
               mahodaraṃ prahastaṃ ca mahāpārśvaṃ kharaṃ tathā //
                <span class="ref">LiP_1,63.63</span></p>
            
            
            <p id="LiP_1.63.64">
               kumbhīnasīṃ tathā kanyāṃ balāyāḥ śṛṇuta prajāḥ <br />
               triśirā dūṣaṇaścaiva vidyujjihvaś ca rākṣasaḥ //
                <span class="ref">LiP_1,63.64</span></p>
            
            
            <p id="LiP_1.63.65">
               kanyā vai mālikā cāpi balāyāḥ prasavaḥ smṛtaḥ <br />
               ityete krūrakarmāṇaḥ paulastyā rākṣasā nava //
                <span class="ref">LiP_1,63.65</span></p>
            
            
            <p id="LiP_1.63.66">
               vibhīṣaṇo 'tiśuddhātmā dharmajñaḥ parikīrtitaḥ <br />
               pulastyasya mṛgāḥ putrāḥ sarve vyāghrāś ca daṃṣṭriṇaḥ //
                <span class="ref">LiP_1,63.66</span></p>
            
            
            <p id="LiP_1.63.67">
               bhūtāḥ piśācāḥ sarpāś ca sūkarā hastinas tathā <br />
               vānarāḥ kiṃnarāścaiva ye ca kiṃpuruṣās tathā //
                <span class="ref">LiP_1,63.67</span></p>
            
            
            <p id="LiP_1.63.68">
               anapatyaḥ kratustasmin smṛto vaivasvate 'ntare <br />
               atreḥ patnyo daśaivāsan suṃdaryaś ca pativratāḥ //
                <span class="ref">LiP_1,63.68</span></p>
            
            
            <p id="LiP_1.63.69">
               bhadrāśvasya ghṛtācyāṃ vai daśāpsarasi sūnavaḥ <br />
               bhadrābhadrā ca jaladā mandā nandā tathaiva ca //
                <span class="ref">LiP_1,63.69</span></p>
            
            
            <p id="LiP_1.63.70">
               balābalā ca viprendrā yā ca gopābalā smṛtā <br />
               tathā tāmarasā caiva varakrīḍā ca vai daśa //
                <span class="ref">LiP_1,63.70</span></p>
            
            
            <p id="LiP_1.63.71">
               ātreyavaṃśaprabhavās tāsāṃ bhartā prabhākaraḥ <br />
               svarbhānupihite sūrye patite 'smindivo mahīm //
                <span class="ref">LiP_1,63.71</span></p>
            
            
            <p id="LiP_1.63.72">
               tamo 'bhibhūte loke 'smin prabhā yena pravartitā <br />
               svastyastu hi tavetyukte patanniha divākaraḥ //
                <span class="ref">LiP_1,63.72</span></p>
            
            
            <p id="LiP_1.63.73">
               brahmarṣervacanāttasya papāta na vibhurdivaḥ <br />
               tataḥ prabhākaretyuktaḥ prabhuratrirmaharṣibhiḥ //
                <span class="ref">LiP_1,63.73</span></p>
            
            
            <p id="LiP_1.63.74">
               bhadrāyāṃ janayāmāsa somaṃ putraṃ yaśasvinam <br />
               sa tāsu janayāmāsa punaḥ putrāṃstapodhanaḥ //
                <span class="ref">LiP_1,63.74</span></p>
            
            
            <p id="LiP_1.63.75">
               svastyātreyā iti khyātā ṛṣayo vedapāragāḥ <br />
               teṣāṃ dvau khyātayaśasau brahmiṣṭhau ca mahaujasau //
                <span class="ref">LiP_1,63.75</span></p>
            
            
            <p id="LiP_1.63.76">
               datto hyatrivaro jyeṣṭho durvāsāstasya cānujaḥ <br />
               yavīyasī svasā teṣām amalā brahmavādinī //
                <span class="ref">LiP_1,63.76</span></p>
            
            
            <p id="LiP_1.63.77">
               tasya gotradvaye jātāś catvāraḥ prathitā bhuvi <br />
               śyāvaś ca pratvasaścaiva vavalguścātha gahvaraḥ //
                <span class="ref">LiP_1,63.77</span></p>
            
            
            <p id="LiP_1.63.78">
               ātreyāṇāṃ ca catvāraḥ smṛtāḥ pakṣā mahātmanām <br />
               kāśyapo nāradaścaiva parvatānuddhatas tathā //
                <span class="ref">LiP_1,63.78</span></p>
            
            
            <p id="LiP_1.63.79">
               jajñire mānasā hyete arundhatyā nibodhata <br />
               nāradastu vasiṣṭhāyā-rundhatīṃ pratyapādayat //
                <span class="ref">LiP_1,63.79</span></p>
            
            
            <p id="LiP_1.63.80">
               ūrdhvaretā mahātejā dakṣaśāpāttu nāradaḥ <br />
               purā devāsure yuddhe ghore vai tārakāmaye //
                <span class="ref">LiP_1,63.80</span></p>
            
            
            <p id="LiP_1.63.81">
               anāvṛṣṭyā hate loke hy ugre lokeśvaraiḥ saha <br />
               vasiṣṭhastapasā dhīmān dhārayāmāsa vai prajāḥ //
                <span class="ref">LiP_1,63.81</span></p>
            
            
            <p id="LiP_1.63.82">
               annodakaṃ mūlaphalam oṣadhīś ca pravartayan <br />
               tānetāñjīvayāmāsa kāruṇyādauṣadhena ca //
                <span class="ref">LiP_1,63.82</span></p>
            
            
            <p id="LiP_1.63.83">
               arundhatyāṃ vasiṣṭhastu sutān utpādayacchatam <br />
               jyāyaso 'janayacchakter adṛśyantī parāśaram //
                <span class="ref">LiP_1,63.83</span></p>
            
            
            <p id="LiP_1.63.84">
               rakṣasā bhakṣite śaktau rudhireṇa tu vai tadā <br />
               kālī parāśarājjajñe kṛṣṇadvaipāyanaṃ prabhum //
                <span class="ref">LiP_1,63.84</span></p>
            
            
            <p id="LiP_1.63.85">
               dvaipāyano hyaraṇyāṃ vai śukam utpādayatsutam <br />
               upamanyuṃ ca pīvaryāṃ viddhīme śukasūnavaḥ //
                <span class="ref">LiP_1,63.85</span></p>
            
            
            <p id="LiP_1.63.86">
               bhūriśravāḥ prabhuḥ śaṃbhuḥ kṛṣṇo gaurastu pañcamaḥ <br />
               kanyā kīrtimatī caiva yogamātā dhṛtavratā //
                <span class="ref">LiP_1,63.86</span></p>
            
            
            <p id="LiP_1.63.87">
               jananī brahmadattasya patnī sā tvanuhasya ca <br />
               śvetaḥ kṛṣṇaś ca gauraś ca śyāmo dhūmrastathāruṇaḥ //
                <span class="ref">LiP_1,63.87</span></p>
            
            
            <p id="LiP_1.63.88">
               nīlo bādarikaścaiva sarve caite parāśarāḥ <br />
               parāśarāṇāmaṣṭau te pakṣāḥ proktā mahātmanām //
                <span class="ref">LiP_1,63.88</span></p>
            
            
            <p id="LiP_1.63.89">
               ata ūrdhvaṃ nibodhadhvam indrapramitisaṃbhavam <br />
               vasiṣṭhasya kapiñjalyo ghṛtācyāmudapadyata //
                <span class="ref">LiP_1,63.89</span></p>
            
            
            <p id="LiP_1.63.90">
               trimūrtiryaḥ samākhyāta indrapramitirucyate <br />
               pṛthoḥ sutāyāṃ sambhūto bhadrastasyā bhavadvasuḥ //
                <span class="ref">LiP_1,63.90</span></p>
            
            
            <p id="LiP_1.63.91">
               upamanyuḥ sutastasya bahavo hyaupamanyavaḥ <br />
               mitrāvaruṇayoścaiva kauṇḍinyā ye pariśrutāḥ //
                <span class="ref">LiP_1,63.91</span></p>
            
            
            <p id="LiP_1.63.92">
               ekārṣeyās tathā cānye vāsiṣṭhā nāma viśrutāḥ <br />
               ete pakṣā vasiṣṭhānāṃ smṛtā daśa mahātmanām //
                <span class="ref">LiP_1,63.92</span></p>
            
            
            <p id="LiP_1.63.93">
               ityete brahmaṇaḥ putrā mānasā viśrutā bhuvi <br />
               bhartāraś ca mahābhāgā eṣāṃ vaṃśāḥ prakīrtitāḥ //
                <span class="ref">LiP_1,63.93</span></p>
            
            
            <p id="LiP_1.63.94">
               trilokadhāraṇe śaktā devarṣikulasaṃbhavāḥ <br />
               teṣāṃ putrāś ca pautrāś ca śataśo 'tha sahasraśaḥ //
                <span class="ref">LiP_1,63.94</span></p>
            
            
            <p id="LiP_1.63.95">
               yaistu vyāptāstrayo lokāḥ sūryasyeva gabhastibhiḥ //
                <span class="ref">LiP_1,63.95</span></p>
            
            
            <p>iti śrīliṅgamahāpurāṇe pūrvabhāge devādisṛṣṭikathanaṃ nāma triṣaṣṭitamo 'dhyāyaḥ</p>
            
            </div>
         
         <div id="d1e59411">
            
            ṛṣaya ūcuḥ
            
            <p id="LiP_1.64.1">
               kathaṃ hi rakṣasā śaktir bhakṣitaḥ so 'nujaiḥ saha <br />
               vāsiṣṭho vadatāṃ śreṣṭha sūta vaktumihārhasi //
                <span class="ref">LiP_1,64.1</span></p>
            
            sūta uvāca
            <span class="note">Śakti killed by Rudhira</span>
            
            <p id="LiP_1.64.2">
               rākṣaso rudhiro nāma vasiṣṭhasya sutaṃ purā <br />
               śaktiṃ sa bhakṣayāmāsa śakteḥ śāpātsahānujaiḥ //
                <span class="ref">LiP_1,64.2</span></p>
            
            
            <p id="LiP_1.64.3">
               vasiṣṭhayājyaṃ viprendrās tadādiśyaiva bhūpatim <br />
               kalmāṣapādaṃ rudhiro viśvāmitreṇa coditaḥ //
                <span class="ref">LiP_1,64.3</span></p>
            
            
            <p id="LiP_1.64.4">
               bhakṣitaḥ sa iti śrutvā vasiṣṭhastena rakṣasā <br />
               śaktiḥ śaktimatāṃ śreṣṭho bhrātṛbhiḥ saha dharmavit //
                <span class="ref">LiP_1,64.4</span></p>
            
            
            <p id="LiP_1.64.5">
               hā putra putra putreti krandamāno muhurmuhuḥ <br />
               arundhatyā saha muniḥ papāta bhuvi duḥkhitaḥ //
                <span class="ref">LiP_1,64.5</span></p>
            <span class="note">Vasiṣṭha wants to commit suicide</span>
            
            <p id="LiP_1.64.6">
               naṣṭaṃ kulamiti śrutvā martuṃ cakre matiṃ tadā <br />
               smaranputraśataṃ caiva śaktijyeṣṭhaṃ ca śaktimān //
                <span class="ref">LiP_1,64.6</span></p>
            
            
            <p id="LiP_1.64.7">
               na taṃ vināhaṃ jīviṣye iti niścitya duḥkhitaḥ //
                <span class="ref">LiP_1,64.7</span></p>
            
            
            <p id="LiP_1.64.8">
               āruhya mūrdhānam ajātmajo 'sau tayātmavān sarvavid ātmavicca <br />
               dharādharasyaiva tadā dharāyāṃ papāta patnyā saha sāśrudṛṣṭiḥ //
                <span class="ref">LiP_1,64.8</span></p>
            
            
            <p id="LiP_1.64.9">
               dharādharāttaṃ patitaṃ dharā tadā dadhāra tatrāpi vicitrakaṇṭhī <br />
               karāṃbujābhyāṃ karikhelagāminī rudantamādāya ruroda sā ca //
                <span class="ref">LiP_1,64.9</span></p>
            
            
            <p id="LiP_1.64.10">
               tadā tasya snuṣā prāha patnī śaktermahāmunim <br />
               vasiṣṭhaṃ vadatāṃ śreṣṭhaṃ rudantī bhayavihvalā //
                <span class="ref">LiP_1,64.10</span></p>
            
            
            <p id="LiP_1.64.11">
               bhagavanbrāhmaṇaśreṣṭha tava deham idaṃ śubham <br />
               pālayasva vibho draṣṭuṃ tava pautraṃ mamātmajam //
                <span class="ref">LiP_1,64.11</span></p>
            
            
            <p id="LiP_1.64.12">
               na tyājyaṃ tava viprendra dehametatsuśobhanam <br />
               garbhastho mama sarvārthasādhakaḥ śaktijo yataḥ //
                <span class="ref">LiP_1,64.12</span></p>
            
            
            <p id="LiP_1.64.13">
               evamuktvātha dharmajñā karābhyāṃ kamalekṣaṇā <br />
               utthāpya śvaśuraṃ natvā netre saṃmṛjya vāriṇā //
                <span class="ref">LiP_1,64.13</span></p>
            
            
            <p id="LiP_1.64.14">
               duḥkhitāpi paritrātuṃ śvaśuraṃ duḥkhitaṃ tadā <br />
               arundhatīṃ ca kalyāṇīṃ prārthayāmāsa duḥkhitām //
                <span class="ref">LiP_1,64.14</span></p>
            
            
            <p id="LiP_1.64.15">
               snuṣāvākyaṃ tataḥ śrutvā vasiṣṭha utthāya bhūtalāt <br />
               saṃjñāmavāpya cāliṅgya sā papāta suduḥkhitā //
                <span class="ref">LiP_1,64.15</span></p>
            
            
            <p id="LiP_1.64.16">
               arundhatī karābhyāṃ tāṃ saṃspṛśyāsrākulekṣaṇām <br />
               ruroda muniśārdūlo bhāryayā sutavatsalaḥ //
                <span class="ref">LiP_1,64.16</span></p>
            <span class="note">Parāśara recites Vedic hymns as an embryo</span>
            
            <p id="LiP_1.64.17">
               atha nābhyaṃbuje viṣṇor yathā tasyāścaturmukhaḥ <br />
               āsīno garbhaśayyāyāṃ kumāra ṛcamāha saḥ //
                <span class="ref">LiP_1,64.17</span></p>
            
            
            <p id="LiP_1.64.18">
               tato niśamya bhagavān vasiṣṭha ṛcamādarāt <br />
               kenoktamiti saṃcintya tadātiṣṭhatsamāhitaḥ //
                <span class="ref">LiP_1,64.18</span></p>
            
            
            <p id="LiP_1.64.19">
               vyomāṅgaṇastho 'tha hariḥ puṇḍarīkanibhekṣaṇaḥ <br />
               vasiṣṭhamāha viśvātmā ghṛṇayā sa ghṛṇānidhiḥ //
                <span class="ref">LiP_1,64.19</span></p>
            
            
            <p id="LiP_1.64.20">
               bho vatsa vatsa viprendra vasiṣṭha sutavatsala <br />
               tava pautramukhāmbhojād ṛg eṣādya viniḥsṛtā //
                <span class="ref">LiP_1,64.20</span></p>
            
            
            <p id="LiP_1.64.21">
               matsamastava pautro 'sau śaktijaḥ śaktimānmune <br />
               tasmāduttiṣṭha saṃtyajya śokaṃ brahmasutottama //
                <span class="ref">LiP_1,64.21</span></p>
            
            
            <p id="LiP_1.64.22">
               rudrabhaktaś ca garbhastho rudrapūjāparāyaṇaḥ <br />
               rudradevaprabhāveṇa kulaṃ te saṃtariṣyati //
                <span class="ref">LiP_1,64.22</span></p>
            
            
            <p id="LiP_1.64.23">
               evamuktvā ghṛṇī vipraṃ bhagavān puruṣottamaḥ <br />
               vasiṣṭhaṃ muniśārdūlaṃ tatraivāntaradhīyata //
                <span class="ref">LiP_1,64.23</span></p>
            
            
            <p id="LiP_1.64.24">
               tataḥ praṇamya śirasā vasiṣṭho vārijekṣaṇam <br />
               adṛśyantyā mahātejāḥ pasparśodaramādarāt //
                <span class="ref">LiP_1,64.24</span></p>
            
            
            <p id="LiP_1.64.25">
               hā putra putra putreti papāta ca suduḥkhitaḥ <br />
               lalāpārundhatī prekṣya tadāsau rudatīṃ dvijāḥ //
                <span class="ref">LiP_1,64.25</span></p>
            
            
            <p id="LiP_1.64.26">
               svaputraṃ ca smaran duḥkhāt punarehyehi putraka <br />
               tava putramimaṃ dṛṣṭvā bho śakte kuladhāraṇam //
                <span class="ref">LiP_1,64.26</span></p>
            
            
            <p id="LiP_1.64.27">
               tavāntikaṃ gamiṣyāmi tava mātrā na saṃśayaḥ <br />
               sūta uvāca
               evamuktvā rudanvipra āliṅgyārundhatīṃ tadā //
                <span class="ref">LiP_1,64.27</span></p>
            
            
            <p id="LiP_1.64.28">
               papāta tāḍayantīva svasya kukṣī kareṇa vai <br />
               adṛśyantī jaghānātha śaktijasyālayaṃ śubhā //
                <span class="ref">LiP_1,64.28</span></p>
            
            
            <p id="LiP_1.64.29">
               svodaraṃ duḥkhitā bhūmau lalāpa ca papāta ca <br />
               arundhati tadā bhītā vasiṣṭhaś ca mahāmatiḥ //
                <span class="ref">LiP_1,64.29</span></p>
            
            
            <p id="LiP_1.64.30">
               samutthāpya snuṣāṃ bālām ūcaturbhayavihvalau //
                <span class="ref">LiP_1,64.30</span></p>
            
            
            <p id="LiP_1.64.31">
               vicāramugdhe tava garbhamaṇḍalaṃ karāṃbujābhyāṃ vinihatya durlabham <br />
               kulaṃ vasiṣṭhasya samastamapyaho nihantumārye kathamudyatā vada //
                <span class="ref">LiP_1,64.31</span></p>
            
            
            <p id="LiP_1.64.32">
               tavātmajaṃ śaktisutaṃ ca dṛṣṭvā cāsvādya vaktrāmṛtam āryasūnoḥ <br />
               trātuṃ yato dehamimaṃ munīndraḥ suniścitaḥ pāhi tataḥ śarīram //
                <span class="ref">LiP_1,64.32</span></p>
            
            sūta uvāca
            
            <p id="LiP_1.64.33">
               evaṃ snuṣāmupālabhya muniṃ cārundhatī sthitā <br />
               arundhatī vasiṣṭhasya prāha cārteti vihvalā //
                <span class="ref">LiP_1,64.33</span></p>
            
            
            <p id="LiP_1.64.34">
               tvayyeva jīvitaṃ cāsya muner yat suvrate mama <br />
               jīvitaṃ rakṣa dehasya dhātrī ca kuru yaddhitam //
                <span class="ref">LiP_1,64.34</span></p>
            
            adṛśyantyuvāca
            
            <p id="LiP_1.64.35">
               mayā yadi muniśreṣṭhas trātuṃ vai niścitaṃ svakam <br />
               mamāśubhaṃ śubhaṃ dehaṃ kathaṃcit pālayāmyaham //
                <span class="ref">LiP_1,64.35</span></p>
            
            
            <p id="LiP_1.64.36">
               priyaduḥkhamahaṃ prāptā hy asatī nātra saṃśayaḥ <br />
               mune duḥkhādahaṃ dagdhā yataḥ putrī mune tava //
                <span class="ref">LiP_1,64.36</span></p>
            
            
            <p id="LiP_1.64.37">
               aho 'dbhutaṃ mayā dṛṣṭaṃ duḥkhapātrī hyahaṃ vibho <br />
               duḥkhatrātā bhava brahman brahmasūno jagadguro //
                <span class="ref">LiP_1,64.37</span></p>
            
            
            <p id="LiP_1.64.38">
               tathāpi bhartṛrahitā dīnā nārī bhavediha <br />
               pāhi māṃ tata āryendra paribhūtā bhaviṣyati //
                <span class="ref">LiP_1,64.38</span></p>
            
            
            <p id="LiP_1.64.39">
               pitā mātā ca putrāśca pautrāḥ śvaśura eva ca <br />
               ete na bāndhavāḥ strīṇāṃ bhartā bandhuḥ parā gatiḥ //
                <span class="ref">LiP_1,64.39</span></p>
            
            
            <p id="LiP_1.64.40">
               ātmano yaddhi kathitam apyardhamiti paṇḍitaiḥ <br />
               tadapyatra mṛṣā hyāsīd gataḥ śaktirahaṃ sthitā //
                <span class="ref">LiP_1,64.40</span></p>
            
            
            <p id="LiP_1.64.41">
               aho mamātra kāṭhinyaṃ manaso munipuṅgava <br />
               patiṃ prāṇasamaṃ tyaktvā sthitā yatra kṣaṇaṃ yataḥ //
                <span class="ref">LiP_1,64.41</span></p>
            
            
            <p id="LiP_1.64.42">
               vasiṣṭhāśvatthamāśritya hy amṛtā tu yathā latā <br />
               nirmūlāpyamṛtā bhartrā tyaktā dīnā sthitāpyaham //
                <span class="ref">LiP_1,64.42</span></p>
            
            
            <p id="LiP_1.64.43">
               snuṣāvākyaṃ niśamyaiva vasiṣṭho bhāryayā saha <br />
               tadā cakre matiṃ dhīmān yātuṃ svāśramamāśramī //
                <span class="ref">LiP_1,64.43</span></p>
            
            
            <p id="LiP_1.64.44">
               kṛcchrātsabhāryo bhagavān vasiṣṭhaḥ svāśramaṃ kṣaṇāt <br />
               adṛśyantyā ca puṇyātmā saṃviveśa sa cintayan //
                <span class="ref">LiP_1,64.44</span></p>
            
            
            <p id="LiP_1.64.45">
               sā garbhaṃ pālayāmāsa kathaṃcinmunipuṅgavāḥ <br />
               kulasaṃdhāraṇārthāya śaktipatnī pativratā //
                <span class="ref">LiP_1,64.45</span></p>
            
            
            <p id="LiP_1.64.46">
               tataḥ sāsūta tanayaṃ daśame māsi suprabham <br />
               śaktipatnī yathā śaktiṃ śaktimantamarundhatī //
                <span class="ref">LiP_1,64.46</span></p>
            
            
            <p id="LiP_1.64.47">
               asūta sā ditirviṣṇuṃ yathā svāhā guhaṃ sutam <br />
               agniṃ yathāraṇiḥ patnī śakteḥ sākṣātparāśaram //
                <span class="ref">LiP_1,64.47</span></p>
            
            
            <p id="LiP_1.64.48">
               yadā tadā śaktisūnur avatīrṇo mahītale <br />
               śaktistyaktvā tadā duḥkhaṃ pitṝṇāṃ samatāṃ yayau //
                <span class="ref">LiP_1,64.48</span></p>
            
            
            <p id="LiP_1.64.49">
               bhrātṛbhiḥ saha puṇyātmā ādityair iva bhāskaraḥ <br />
               rarāja pitṛlokastho vāsiṣṭho munipuṅgavāḥ //
                <span class="ref">LiP_1,64.49</span></p>
            
            
            <p id="LiP_1.64.50">
               jagustadā ca pitaro nanṛtuś ca pitāmahāḥ <br />
               prapitāmahāś ca viprendrā hy avatīrṇe parāśare //
                <span class="ref">LiP_1,64.50</span></p>
            
            
            <p id="LiP_1.64.51">
               ye brahmavādino bhūmau nanṛtur divi devatāḥ <br />
               puṣkarādyāś ca sasṛjuḥ puṣpavarṣaṃ ca khecarāḥ //
                <span class="ref">LiP_1,64.51</span></p>
            
            
            <p id="LiP_1.64.52">
               pureṣu rākṣasānāṃ ca praṇādaṃ viṣamaṃ dvijāḥ <br />
               āśramasthāś ca munayaḥ samūhurharṣasaṃtatim //
                <span class="ref">LiP_1,64.52</span></p>
            
            
            <p id="LiP_1.64.53">
               avatīrṇo yathā hyaṇḍād bhānuḥ so 'pi parāśaraḥ <br />
               adṛśyantyāścaturvaktro meghajālāddivākaraḥ //
                <span class="ref">LiP_1,64.53</span></p>
            
            
            <p id="LiP_1.64.54">
               sukhaṃ ca duḥkhamabhavad adṛśyantyāstathā dvijāḥ <br />
               dṛṣṭvā putraṃ patiṃ smṛtvā arundhatyā munestathā //
                <span class="ref">LiP_1,64.54</span></p>
            
            
            <p id="LiP_1.64.55">
               dṛṣṭvā ca tanayaṃ bālā parāśaramatidyutim <br />
               lalāpa vihvalā bālā sannakaṇṭhī papāta ca //
                <span class="ref">LiP_1,64.55</span></p>
            
            
            <p id="LiP_1.64.56">
               sā parāśaramaho mahāmatiṃ devadānavagaṇaiś ca pūjitam <br />
               jātamātram anaghaṃ śucismitā budhya sāśrunayanā lalāpa ca //
                <span class="ref">LiP_1,64.56</span></p>
            
            
            <p id="LiP_1.64.57">
               hā vasiṣṭhasuta kutracidgataḥ paśya putramanaghaṃ tavātmajam <br />
               tyajya dīnavadanāṃ vanāntare putradarśanaparāmimāṃ prabho //
                <span class="ref">LiP_1,64.57</span></p>
            
            
            <p id="LiP_1.64.58">
               śakte svaṃ ca sutaṃ paśya bhrātṛbhiḥ saha ṣaṇmukham <br />
               yathā maheśvaro 'paśyat sagaṇo hṛṣitānanaḥ //
                <span class="ref">LiP_1,64.58</span></p>
            
            
            <p id="LiP_1.64.59">
               atha tasyāstadālāpaṃ vasiṣṭho munisattamaḥ <br />
               śrutvā snuṣāmuvācedaṃ mā rodīr iti duḥkhitaḥ //
                <span class="ref">LiP_1,64.59</span></p>
            <span class="note">Parāśara: childhood and youth</span>
            
            <p id="LiP_1.64.60">
               ājñayā tasya sā śokaṃ vasiṣṭhasya kulāṅganā <br />
               tyaktvā hyapālayadbālaṃ bālā bālamṛgekṣaṇā //
                <span class="ref">LiP_1,64.60</span></p>
            
            
            <p id="LiP_1.64.61">
               dṛṣṭvā tāmabalāṃ prāha maṅgalābharaṇair vinā <br />
               āsīnāmākulāṃ sādhvīṃ bāṣpaparyākulekṣaṇām //
                <span class="ref">LiP_1,64.61</span></p>
            
            śākteya uvāca
            
            <p id="LiP_1.64.62">
               amba maṅgalavibhūṣaṇair vinā dehayaṣṭiranaghe na śobhate <br />
               vaktumarhasi tavādya kāraṇaṃ candrabiṃbarahiteva śarvarī //
                <span class="ref">LiP_1,64.62</span></p>
            
            
            <p id="LiP_1.64.63">
               mātarmātaḥ kathaṃ tyaktvā maṅgalābharaṇāni vai <br />
               āsīnā bhartṛhīneva vaktumarhasi śobhane //
                <span class="ref">LiP_1,64.63</span></p>
            
            
            <p id="LiP_1.64.64">
               adṛśyantī tadā vākyaṃ śrutvā tasya sutasya sā <br />
               na kiṃcid abravīt putraṃ śubhaṃ vā yadi vetarat //
                <span class="ref">LiP_1,64.64</span></p>
            
            
            <p id="LiP_1.64.65">
               adṛśyantīṃ punaḥ prāha śākteyo bhagavānmama <br />
               mātaḥ kutra mahātejāḥ pitā vada vadeti tām //
                <span class="ref">LiP_1,64.65</span></p>
            
            
            <p id="LiP_1.64.66">
               śrutvā ruroda sā vākyaṃ putrasyātīva vihvalā <br />
               bhakṣito rakṣasā tātas taveti nipapāta ca //
                <span class="ref">LiP_1,64.66</span></p>
            
            
            <p id="LiP_1.64.67">
               śrutvā vasiṣṭho 'pi papāta bhūmau pautrasya vākyaṃ sa rudandayāluḥ <br />
               arundhatī cāśramavāsinastadā munervasiṣṭhasya munīśvarāś ca //
                <span class="ref">LiP_1,64.67</span></p>
            
            
            <p id="LiP_1.64.68">
               bhakṣito rakṣasā mātuḥ pitā tava mukhāditi <br />
               śrutvā parāśaro dhīmān prāha cāsrāvilekṣaṇaḥ //
                <span class="ref">LiP_1,64.68</span></p>
            <span class="note">Parāśara will seinen Vater rächen</span>
            
            parāśara uvāca
            
            <p id="LiP_1.64.69">
               abhyarcya devadeveśaṃ trailokyaṃ sacarācaram <br />
               kṣaṇena mātaḥ pitaraṃ darśayāmīti me matiḥ //
                <span class="ref">LiP_1,64.69</span></p>
            
            
            <p id="LiP_1.64.70">
               sā niśamya vacanaṃ tadā śubhaṃ sasmitā tanayamāha vismitā <br />
               tathyam etaditi taṃ nirīkṣya sā putra putra bhavamarcayeti ca //
                <span class="ref">LiP_1,64.70</span></p>
            
            
            <p id="LiP_1.64.71">
               jñātvā śaktisutasyāsya saṃkalpaṃ munipuṅgavaḥ <br />
               vasiṣṭho bhagavānprāha pautraṃ dhīmān ghṛṇānidhiḥ //
                <span class="ref">LiP_1,64.71</span></p>
            
            
            <p id="LiP_1.64.72">
               sthāne pautra muniśreṣṭha saṃkalpastava suvrata <br />
               tathāpi śṛṇu lokasya kṣayaṃ kartuṃ na cārhasi //
                <span class="ref">LiP_1,64.72</span></p>
            
            
            <p id="LiP_1.64.73">
               rākṣasānāmabhāvāya kuru sarveśvarārcanam <br />
               trailokyaṃ śṛṇu śākteya aparādhyati kiṃ tava //
                <span class="ref">LiP_1,64.73</span></p>
            
            
            <p id="LiP_1.64.74">
               tatastasya vasiṣṭhasya niyogācchaktinandanaḥ <br />
               rākṣasānāmabhāvāya matiṃ cakre mahāmatiḥ //
                <span class="ref">LiP_1,64.74</span></p>
            
            
            <p id="LiP_1.64.75">
               adṛśyantīṃ vasiṣṭhaṃ ca praṇamyārundhatīṃ tataḥ <br />
               kṛtvaikaliṅgaṃ kṣaṇikaṃ pāṃsunā munisannidhau //
                <span class="ref">LiP_1,64.75</span></p>
            
            
            <p id="LiP_1.64.76">
               sampūjya śivasūktena tryaṃbakena śubhena ca <br />
               japtvā tvaritarudraṃ ca śivasaṃkalpameva ca //
                <span class="ref">LiP_1,64.76</span></p>
            
            
            <p id="LiP_1.64.77">
               nīlarudraṃ ca śākteyas tathā rudraṃ ca śobhanam <br />
               vāmīyaṃ pavamānaṃ ca pañcabrahma tathaiva ca //
                <span class="ref">LiP_1,64.77</span></p>
            
            
            <p id="LiP_1.64.78">
               hotāraṃ liṅgasūktaṃ ca atharvaśira eva ca <br />
               aṣṭāṅgamarghyaṃ rudrāya dattvābhyarcya yathāvidhi //
                <span class="ref">LiP_1,64.78</span></p>
            
            parāśara uvāca
            
            <p id="LiP_1.64.79">
               bhagavanrakṣasā rudra bhakṣito rudhireṇa vai <br />
               pitā mama mahātejā bhrātṛbhiḥ saha śaṅkara //
                <span class="ref">LiP_1,64.79</span></p>
            
            
            <p id="LiP_1.64.80">
               draṣṭumicchāmi bhagavan pitaraṃ bhrātṛbhiḥ saha <br />
               evaṃ vijñāpayāṃlliṅgaṃ praṇipatya muhurmuhuḥ //
                <span class="ref">LiP_1,64.80</span></p>
            
            
            <p id="LiP_1.64.81">
               hā rudra rudra rudreti ruroda nipapāta ca <br />
               taṃ dṛṣṭvā bhagavānrudro devīmāha ca śaṅkaraḥ //
                <span class="ref">LiP_1,64.81</span></p>
            
            
            <p id="LiP_1.64.82">
               paśya bālaṃ mahābhāge bāṣpaparyākulekṣaṇam <br />
               mamānusmaraṇe yuktaṃ madārādhanatatparam //
                <span class="ref">LiP_1,64.82</span></p>
            
            
            <p id="LiP_1.64.83">
               sā ca dṛṣṭvā mahādevī parāśaramaninditā <br />
               duḥkhāt saṃklinnasarvāṅgam asrākulavilocanam //
                <span class="ref">LiP_1,64.83</span></p>
            
            
            <p id="LiP_1.64.84">
               liṅgārcanavidhau saktaṃ hara rudreti vādinam <br />
               prāha bhartāramīśānaṃ śaṅkaraṃ jagatāmumā //
                <span class="ref">LiP_1,64.84</span></p>
            
            
            <p id="LiP_1.64.85">
               īpsitaṃ yaccha sakalaṃ prasīda parameśvara <br />
               niśamya vacanaṃ tasyāḥ śaṅkaraḥ parameśvaraḥ //
                <span class="ref">LiP_1,64.85</span></p>
            
            
            <p id="LiP_1.64.86">
               bhāryāmāryāmumāṃ prāha tato hālāhalāśanaḥ <br />
               rakṣāmyenaṃ dvijaṃ bālaṃ phullendīvaralocanam //
                <span class="ref">LiP_1,64.86</span></p>
            
            
            <p id="LiP_1.64.87">
               dadāmi dṛṣṭiṃ madrūpadarśanakṣama eṣa vai <br />
               evamuktvā gaṇair divyair bhagavānnīlalohitaḥ //
                <span class="ref">LiP_1,64.87</span></p>
            
            
            <p id="LiP_1.64.88">
               brahmendraviṣṇurudrādyaiḥ saṃvṛtaḥ parameśvaraḥ <br />
               dadau ca darśanaṃ tasmai muniputrāya dhīmate //
                <span class="ref">LiP_1,64.88</span></p>
            
            
            <p id="LiP_1.64.89">
               so 'pi dṛṣṭvā mahādevam ānandāsrāvilekṣaṇaḥ <br />
               nipapāta ca hṛṣṭātmā pādayostasya sādaram //
                <span class="ref">LiP_1,64.89</span></p>
            
            
            <p id="LiP_1.64.90">
               punarbhavānyāḥ pādau ca nandinaś ca mahātmanaḥ <br />
               saphalaṃ jīvitaṃ me 'dya brahmādyāṃstāṃstadāha saḥ //
                <span class="ref">LiP_1,64.90</span></p>
            
            
            <p id="LiP_1.64.91">
               rakṣārthamāgatastvadya mama bālendubhūṣaṇaḥ <br />
               ko 'nyaḥ samo mayā loke devo vā dānavo 'pi vā //
                <span class="ref">LiP_1,64.91</span></p>
            
            
            <p id="LiP_1.64.92">
               atha tasminkṣaṇādeva dadarśa divi saṃsthitam <br />
               pitaraṃ bhrātṛbhiḥ sārdhaṃ śākteyastu parāśaraḥ //
                <span class="ref">LiP_1,64.92</span></p>
            
            
            <p id="LiP_1.64.93">
               sūryamaṇḍalasaṃkāśe vimāne viśvatomukhe <br />
               bhrātṛbhiḥ sahitaṃ dṛṣṭvā nanāma ca jaharṣa ca //
                <span class="ref">LiP_1,64.93</span></p>
            
            
            <p id="LiP_1.64.94">
               tadā vṛṣadhvajo devaḥ sabhāryaḥ sagaṇeśvaraḥ <br />
               vasiṣṭhaputraṃ prāhedaṃ putradarśanatatparam //
                <span class="ref">LiP_1,64.94</span></p>
            
            śrīdeva uvāca
            
            <p id="LiP_1.64.95">
               śakte paśya sutaṃ bālam ānandāsrāvilekṣaṇam <br />
               adṛśyantīṃ ca viprendra vasiṣṭhaṃ pitaraṃ tava //
                <span class="ref">LiP_1,64.95</span></p>
            
            
            <p id="LiP_1.64.96">
               arundhatīṃ mahābhāgāṃ kalyāṇīṃ devatopamām <br />
               mātaraṃ pitaraṃ cobhau namaskuru mahāmate //
                <span class="ref">LiP_1,64.96</span></p>
            
            
            <p id="LiP_1.64.97">
               tadā haraṃ praṇamyāśu devadevamumāṃ tathā <br />
               vasiṣṭhaṃ ca tadā śreṣṭhaṃ śaktir vai śaṅkarājñayā //
                <span class="ref">LiP_1,64.97</span></p>
            
            
            <p id="LiP_1.64.98">
               mātaraṃ ca mahābhāgāṃ kalyāṇīṃ patidevatām <br />
               arundhatīṃ jagannāthaniyogātprāha śaktimān //
                <span class="ref">LiP_1,64.98</span></p>
            
            vāsiṣṭha uvāca
            
            <p id="LiP_1.64.99">
               bho vatsa vatsa viprendra parāśara mahādyute <br />
               rakṣito 'haṃ tvayā tāta garbhasthena mahātmanā //
                <span class="ref">LiP_1,64.99</span></p>
            
            
            <p id="LiP_1.64.100">
               aṇimādiguṇaiśvaryaṃ mayā vatsa parāśara <br />
               labdhamadyānanaṃ dṛṣṭaṃ tava bāla mamājñayā //
                <span class="ref">LiP_1,64.100</span></p>
            
            
            <p id="LiP_1.64.101">
               adṛśyantīṃ mahābhāgāṃ rakṣa vatsa mahāmate <br />
               arundhatīṃ ca pitaraṃ vasiṣṭhaṃ mama sarvadā //
                <span class="ref">LiP_1,64.101</span></p>
            
            
            <p id="LiP_1.64.102">
               anvayaḥ sakalo vatsa mama saṃtāritastvayā <br />
               putreṇa lokāñjayatīty uktaṃ sadbhiḥ sadaiva hi //
                <span class="ref">LiP_1,64.102</span></p>
            
            
            <p id="LiP_1.64.103">
               īpsitaṃ varayeśānaṃ jagatāṃ prabhavaṃ prabhum <br />
               gamiṣyāmyabhivandyeśaṃ bhrātṛbhiḥ saha śaṅkaram //
                <span class="ref">LiP_1,64.103</span></p>
            
            
            <p id="LiP_1.64.104">
               evaṃ putramupāmantrya praṇamya ca maheśvaram <br />
               nirīkṣya bhāryāṃ sadasi jagāma pitaraṃ vaśī //
                <span class="ref">LiP_1,64.104</span></p>
            
            
            <p id="LiP_1.64.105">
               gataṃ dṛṣṭvātha pitaraṃ tadābhyarcyaiva śaṅkaram <br />
               tuṣṭāva vāgbhir iṣṭābhiḥ śākteyaḥ śaśibhūṣaṇam //
                <span class="ref">LiP_1,64.105</span></p>
            
            
            <p id="LiP_1.64.106">
               tatastuṣṭo mahādevo manmathāndhakamardanaḥ <br />
               anugṛhyātha śākteyaṃ tatraivāntaradhīyata //
                <span class="ref">LiP_1,64.106</span></p>
            
            
            <p id="LiP_1.64.107">
               gate maheśvare sāṃbe praṇamya ca maheśvaram <br />
               dadāha rākṣasānāṃ tu kulaṃ mantreṇa mantravit //
                <span class="ref">LiP_1,64.107</span></p>
            
            
            <p id="LiP_1.64.108">
               tadāha pautraṃ dharmajño vasiṣṭho munibhir vṛtaḥ <br />
               alam atyantakopena tāta manyumimaṃ jahi //
                <span class="ref">LiP_1,64.108</span></p>
            
            
            <p id="LiP_1.64.109">
               rākṣasā nāparādhyanti pitus te vihitaṃ tathā <br />
               mūḍhānāmeva bhavati krodho buddhimatāṃ na hi //
                <span class="ref">LiP_1,64.109</span></p>
            
            
            <p id="LiP_1.64.110">
               hanyate tāta kaḥ kena yataḥ svakṛtabhukpumān <br />
               saṃcitasyātimahatā vatsa kleśena mānavaiḥ //
                <span class="ref">LiP_1,64.110</span></p>
            
            
            <p id="LiP_1.64.111">
               yaśasastapasaścaiva krodho nāśakaraḥ smṛtaḥ <br />
               alaṃ hi rākṣasair dagdhair dīnair anaparādhibhiḥ //
                <span class="ref">LiP_1,64.111</span></p>
            
            
            <p id="LiP_1.64.112">
               satraṃ te viramatvetat kṣamāsārā hi sādhavaḥ <br />
               evaṃ vasiṣṭhavākyena śākteyo munipuṅgavaḥ //
                <span class="ref">LiP_1,64.112</span></p>
            
            
            <p id="LiP_1.64.113">
               upasaṃhṛtavān satraṃ sadyastadvākyagauravāt <br />
               tataḥ prītaś ca bhagavān vasiṣṭho munisattamaḥ //
                <span class="ref">LiP_1,64.113</span></p>
            
            
            <p id="LiP_1.64.114">
               samprāptaś ca tadā satraṃ pulastyo brahmaṇaḥ sutaḥ <br />
               vasiṣṭhena tu dattārghyaḥ kṛtāsanaparigrahaḥ //
                <span class="ref">LiP_1,64.114</span></p>
            
            
            <p id="LiP_1.64.115">
               parāśaramuvācedaṃ praṇipatya sthitaṃ muniḥ <br />
               vaire mahati yadvākyād guror adyāśritā kṣamā //
                <span class="ref">LiP_1,64.115</span></p>
            
            
            <p id="LiP_1.64.116">
               tvayā tasmātsamastāni bhavāñchāstrāṇi vetsyati <br />
               saṃtatermama na chedaḥ kruddhenāpi yataḥ kṛtaḥ //
                <span class="ref">LiP_1,64.116</span></p>
            
            
            <p id="LiP_1.64.117">
               tvayā tasmānmahābhāga dadāmyanyaṃ mahāvaram <br />
               purāṇasaṃhitākartā bhavānvatsa bhaviṣyati //
                <span class="ref">LiP_1,64.117</span></p>
            
            
            <p id="LiP_1.64.118">
               devatāparamārthaṃ ca yathāvadvetsyate bhavān <br />
               pravṛttau vā nivṛttau vā karmaṇas te 'malā matiḥ //
                <span class="ref">LiP_1,64.118</span></p>
            
            
            <p id="LiP_1.64.119">
               matprasādādasaṃdigdhā tava vatsa bhaviṣyati <br />
               tataś ca prāha bhagavān vasiṣṭho vadatāṃ varaḥ //
                <span class="ref">LiP_1,64.119</span></p>
            <span class="note">Parāśara becomes author of Viṣṇupurāṇa</span>
            
            <p id="LiP_1.64.120">
               pulastyena yaduktaṃ te sarvametadbhaviṣyati <br />
               atha tasya pulastyasya vasiṣṭhasya ca dhīmataḥ //
                <span class="ref">LiP_1,64.120</span></p>
            
            
            <p id="LiP_1.64.121">
               prasādādvaiṣṇavaṃ cakre purāṇaṃ vai parāśaraḥ <br />
               ṣaṭprakāraṃ samastārthasādhakaṃ jñānasaṃcayam //
                <span class="ref">LiP_1,64.121</span></p>
            
            
            <p id="LiP_1.64.122">
               ṣaṭsāhasramitaṃ sarvaṃ vedārthena ca saṃyutam <br />
               caturthaṃ hi purāṇānāṃ saṃhitāsu suśobhanam //
                <span class="ref">LiP_1,64.122</span></p>
            
            
            <p id="LiP_1.64.123">
               eṣa vaḥ kathitaḥ sarvo vāsiṣṭhānāṃ samāsataḥ <br />
               prabhavaḥ śaktisūnoś ca prabhāvo munipuṅgavāḥ //
                <span class="ref">LiP_1,64.123</span></p>
            
            
            <p>iti śrīliṅgamahāpurāṇe pūrvabhāge vāsiṣṭhakathanaṃ nāma catuḥṣaṣṭitamo 'dhyāyaḥ</p>
            
            </div>
         
         <div id="d1e61788">
            
            ṛṣaya ūcuḥ
            
            <p id="LiP_1.65.1">
               ādityavaṃśaṃ somasya vaṃśaṃ vaṃśavidāṃ vara <br />
               vaktumarhasi cāsmākaṃ saṃkṣepād romaharṣaṇa //
                <span class="ref">LiP_1,65.1</span></p>
            
            sūta uvāca
            
            <p id="LiP_1.65.2">
               aditiḥ suṣuve putram ādityaṃ kaśyapāddvijāḥ <br />
               tasyādityasya caivāsīd bhāryā trayam athāparam //
                <span class="ref">LiP_1,65.2</span></p>
            
            
            <p id="LiP_1.65.3">
               saṃjñā rājñī prabhā chāyā putrāṃstāsāṃ vadāmi vaḥ <br />
               saṃjñā tvāṣṭrī ca suṣuve sūryānmanumanuttamam //
                <span class="ref">LiP_1,65.3</span></p>
            
            
            <p id="LiP_1.65.4">
               yamaṃ ca yamunāṃ caiva rājñī revatameva ca <br />
               prabhā prabhātam ādityāc chāyāṃ saṃjñāpyakalpayat //
                <span class="ref">LiP_1,65.4</span></p>
            
            
            <p id="LiP_1.65.5">
               chāyā ca tasmātsuṣuve sāvarṇiṃ bhāskarāddvijāḥ <br />
               tataḥ śaniṃ ca tapatīṃ viṣṭiṃ caiva yathākramam //
                <span class="ref">LiP_1,65.5</span></p>
            
            
            <p id="LiP_1.65.6">
               chāyā svaputrābhyadhikaṃ snehaṃ cakre manau tadā <br />
               pūrvo manurna cakṣāma yamastu krodhamūrchitaḥ //
                <span class="ref">LiP_1,65.6</span></p>
            
            
            <p id="LiP_1.65.7">
               saṃtāḍayāmāsa ruṣā pādamudyamya dakṣiṇam <br />
               yamena tāḍitā sā tu chāyā vai duḥkhitābhavat //
                <span class="ref">LiP_1,65.7</span></p>
            
            
            <p id="LiP_1.65.8">
               chāyāśāpāt padaṃ caikaṃ yamasya klinnamuttamam <br />
               pūyaśoṇitasampūrṇaṃ kṛmīṇāṃ nicayānvitam //
                <span class="ref">LiP_1,65.8</span></p>
            
            
            <p id="LiP_1.65.9">
               so 'pi gokarṇamāśritya phalakenānilāśanaḥ <br />
               ārādhayanmahādevaṃ yāvadvarṣāyutāyutam //
                <span class="ref">LiP_1,65.9</span></p>
            
            
            <p id="LiP_1.65.10">
               bhavaprasādād āgatya lokapālatvamuttamam <br />
               pitṝṇāmādhipatyaṃ tu śāpamokṣaṃ tathaiva ca //
                <span class="ref">LiP_1,65.10</span></p>
            
            
            <p id="LiP_1.65.11">
               labdhavāndevadevasya prabhāvācchūlapāṇinaḥ <br />
               asahantī purā bhānos tejomayam aninditā //
                <span class="ref">LiP_1,65.11</span></p>
            
            
            <p id="LiP_1.65.12">
               rūpaṃ tvāṣṭrī svadehāttu chāyākhyāṃ sā tvakalpayat <br />
               vaḍavārūpamāsthāya tapastepe tu suvratā //
                <span class="ref">LiP_1,65.12</span></p>
            
            
            <p id="LiP_1.65.13">
               kālātprayatnato jñātvā chāyāṃ chāyāpatiḥ prabhuḥ <br />
               vaḍavāmagamatsaṃjñām aśvarūpeṇa bhāskaraḥ //
                <span class="ref">LiP_1,65.13</span></p>
            
            
            <p id="LiP_1.65.14">
               vaḍavā ca tadā tvāṣṭrī saṃjñā tasmāddivākarāt <br />
               suṣuve cāśvinau devau devānāṃ tu bhiṣagvarau //
                <span class="ref">LiP_1,65.14</span></p>
            
            
            <p id="LiP_1.65.15">
               likhito bhāskaraḥ paścāt saṃjñāpitrā mahātmanā <br />
               viṣṇoścakraṃ tu yadghoraṃ maṇḍalādbhāskarasya tu //
                <span class="ref">LiP_1,65.15</span></p>
            
            
            <p id="LiP_1.65.16">
               nirmame bhagavāṃstvaṣṭā pradhānaṃ divyamāyudham <br />
               rudraprasādācca śubhaṃ sudarśanamiti smṛtam //
                <span class="ref">LiP_1,65.16</span></p>
            
            
            <p id="LiP_1.65.17">
               labdhavān bhagavāṃścakraṃ kṛṣṇaḥ kālāgnisannibham <br />
               manostu prathamasyāsan nava putrāstu tatsamāḥ //
                <span class="ref">LiP_1,65.17</span></p>
            
            
            <p id="LiP_1.65.18">
               ikṣvākur nabhagaś caiva dhṛṣṇuḥ śaryātireva ca <br />
               nariṣyantaś ca vai dhīmān nābhāgo 'riṣṭa eva ca //
                <span class="ref">LiP_1,65.18</span></p>
            
            
            <p id="LiP_1.65.19">
               karūṣaś ca pṛṣadhraś ca navaite mānavāḥ smṛtāḥ <br />
               ilā jyeṣṭhā variṣṭhā ca puṃstvaṃ prāpa ca yā purā //
                <span class="ref">LiP_1,65.19</span></p>
            
            
            <p id="LiP_1.65.20">
               sudyumna iti vikhyātā puṃstvaṃ prāptā tvilā purā <br />
               mitrāvaruṇayostvatra prasādānmunipuṅgavāḥ //
                <span class="ref">LiP_1,65.20</span></p>
            
            
            <p id="LiP_1.65.21">
               punaḥ śaravaṇaṃ prāpya strītvaṃ prāpto bhavājñayā <br />
               sudyumno mānavaḥ śrīmān somavaṃśapravṛddhaye //
                <span class="ref">LiP_1,65.21</span></p>
            
            
            <p id="LiP_1.65.22">
               ikṣvākoraśvamedhena ilā kiṃpuruṣo 'bhavat <br />
               ilā kiṃpuruṣatve ca sudyumna iti cocyate //
                <span class="ref">LiP_1,65.22</span></p>
            
            
            <p id="LiP_1.65.23">
               māsamekaṃ pumānvīraḥ strītvaṃ māsamabhūtpunaḥ <br />
               ilā budhasya bhavanaṃ somaputrasya cāśritā //
                <span class="ref">LiP_1,65.23</span></p>
            
            
            <p id="LiP_1.65.24">
               budhenāntaramāsādya maithunāya pravartitā <br />
               somaputrādbudhāccāpi ailo jajñe purūravāḥ //
                <span class="ref">LiP_1,65.24</span></p>
            
            
            <p id="LiP_1.65.25">
               somavaṃśāgrajo dhīmān bhavabhaktaḥ pratāpavān <br />
               ikṣvākorvaṃśavistāraṃ paścādvakṣye tapodhanāḥ //
                <span class="ref">LiP_1,65.25</span></p>
            
            
            <p id="LiP_1.65.26">
               putratrayamabhūttasya sudyumnasya dvijottamāḥ <br />
               utkalaś ca gayaścaiva vinatāśvastathaiva ca //
                <span class="ref">LiP_1,65.26</span></p>
            
            
            <p id="LiP_1.65.27">
               utkalasyotkalaṃ rāṣṭraṃ vinatāśvasya paścimam <br />
               gayā gayasya cākhyātā purī paramaśobhanā //
                <span class="ref">LiP_1,65.27</span></p>
            
            
            <p id="LiP_1.65.28">
               surāṇāṃ saṃsthitiryasyāṃ pitṝṇāṃ ca sadā sthitiḥ <br />
               ikṣvākujyeṣṭhadāyādo madhyadeśam avāptavān //
                <span class="ref">LiP_1,65.28</span></p>
            
            
            <p id="LiP_1.65.29">
               kanyābhāvācca sudyumno naiva bhāgamavāptavān <br />
               vasiṣṭhavacanāt tvāsīt pratiṣṭhāne mahādyutiḥ //
                <span class="ref">LiP_1,65.29</span></p>
            
            
            <p id="LiP_1.65.30">
               pratiṣṭhā dharmarājasya sudyumnasya mahātmanaḥ <br />
               tatpurūravase prādād rājyaṃ prāpya mahāyaśāḥ //
                <span class="ref">LiP_1,65.30</span></p>
            
            
            <p id="LiP_1.65.31">
               mānaveyo mahābhāgaḥ strīpuṃsorlakṣaṇānvitaḥ <br />
               ikṣvākorabhavadvīro vikukṣirdharmavittamaḥ //
                <span class="ref">LiP_1,65.31</span></p>
            
            
            <p id="LiP_1.65.32">
               jyeṣṭhaḥ putraśatasyāsīd daśa pañca ca tatsutāḥ <br />
               abhūjjyeṣṭhaḥ kakutsthaś ca kakutsthāttu suyodhanaḥ //
                <span class="ref">LiP_1,65.32</span></p>
            
            
            <p id="LiP_1.65.33">
               tataḥ pṛthurmuniśreṣṭhā viśvakaḥ pārthivas tathā <br />
               viśvakasyārdrako dhīmān yuvanāśvastu tatsutaḥ //
                <span class="ref">LiP_1,65.33</span></p>
            
            
            <p id="LiP_1.65.34">
               śābastiś ca mahātejā vaṃśakastu tato 'bhavat <br />
               nirmitā yena śābastī gauḍadeśe dvijottamāḥ //
                <span class="ref">LiP_1,65.34</span></p>
            
            
            <p id="LiP_1.65.35">
               vaṃśācca bṛhadaśvo 'bhūt kuvalāśvastu tatsutaḥ <br />
               dhundhumāratvamāpanno dhundhuṃ hatvā mahābalam //
                <span class="ref">LiP_1,65.35</span></p>
            
            
            <p id="LiP_1.65.36">
               dhundhumārasya tanayās trayastrailokyaviśrutāḥ <br />
               dṛḍhāśvaścaiva caṇḍāśvaḥ kapilāśvaś ca te smṛtāḥ //
                <span class="ref">LiP_1,65.36</span></p>
            
            
            <p id="LiP_1.65.37">
               dṛḍhāśvasya pramodastu haryaśvastasya vai sutaḥ <br />
               haryaśvasya nikumbhastu saṃhatāśvastu tatsutaḥ //
                <span class="ref">LiP_1,65.37</span></p>
            
            
            <p id="LiP_1.65.38">
               kṛśāśvo 'tha raṇāśvaś ca saṃhatāśvātmajāvubhau <br />
               yuvanāśvo raṇāśvasya māndhātā tasya vai sutaḥ //
                <span class="ref">LiP_1,65.38</span></p>
            
            
            <p id="LiP_1.65.39">
               māndhātuḥ purukutso 'bhūd ambarīṣaś ca vīryavān <br />
               mucukundaś ca puṇyātmā trayastrailokyaviśrutāḥ //
                <span class="ref">LiP_1,65.39</span></p>
            
            
            <p id="LiP_1.65.40">
               aṃbarīṣasya dāyādo yuvanāśvo 'paraḥ smṛtaḥ <br />
               harito yuvanāśvasya haritāstu yataḥ smṛtāḥ //
                <span class="ref">LiP_1,65.40</span></p>
            
            
            <p id="LiP_1.65.41">
               ete hyaṅgirasaḥ pakṣe kṣatropetā dvijātayaḥ <br />
               purukutsasya dāyādas trasaddasyur mahāyaśāḥ //
                <span class="ref">LiP_1,65.41</span></p>
            
            
            <p id="LiP_1.65.42">
               narmadāyāṃ samutpannaḥ sambhūtistasya cātmajaḥ <br />
               viṣṇuvṛddhaḥ sutastasya viṣṇuvṛddhā yataḥ smṛtāḥ //
                <span class="ref">LiP_1,65.42</span></p>
            
            
            <p id="LiP_1.65.43">
               ete hyaṅgirasaḥ pakṣe kṣatropetāḥ samāśritāḥ <br />
               sambhūtiraparaṃ putram anaraṇyamajījanat //
                <span class="ref">LiP_1,65.43</span></p>
            
            
            <p id="LiP_1.65.44">
               rāvaṇena hato yo 'sau trailokyavijaye dvijāḥ <br />
               bṛhadaśvo 'naraṇyasya haryaśvastasya cātmajaḥ //
                <span class="ref">LiP_1,65.44</span></p>
            
            
            <p id="LiP_1.65.45">
               haryaśvāttu dṛṣadvatyāṃ jajñe vasumanā nṛpaḥ <br />
               tasya putro 'bhavadrājā tridhanvā bhavabhāvitaḥ //
                <span class="ref">LiP_1,65.45</span></p>
            
            
            <p id="LiP_1.65.46">
               prasādād brahmasūnor vai taṇḍinaḥ prāpya śiṣyatām <br />
               aśvamedhasahasrasya phalaṃ prāpya tadājñayā //
                <span class="ref">LiP_1,65.46</span></p>
            
            
            <p id="LiP_1.65.47">
               gaṇaiśvaryamanuprāpto bhavabhaktaḥ pratāpavān <br />
               kathaṃ caivāśvamedhaṃ vai karomīti vicintayan //
                <span class="ref">LiP_1,65.47</span></p>
            
            
            <p id="LiP_1.65.48">
               dhanahīnaś ca dharmātmā dṛṣṭavān brahmaṇaḥ sutam <br />
               taṇḍisaṃjñaṃ dvijaṃ tasmāl labdhavāndvijasattamāḥ //
                <span class="ref">LiP_1,65.48</span></p>
            
            
            <p id="LiP_1.65.49">
               nāmnāṃ sahasraṃ rudrasya brahmaṇā kathitaṃ purā <br />
               tena nāmnāṃ sahasreṇa stutvā taṇḍirmaheśvaram //
                <span class="ref">LiP_1,65.49</span></p>
            
            
            <p id="LiP_1.65.50">
               labdhavāngāṇapatyaṃ ca brahmayonirdvijottamaḥ <br />
               tatastasmānnṛpo labdhvā taṇḍinā kathitaṃ purā //
                <span class="ref">LiP_1,65.50</span></p>
            
            
            <p id="LiP_1.65.51">
               nāmnāṃ sahasraṃ japtvā vai gāṇapatyamavāptavān <br />
               ṛṣaya ūcuḥ
               nāmnāṃ sahasraṃ rudrasya tāṇḍinā brahmayoninā //
                <span class="ref">LiP_1,65.51</span></p>
            
            
            <p id="LiP_1.65.52">
               kathitaṃ sarvavedārthasaṃcayaṃ sūta suvrata <br />
               nāmnāṃ sahasraṃ viprāṇāṃ vaktum arhasi śobhanam //
                <span class="ref">LiP_1,65.52</span></p>
            <span class="note">sahasranāman of Śiva</span>
            
            sūta uvāca
            
            <p id="LiP_1.65.53">
               sarvabhūtātmabhūtasya harasyāmitatejasaḥ <br />
               aṣṭottarasahasraṃ tu nāmnāṃ śṛṇuta suvratāḥ //
                <span class="ref">LiP_1,65.53</span></p>
            
            
            <p id="LiP_1.65.54">
               yajjaptvā tu muniśreṣṭhā gāṇapatyamavāptavān <br />
               oṃ sthiraḥ sthāṇuḥ prabhurbhānuḥ pravaro varado varaḥ //
                <span class="ref">LiP_1,65.54</span></p>
            
            
            <p id="LiP_1.65.55">
               sarvātmā sarvavikhyātaḥ sarvaḥ sarvakaro bhavaḥ <br />
               jaṭī daṇḍī śikhaṇḍī ca sarvagaḥ sarvabhāvanaḥ //
                <span class="ref">LiP_1,65.55</span></p>
            
            
            <p id="LiP_1.65.56">
               hariś ca hariṇākṣaś ca sarvabhūtaharaḥ smṛtaḥ <br />
               pravṛttiś ca nivṛttiś ca śāntātmā śāśvato dhruvaḥ //
                <span class="ref">LiP_1,65.56</span></p>
            
            
            <p id="LiP_1.65.57">
               śmaśānavāsī bhagavān khacaro gocaro 'rdanaḥ <br />
               abhivādyo mahākarmā tapasvī bhūtadhāraṇaḥ //
                <span class="ref">LiP_1,65.57</span></p>
            
            
            <p id="LiP_1.65.58">
               unmattaveṣaḥ pracchannaḥ sarvalokaḥ prajāpatiḥ <br />
               mahārūpo mahākāyaḥ sarvarūpo mahāyaśāḥ //
                <span class="ref">LiP_1,65.58</span></p>
            
            
            <p id="LiP_1.65.59">
               mahātmā sarvabhūtaś ca virūpo vāmano naraḥ <br />
               lokapālo 'ntarhitātmā prasādo 'bhayado vibhuḥ //
                <span class="ref">LiP_1,65.59</span></p>
            
            
            <p id="LiP_1.65.60">
               pavitraś ca mahāṃścaiva niyato niyatāśrayaḥ <br />
               svayaṃbhūḥ sarvakarmā ca ādirādikaro nidhiḥ //
                <span class="ref">LiP_1,65.60</span></p>
            
            
            <p id="LiP_1.65.61">
               sahasrākṣo viśālākṣaḥ somo nakṣatrasādhakaḥ <br />
               candraḥ sūryaḥ śaniḥ ketur graho grahapatirmataḥ //
                <span class="ref">LiP_1,65.61</span></p>
            
            
            <p id="LiP_1.65.62">
               rājā rājyodayaḥ kartā mṛgabāṇārpaṇo ghanaḥ <br />
               mahātapā dīrghatapā adṛśyo dhanasādhakaḥ //
                <span class="ref">LiP_1,65.62</span></p>
            
            
            <p id="LiP_1.65.63">
               saṃvatsaraḥ kṛtīmantraḥ prāṇāyāmaḥ paraṃtapaḥ <br />
               yogī yogo mahābījo mahārato mahābalaḥ //
                <span class="ref">LiP_1,65.63</span></p>
            
            
            <p id="LiP_1.65.64">
               suvarṇaretāḥ sarvajñaḥ subījo vṛṣavāhanaḥ <br />
               daśabāhustvanimiṣo nīlakaṇṭha umāpatiḥ //
                <span class="ref">LiP_1,65.64</span></p>
            
            
            <p id="LiP_1.65.65">
               viśvarūpaḥ svayaṃśreṣṭho balavīro balāgraṇīḥ <br />
               gaṇakartā gaṇapatir digvāsāḥ kāmya eva ca //
                <span class="ref">LiP_1,65.65</span></p>
            
            
            <p id="LiP_1.65.66">
               mantravitparamo mantraḥ sarvabhāvakaro haraḥ <br />
               kamaṇḍaludharo dhanvī bāṇahastaḥ kapālavān //
                <span class="ref">LiP_1,65.66</span></p>
            
            
            <p id="LiP_1.65.67">
               śarī śataghnī khaḍgī ca paṭṭiśī cāyudhī mahān <br />
               ajaś ca mṛgarūpaś ca tejastejaskaro vidhiḥ //
                <span class="ref">LiP_1,65.67</span></p>
            
            
            <p id="LiP_1.65.68">
               uṣṇīṣī ca suvaktraś ca udagro vinatas tathā <br />
               dīrghaś ca harikeśaś ca sutīrthaḥ kṛṣṇa eva ca //
                <span class="ref">LiP_1,65.68</span></p>
            
            
            <p id="LiP_1.65.69">
               śṛgālarūpaḥ sarvārtho muṇḍaḥ sarvaśubhaṅkaraḥ <br />
               siṃhaśārdūlarūpaś ca gandhakārī kapardyapi //
                <span class="ref">LiP_1,65.69</span></p>
            
            
            <p id="LiP_1.65.70">
               ūrdhvaretordhvaliṅgī ca ūrdhvaśāyī nabhastalaḥ <br />
               trijaṭī cīravāsāś ca rudraḥ senāpatir vibhuḥ //
                <span class="ref">LiP_1,65.70</span></p>
            
            
            <p id="LiP_1.65.71">
               ahorātraṃ ca naktaṃ ca tigmamanyuḥ suvarcasaḥ <br />
               gajahā daityahā kālo lokadhātā guṇākaraḥ //
                <span class="ref">LiP_1,65.71</span></p>
            
            
            <p id="LiP_1.65.72">
               siṃhaśārdūlarūpāṇām ārdracarmāṃbaraṃdharaḥ <br />
               kālayogī mahānādaḥ sarvāvāsaścatuṣpathaḥ //
                <span class="ref">LiP_1,65.72</span></p>
            
            
            <p id="LiP_1.65.73">
               niśācaraḥ pretacārī sarvadarśī maheśvaraḥ <br />
               bahubhūto bahudhanaḥ sarvasāro 'mṛteśvaraḥ //
                <span class="ref">LiP_1,65.73</span></p>
            
            
            <p id="LiP_1.65.74">
               nṛtyapriyo nityanṛtyo nartanaḥ sarvasādhakaḥ <br />
               sakārmuko mahābāhur mahāghoro mahātapāḥ //
                <span class="ref">LiP_1,65.74</span></p>
            
            
            <p id="LiP_1.65.75">
               mahāśaro mahāpāśo nityo giricaro mataḥ <br />
               sahasrahasto vijayo vyavasāyo hyaninditaḥ //
                <span class="ref">LiP_1,65.75</span></p>
            
            
            <p id="LiP_1.65.76">
               amarṣaṇo marṣaṇātmā yajñahā kāmanāśanaḥ <br />
               dakṣahā paricārī ca prahaso madhyamas tathā //
                <span class="ref">LiP_1,65.76</span></p>
            
            
            <p id="LiP_1.65.77">
               tejo 'pahārī balavān vidito 'bhyudito bahuḥ <br />
               gaṃbhīraghoṣo yogātmā yajñahā kāmanāśanaḥ //
                <span class="ref">LiP_1,65.77</span></p>
            
            
            <p id="LiP_1.65.78">
               gaṃbhīraroṣo gaṃbhīro gaṃbhīrabalavāhanaḥ <br />
               nyagrodharūpo nyagrodho viśvakarmā ca viśvabhuk //
                <span class="ref">LiP_1,65.78</span></p>
            
            
            <p id="LiP_1.65.79">
               tīkṣṇopāyaś ca haryaśvaḥ sahāyaḥ karmakālavit <br />
               viṣṇuḥ prasādito yajñaḥ samudro vaḍavāmukhaḥ //
                <span class="ref">LiP_1,65.79</span></p>
            
            
            <p id="LiP_1.65.80">
               hutāśanasahāyaś ca praśāntātmā hutāśanaḥ <br />
               ugratejā mahātejā jayo vijayakālavit //
                <span class="ref">LiP_1,65.80</span></p>
            
            
            <p id="LiP_1.65.81">
               jyotiṣāmayanaṃ siddhiḥ saṃdhirvigraha eva ca <br />
               khaḍgī śaṅkhī jaṭī jvālī khacaro dyucaro balī //
                <span class="ref">LiP_1,65.81</span></p>
            
            
            <p id="LiP_1.65.82">
               vaiṇavī paṇavī kālaḥ kālakaṇṭhaḥ kaṭaṃkaṭaḥ <br />
               nakṣatravigraho bhāvo nibhāvaḥ sarvatomukhaḥ //
                <span class="ref">LiP_1,65.82</span></p>
            
            
            <p id="LiP_1.65.83">
               vimocanastu śaraṇo hiraṇyakavacodbhavaḥ <br />
               mekhalākṛtirūpaś ca jalācāraḥ stutas tathā //
                <span class="ref">LiP_1,65.83</span></p>
            
            
            <p id="LiP_1.65.84">
               vīṇī ca paṇavī tālī nālī kalikaṭus tathā <br />
               sarvatūryaninādī ca sarvavyāpyaparigrahaḥ //
                <span class="ref">LiP_1,65.84</span></p>
            
            
            <p id="LiP_1.65.85">
               vyālarūpī bilāvāsī guhāvāsī taraṃgavit <br />
               vṛkṣaḥ śrīmālakarmā ca sarvabandhavimocanaḥ //
                <span class="ref">LiP_1,65.85</span></p>
            
            
            <p id="LiP_1.65.86">
               bandhanastu surendrāṇāṃ yudhi śatruvināśanaḥ <br />
               sakhā pravāso durvāpaḥ sarvasādhuniṣevitaḥ //
                <span class="ref">LiP_1,65.86</span></p>
            
            
            <p id="LiP_1.65.87">
               praskando 'pyavibhāvaś ca tulyo yajñavibhāgavit <br />
               sarvavāsaḥ sarvacārī durvāsā vāsavo mataḥ //
                <span class="ref">LiP_1,65.87</span></p>
            
            
            <p id="LiP_1.65.88">
               haimo hemakaro yajñaḥ sarvadhārī dharottamaḥ <br />
               ākāśo nirvirūpaś ca vivāsā uragaḥ khagaḥ //
                <span class="ref">LiP_1,65.88</span></p>
            
            
            <p id="LiP_1.65.89">
               bhikṣuś ca bhikṣurūpī ca raudrarūpaḥ surūpavān <br />
               vasuretāḥ suvacasvī vasuvego mahābalaḥ //
                <span class="ref">LiP_1,65.89</span></p>
            
            
            <p id="LiP_1.65.90">
               manovego niśācāraḥ sarvalokaśubhapradaḥ <br />
               sarvāvāsī trayīvāsī upadeśakaro dharaḥ //
                <span class="ref">LiP_1,65.90</span></p>
            
            
            <p id="LiP_1.65.91">
               munirātmā munir lokaḥ sabhāgyaś ca sahasrabhuk <br />
               pakṣī ca pakṣarūpaś ca atidīpto niśākaraḥ //
                <span class="ref">LiP_1,65.91</span></p>
            
            
            <p id="LiP_1.65.92">
               samīro damanākāro hy artho hyarthakaro vaśaḥ <br />
               vāsudevaś ca devaś ca vāmadevaś ca vāmanaḥ //
                <span class="ref">LiP_1,65.92</span></p>
            
            
            <p id="LiP_1.65.93">
               siddhiyogāpahārī ca siddhaḥ sarvārthasādhakaḥ <br />
               akṣuṇṇaḥ kṣuṇṇarūpaś ca vṛṣaṇo mṛdur avyayaḥ //
                <span class="ref">LiP_1,65.93</span></p>
            
            
            <p id="LiP_1.65.94">
               mahāseno viśākhaś ca ṣaṣṭibhāgo gavāṃ patiḥ <br />
               cakrahastastu viṣṭambhī mūlastambhana eva ca //
                <span class="ref">LiP_1,65.94</span></p>
            
            
            <p id="LiP_1.65.95">
               ṛturṛtukarastālo madhurmadhukaro varaḥ <br />
               vānaspatyo vājasano nityamāśramapūjitaḥ //
                <span class="ref">LiP_1,65.95</span></p>
            
            
            <p id="LiP_1.65.96">
               brahmacārī lokacārī sarvacārī sucāravit <br />
               īśāna īśvaraḥ kālo niśācārī hyanekadṛk //
                <span class="ref">LiP_1,65.96</span></p>
            
            
            <p id="LiP_1.65.97">
               nimittastho nimittaṃ ca nandir nandikaro haraḥ <br />
               nandīśvaraḥ sunandī ca nandano viṣamardanaḥ //
                <span class="ref">LiP_1,65.97</span></p>
            
            
            <p id="LiP_1.65.98">
               bhagahārī niyantā ca kālo lokapitāmahaḥ <br />
               caturmukho mahāliṅgaś cāruliṅgastathaiva ca //
                <span class="ref">LiP_1,65.98</span></p>
            
            
            <p id="LiP_1.65.99">
               liṅgādhyakṣaḥ surādhyakṣaḥ kālādhyakṣo yugāvahaḥ <br />
               bījādhyakṣo bījakartā adhyātmānugato balaḥ //
                <span class="ref">LiP_1,65.99</span></p>
            
            
            <p id="LiP_1.65.100">
               itihāsaś ca kalpaś ca damano jagadīśvaraḥ <br />
               dambho dambhakaro dātā vaṃśo vaṃśakaraḥ kaliḥ //
                <span class="ref">LiP_1,65.100</span></p>
            
            
            <p id="LiP_1.65.101">
               lokakartā paśupatir mahākartā hyadhokṣajaḥ <br />
               akṣaraṃ paramaṃ brahma balavāñchukta eva ca //
                <span class="ref">LiP_1,65.101</span></p>
            
            
            <p id="LiP_1.65.102">
               nityo hyanīśaḥ śuddhātmā śuddho māno gatirhaviḥ <br />
               prāsādastu balo darpo darpaṇo havya indrajit //
                <span class="ref">LiP_1,65.102</span></p>
            
            
            <p id="LiP_1.65.103">
               vedakāraḥ sūtrakāro vidvāṃś ca paramardanaḥ <br />
               mahāmeghanivāsī ca mahāghoro vaśīkaraḥ //
                <span class="ref">LiP_1,65.103</span></p>
            
            
            <p id="LiP_1.65.104">
               agnijvālo mahājvālaḥ paridhūmrāvṛto raviḥ <br />
               dhiṣaṇaḥ śaṅkaro nityo varcasvī dhūmralocanaḥ //
                <span class="ref">LiP_1,65.104</span></p>
            
            
            <p id="LiP_1.65.105">
               nīlas tathāṅgaluptaś ca śobhano naravigrahaḥ <br />
               svasti svastisvabhāvaś ca bhogī bhogakaro laghuḥ //
                <span class="ref">LiP_1,65.105</span></p>
            
            
            <p id="LiP_1.65.106">
               utsaṅgaś ca mahāṅgaś ca mahāgarbhaḥ pratāpavān <br />
               kṛṣṇavarṇaḥ suvarṇaś ca indriyaḥ sarvavarṇikaḥ //
                <span class="ref">LiP_1,65.106</span></p>
            
            
            <p id="LiP_1.65.107">
               mahāpādo mahāhasto mahākāyo mahāyaśāḥ <br />
               mahāmūrdhā mahāmātro mahāmitro nagālayaḥ //
                <span class="ref">LiP_1,65.107</span></p>
            
            
            <p id="LiP_1.65.108">
               mahāskandho mahākarṇo mahoṣṭhaś ca mahāhanuḥ <br />
               mahānāso mahākaṇṭho mahāgrīvaḥ śmaśānavān //
                <span class="ref">LiP_1,65.108</span></p>
            
            
            <p id="LiP_1.65.109">
               mahābalo mahātejā hy antarātmā mṛgālayaḥ <br />
               lambitoṣṭhaś ca niṣṭhaś ca mahāmāyaḥ payonidhiḥ //
                <span class="ref">LiP_1,65.109</span></p>
            
            
            <p id="LiP_1.65.110">
               mahādanto mahādaṃṣṭro mahājihvo mahāmukhaḥ <br />
               mahānakho mahāromā mahākeśo mahājaṭaḥ //
                <span class="ref">LiP_1,65.110</span></p>
            
            
            <p id="LiP_1.65.111">
               asapatnaḥ prasādaś ca pratyayo gītasādhakaḥ <br />
               prasvedano 'svedanaś ca ādikaś ca mahāmuniḥ //
                <span class="ref">LiP_1,65.111</span></p>
            
            
            <p id="LiP_1.65.112">
               vṛṣako vṛṣaketuś ca analo vāyuvāhanaḥ <br />
               maṇḍalī meruvāsaś ca devavāhana eva ca //
                <span class="ref">LiP_1,65.112</span></p>
            
            
            <p id="LiP_1.65.113">
               atharvaśīrṣaḥ sāmāsya ṛksahasrorjitekṣaṇaḥ <br />
               yajuḥ pādabhujo guhyaḥ prakāśaujāstathaiva ca //
                <span class="ref">LiP_1,65.113</span></p>
            
            
            <p id="LiP_1.65.114">
               amoghārthaprasādaś ca antarbhāvyaḥ sudarśanaḥ <br />
               upahāraḥ priyaḥ sarvaḥ kanakaḥ kāñcanasthitaḥ //
                <span class="ref">LiP_1,65.114</span></p>
            
            
            <p id="LiP_1.65.115">
               nābhir nandikaro harmyaḥ puṣkaraḥ sthapatiḥ sthitaḥ <br />
               sarvaśāstro dhanaścādyo yajño yajvā samāhitaḥ //
                <span class="ref">LiP_1,65.115</span></p>
            
            
            <p id="LiP_1.65.116">
               nago nīlaḥ kaviḥ kālo makaraḥ kālapūjitaḥ <br />
               sagaṇo gaṇakāraś ca bhūtabhāvanasārathiḥ //
                <span class="ref">LiP_1,65.116</span></p>
            
            
            <p id="LiP_1.65.117">
               bhasmaśāyī bhasmagoptā bhasmabhūtatanurgaṇaḥ <br />
               āgamaś ca vilopaś ca mahātmā sarvapūjitaḥ //
                <span class="ref">LiP_1,65.117</span></p>
            
            
            <p id="LiP_1.65.118">
               śuklaḥ strīrūpasampannaḥ śucirbhūtaniṣevitaḥ <br />
               āśramasthaḥ kapotastho viśvakarmā patirvirāṭ //
                <span class="ref">LiP_1,65.118</span></p>
            
            
            <p id="LiP_1.65.119">
               viśālaśākhas tāmroṣṭho hy ambujālaḥ suniścitaḥ <br />
               kapilaḥ kalaśaḥ sthūla āyudhaścaiva romaśaḥ //
                <span class="ref">LiP_1,65.119</span></p>
            
            
            <p id="LiP_1.65.120">
               gandharvo hyaditistārkṣyo hy avijñeyaḥ suśāradaḥ <br />
               paraśvadhāyudho devo hy arthakārī subāndhavaḥ //
                <span class="ref">LiP_1,65.120</span></p>
            
            
            <p id="LiP_1.65.121">
               tumbavīṇo mahākopa ūrdhvaretā jaleśayaḥ <br />
               ugro vaṃśakaro vaṃśo vaṃśavādī hyaninditaḥ //
                <span class="ref">LiP_1,65.121</span></p>
            
            
            <p id="LiP_1.65.122">
               sarvāṅgarūpī māyāvī suhṛdo hyanilo balaḥ <br />
               bandhano bandhakartā ca subandhanavimocanaḥ //
                <span class="ref">LiP_1,65.122</span></p>
            
            
            <p id="LiP_1.65.123">
               rākṣasaghno 'tha kāmārir mahādaṃṣṭro mahāyudhaḥ <br />
               lambito lambitoṣṭhaś ca lambahasto varapradaḥ //
                <span class="ref">LiP_1,65.123</span></p>
            
            
            <p id="LiP_1.65.124">
               bāhustvaninditaḥ sarvaḥ śaṅkaro 'thāpyakopanaḥ <br />
               amareśo mahāghoro viśvadevaḥ surārihā //
                <span class="ref">LiP_1,65.124</span></p>
            
            
            <p id="LiP_1.65.125">
               ahirbudhnyo nirṛtiś ca cekitāno halī tathā <br />
               ajaikapācca kāpālī śaṃ kumāro mahāgiriḥ //
                <span class="ref">LiP_1,65.125</span></p>
            
            
            <p id="LiP_1.65.126">
               dhanvantarirdhūmaketuḥ sūryo vaiśravaṇas tathā <br />
               dhātā viṣṇuś ca śakraś ca mitrastvaṣṭā dharo dhruvaḥ //
                <span class="ref">LiP_1,65.126</span></p>
            
            
            <p id="LiP_1.65.127">
               prabhāsaḥ parvato vāyur aryamā savitā raviḥ <br />
               dhṛtiścaiva vidhātā ca māndhātā bhūtabhāvanaḥ //
                <span class="ref">LiP_1,65.127</span></p>
            
            
            <p id="LiP_1.65.128">
               nīrastīrthaś ca bhīmaś ca sarvakarmā guṇodvahaḥ <br />
               padmagarbho mahāgarbhaś candravaktro nabho 'naghaḥ //
                <span class="ref">LiP_1,65.128</span></p>
            
            
            <p id="LiP_1.65.129">
               balavāṃścopaśāntaś ca purāṇaḥ puṇyakṛttamaḥ <br />
               krūrakartā krūravāsī tanurātmā mahauṣadhaḥ //
                <span class="ref">LiP_1,65.129</span></p>
            
            
            <p id="LiP_1.65.130">
               sarvāśayaḥ sarvacārī prāṇeśaḥ prāṇināṃ patiḥ <br />
               devadevaḥ sukhotsiktaḥ sadasatsarvaratnavit //
                <span class="ref">LiP_1,65.130</span></p>
            
            
            <p id="LiP_1.65.131">
               kailāsastho guhāvāsī himavadgirisaṃśrayaḥ <br />
               kulahārī kulākartā bahuvitto bahuprajaḥ //
                <span class="ref">LiP_1,65.131</span></p>
            
            
            <p id="LiP_1.65.132">
               prāṇeśo bandhakī vṛkṣo nakulaś cādrikas tathā <br />
               hrasvagrīvo mahājānur alolaś ca mahauṣadhiḥ //
                <span class="ref">LiP_1,65.132</span></p>
            
            
            <p id="LiP_1.65.133">
               siddhāntakārī siddhārthaś chando vyākaraṇodbhavaḥ <br />
               siṃhanādaḥ siṃhadaṃṣṭraḥ siṃhāsyaḥ siṃhavāhanaḥ //
                <span class="ref">LiP_1,65.133</span></p>
            
            
            <p id="LiP_1.65.134">
               prabhāvātmā jagatkālaḥ kālaḥ kampī tarustanuḥ <br />
               sāraṅgo bhūtacakrāṅkaḥ ketumālī suvedhakaḥ //
                <span class="ref">LiP_1,65.134</span></p>
            
            
            <p id="LiP_1.65.135">
               bhūtālayo bhūtapatir ahorātro malo 'malaḥ <br />
               vasubhṛt sarvabhūtātmā niścalaḥ suvidur budhaḥ //
                <span class="ref">LiP_1,65.135</span></p>
            
            
            <p id="LiP_1.65.136">
               asuhṛtsarvabhūtānāṃ niścalaścalavidbudhaḥ <br />
               amoghaḥ saṃyamo hṛṣṭo bhojanaḥ prāṇadhāraṇaḥ //
                <span class="ref">LiP_1,65.136</span></p>
            
            
            <p id="LiP_1.65.137">
               dhṛtimānmatimāṃstryakṣaḥ sukṛtastu yudhāṃpatiḥ <br />
               gopālo gopatirgrāmo gocarmavasano haraḥ //
                <span class="ref">LiP_1,65.137</span></p>
            
            
            <p id="LiP_1.65.138">
               hiraṇyabāhuś ca tathā guhāvāsaḥ praveśanaḥ <br />
               mahāmanā mahākāmaś cittakāmo jitendriyaḥ //
                <span class="ref">LiP_1,65.138</span></p>
            
            
            <p id="LiP_1.65.139">
               gāndhāraś ca surāpaś ca tāpakarmarato hitaḥ <br />
               mahābhūto bhūtavṛto hy apsarogaṇasevitaḥ //
                <span class="ref">LiP_1,65.139</span></p>
            
            
            <p id="LiP_1.65.140">
               mahāketur dharādhātā naikatānarataḥ svaraḥ <br />
               avedanīya āvedyaḥ sarvagaś ca sukhāvahaḥ //
                <span class="ref">LiP_1,65.140</span></p>
            
            
            <p id="LiP_1.65.141">
               tāraṇaścaraṇo dhātā paridhā paripūjitaḥ <br />
               saṃyogī vardhano vṛddho gaṇiko 'tha gaṇādhipaḥ //
                <span class="ref">LiP_1,65.141</span></p>
            
            
            <p id="LiP_1.65.142">
               nityo dhātā sahāyaś ca devāsurapatiḥ patiḥ <br />
               yuktaś ca yuktabāhuś ca sudevo 'pi suparvaṇaḥ //
                <span class="ref">LiP_1,65.142</span></p>
            
            
            <p id="LiP_1.65.143">
               āṣāḍhaś ca suṣāḍhaś ca skandhado harito haraḥ <br />
               vapurāvartamāno 'nyo vapuḥśreṣṭho mahāvapuḥ //
                <span class="ref">LiP_1,65.143</span></p>
            
            
            <p id="LiP_1.65.144">
               śirovimarśanaḥ sarvalakṣyalakṣaṇabhūṣitaḥ <br />
               akṣayo rathagītaś ca sarvabhogī mahābalaḥ //
                <span class="ref">LiP_1,65.144</span></p>
            
            
            <p id="LiP_1.65.145">
               sāmnāyo 'tha mahāmnāyas tīrthadevo mahāyaśāḥ <br />
               nirjīvo jīvano mantraḥ subhago bahukarkaśaḥ //
                <span class="ref">LiP_1,65.145</span></p>
            
            
            <p id="LiP_1.65.146">
               ratnabhūto 'tha ratnāṅgo mahārṇavanipātavit <br />
               mūlaṃ viśālo hyamṛtaṃ vyaktāvyaktastaponidhiḥ //
                <span class="ref">LiP_1,65.146</span></p>
            
            
            <p id="LiP_1.65.147">
               ārohaṇo 'dhirohaś ca śīladhārī mahātapāḥ <br />
               mahākaṇṭho mahāyogī yugo yugakaro hariḥ //
                <span class="ref">LiP_1,65.147</span></p>
            
            
            <p id="LiP_1.65.148">
               yugarūpo mahārūpo vahano gahano nagaḥ <br />
               nyāyo nirvāpaṇo 'pādaḥ paṇḍito hyacalopamaḥ //
                <span class="ref">LiP_1,65.148</span></p>
            
            
            <p id="LiP_1.65.149">
               bahumālo mahāmālaḥ śipiviṣṭaḥ sulocanaḥ <br />
               vistāro lavaṇaḥ kūpaḥ kusumāṅgaḥ phalodayaḥ //
                <span class="ref">LiP_1,65.149</span></p>
            
            
            <p id="LiP_1.65.150">
               ṛṣabho vṛṣabho bhaṅgo maṇibimbajaṭādharaḥ <br />
               indurvisargaḥ sumukhaḥ śūraḥ sarvāyudhaḥ sahaḥ //
                <span class="ref">LiP_1,65.150</span></p>
            
            
            <p id="LiP_1.65.151">
               nivedanaḥ sudhājātaḥ svargadvāro mahādhanuḥ <br />
               girāvāso visargaś ca sarvalakṣaṇalakṣavit //
                <span class="ref">LiP_1,65.151</span></p>
            
            
            <p id="LiP_1.65.152">
               gandhamālī ca bhagavān anantaḥ sarvalakṣaṇaḥ <br />
               saṃtāno bahulo bāhuḥ sakalaḥ sarvapāvanaḥ //
                <span class="ref">LiP_1,65.152</span></p>
            
            
            <p id="LiP_1.65.153">
               karasthālī kapālī ca ūrdhvasaṃhanano yuvā <br />
               yantratantrasuvikhyāto lokaḥ sarvāśrayo mṛduḥ //
                <span class="ref">LiP_1,65.153</span></p>
            
            
            <p id="LiP_1.65.154">
               muṇḍo virūpo vikṛto daṇḍī kuṇḍī vikurvaṇaḥ <br />
               vāryakṣaḥ kakubho vajrī dīptatejāḥ sahasrapāt //
                <span class="ref">LiP_1,65.154</span></p>
            
            
            <p id="LiP_1.65.155">
               sahasramūrdhā devendraḥ sarvadevamayo guruḥ <br />
               sahasrabāhuḥ sarvāṅgaḥ śaraṇyaḥ sarvalokakṛt //
                <span class="ref">LiP_1,65.155</span></p>
            
            
            <p id="LiP_1.65.156">
               pavitraṃ trimadhurmantraḥ kaniṣṭhaḥ kṛṣṇapiṅgalaḥ <br />
               brahmadaṇḍavinirmātā śataghnaḥ śatapāśadhṛk //
                <span class="ref">LiP_1,65.156</span></p>
            
            
            <p id="LiP_1.65.157">
               kalā kāṣṭhā lavo mātrā muhūrto 'haḥ kṣapā kṣaṇaḥ <br />
               viśvakṣetraprado bījaṃ liṅgamādyastu nirmukhaḥ //
                <span class="ref">LiP_1,65.157</span></p>
            
            
            <p id="LiP_1.65.158">
               sadasadvyaktamavyaktaṃ pitā mātā pitāmahaḥ <br />
               svargadvāraṃ mokṣadvāraṃ prajādvāraṃ triviṣṭapaḥ //
                <span class="ref">LiP_1,65.158</span></p>
            
            
            <p id="LiP_1.65.159">
               nirvāṇaṃ hṛdayaścaiva brahmalokaḥ parā gatiḥ <br />
               devāsuravinirmātā devāsuraparāyaṇaḥ //
                <span class="ref">LiP_1,65.159</span></p>
            
            
            <p id="LiP_1.65.160">
               devāsuragurur devo devāsuranamaskṛtaḥ <br />
               devāsuramahāmātro devāsuragaṇāśrayaḥ //
                <span class="ref">LiP_1,65.160</span></p>
            
            
            <p id="LiP_1.65.161">
               devāsuragaṇādhyakṣo devāsuragaṇāgraṇīḥ <br />
               devādhidevo devarṣir devāsuravarapradaḥ //
                <span class="ref">LiP_1,65.161</span></p>
            
            
            <p id="LiP_1.65.162">
               devāsureśvaro viṣṇur devāsuramaheśvaraḥ <br />
               sarvadevamayo 'cintyo devatātmā svayambhavaḥ //
                <span class="ref">LiP_1,65.162</span></p>
            
            
            <p id="LiP_1.65.163">
               udgatastrikramo vaidyo varado 'varajo 'mbaraḥ <br />
               ijyo hastī tathā vyāghro devasiṃho maharṣabhaḥ //
                <span class="ref">LiP_1,65.163</span></p>
            
            
            <p id="LiP_1.65.164">
               vibudhāgryaḥ suraḥ śreṣṭhaḥ svargadevastathottamaḥ <br />
               saṃyuktaḥ śobhano vaktā āśānāṃ prabhavo 'vyayaḥ //
                <span class="ref">LiP_1,65.164</span></p>
            
            
            <p id="LiP_1.65.165">
               guruḥ kānto nijaḥ sargaḥ pavitraḥ sarvavāhanaḥ <br />
               śṛṅgī śṛṅgapriyo babhrū rājarājo nirāmayaḥ //
                <span class="ref">LiP_1,65.165</span></p>
            
            
            <p id="LiP_1.65.166">
               abhirāmaḥ suśaraṇo nirāmaḥ sarvasādhanaḥ <br />
               lalāṭākṣo viśvadeho hariṇo brahmavarcasaḥ //
                <span class="ref">LiP_1,65.166</span></p>
            
            
            <p id="LiP_1.65.167">
               sthāvarāṇāṃ patiścaiva niyatendriyavartanaḥ <br />
               siddhārthaḥ sarvabhūtārtho 'cintyaḥ satyaḥ śucivrataḥ //
                <span class="ref">LiP_1,65.167</span></p>
            
            
            <p id="LiP_1.65.168">
               vratādhipaḥ paraṃ brahma muktānāṃ paramā gatiḥ <br />
               vimukto muktakeśaś ca śrīmāñchrīvardhano jagat //
                <span class="ref">LiP_1,65.168</span></p>
            
            
            <p id="LiP_1.65.169">
               yathāpradhānaṃ bhagavān iti bhaktyā stuto mayā <br />
               bhaktimevaṃ puraskṛtya mayā yajñapatirvibhuḥ //
                <span class="ref">LiP_1,65.169</span></p>
            
            
            <p id="LiP_1.65.170">
               tato hyanujñāṃ prāpyaivaṃ stuto bhaktimatāṃ gatiḥ <br />
               tasmāllabdhvā stavaṃ śaṃbhor nṛpastrailokyaviśrutaḥ //
                <span class="ref">LiP_1,65.170</span></p>
            
            
            <p id="LiP_1.65.171">
               aśvamedhasahasrasya phalaṃ prāpya mahāyaśāḥ <br />
               gaṇādhipatyaṃ samprāptas taṇḍinastejasā prabhoḥ //
                <span class="ref">LiP_1,65.171</span></p>
            
            
            <p id="LiP_1.65.172">
               yaḥ paṭhecchṛṇuyād vāpi śrāvayedbrāhmaṇānapi <br />
               aśvamedhasahasrasya phalaṃ prāpnoti vai dvijāḥ //
                <span class="ref">LiP_1,65.172</span></p>
            
            
            <p id="LiP_1.65.173">
               brahmaghnaś ca surāpaś ca steyī ca gurutalpagaḥ <br />
               śaraṇāgataghātī ca mitraviśvāsaghātakaḥ //
                <span class="ref">LiP_1,65.173</span></p>
            
            
            <p id="LiP_1.65.174">
               mātṛhā pitṛhā caiva vīrahā bhrūṇahā tathā <br />
               saṃvatsaraṃ kramājjaptvā trisaṃdhyaṃ śaṅkarāśrame //
                <span class="ref">LiP_1,65.174</span></p>
            
            
            <p id="LiP_1.65.175">
               devam iṣṭvā trisaṃdhyaṃ ca sarvapāpaiḥ pramucyate //
                <span class="ref">LiP_1,65.175</span></p>
            
            
            <p>iti śrīliṅgamahāpurāṇe pūrvabhāge rudrasahasranāmakathanaṃ nāma pañcaṣaṣṭitamo 'dhyāyaḥ</p>
            
            </div>
         
         <div id="d1e65149">
            
            sūta uvāca
            
            <p id="LiP_1.66.1">
               tridhanvā devadevasya prasādāttaṇḍinas tathā <br />
               aśvamedhasahasrasya phalaṃ prāpya prayatnataḥ //
                <span class="ref">LiP_1,66.1</span></p>
            
            
            <p id="LiP_1.66.2">
               gāṇapatyaṃ dṛḍhaṃ prāptaḥ sarvadevanamaskṛtaḥ <br />
               āsīttridhanvanaścāpi vidvāṃstrayyāruṇo nṛpaḥ //
                <span class="ref">LiP_1,66.2</span></p>
            
            
            <p id="LiP_1.66.3">
               tasya satyavrato nāma kumāro 'bhūnmahābalaḥ <br />
               tena bhāryā vidarbhasya hṛtā hatvāmitaujasam //
                <span class="ref">LiP_1,66.3</span></p>
            
            
            <p id="LiP_1.66.4">
               pāṇigrahaṇamantreṣu niṣṭhām aprāpiteṣviha <br />
               tenādharmeṇa saṃyuktaṃ rājā trayyāruṇo 'tyajat //
                <span class="ref">LiP_1,66.4</span></p>
            
            
            <p id="LiP_1.66.5">
               pitaraṃ so 'bravīt tyaktaḥ kva gacchāmīti vai dvijāḥ <br />
               pitā tvenamathovāca śvapākaiḥ saha vartaya //
                <span class="ref">LiP_1,66.5</span></p>
            
            
            <p id="LiP_1.66.6">
               ityuktaḥ sa vicakrāma nagarādvacanāt pituḥ <br />
               sa tu satyavrato dhīmāñ chvapākāvasathāntike //
                <span class="ref">LiP_1,66.6</span></p>
            
            
            <p id="LiP_1.66.7">
               pitrā tyakto 'vasadvīraḥ pitā cāsya vanaṃ yayau <br />
               sarvalokeṣu vikhyātas triśaṅkuriti vīryavān //
                <span class="ref">LiP_1,66.7</span></p>
            
            
            <p id="LiP_1.66.8">
               vasiṣṭhakopātpuṇyātmā rājā satyavrataḥ purā <br />
               viśvāmitro mahātejā varaṃ dattvā triśaṅkave //
                <span class="ref">LiP_1,66.8</span></p>
            
            
            <p id="LiP_1.66.9">
               rājye 'bhiṣicya taṃ pitrye yājayāmāsa taṃ muniḥ <br />
               miṣatāṃ devatānāṃ ca vasiṣṭhasya ca kauśikaḥ //
                <span class="ref">LiP_1,66.9</span></p>
            
            
            <p id="LiP_1.66.10">
               saśarīraṃ tadā taṃ vai divamāropayadvibhuḥ <br />
               tasya satyavratā nāma bhāryā kaikayavaṃśajā //
                <span class="ref">LiP_1,66.10</span></p>
            
            
            <p id="LiP_1.66.11">
               kumāraṃ janayāmāsa hariścandramakalmaṣam <br />
               hariścandrasya ca suto rohito nāma vīryavān //
                <span class="ref">LiP_1,66.11</span></p>
            
            
            <p id="LiP_1.66.12">
               harito rohitasyātha dhundhurhārita ucyate <br />
               vijayaś ca sutejāś ca dhundhuputrau babhūvatuḥ //
                <span class="ref">LiP_1,66.12</span></p>
            
            
            <p id="LiP_1.66.13">
               jetā kṣatrasya sarvatra vijayastena sa smṛtaḥ <br />
               rucakastasya tanayo rājā paramadhārmikaḥ //
                <span class="ref">LiP_1,66.13</span></p>
            
            
            <p id="LiP_1.66.14">
               rucakasya vṛkaḥ putras tasmādbāhuś ca jajñivān <br />
               sagarastasya putro 'bhūd rājā paramadhārmikaḥ //
                <span class="ref">LiP_1,66.14</span></p>
            
            
            <p id="LiP_1.66.15">
               dve bhārye sagarasyāpi prabhā bhānumatī tathā <br />
               tābhyāmārādhitaḥ pūrvam aurvo 'gniḥ putrakāmyayā //
                <span class="ref">LiP_1,66.15</span></p>
            
            
            <p id="LiP_1.66.16">
               aurvastuṣṭastayoḥ prādād yatheṣṭaṃ varamuttamam <br />
               ekā ṣaṣṭisahasrāṇi sutamekaṃ parā tathā //
                <span class="ref">LiP_1,66.16</span></p>
            
            
            <p id="LiP_1.66.17">
               agṛhṇād vaṃśakartāraṃ prabhāgṛhṇātsutānbahūn <br />
               ekaṃ bhānumatiḥ putram agṛhṇād asamañjasam //
                <span class="ref">LiP_1,66.17</span></p>
            
            
            <p id="LiP_1.66.18">
               tataḥ ṣaṣṭisahasrāṇi suṣuve sā tu vai prabhā <br />
               khanantaḥ pṛthivīṃ dagdhā viṣṇuhuṅkāramārgaṇaiḥ //
                <span class="ref">LiP_1,66.18</span></p>
            
            
            <p id="LiP_1.66.19">
               asamañjasya tanayaḥ so 'ṃśumānnāma viśrutaḥ <br />
               tasya putro dilīpastu dilīpāttu bhagīrathaḥ //
                <span class="ref">LiP_1,66.19</span></p>
            
            
            <p id="LiP_1.66.20">
               yena bhāgīrathī gaṅgā tapaḥ kṛtvāvatāritā <br />
               bhagīrathasutaścāpi śruto nāma babhūva ha //
                <span class="ref">LiP_1,66.20</span></p>
            
            
            <p id="LiP_1.66.21">
               nābhāgastasya dāyādo bhavabhaktaḥ pratāpavān <br />
               aṃbarīṣaḥ sutastasya sindhudvīpas tato 'bhavat //
                <span class="ref">LiP_1,66.21</span></p>
            
            
            <p id="LiP_1.66.22">
               nābhāgenāṃbarīṣeṇa bhujābhyāṃ paripālitā <br />
               babhūva vasudhātyarthaṃ tāpatrayavivarjitā //
                <span class="ref">LiP_1,66.22</span></p>
            
            
            <p id="LiP_1.66.23">
               ayutāyuḥ sutastasya sindhudvīpasya vīryavān <br />
               putro 'yutāyuṣo dhīmān ṛtuparṇo mahāyaśāḥ //
                <span class="ref">LiP_1,66.23</span></p>
            
            
            <p id="LiP_1.66.24">
               divyākṣahṛdayajño vai rājā nalasakho balī <br />
               nalau dvāveva vikhyātau purāṇeṣu dṛḍhavratau //
                <span class="ref">LiP_1,66.24</span></p>
            
            
            <p id="LiP_1.66.25">
               vīrasenasutaścānyo yaścekṣvākukulodbhavaḥ <br />
               ṛtuparṇasya putro 'bhūt sārvabhaumaḥ prajeśvaraḥ //
                <span class="ref">LiP_1,66.25</span></p>
            
            
            <p id="LiP_1.66.26">
               sudāsastasya tanayo rājā tvindrasamo 'bhavat <br />
               sudāsasya sutaḥ proktaḥ saudāso nāma pārthivaḥ //
                <span class="ref">LiP_1,66.26</span></p>
            
            
            <p id="LiP_1.66.27">
               khyātaḥ kalmāṣapādo vai nāmnā mitrasahaś ca saḥ <br />
               vasiṣṭhastu mahātejāḥ kṣetre kalmāṣapādake //
                <span class="ref">LiP_1,66.27</span></p>
            
            
            <p id="LiP_1.66.28">
               aśmakaṃ janayāmāsa ikṣvākukulavardhanam <br />
               aśmakasyottarāyāṃ tu mūlakastu suto 'bhavat //
                <span class="ref">LiP_1,66.28</span></p>
            
            
            <p id="LiP_1.66.29">
               sa hi rāmabhayādrājā strībhiḥ parivṛto vane <br />
               bibharti trāṇamicchanvai nārīkavacamuttamam //
                <span class="ref">LiP_1,66.29</span></p>
            
            
            <p id="LiP_1.66.30">
               mūlakasyāpi dharmātmā rājā śatarathaḥ sutaḥ <br />
               tasmācchatarathājjajñe rājā tvilavilo balī //
                <span class="ref">LiP_1,66.30</span></p>
            
            
            <p id="LiP_1.66.31">
               āsīt tvailaviliḥ śrīmān vṛddhaśarmā pratāpavān <br />
               putro viśvasahastasya pitṛkanyā vyajījanat //
                <span class="ref">LiP_1,66.31</span></p>
            
            
            <p id="LiP_1.66.32">
               dilīpastasya putro 'bhūt khaṭvāṅga iti viśrutaḥ <br />
               yena svargād ihāgatya muhūrtaṃ prāpya jīvitam //
                <span class="ref">LiP_1,66.32</span></p>
            
            
            <p id="LiP_1.66.33">
               trayo 'gnayastrayo lokā buddhyā satyena vai jitāḥ <br />
               dīrghabāhuḥ sutastasya raghustasmādajāyata //
                <span class="ref">LiP_1,66.33</span></p>
            
            
            <p id="LiP_1.66.34">
               ajaḥ putro raghoścāpi tasmājjajñe ca vīryavān <br />
               rājā daśarathastasmāc chrīmānikṣvākuvaṃśakṛt //
                <span class="ref">LiP_1,66.34</span></p>
            
            
            <p id="LiP_1.66.35">
               rāmo daśarathādvīro dharmajño lokaviśrutaḥ <br />
               bharato lakṣmaṇaścaiva śatrughnaś ca mahābalaḥ //
                <span class="ref">LiP_1,66.35</span></p>
            
            
            <p id="LiP_1.66.36">
               teṣāṃ śreṣṭho mahātejā rāmaḥ paramavīryavān <br />
               rāvaṇaṃ samare hatvā yajñairiṣṭvā ca dharmavit //
                <span class="ref">LiP_1,66.36</span></p>
            
            
            <p id="LiP_1.66.37">
               daśavarṣasahasrāṇi rāmo rājyaṃ cakāra saḥ <br />
               rāmasya tanayo jajñe kuśa ityabhiviśrutaḥ //
                <span class="ref">LiP_1,66.37</span></p>
            
            
            <p id="LiP_1.66.38">
               lavaś ca sumahābhāgaḥ satyavān abhavat sudhīḥ <br />
               atithistu kuśājjajñe niṣadhastasya cātmajaḥ //
                <span class="ref">LiP_1,66.38</span></p>
            
            
            <p id="LiP_1.66.39">
               nalastu niṣadhājjāto nabhastasmādajāyata <br />
               nabhasaḥ puṇḍarīkākhyaḥ kṣemadhanvā tataḥ smṛtaḥ //
                <span class="ref">LiP_1,66.39</span></p>
            
            
            <p id="LiP_1.66.40">
               tasya putro 'bhavad vīro devānīkaḥ pratāpavān <br />
               ahīnaraḥ sutas tasya sahasrāśvastataḥ paraḥ //
                <span class="ref">LiP_1,66.40</span></p>
            
            
            <p id="LiP_1.66.41">
               śubhaścandrāvalokaś ca tārāpīḍastato 'bhavat <br />
               tasyātmajaścandragirir bhānucandras tato 'bhavat //
                <span class="ref">LiP_1,66.41</span></p>
            
            
            <p id="LiP_1.66.42">
               śrutāyurabhavattasmād bṛhadbala iti smṛtaḥ <br />
               bhārate yo mahātejāḥ saubhadreṇa nipātitaḥ //
                <span class="ref">LiP_1,66.42</span></p>
            
            
            <p id="LiP_1.66.43">
               ete ikṣvākudāyādā rājānaḥ prāyaśaḥ smṛtāḥ <br />
               vaṃśe pradhānā etasmin prādhānyena prakīrtitāḥ //
                <span class="ref">LiP_1,66.43</span></p>
            
            
            <p id="LiP_1.66.44">
               sarve pāśupate jñānam adhītya parameśvaram <br />
               samabhyarcya yathājñānam iṣṭvā yajñairyathāvidhi //
                <span class="ref">LiP_1,66.44</span></p>
            
            
            <p id="LiP_1.66.45">
               divaṃ gatā mahātmānaḥ kecinmuktātmayoginaḥ <br />
               nṛgo brāhmaṇaśāpena kṛkalāsatvam āgataḥ //
                <span class="ref">LiP_1,66.45</span></p>
            
            
            <p id="LiP_1.66.46">
               dhṛṣṭaś ca dhṛṣṭaketuś ca yamabālaś ca vīryavān <br />
               raṇadhṛṣṭaś ca te putrās trayaḥ paramadhārmikāḥ //
                <span class="ref">LiP_1,66.46</span></p>
            
            
            <p id="LiP_1.66.47">
               ānarto nāma śaryāteḥ sukanyā nāma dārikā <br />
               ānartasyābhavat putro rocamānaḥ pratāpavān //
                <span class="ref">LiP_1,66.47</span></p>
            
            
            <p id="LiP_1.66.48">
               rocamānasya revo 'bhūd revād raivata eva ca <br />
               kakudmī cāparo jyeṣṭhaputraḥ putraśatasya tu //
                <span class="ref">LiP_1,66.48</span></p>
            
            
            <p id="LiP_1.66.49">
               revatī yasya sā kanyā patnī rāmasya viśrutā <br />
               nariṣyantasya putro 'bhūj jitātmā tu mahābalī //
                <span class="ref">LiP_1,66.49</span></p>
            
            
            <p id="LiP_1.66.50">
               nābhāgādaṃbarīṣastu viṣṇubhaktaḥ pratāpavān <br />
               ṛtastasya sutaḥ śrīmān sarvadharmavidāṃvaraḥ //
                <span class="ref">LiP_1,66.50</span></p>
            
            
            <p id="LiP_1.66.51">
               kṛtastasya sudharmābhūt pṛṣito nāma viśrutaḥ <br />
               karūṣasya tu kārūṣāḥ sarve prakhyātakīrtayaḥ //
                <span class="ref">LiP_1,66.51</span></p>
            
            
            <p id="LiP_1.66.52">
               pṛṣito hiṃsayitvā gāṃ guroḥ prāpa sukalmaṣam <br />
               śāpācchūdratvam āpannaś cyavanasyeti viśrutaḥ //
                <span class="ref">LiP_1,66.52</span></p>
            
            
            <p id="LiP_1.66.53">
               diṣṭaputrastu nābhāgas tasmādapi bhalandanaḥ <br />
               bhalandanasya vikrānto rājāsīd ajavāhanaḥ //
                <span class="ref">LiP_1,66.53</span></p>
            
            
            <p id="LiP_1.66.54">
               ete samāsataḥ proktā manuputrā mahābhujāḥ <br />
               ikṣvākoḥ putrapautrādyā elasyātha vadāmi vaḥ //
                <span class="ref">LiP_1,66.54</span></p>
            
            sūta uvāca
            
            <p id="LiP_1.66.55">
               ailaḥ purūravā nāma rudrabhaktaḥ pratāpavān <br />
               cakre tvakaṇṭakaṃ rājyaṃ deśe puṇyatame dvijāḥ //
                <span class="ref">LiP_1,66.55</span></p>
            
            
            <p id="LiP_1.66.56">
               uttare yamunātīre prayāge munisevite <br />
               pratiṣṭhānādhipaḥ śrīmān pratiṣṭhāne pratiṣṭhitaḥ //
                <span class="ref">LiP_1,66.56</span></p>
            
            
            <p id="LiP_1.66.57">
               tasya putrāḥ sapta bhavan sarve vitatatejasaḥ <br />
               gandharvalokaviditā bhavabhaktā mahābalāḥ //
                <span class="ref">LiP_1,66.57</span></p>
            
            
            <p id="LiP_1.66.58">
               āyur māyur amāyuś ca viśvāyuścaiva vīryavān <br />
               śrutāyuś ca śatāyuś ca divyāścaivorvaśīsutāḥ //
                <span class="ref">LiP_1,66.58</span></p>
            
            
            <p id="LiP_1.66.59">
               āyuṣastanayā vīrāḥ pañcaivāsanmahaujasaḥ <br />
               svarbhānutanayāyāṃ te prabhāyāṃ jajñire nṛpāḥ //
                <span class="ref">LiP_1,66.59</span></p>
            
            
            <p id="LiP_1.66.60">
               nahuṣaḥ prathamasteṣāṃ dharmajño lokaviśrutaḥ <br />
               nahuṣasya tu dāyādāḥ ṣaḍindropamatejasaḥ //
                <span class="ref">LiP_1,66.60</span></p>
            
            
            <p id="LiP_1.66.61">
               utpannāḥ pitṛkanyāyāṃ virajāyāṃ mahaujasaḥ <br />
               yatiryayātiḥ saṃyātir āyātiḥ pañcamo 'ndhakaḥ //
                <span class="ref">LiP_1,66.61</span></p>
            
            
            <p id="LiP_1.66.62">
               vijātiśceti ṣaḍime sarve prakhyātakīrtayaḥ <br />
               yatirjyeṣṭhaś ca teṣāṃ vai yayātistu tato 'varaḥ //
                <span class="ref">LiP_1,66.62</span></p>
            
            
            <p id="LiP_1.66.63">
               jyeṣṭhastu yatirmokṣārtho brahmabhūto 'bhavatprabhuḥ <br />
               teṣāṃ yayātiḥ pañcānāṃ mahābalaparākramaḥ //
                <span class="ref">LiP_1,66.63</span></p>
            <span class="note">Yayāti</span>
            
            <p id="LiP_1.66.64">
               devayānīmuśanasaḥ sutāṃ bhāryāmavāpa saḥ <br />
               śarmiṣṭhāmāsurīṃ caiva tanayāṃ vṛṣaparvaṇaḥ //
                <span class="ref">LiP_1,66.64</span></p>
            
            
            <p id="LiP_1.66.65">
               yaduṃ ca turvasuṃ caiva devayānī vyajāyata <br />
               tāvubhau śubhakarmāṇau stutau vidyāviśāradau //
                <span class="ref">LiP_1,66.65</span></p>
            
            
            <p id="LiP_1.66.66">
               druhyaṃ cānuṃ ca pūruṃ ca śarmiṣṭhā vārṣaparvaṇī <br />
               yayātaye rathaṃ tasmai dadau śukraḥ pratāpavān //
                <span class="ref">LiP_1,66.66</span></p>
            
            
            <p id="LiP_1.66.67">
               toṣitastena viprendraḥ prītaḥ paramabhāsvaram <br />
               susaṃgaṃ kāñcanaṃ divyam akṣaye ca maheṣudhī //
                <span class="ref">LiP_1,66.67</span></p>
            
            
            <p id="LiP_1.66.68">
               yuktaṃ manojavair aśvair yena kanyāṃ samudvahan <br />
               sa tena rathamukhyena ṣaṇmāsenājayanmahīm //
                <span class="ref">LiP_1,66.68</span></p>
            
            
            <p id="LiP_1.66.69">
               yayātiryudhi durdharṣo devadānavamānuṣaiḥ <br />
               bhavabhaktastu puṇyātmā dharmaniṣṭhaḥ samañjasaḥ //
                <span class="ref">LiP_1,66.69</span></p>
            
            
            <p id="LiP_1.66.70">
               yajñayājī jitakrodhaḥ sarvabhūtānukampanaḥ <br />
               kauravāṇāṃ ca sarveṣāṃ sa bhavadratha uttamaḥ //
                <span class="ref">LiP_1,66.70</span></p>
            
            
            <p id="LiP_1.66.71">
               yāvannarendrapravaraḥ kauravo janamejayaḥ <br />
               pūrorvaṃśasya rājñastu rājñaḥ pārikṣitasya tu //
                <span class="ref">LiP_1,66.71</span></p>
            
            
            <p id="LiP_1.66.72">
               jagāma sa ratho nāśaṃ śāpādgargasya dhīmataḥ <br />
               gargasya hi sutaṃ bālaṃ sa rājā janamejayaḥ //
                <span class="ref">LiP_1,66.72</span></p>
            
            
            <p id="LiP_1.66.73">
               akrūraṃ hiṃsayāmāsa brahmahatyāmavāpa saḥ <br />
               sa lohagandhī rājarṣiḥ paridhāvannitastataḥ //
                <span class="ref">LiP_1,66.73</span></p>
            
            
            <p id="LiP_1.66.74">
               paurajānapadaistyakto na lebhe śarma karhicit <br />
               tataḥ sa duḥkhasaṃtapto na lebhe saṃvidaṃ kvacit //
                <span class="ref">LiP_1,66.74</span></p>
            
            
            <p id="LiP_1.66.75">
               jagāma śaunakamṛṣiṃ śaraṇyaṃ vyathitastadā <br />
               indretir nāma vikhyāto yo 'sau munirudāradhīḥ //
                <span class="ref">LiP_1,66.75</span></p>
            
            
            <p id="LiP_1.66.76">
               yājayāmāsa cendretis taṃ nṛpaṃ janamejayam <br />
               aśvamedhena rājānaṃ pāvanārthaṃ dvijottamāḥ //
                <span class="ref">LiP_1,66.76</span></p>
            
            
            <p id="LiP_1.66.77">
               sa lohagandhānnirmukta enasā ca mahāyaśāḥ <br />
               yajñasyāvabhṛthe madhye yāto divyo rathaḥ śubhaḥ //
                <span class="ref">LiP_1,66.77</span></p>
            
            
            <p id="LiP_1.66.78">
               tasmādvaṃśātparibhraṣṭo vasoścedipateḥ punaḥ <br />
               dattaḥ śakreṇa tuṣṭena lebhe tasmād bṛhadrathaḥ //
                <span class="ref">LiP_1,66.78</span></p>
            
            
            <p id="LiP_1.66.79">
               tato hatvā jarāsaṃdhaṃ bhīmastaṃ rathamuttamam <br />
               pradadau vāsudevāya prītyā kauravanandanaḥ //
                <span class="ref">LiP_1,66.79</span></p>
            
            sūta uvāca
            
            <p id="LiP_1.66.80">
               abhyaṣiñcatpuruṃ putraṃ yayātirnāhuṣaḥ prabhuḥ <br />
               kṛtopakārastenaiva puruṇā dvijasattamāḥ //
                <span class="ref">LiP_1,66.80</span></p>
            
            
            <p id="LiP_1.66.81">
               abhiṣektukāmaṃ ca nṛpaṃ puruṃ putraṃ kanīyasam <br />
               brāhmaṇapramukhā varṇā idaṃ vacanamabruvan //
                <span class="ref">LiP_1,66.81</span></p>
            
            
            <p id="LiP_1.66.82">
               kathaṃ śukrasya naptāraṃ devayānyāḥ sutaṃ prabho <br />
               jyeṣṭhaṃ yadumatikramya kanīyānrājyamarhati //
                <span class="ref">LiP_1,66.82</span></p>
            
            
            <p id="LiP_1.66.83">
               ete saṃbodhayāmastvāṃ dharmaṃ ca anupālaya //
                <span class="ref">LiP_1,66.83</span></p>
            
            
            <p>iti śrīliṅgamahāpurāṇe pūrvabhāge ṣaṭṣaṣṭitamo 'dhyāyaḥ</p>
            
            </div>
         
         <div id="d1e66744">
            <span class="note">Yayāti reloaded</span>
            
            yayātiruvāca
            
            <p id="LiP_1.67.1">
               brāhmaṇapramukhā varṇāḥ sarve śṛṇvantu me vacaḥ <br />
               jyeṣṭhaṃ prati yathā rājyaṃ na deyaṃ me kathañcana //
                <span class="ref">LiP_1,67.1</span></p>
            
            
            <p id="LiP_1.67.2">
               mama jyeṣṭhena yadunā niyogo nānupālitaḥ <br />
               pratikūlamatiścaiva na sa putraḥ satāṃ mataḥ //
                <span class="ref">LiP_1,67.2</span></p>
            
            
            <p id="LiP_1.67.3">
               mātāpitrorvacanakṛt sadbhiḥ putraḥ praśasyate <br />
               sa putraḥ putravad yas tu vartate mātṛpitṛṣu //
                <span class="ref">LiP_1,67.3</span></p>
            
            
            <p id="LiP_1.67.4">
               yadunāhamavajñātas tathā turvasunāpi ca <br />
               druhyena cānunā caiva mayyavajñā kṛtā bhṛśam //
                <span class="ref">LiP_1,67.4</span></p>
            
            
            <p id="LiP_1.67.5">
               puruṇā ca kṛtaṃ vākyaṃ mānitaś ca viśeṣataḥ <br />
               kanīyānmama dāyādo jarā yena dhṛtā mama //
                <span class="ref">LiP_1,67.5</span></p>
            
            
            <p id="LiP_1.67.6">
               śukreṇa me samādiṣṭā devayānyāḥ kṛte jarā <br />
               prārthitena punastena jarā saṃcāriṇī kṛtā //
                <span class="ref">LiP_1,67.6</span></p>
            
            
            <p id="LiP_1.67.7">
               śukreṇa ca varo dattaḥ kāvyenośanasā svayam <br />
               putro yastvanuvarteta sa te rājyadharastviti //
                <span class="ref">LiP_1,67.7</span></p>
            
            
            <p id="LiP_1.67.8">
               bhavanto 'pyanujānantu pūrū rājye 'bhiṣicyate <br />
               prakṛtaya ūcuḥ
               yaḥ putro guṇasampanno mātāpitrorhitaḥ sadā //
                <span class="ref">LiP_1,67.8</span></p>
            
            
            <p id="LiP_1.67.9">
               sarvamarhati kalyāṇaṃ kanīyān api sa prabhuḥ <br />
               arhaḥ pūruridaṃ rājyaṃ yaḥ suto vākyakṛttava //
                <span class="ref">LiP_1,67.9</span></p>
            
            
            <p id="LiP_1.67.10">
               varadānena śukrasya na śakyaṃ kartumanyathā <br />
               <span class="note">Yayāti distributes the kingdom</span>
               sūta uvāca
               evaṃ jānapadaistuṣṭair ityukto nāhuṣastadā //
                <span class="ref">LiP_1,67.10</span></p>
            
            
            <p id="LiP_1.67.11">
               abhiṣicya tato rājyaṃ pūruṃ sa sutam ātmanaḥ <br />
               diśi dakṣiṇapūrvasyāṃ turvasuṃ putramādiśat //
                <span class="ref">LiP_1,67.11</span></p>
            
            
            <p id="LiP_1.67.12">
               dakṣiṇāyāmatho rājā yaduṃ jyeṣṭhaṃ nyayojayat <br />
               pratīcyāmuttarasyāṃ tu druhyuṃ cānuṃ ca tāvubhau //
                <span class="ref">LiP_1,67.12</span></p>
            
            
            <p id="LiP_1.67.13">
               saptadvīpāṃ yayātistu jitvā pṛthvīṃ sasāgarām <br />
               vyabhajacca tridhā rājyaṃ putrebhyo nāhuṣastadā //
                <span class="ref">LiP_1,67.13</span></p>
            
            
            <p id="LiP_1.67.14">
               putrasaṃkrāmitaśrīstu harṣanirbharamānasaḥ <br />
               prītimānabhavadrājā bhāram āveśya bandhuṣu //
                <span class="ref">LiP_1,67.14</span></p>
            
            
            <p id="LiP_1.67.15">
               atra gāthā mahārājñā purā gītā yayātinā <br />
               yābhiḥ pratyāharet kāmān sarvato 'ṅgāni kūrmavat //
                <span class="ref">LiP_1,67.15</span></p>
            
            
            <p id="LiP_1.67.16">
               tābhir eva naraḥ śrīmān nānyathā karmakoṭikṛt <br />
               na jātu kāmaḥ kāmānām upabhogena śāmyati //
                <span class="ref">LiP_1,67.16</span></p>
            
            
            <p id="LiP_1.67.17">
               haviṣā kṛṣṇavartmeva bhūya evābhivardhate <br />
               yatpṛthivyāṃ vrīhiyavaṃ hiraṇyaṃ paśavaḥ striyaḥ //
                <span class="ref">LiP_1,67.17</span></p>
            
            
            <p id="LiP_1.67.18">
               nālamekasya tatsarvam iti matvā śamaṃ vrajet <br />
               yadā na kurute bhāvaṃ sarvabhūteṣu pāpakam //
                <span class="ref">LiP_1,67.18</span></p>
            
            
            <p id="LiP_1.67.19">
               karmaṇā manasā vācā brahma sampadyate tadā <br />
               yadā parānna bibheti pare cāsmānna bibhyati //
                <span class="ref">LiP_1,67.19</span></p>
            
            
            <p id="LiP_1.67.20">
               yadā na nindenna dveṣṭi brahma sampadyate tadā <br />
               yā dustyajā durmatibhir yānajīryati jīryataḥ //
                <span class="ref">LiP_1,67.20</span></p>
            
            
            <p id="LiP_1.67.21">
               yo 'sau prāṇāntiko rogas tāṃ tṛṣṇāṃ tyajataḥ sukham <br />
               jīryanti jīryataḥ keśā dantā jīryanti jīryataḥ //
                <span class="ref">LiP_1,67.21</span></p>
            
            
            <p id="LiP_1.67.22">
               cakṣuḥśrotre ca jīryete tṛṣṇaikā nirupadravā <br />
               jīryanti dehinaḥ sarve svabhāvādeva nānyathā //
                <span class="ref">LiP_1,67.22</span></p>
            
            
            <p id="LiP_1.67.23">
               jīvitāśā dhanāśā ca jīryato 'pi na jīryate <br />
               yacca kāmasukhaṃ loke yacca divyaṃ mahatsukham //
                <span class="ref">LiP_1,67.23</span></p>
            
            
            <p id="LiP_1.67.24">
               tṛṣṇākṣayasukhasyaitat kalāṃ nārhati ṣoḍaśīm <br />
               evamuktvā sa rājarṣiḥ sadāraḥ prāviśadvanam //
                <span class="ref">LiP_1,67.24</span></p>
            
            
            <p id="LiP_1.67.25">
               bhṛgutuṅge tapastaptvā tatraiva ca mahāyaśāḥ <br />
               sādhayitvā tvanaśanaṃ sadāraḥ svargamāptavān //
                <span class="ref">LiP_1,67.25</span></p>
            
            
            <p id="LiP_1.67.26">
               tasya vaṃśāstu pañcaite puṇyā devarṣisatkṛtāḥ <br />
               yairvyāptā pṛthivī kṛtsnā sūryasyeva marīcibhiḥ //
                <span class="ref">LiP_1,67.26</span></p>
            
            
            <p id="LiP_1.67.27">
               dhanī prajāvān āyuṣmān kīrtimāṃś ca bhavennaraḥ <br />
               yayāticaritaṃ puṇyaṃ paṭhañchṛṇvaṃś ca buddhimān //
                <span class="ref">LiP_1,67.27</span></p>
            
            
            <p id="LiP_1.67.28">
               sarvapāpavinirmuktaḥ śivaloke mahīyate //
                <span class="ref">LiP_1,67.28</span></p>
            
            
            <p>iti śrīliṅgamahāpurāṇe pūrvabhāge somavaṃśe yayāticaritaṃ nāma saptaṣaṣṭitamo 'dhyāyaḥ</p>
            
            </div>
         
         <div id="d1e67288">
            
            sūta uvāca
            
            <p id="LiP_1.68.1">
               yadorvaṃśaṃ pravakṣyāmi jyeṣṭhasyottamatejasaḥ <br />
               saṃkṣepeṇānupūrvyācca gadato me nibodhata //
                <span class="ref">LiP_1,68.1</span></p>
            
            
            <p id="LiP_1.68.2">
               yadoḥ putrā babhūvur hi pañca devasutopamāḥ <br />
               sahasrajitsuto jyeṣṭhaḥ kroṣṭur nīlo 'jako laghuḥ //
                <span class="ref">LiP_1,68.2</span></p>
            
            
            <p id="LiP_1.68.3">
               sahasrajitsutastadvac chatajinnāma pārthivaḥ <br />
               sutāḥ śatajitaḥ khyātās trayaḥ paramakīrtayaḥ //
                <span class="ref">LiP_1,68.3</span></p>
            
            
            <p id="LiP_1.68.4">
               haihayaś ca hayaścaiva rājā veṇuhayaś ca yaḥ <br />
               haihayasya tu dāyādo dharma ityabhiviśrutaḥ //
                <span class="ref">LiP_1,68.4</span></p>
            
            
            <p id="LiP_1.68.5">
               tasya putro 'bhavadviprā dharmanetra iti śrutaḥ <br />
               dharmanetrasya kīrtis tu saṃjayas tasya cātmajaḥ //
                <span class="ref">LiP_1,68.5</span></p>
            
            
            <p id="LiP_1.68.6">
               saṃjayasya tu dāyādo mahiṣmānnāma dhārmikaḥ <br />
               āsīn mahiṣmataḥ putro bhadraśreṇyaḥ pratāpavān //
                <span class="ref">LiP_1,68.6</span></p>
            
            
            <p id="LiP_1.68.7">
               bhadraśreṇyasya dāyādo durdamo nāma pārthivaḥ <br />
               durdamasya suto dhīmān dhanako nāma viśrutaḥ //
                <span class="ref">LiP_1,68.7</span></p>
            
            
            <p id="LiP_1.68.8">
               dhanakasya tu dāyādāś catvāro lokasaṃmatāḥ <br />
               kṛtavīryaḥ kṛtāgniś ca kṛtavarmā tathaiva ca //
                <span class="ref">LiP_1,68.8</span></p>
            
            
            <p id="LiP_1.68.9">
               kṛtaujāś ca caturtho 'bhūt kārtavīryastato 'rjunaḥ <br />
               jajñe bāhusahasreṇa saptadvīpeśvarottamaḥ //
                <span class="ref">LiP_1,68.9</span></p>
            
            
            <p id="LiP_1.68.10">
               tasya rāmas tadā tvāsīn mṛtyurnārāyaṇātmakaḥ <br />
               tasya putraśatānyāsan pañca tatra mahārathāḥ //
                <span class="ref">LiP_1,68.10</span></p>
            
            
            <p id="LiP_1.68.11">
               kṛtāstrā balinaḥ śūrā dharmātmāno manasvinaḥ <br />
               śūraś ca śūrasenaś ca dhṛṣṭaḥ kṛṣṇastathaiva ca //
                <span class="ref">LiP_1,68.11</span></p>
            
            
            <p id="LiP_1.68.12">
               jayadhvajaś ca rājāsīd āvantīnāṃ viśāṃ patiḥ <br />
               jayadhvajasya putro 'bhūt tālajaṅgho mahābalaḥ //
                <span class="ref">LiP_1,68.12</span></p>
            
            
            <p id="LiP_1.68.13">
               śataṃ putrāstu tasyeha tālajaṅghāḥ prakīrtitāḥ <br />
               teṣāṃ jyeṣṭho mahāvīryo vītihotro 'bhavannṛpaḥ //
                <span class="ref">LiP_1,68.13</span></p>
            
            
            <p id="LiP_1.68.14">
               vṛṣaprabhṛtayaścānye tatsutāḥ puṇyakarmaṇaḥ <br />
               vṛṣo vaṃśakarasteṣāṃ tasya putro 'bhavanmadhuḥ //
                <span class="ref">LiP_1,68.14</span></p>
            
            
            <p id="LiP_1.68.15">
               madhoḥ putraśataṃ cāsīd vṛṣṇistasya tu vaṃśabhāk <br />
               vṛṣṇestu vṛṣṇayaḥ sarve madhorvai mādhavāḥ smṛtāḥ <br />
               yādavā yaduvaṃśena nirucyante tu haihayāḥ //
                <span class="ref">LiP_1,68.15</span></p>
            
            
            <p id="LiP_1.68.16">
               teṣāṃ pañca gaṇā hyete haihayānāṃ mahātmanām //
                <span class="ref">LiP_1,68.16</span></p>
            
            
            <p id="LiP_1.68.17">
               vītihotrāś ca haryātā bhojāścāvantayas tathā <br />
               śūrasenāstu vikhyātās tālajaṅghāstathaiva ca //
                <span class="ref">LiP_1,68.17</span></p>
            
            
            <p id="LiP_1.68.18">
               śūraś ca śūrasenaś ca vṛṣaḥ kṛṣṇastathaiva ca <br />
               jayadhvajaḥ pañcamastu vikhyātā haihayottamāḥ //
                <span class="ref">LiP_1,68.18</span></p>
            
            
            <p id="LiP_1.68.19">
               śūraś ca śūravīraś ca śūrasenasya cānaghāḥ <br />
               śūrasenā iti khyātā deśāsteṣāṃ mahātmanām //
                <span class="ref">LiP_1,68.19</span></p>
            
            
            <p id="LiP_1.68.20">
               vītihotrasutaścāpi viśruto narta ityuta <br />
               durjayaḥ kṛṣṇaputrastu babhūvāmitrakarśanaḥ //
                <span class="ref">LiP_1,68.20</span></p>
            
            
            <p id="LiP_1.68.21">
               kroṣṭuś ca śṛṇu rājarṣer vaṃśamuttamapauruṣam <br />
               yasyānvaye tu sambhūto viṣṇur vṛṣṇikulodvahaḥ //
                <span class="ref">LiP_1,68.21</span></p>
            
            
            <p id="LiP_1.68.22">
               kroṣṭoreko 'bhavatputro vṛjinīvānmahāyaśāḥ <br />
               tasya putro 'bhavat svātī kuśaṅkus tatsuto 'bhavat //
                <span class="ref">LiP_1,68.22</span></p>
            
            
            <p id="LiP_1.68.23">
               atha prasūtimicchanvai kuśaṅkuḥ sumahābalaḥ <br />
               mahākratubhir īje 'sau vividhairāptadakṣiṇaiḥ //
                <span class="ref">LiP_1,68.23</span></p>
            
            
            <p id="LiP_1.68.24">
               jajñe citrarathastasya putraḥ karmabhir anvitaḥ <br />
               atha caitraratho vīro yajvā vipuladakṣiṇaḥ //
                <span class="ref">LiP_1,68.24</span></p>
            
            
            <p id="LiP_1.68.25">
               śaśabindus tu vai rājā anvayād vratam uttamam <br />
               cakravartī mahāsattvo mahāvīryo bahuprajāḥ //
                <span class="ref">LiP_1,68.25</span></p>
            
            
            <p id="LiP_1.68.26">
               śaśabindostu putrāṇāṃ sahasrāṇāmabhūcchatam <br />
               śaṃsanti tasya putrāṇām anantakam anuttamam //
                <span class="ref">LiP_1,68.26</span></p>
            
            
            <p id="LiP_1.68.27">
               anantakāt suto yajño yajñasya tanayo dhṛtiḥ <br />
               uśanāstasya tanayaḥ samprāpya tu mahīmimām //
                <span class="ref">LiP_1,68.27</span></p>
            
            
            <p id="LiP_1.68.28">
               ājahārāśvamedhānāṃ śatamuttamadhārmikaḥ <br />
               smṛtaścośanasaḥ putraḥ siteṣur nāma pārthivaḥ //
                <span class="ref">LiP_1,68.28</span></p>
            
            
            <p id="LiP_1.68.29">
               marutastasya tanayo rājarṣirvaṃśavardhanaḥ <br />
               vīraḥ kambalabarhistu marustasyātmajaḥ smṛtaḥ //
                <span class="ref">LiP_1,68.29</span></p>
            
            
            <p id="LiP_1.68.30">
               putrastu rukmakavaco vidvān kambalabarhiṣaḥ <br />
               nihatya rukmakavaco vīrān kavacino raṇe //
                <span class="ref">LiP_1,68.30</span></p>
            
            
            <p id="LiP_1.68.31">
               dhanvino niśitair bāṇair avāpa śriyamuttamām <br />
               aśvamedhe tu dharmātmā ṛtvigbhyaḥ pṛthivīṃ dadau //
                <span class="ref">LiP_1,68.31</span></p>
            
            
            <p id="LiP_1.68.32">
               jajñe tu rukmakavacāt parāvṛtparavīrahā <br />
               jajñire pañca putrāstu mahāsattvāḥ parāvṛtaḥ //
                <span class="ref">LiP_1,68.32</span></p>
            
            
            <p id="LiP_1.68.33">
               rukmeṣuḥ pṛthurukmaś ca jyāmaghaḥ parigho hariḥ <br />
               parighaṃ ca hariṃ caiva videheṣu pitā nyasat //
                <span class="ref">LiP_1,68.33</span></p>
            
            
            <p id="LiP_1.68.34">
               rukmeṣurabhavadrājā pṛthurukmastadāśrayāt <br />
               taistu pravrājito rājā jyāmagho 'vasadāśrame //
                <span class="ref">LiP_1,68.34</span></p>
            
            
            <p id="LiP_1.68.35">
               praśāntaḥ sa vanastho 'pi brāhmaṇaireva bodhitaḥ <br />
               jagāma dhanurādāya deśamanyaṃ dhvajī rathī //
                <span class="ref">LiP_1,68.35</span></p>
            
            
            <p id="LiP_1.68.36">
               narmadātīramekākī kevalaṃ bhāryayā yutaḥ <br />
               ṛkṣavantaṃ giriṃ gatvā tyaktamanyairuvāsa saḥ //
                <span class="ref">LiP_1,68.36</span></p>
            
            
            <p id="LiP_1.68.37">
               jyāmaghasyābhavadbhāryā śaibyā śīlavatī satī <br />
               sā caiva tapasogreṇa śaibyā vai samprasūyata //
                <span class="ref">LiP_1,68.37</span></p>
            
            
            <p id="LiP_1.68.38">
               sutaṃ vidarbhaṃ subhagā vayaḥpariṇatā satī <br />
               rājā putrasutāyāṃ tu vidvāṃsau krathakaiśikau //
                <span class="ref">LiP_1,68.38</span></p>
            
            
            <p id="LiP_1.68.39">
               putrau vidarbharājasya śūrau raṇaviśāradau <br />
               romapādastṛtīyaś ca babhrustasyātmajaḥ smṛtaḥ //
                <span class="ref">LiP_1,68.39</span></p>
            
            
            <p id="LiP_1.68.40">
               sudhṛtistanayastasya vidvānparamadhārmikaḥ <br />
               kauśikastanayastasmāt tasmāccaidyānvayaḥ smṛtaḥ //
                <span class="ref">LiP_1,68.40</span></p>
            
            
            <p id="LiP_1.68.41">
               kratho vidarbhasya sutaḥ kuntistasyātmajo 'bhavat <br />
               kunter vṛtastato jajñe raṇadhṛṣṭaḥ pratāpavān //
                <span class="ref">LiP_1,68.41</span></p>
            
            
            <p id="LiP_1.68.42">
               raṇadhṛṣṭasya ca suto nidhṛtiḥ paravīrahā <br />
               daśārho naidhṛto nāmnā mahārigaṇasūdanaḥ //
                <span class="ref">LiP_1,68.42</span></p>
            
            
            <p id="LiP_1.68.43">
               daśārhasya suto vyāpto jīmūta iti tatsutaḥ <br />
               jīmūtaputro vikṛtis tasya bhīmarathaḥ sutaḥ //
                <span class="ref">LiP_1,68.43</span></p>
            
            
            <p id="LiP_1.68.44">
               atha bhīmarathasyāsīt putro navarathaḥ kila <br />
               dānadharmarato nityaṃ satyaśīlaparāyaṇaḥ //
                <span class="ref">LiP_1,68.44</span></p>
            
            
            <p id="LiP_1.68.45">
               tasya cāsīddṛḍharathaḥ śakunistasya cātmajaḥ <br />
               tasmāt karambhaḥ sambhūto devarāto 'bhavattataḥ //
                <span class="ref">LiP_1,68.45</span></p>
            
            
            <p id="LiP_1.68.46">
               devarātādabhūdrājā devarātir mahāyaśāḥ <br />
               devagarbhopamo jajñe yo devakṣatranāmakaḥ //
                <span class="ref">LiP_1,68.46</span></p>
            
            
            <p id="LiP_1.68.47">
               devakṣatrasutaḥ śrīmān madhurnāma mahāyaśāḥ <br />
               madhūnāṃ vaṃśakṛdrājā madhostu kuruvaṃśakaḥ //
                <span class="ref">LiP_1,68.47</span></p>
            
            
            <p id="LiP_1.68.48">
               kuruvaṃśād anus tasmāt purutvān puruṣottamaḥ <br />
               aṃśurjajñe ca vaidarbhyāṃ bhadravatyāṃ purutvataḥ //
                <span class="ref">LiP_1,68.48</span></p>
            
            
            <p id="LiP_1.68.49">
               aikṣvākīm avahaccāṃśuḥ sattvastasmādajāyata <br />
               sattvāt sarvaguṇopetaḥ sātvataḥ kulavardhanaḥ //
                <span class="ref">LiP_1,68.49</span></p>
            
            
            <p id="LiP_1.68.50">
               jyāmaghasya mayā proktā sṛṣṭirvai vistareṇa vaḥ <br />
               yaḥ paṭhecchṛṇuyādvāpi nisṛṣṭiṃ jyāmaghasya tu //
                <span class="ref">LiP_1,68.50</span></p>
            
            
            <p id="LiP_1.68.51">
               prajīvatyeti vai svargaṃ rājyaṃ saukhyaṃ ca vindati //
                <span class="ref">LiP_1,68.51</span></p>
            
            
            <p>iti śrīliṅgamahāpurāṇe pūrvabhāge vaṃśānuvarṇanaṃ nāmāṣṭaṣaṣṭitamo 'dhyāyaḥ</p>
            
            </div>
         
         <div id="d1e68264">
            
            sūta uvāca
            
            <p id="LiP_1.69.1">
               sātvataḥ satyasampannaḥ prajajñe caturaḥ sutān <br />
               bhajanaṃ bhrājamānaṃ ca divyaṃ devāvṛdhaṃ nṛpam //
                <span class="ref">LiP_1,69.1</span></p>
            
            
            <p id="LiP_1.69.2">
               andhakaṃ ca mahābhāgaṃ vṛṣṇiṃ ca yadunandanam <br />
               teṣāṃ nisargāṃścaturaḥ śṛṇudhvaṃ vistareṇa vai //
                <span class="ref">LiP_1,69.2</span></p>
            
            
            <p id="LiP_1.69.3">
               sṛñjayyāṃ bhajanāccaiva bhrājamānādvijajñire <br />
               ayutāyuḥ śatāyuś ca balavān harṣakṛtsmṛtaḥ //
                <span class="ref">LiP_1,69.3</span></p>
            
            
            <p id="LiP_1.69.4">
               teṣāṃ devāvṛdho rājā cacāra paramaṃ tapaḥ <br />
               putraḥ sarvaguṇopeto mama bhūyāditi smaran //
                <span class="ref">LiP_1,69.4</span></p>
            
            
            <p id="LiP_1.69.5">
               tasya babhruriti khyātaḥ puṇyaśloko nṛpottamaḥ <br />
               anuvaṃśapurāṇajñā gāyantīti pariśrutam //
                <span class="ref">LiP_1,69.5</span></p>
            
            
            <p id="LiP_1.69.6">
               guṇāndevāvṛdhasyātha kīrtayanto mahātmanaḥ <br />
               yathaiva śṛṇumo dūrāt saṃpaśyāmastathāntikāt //
                <span class="ref">LiP_1,69.6</span></p>
            
            
            <p id="LiP_1.69.7">
               babhruḥ śreṣṭho manuṣyāṇāṃ devairdevāvṛdhaḥ samaḥ <br />
               puruṣāḥ pañca ṣaṣṭistu ṣaṭ sahasrāṇi cāṣṭa ca //
                <span class="ref">LiP_1,69.7</span></p>
            
            
            <p id="LiP_1.69.8">
               ye 'mṛtatvamanuprāptā babhrordevāvṛdhādapi <br />
               yajvā dānamatirvīro brahmaṇyastu dṛḍhavrataḥ //
                <span class="ref">LiP_1,69.8</span></p>
            
            
            <p id="LiP_1.69.9">
               kīrtimāṃś ca mahātejāḥ sātvatānāṃ mahārathaḥ <br />
               tasyānvavāye sambhūtā bhojā vai daivatopamāḥ //
                <span class="ref">LiP_1,69.9</span></p>
            
            
            <p id="LiP_1.69.10">
               gāndhārī caiva mādrī ca vṛṣṇibhārye babhūvatuḥ <br />
               gāndhārī janayāmāsa sumitraṃ mitranandanam //
                <span class="ref">LiP_1,69.10</span></p>
            
            
            <p id="LiP_1.69.11">
               mādrī lebhe ca taṃ putraṃ tataḥ sā devamīḍhuṣam <br />
               anamitraṃ śiniṃ caiva tāvubhau puruṣottamau //
                <span class="ref">LiP_1,69.11</span></p>
            
            
            <p id="LiP_1.69.12">
               anamitrasuto nighno nighnasya dvau babhūvatuḥ <br />
               prasenaś ca mahābhāgaḥ satrājicca sutāvubhau //
                <span class="ref">LiP_1,69.12</span></p>
            
            
            <p id="LiP_1.69.13">
               tasya satrājitaḥ sūryaḥ sakhā prāṇasamo 'bhavat <br />
               syamantako nāma maṇir dattastasmai vivasvatā //
                <span class="ref">LiP_1,69.13</span></p>
            
            
            <p id="LiP_1.69.14">
               pṛthivyāṃ sarvaratnānām asau rājābhavanmaṇiḥ <br />
               kadācinmṛgayāṃ yātaḥ prasenena sahaiva saḥ //
                <span class="ref">LiP_1,69.14</span></p>
            
            
            <p id="LiP_1.69.15">
               vadhaṃ prāpto 'sahāyaś ca siṃhādeva sudāruṇāt <br />
               atha putraḥ śinerjajñe kaniṣṭhād vṛṣṇinandanāt //
                <span class="ref">LiP_1,69.15</span></p>
            
            
            <p id="LiP_1.69.16">
               satyavāk satyasampannaḥ satyakastasya cātmajaḥ <br />
               sātyakiryuyudhānastu śinernaptā pratāpavān //
                <span class="ref">LiP_1,69.16</span></p>
            
            
            <p id="LiP_1.69.17">
               asaṃgo yuyudhānasya kuṇistasya suto 'bhavat <br />
               kuṇer yugaṃdharaḥ putraḥ śaineyā iti kīrtitāḥ //
                <span class="ref">LiP_1,69.17</span></p>
            
            
            <p id="LiP_1.69.18">
               mādryāḥ sutasya saṃjajñe suto vārṣṇiryudhājitaḥ <br />
               śvaphalka iti vikhyātas trailokyahitakārakaḥ //
                <span class="ref">LiP_1,69.18</span></p>
            
            
            <p id="LiP_1.69.19">
               śvaphalkaś ca mahārājo dharmātmā yatra vartate <br />
               nāsti vyādhibhayaṃ tatra nāvṛṣṭibhayamapyuta //
                <span class="ref">LiP_1,69.19</span></p>
            
            
            <p id="LiP_1.69.20">
               śvaphalkaḥ kāśirājasya sutāṃ bhāryāmavāpa saḥ <br />
               gāndinīṃ nāma kāśyo hi dadau tasmai svakanyakām //
                <span class="ref">LiP_1,69.20</span></p>
            
            
            <p id="LiP_1.69.21">
               sā māturudarasthā vai bahūnvarṣagaṇānkila <br />
               vasantī na ca saṃjajñe garbhasthā tāṃ pitābravīt //
                <span class="ref">LiP_1,69.21</span></p>
            
            
            <p id="LiP_1.69.22">
               jāyasva śīghraṃ bhadraṃ te kimarthaṃ cābhitiṣṭhasi <br />
               provāca cainaṃ garbhasthā sā kanyā gāndinī tadā //
                <span class="ref">LiP_1,69.22</span></p>
            
            
            <p id="LiP_1.69.23">
               varṣatrayaṃ pratidinaṃ gāmekāṃ brāhmaṇāya tu <br />
               yadi dadyāstataḥ kukṣer nirgamiṣyāmyahaṃ pitaḥ //
                <span class="ref">LiP_1,69.23</span></p>
            
            
            <p id="LiP_1.69.24">
               tathetyuvāca tasyā vai pitā kāmamapūrayat <br />
               dātā śūraś ca yajvā ca śrutavānatithipriyaḥ //
                <span class="ref">LiP_1,69.24</span></p>
            
            
            <p id="LiP_1.69.25">
               tasyāḥ putraḥ smṛto 'krūraḥ śvaphalkādbhūridakṣiṇaḥ <br />
               ratnā kanyā ca śaivasya hy akrūrastāmavāptavān //
                <span class="ref">LiP_1,69.25</span></p>
            
            
            <p id="LiP_1.69.26">
               asyāmutpādayāmāsa tanayāṃstānnibodhata <br />
               upamanyus tathā māṅgur vṛtastu janamejayaḥ //
                <span class="ref">LiP_1,69.26</span></p>
            
            
            <p id="LiP_1.69.27">
               girirakṣastathopekṣaḥ śatrughno yo 'rimardanaḥ <br />
               dharmabhṛd vṛṣṭadharmā ca godhano 'tha varas tathā //
                <span class="ref">LiP_1,69.27</span></p>
            
            
            <p id="LiP_1.69.28">
               āvāhaprativāhau ca sudhārā ca varāṅganā <br />
               akrūrasyograsenyāṃ tu putrau dvau kulanandanau //
                <span class="ref">LiP_1,69.28</span></p>
            
            
            <p id="LiP_1.69.29">
               devavānupadevaś ca jajñāte devasaṃmatau <br />
               sumitrasya suto jajñe citrakaś ca mahāyaśāḥ //
                <span class="ref">LiP_1,69.29</span></p>
            
            
            <p id="LiP_1.69.30">
               citrakasyābhavanputrā vipṛthuḥ pṛthureva ca <br />
               aśvagrīvaḥ subāhuś ca sudhāsūkagavekṣaṇau //
                <span class="ref">LiP_1,69.30</span></p>
            
            
            <p id="LiP_1.69.31">
               ariṣṭanemiraśvaś ca dharmo dharmabhṛdeva ca <br />
               subhūmirbahubhūmiś ca śraviṣṭhāśravaṇe striyau //
                <span class="ref">LiP_1,69.31</span></p>
            
            
            <p id="LiP_1.69.32">
               andhakātkāśyaduhitā lebhe ca caturaḥ sutān <br />
               kukuraṃ bhajamānaṃ ca śuciṃ kambalabarhiṣam //
                <span class="ref">LiP_1,69.32</span></p>
            
            
            <p id="LiP_1.69.33">
               kukurasya suto vṛṣṇir vṛṣṇeḥ śūrastato 'bhavat <br />
               kapotaromātibalas tasya putro vilomakaḥ //
                <span class="ref">LiP_1,69.33</span></p>
            
            
            <p id="LiP_1.69.34">
               tasyāsīt tumburusakho vidvānputro nalaḥ kila <br />
               khyāyate sa sunāmnā tu candanānakadundubhiḥ //
                <span class="ref">LiP_1,69.34</span></p>
            
            
            <p id="LiP_1.69.35">
               tasmādapyabhijitputra utpanno 'sya punarvasuḥ <br />
               aśvamedhaṃ sa putrārtham ājahāra narottamaḥ //
                <span class="ref">LiP_1,69.35</span></p>
            
            
            <p id="LiP_1.69.36">
               tasya madhye 'tirātrasya sadomadhyātsamutthitaḥ <br />
               tatastu vidvān sarvajño dātā yajvā punarvasuḥ //
                <span class="ref">LiP_1,69.36</span></p>
            
            
            <p id="LiP_1.69.37">
               tasyāpi putramithunaṃ babhūvābhijitaḥ kila <br />
               āhukaścāhukī caiva khyātau kīrtimatāṃ varau //
                <span class="ref">LiP_1,69.37</span></p>
            
            
            <p id="LiP_1.69.38">
               āhukāt kāśyaduhitur dvau putrau saṃbabhūvatuḥ <br />
               devakaścograsenaś ca devagarbhasamāvubhau //
                <span class="ref">LiP_1,69.38</span></p>
            
            
            <p id="LiP_1.69.39">
               devakasya sutā rājño jajñire tridaśopamāḥ <br />
               devavān upadevaś ca sudevo devarakṣitaḥ //
                <span class="ref">LiP_1,69.39</span></p>
            
            
            <p id="LiP_1.69.40">
               teṣāṃ svasāraḥ saptāsan vasudevāya tā dadau <br />
               vṛṣadevopadevā ca tathānyā devarakṣitā //
                <span class="ref">LiP_1,69.40</span></p>
            
            
            <p id="LiP_1.69.41">
               śrīdevā śāntidevā ca sahadevā tathāparā <br />
               devakī cāpi tāsāṃ ca variṣṭhābhūtsumadhyamā //
                <span class="ref">LiP_1,69.41</span></p>
            
            
            <p id="LiP_1.69.42">
               navograsenasya sutās teṣāṃ kaṃsastu pūrvajaḥ <br />
               teṣāṃ putrāśca pautrāś ca śataśo 'tha sahasraśaḥ //
                <span class="ref">LiP_1,69.42</span></p>
            
            
            <p id="LiP_1.69.43">
               devakasya sutā patnī vasudevasya dhīmataḥ <br />
               babhūva vandyā pūjyā ca devairapi pativratā //
                <span class="ref">LiP_1,69.43</span></p>
            
            
            <p id="LiP_1.69.44">
               rohiṇī ca mahābhāgā patnī cānakadundubheḥ <br />
               pauravī bāhlikasutā saṃpūjyāsītsurairapi //
                <span class="ref">LiP_1,69.44</span></p>
            
            
            <p id="LiP_1.69.45">
               asūta rohiṇī rāmaṃ balaśreṣṭhaṃ halāyudham <br />
               āśritaṃ kaṃsabhītyā ca svātmānaṃ śāntatejasam //
                <span class="ref">LiP_1,69.45</span></p>
            
            
            <p id="LiP_1.69.46">
               jāte rāme 'tha nihate ṣaḍgarbhe cātidakṣiṇe <br />
               vasudevo hariṃ dhīmān devakyāmudapādayat //
                <span class="ref">LiP_1,69.46</span></p>
            
            
            <p id="LiP_1.69.47">
               sa eva paramātmāsau devadevo janārdanaḥ <br />
               halāyudhaś ca bhagavān ananto rajataprabhaḥ //
                <span class="ref">LiP_1,69.47</span></p>
            <span class="note">life of Kṛṣṇa</span>
            
            <p id="LiP_1.69.48">
               bhṛguśāpachalenaiva mānayanmānuṣīṃ tanum <br />
               babhūva tasyāṃ devakyāṃ vāsudevo janārdana //
                <span class="ref">LiP_1,69.48</span></p>
            
            
            <p id="LiP_1.69.49">
               umādehasamudbhūtā yoganidrā ca kauśikī <br />
               niyogāddevadevasya yaśodātanayā hyabhūt //
                <span class="ref">LiP_1,69.49</span></p>
            
            
            <p id="LiP_1.69.50">
               sā caiva prakṛtiḥ sākṣāt sarvadevanamaskṛtā <br />
               puruṣo bhagavānkṛṣṇo dharmamokṣaphalapradaḥ //
                <span class="ref">LiP_1,69.50</span></p>
            
            
            <p id="LiP_1.69.51">
               tāṃ kanyāṃ jagṛhe rakṣan kaṃsātsvasyātmajaṃ tadā <br />
               caturbhujaṃ viśālākṣaṃ śrīvatsakṛtalāñchanam //
                <span class="ref">LiP_1,69.51</span></p>
            
            
            <p id="LiP_1.69.52">
               śaṅkhacakragadāpadmaṃ dhārayantaṃ janārdanam <br />
               yaśodāyai pradattvā tu vasudevaś ca buddhimān //
                <span class="ref">LiP_1,69.52</span></p>
            
            
            <p id="LiP_1.69.53">
               dattvainaṃ nandagopasya rakṣatāmiti cābravīt <br />
               rakṣakaṃ jagatāṃ viṣṇuṃ svecchayā dhṛtavigraham //
                <span class="ref">LiP_1,69.53</span></p>
            
            
            <p id="LiP_1.69.54">
               prasādāccaiva devasya śivasyāmitatejasaḥ <br />
               rāmeṇa sārdhaṃ taṃ dattvā varadaṃ parameśvaram //
                <span class="ref">LiP_1,69.54</span></p>
            
            
            <p id="LiP_1.69.55">
               bhūbhāranigrahārthaṃ ca hy avatīrṇaṃ jagadgurum <br />
               ato vai sarvakalyāṇaṃ yādavānāṃ bhaviṣyati //
                <span class="ref">LiP_1,69.55</span></p>
            
            
            <p id="LiP_1.69.56">
               ayaṃ sa garbho devakyā yo naḥ kleśyānhariṣyati <br />
               ugrasenātmajāyātha kaṃsāyānakadundubhiḥ //
                <span class="ref">LiP_1,69.56</span></p>
            
            
            <p id="LiP_1.69.57">
               nivedayāmāsa tadā jātāṃ kanyāṃ sulakṣaṇām <br />
               asyāstavāṣṭamo garbho devakyāḥ kaṃsa suvrata //
                <span class="ref">LiP_1,69.57</span></p>
            
            
            <p id="LiP_1.69.58">
               mṛtyur eva na saṃdeha iti vāṇī purātanī <br />
               tatastāṃ hantumārebhe kaṃsaḥ sollaṅghya cāṃbaram //
                <span class="ref">LiP_1,69.58</span></p>
            
            
            <p id="LiP_1.69.59">
               uvācāṣṭabhujā devī meghagaṃbhīrayā girā <br />
               rakṣasva tatsvakaṃ deham āyāto mṛtyureva te //
                <span class="ref">LiP_1,69.59</span></p>
            
            
            <p id="LiP_1.69.60">
               rakṣamāṇasya dehasya māyāvī kaṃsarūpiṇaḥ <br />
               kiṃ kṛtaṃ duṣkṛtaṃ mūrkha jātaḥ khalu tavāntakṛt //
                <span class="ref">LiP_1,69.60</span></p>
            
            
            <p id="LiP_1.69.61">
               devakyāḥ sa bhayātkaṃso jaghānaivāṣṭamaṃ tviti <br />
               smaranti vihito mṛtyur devakyās tanayo 'ṣṭamaḥ //
                <span class="ref">LiP_1,69.61</span></p>
            
            
            <p id="LiP_1.69.62">
               yastatpratikṛtau yatno bhojasyāsīdvṛthā hareḥ <br />
               prabhāvānmuniśārdūlās tayā caiva jaḍīkṛtaḥ //
                <span class="ref">LiP_1,69.62</span></p>
            
            
            <p id="LiP_1.69.63">
               kaṃso 'pi nihatastena kṛṣṇenākliṣṭakarmaṇā <br />
               nihatā bahavaścānye devabrāhmaṇaghātinaḥ //
                <span class="ref">LiP_1,69.63</span></p>
            
            
            <p id="LiP_1.69.64">
               tasya kṛṣṇasya tanayāḥ pradyumnapramukhās tathā <br />
               bahavaḥ parisaṃkhyātāḥ sarve yuddhaviśāradāḥ //
                <span class="ref">LiP_1,69.64</span></p>
            
            
            <p id="LiP_1.69.65">
               kṛṣṇaputrāḥ samākhyātāḥ kṛṣṇena sadṛśāḥ sutāḥ <br />
               putreṣveteṣu sarveṣu cārudeṣṇādayo hareḥ //
                <span class="ref">LiP_1,69.65</span></p>
            
            
            <p id="LiP_1.69.66">
               viśiṣṭā balavantaś ca raukmiṇeyārisūdanāḥ <br />
               ṣoḍaśastrīsahasrāṇi śatamekaṃ tathādhikam //
                <span class="ref">LiP_1,69.66</span></p>
            
            
            <p id="LiP_1.69.67">
               kṛṣṇasya tāsu sarvāsu priyā jyeṣṭhā ca rukmiṇī <br />
               tayā dvādaśavarṣāṇi kṛṣṇenākliṣṭakarmaṇā //
                <span class="ref">LiP_1,69.67</span></p>
            
            
            <p id="LiP_1.69.68">
               uṣyatā vāyubhakṣeṇa putrārthaṃ pūjito haraḥ <br />
               cārudeṣṇaḥ sucāruś ca cāruveṣo yaśodharaḥ //
                <span class="ref">LiP_1,69.68</span></p>
            
            
            <p id="LiP_1.69.69">
               cāruśravāścāruyaśāḥ pradyumnaḥ sāmba eva ca <br />
               ete labdhāstu kṛṣṇena śūlapāṇiprasādataḥ //
                <span class="ref">LiP_1,69.69</span></p>
            
            
            <p id="LiP_1.69.70">
               tān dṛṣṭvā tanayānvīrān raukmiṇeyāṃś ca rukmiṇīm <br />
               jāmbavatyabravītkṛṣṇaṃ bhāryā kṛṣṇasya dhīmataḥ //
                <span class="ref">LiP_1,69.70</span></p>
            
            
            <p id="LiP_1.69.71">
               mama tvaṃ puṇḍarīkākṣa viśiṣṭaṃ guṇavattaram <br />
               sureśasaṃmitaṃ putraṃ prasanno dātumarhasi //
                <span class="ref">LiP_1,69.71</span></p>
            
            
            <p id="LiP_1.69.72">
               jāmbavatyā vacaḥ śrutvā jagannāthastato hariḥ <br />
               tapastaptuṃ samārebhe taponidhiraninditaḥ //
                <span class="ref">LiP_1,69.72</span></p>
            
            
            <p id="LiP_1.69.73">
               so 'tha nārāyaṇaḥ kṛṣṇaḥ śaṅkhacakragadādharaḥ <br />
               vyāghrapādasya ca muner gatvā caivāśramottamam //
                <span class="ref">LiP_1,69.73</span></p>
            
            
            <p id="LiP_1.69.74">
               ṛṣiṃ dṛṣṭvā tvaṅgirasaṃ praṇipatya janārdanaḥ <br />
               divyaṃ pāśupataṃ yogaṃ labdhavāṃstasya cājñayā //
                <span class="ref">LiP_1,69.74</span></p>
            
            
            <p id="LiP_1.69.75">
               praluptaśmaśrukeśaś ca ghṛtākto muñjamekhalī <br />
               dīkṣito bhagavānkṛṣṇas tatāpa ca paraṃtapaḥ //
                <span class="ref">LiP_1,69.75</span></p>
            
            
            <p id="LiP_1.69.76">
               ūrdhvabāhur nirālaṃbaḥ pādāṅguṣṭhāgradhiṣṭhitaḥ <br />
               phalāmbanilabhojī ca ṛtutrayam adhokṣajaḥ //
                <span class="ref">LiP_1,69.76</span></p>
            
            
            <p id="LiP_1.69.77">
               tapasā tasya saṃtuṣṭo dadau rudro bahūn varān <br />
               sāmbaṃ jāṃbavatīputraṃ kṛṣṇāya ca mahātmane //
                <span class="ref">LiP_1,69.77</span></p>
            
            
            <p id="LiP_1.69.78">
               tathā jāṃbavatī caiva sāṃbaṃ bhāryā hareḥ sutam <br />
               praharṣamatulaṃ lebhe labdhvādityaṃ yathāditiḥ //
                <span class="ref">LiP_1,69.78</span></p>
            
            
            <p id="LiP_1.69.79">
               bāṇasya ca tadā tena cheditaṃ munipuṅgavāḥ <br />
               bhujānāṃ caiva sāhasraṃ śāpādrudrasya dhīmataḥ //
                <span class="ref">LiP_1,69.79</span></p>
            
            
            <p id="LiP_1.69.80">
               atha daityavadhaṃ cakre halāyudhasahāyavān <br />
               tathā duṣṭakṣitīśānāṃ līlayaiva raṇājire //
                <span class="ref">LiP_1,69.80</span></p>
            
            
            <p id="LiP_1.69.81">
               sa hatvā devasambhūtaṃ narakaṃ daityapuṅgavam <br />
               brāhmaṇasyordhvacakrasya varadānānmahātmanaḥ //
                <span class="ref">LiP_1,69.81</span></p>
            
            
            <p id="LiP_1.69.82">
               svopabhogyāni kanyānāṃ ṣoḍaśātulavikramaḥ <br />
               śatādhikāni jagrāha sahasrāṇi mahābalaḥ //
                <span class="ref">LiP_1,69.82</span></p>
            
            
            <p id="LiP_1.69.83">
               śāpavyājena viprāṇām upasaṃhṛtavān kulam <br />
               saṃhṛtya tatkulaṃ caiva prabhāse 'tiṣṭhadacyutaḥ //
                <span class="ref">LiP_1,69.83</span></p>
            
            
            <p id="LiP_1.69.84">
               tadā tasyaiva tu gataṃ varṣāṇāmadhikaṃ śatam <br />
               kṛṣṇasya dvārakāyāṃ vai jarākleśāpahāriṇaḥ //
                <span class="ref">LiP_1,69.84</span></p>
            
            
            <p id="LiP_1.69.85">
               viśvāmitrasya kaṇvasya nāradasya ca dhīmataḥ <br />
               śāpaṃ piṇḍārake 'rakṣad vaco durvāsasastadā //
                <span class="ref">LiP_1,69.85</span></p>
            
            
            <p id="LiP_1.69.86">
               tyaktvā ca mānuṣaṃ rūpaṃ jarakāstracchalena tu <br />
               anugṛhya ca kṛṣṇo 'pi lubdhakaṃ prayayau divam //
                <span class="ref">LiP_1,69.86</span></p>
            
            
            <p id="LiP_1.69.87">
               aṣṭāvakrasya śāpena bhāryāḥ kṛṣṇasya dhīmataḥ <br />
               cauraiścāpahṛtāḥ sarvās tasya māyābalena ca //
                <span class="ref">LiP_1,69.87</span></p>
            
            
            <p id="LiP_1.69.88">
               balabhadro 'pi saṃtyajya nāgo bhūtvā jagāma ca <br />
               mahiṣyastasya kṛṣṇasya rukmiṇīpramukhāḥ śubhāḥ //
                <span class="ref">LiP_1,69.88</span></p>
            
            
            <p id="LiP_1.69.89">
               sahāgniṃ viviśuḥ sarvāḥ kṛṣṇenākliṣṭakarmaṇā <br />
               revatī ca tathā devī balabhadreṇa dhīmatā //
                <span class="ref">LiP_1,69.89</span></p>
            
            
            <p id="LiP_1.69.90">
               praviṣṭā pāvakaṃ viprāḥ sā ca bhartṛpathaṃ gatā <br />
               pretakāryaṃ hareḥ kṛtvā pārthaḥ paramavīryavān //
                <span class="ref">LiP_1,69.90</span></p>
            
            
            <p id="LiP_1.69.91">
               rāmasya ca tathānyeṣāṃ vṛṣṇīnāmapi suvrataḥ <br />
               kandamūlaphalaistasya balikāryaṃ cakāra saḥ //
                <span class="ref">LiP_1,69.91</span></p>
            
            
            <p id="LiP_1.69.92">
               dravyābhāvāt svayaṃ pārtho bhrātṛbhiś ca divaṃ gataḥ <br />
               evaṃ saṃkṣepataḥ proktaḥ kṛṣṇasyākliṣṭakarmaṇaḥ //
                <span class="ref">LiP_1,69.92</span></p>
            
            
            <p id="LiP_1.69.93">
               prabhāvo vilayaścaiva svecchayaiva mahātmanaḥ <br />
               ityetatsomavaṃśānāṃ nṛpāṇāṃ caritaṃ dvijāḥ //
                <span class="ref">LiP_1,69.93</span></p>
            
            
            <p id="LiP_1.69.94">
               yaḥ paṭhecchṛṇuyādvāpi brāhmaṇān śrāvayedapi <br />
               sa yāti vaiṣṇavaṃ lokaṃ nātra kāryā vicāraṇā //
                <span class="ref">LiP_1,69.94</span></p>
            
            
            <p>iti śrīliṅgamahāpurāṇe pūrvabhāge somavaṃśānukīrtanaṃ nāmaikonasaptatitamo 'dhyāyaḥ</p>
            
            </div>
         
         <div id="d1e70075">
            
            ṛṣaya ūcuḥ
            
            <p id="LiP_1.70.1">
               ādisargastvayā sūta sūcito na prakāśitaḥ <br />
               sāṃprataṃ vistareṇaiva vaktumarhasi suvrata //
                <span class="ref">LiP_1,70.1</span></p>
            
            sūta uvāca
            
            <p id="LiP_1.70.2">
               maheśvaro mahādevaḥ prakṛteḥ puruṣasya ca <br />
               paratve saṃsthito devaḥ paramātmā munīśvarāḥ //
                <span class="ref">LiP_1,70.2</span></p>
            <span class="note">creation from avyakta</span>
            
            <p id="LiP_1.70.3">
               avyaktaṃ ceśvarāttasmād abhavatkāraṇaṃ param <br />
               pradhānaṃ prakṛtiśceti yadāhustattvacintakāḥ //
                <span class="ref">LiP_1,70.3</span></p>
            
            
            <p id="LiP_1.70.4">
               gandhavarṇarasair hīnaṃ śabdasparśavivarjitam <br />
               ajaraṃ dhruvamakṣayyaṃ nityaṃ svātmanyavasthitam //
                <span class="ref">LiP_1,70.4</span></p>
            
            
            <p id="LiP_1.70.5">
               jagadyoniṃ mahābhūtaṃ paraṃ brahma sanātanam <br />
               vigrahaḥ sarvabhūtānām īśvarājñāpracoditam //
                <span class="ref">LiP_1,70.5</span></p>
            
            
            <p id="LiP_1.70.6">
               anādyantamajaṃ sūkṣmaṃ triguṇaṃ prabhavāvyayam <br />
               aprakāśamavijñeyaṃ brahmāgre samavartata //
                <span class="ref">LiP_1,70.6</span></p>
            
            
            <p id="LiP_1.70.7">
               asyātmanā sarvamidaṃ vyāptaṃ tvāsīcchivecchayā <br />
               guṇasāmye tadā tasminn avibhāge tamomaye //
                <span class="ref">LiP_1,70.7</span></p>
            <span class="note">mahant</span>
            
            <p id="LiP_1.70.8">
               sargakāle pradhānasya kṣetrajñādhiṣṭhitasya vai <br />
               guṇabhāvādvyajyamāno mahān prādurbabhūva ha //
                <span class="ref">LiP_1,70.8</span></p>
            
            
            <p id="LiP_1.70.9">
               sūkṣmeṇa mahatā cātha avyaktena samāvṛtam <br />
               sattvodrikto mahānagre sattāmātraprakāśakaḥ //
                <span class="ref">LiP_1,70.9</span></p>
            
            
            <p id="LiP_1.70.10">
               mano mahāṃstu vijñeyam ekaṃ tatkāraṇaṃ smṛtam <br />
               samutpannaṃ liṅgamātraṃ kṣetrajñādhiṣṭhitaṃ hi tat //
                <span class="ref">LiP_1,70.10</span></p>
            
            
            <p id="LiP_1.70.11">
               dharmādīni ca rūpāṇi lokatattvārthahetavaḥ <br />
               mahān sṛṣṭiṃ vikurute codyamānaḥ sisṛkṣayā //
                <span class="ref">LiP_1,70.11</span></p>
            
            
            <p id="LiP_1.70.12">
               mano mahānmatirbrahma pūrbuddhiḥ khyātirīśvaraḥ <br />
               prajñā citiḥ smṛtiḥ saṃvid viśveśaśceti sa smṛtaḥ //
                <span class="ref">LiP_1,70.12</span></p>
            
            
            <p id="LiP_1.70.13">
               manute sarvabhūtānāṃ yasmācceṣṭā phalaṃ tataḥ <br />
               saukṣmyāttena vibhaktaṃ tu yena tanmana ucyate //
                <span class="ref">LiP_1,70.13</span></p>
            
            
            <p id="LiP_1.70.14">
               tattvānām agrajo yasmān mahāṃś ca parimāṇataḥ <br />
               viśeṣebhyo guṇebhyo 'pi mahāniti tataḥ smṛtaḥ //
                <span class="ref">LiP_1,70.14</span></p>
            
            
            <p id="LiP_1.70.15">
               bibharti mānaṃ manute vibhāgaṃ manyate 'pi ca <br />
               puruṣo bhogasaṃbandhāt tena cāsau matiḥ smṛtaḥ //
                <span class="ref">LiP_1,70.15</span></p>
            
            
            <p id="LiP_1.70.16">
               bṛhattvād bṛṃhaṇatvācca bhāvānāṃ sakalāśrayāt <br />
               yasmāddhārayate bhāvān brahma tena nirucyate //
                <span class="ref">LiP_1,70.16</span></p>
            
            
            <p id="LiP_1.70.17">
               yaḥ pūrayati yasmācca kṛtsnāndevānanugrahaiḥ <br />
               nayate tattvabhāvaṃ ca tena pūriti cocyate //
                <span class="ref">LiP_1,70.17</span></p>
            
            
            <p id="LiP_1.70.18">
               budhyate puruṣaścātra sarvān bhāvān hitaṃ tathā <br />
               yasmādbodhayate caiva buddhistena nirucyate //
                <span class="ref">LiP_1,70.18</span></p>
            
            
            <p id="LiP_1.70.19">
               khyātiḥ pratyupabhogaś ca yasmātsaṃvartate tataḥ <br />
               bhogasya jñānaniṣṭhatvāt tena khyātiriti smṛtaḥ //
                <span class="ref">LiP_1,70.19</span></p>
            
            
            <p id="LiP_1.70.20">
               khyāyate tadguṇair vāpi jñānādibhir anekaśaḥ <br />
               tasmācca mahataḥ saṃjñā khyātirityabhidhīyate //
                <span class="ref">LiP_1,70.20</span></p>
            
            
            <p id="LiP_1.70.21">
               sākṣātsarvaṃ vijānāti mahātmā tena ceśvaraḥ <br />
               yasmājjñānānugaścaiva prajñā tena sa ucyate //
                <span class="ref">LiP_1,70.21</span></p>
            
            
            <p id="LiP_1.70.22">
               jñānādīni ca rūpāṇi bahukarmaphalāni ca <br />
               cinoti yasmādbhogārthaṃ tenāsau citirucyate //
                <span class="ref">LiP_1,70.22</span></p>
            
            
            <p id="LiP_1.70.23">
               vartamānavyatītāni tathaivānāgatānyapi <br />
               smarate sarvakāryāṇi tenāsau smṛtirucyate //
                <span class="ref">LiP_1,70.23</span></p>
            
            
            <p id="LiP_1.70.24">
               kṛtsnaṃ ca vindate jñānaṃ yasmānmāhātmyamuttamam <br />
               tasmād vinder videścaiva saṃvidityabhidhīyate //
                <span class="ref">LiP_1,70.24</span></p>
            
            
            <p id="LiP_1.70.25">
               vidyate 'pi ca sarvatra tasminsarvaṃ ca vindati <br />
               tasmātsaṃviditi prokto mahadbhir munisattamāḥ //
                <span class="ref">LiP_1,70.25</span></p>
            
            
            <p id="LiP_1.70.26">
               jānāter jñānam ityāhur bhagavān jñānasaṃnidhiḥ <br />
               bandhanādiparībhāvād īśvaraḥ procyate budhaiḥ //
                <span class="ref">LiP_1,70.26</span></p>
            
            
            <p id="LiP_1.70.27">
               paryāyavācakaiḥ śabdais tattvam ādyam anuttamam <br />
               vyākhyātaṃ tattvabhāvajñair devasadbhāvacetakaiḥ //
                <span class="ref">LiP_1,70.27</span></p>
            
            
            <p id="LiP_1.70.28">
               mahānsṛṣṭiṃ vikurute codyamānaḥ sisṛkṣayā <br />
               saṃkalpo 'dhyavasāyaś ca tasya vṛttidvayaṃ smṛtam //
                <span class="ref">LiP_1,70.28</span></p>
            
            
            <p id="LiP_1.70.29">
               triguṇād rajasodriktād ahaṅkārastato 'bhavat <br />
               mahatā ca vṛtaḥ sargo bhūtādir bāhyatastu saḥ //
                <span class="ref">LiP_1,70.29</span></p>
            
            
            <p id="LiP_1.70.30">
               tasmādeva tamodriktād ahaṅkārādajāyata <br />
               bhūtatanmātrasargastu bhūtādistāmasastu saḥ //
                <span class="ref">LiP_1,70.30</span></p>
            <span class="note">creation of mahābhūtas</span>
            
            <p id="LiP_1.70.31">
               bhūtādistu vikurvāṇaḥ śabdamātraṃ sasarja ha <br />
               ākāśaṃ suṣiraṃ tasmād utpannaṃ śabdalakṣaṇam //
                <span class="ref">LiP_1,70.31</span></p>
            
            
            <p id="LiP_1.70.32">
               ākāśaṃ śabdamātraṃ tu sparśamātraṃ samāvṛṇot <br />
               vāyuścāpi vikurvāṇo rūpamātraṃ sasarja ha //
                <span class="ref">LiP_1,70.32</span></p>
            
            
            <p id="LiP_1.70.33">
               jyotirutpadyate vāyos tadrūpaguṇam ucyate <br />
               sparśamātrastu vai vāyū rūpamātraṃ samāvṛṇot //
                <span class="ref">LiP_1,70.33</span></p>
            
            
            <p id="LiP_1.70.34">
               jyotiścāpi vikurvāṇaṃ rasamātraṃ sasarja ha <br />
               sambhavanti tato hyāpas tā vai sarvarasātmikāḥ //
                <span class="ref">LiP_1,70.34</span></p>
            
            
            <p id="LiP_1.70.35">
               rasamātrāstu tā hyāpo rūpamātro 'gnir āvṛṇot <br />
               āpaścāpi vikurvatyo gandhamātraṃ sasarjire //
                <span class="ref">LiP_1,70.35</span></p>
            
            
            <p id="LiP_1.70.36">
               saṃghāto jāyate tasmāt tasya gandho guṇo mataḥ <br />
               tasmiṃstasmiṃś ca tanmātraṃ tena tanmātratā smṛtā //
                <span class="ref">LiP_1,70.36</span></p>
            
            
            <p id="LiP_1.70.37">
               aviśeṣavācakatvād aviśeṣās tatas tu te <br />
               praśāntaghoramūḍhatvād aviśeṣāstataḥ punaḥ //
                <span class="ref">LiP_1,70.37</span></p>
            
            
            <p id="LiP_1.70.38">
               bhūtatanmātrasargo 'yaṃ vijñeyastu parasparam <br />
               vaikārikādahaṅkārāt sattvodriktāttu sāttvikāt //
                <span class="ref">LiP_1,70.38</span></p>
            
            
            <p id="LiP_1.70.39">
               vaikārikaḥ sa sargastu yugapat sampravartate <br />
               <span class="note">indriyas</span>
               buddhīndriyāṇi pañcaiva pañca karmendriyāṇi ca //
                <span class="ref">LiP_1,70.39</span></p>
            
            
            <p id="LiP_1.70.40">
               sādhakānīndriyāṇi syur devā vaikārikā daśa <br />
               ekādaśaṃ manastatra svaguṇenobhayātmakam //
                <span class="ref">LiP_1,70.40</span></p>
            
            
            <p id="LiP_1.70.41">
               śrotraṃ tvak cakṣuṣī jihvā nāsikā caiva pañcamī <br />
               śabdādīnāmavāptyarthaṃ buddhiyuktāni tāni vai //
                <span class="ref">LiP_1,70.41</span></p>
            
            
            <p id="LiP_1.70.42">
               pādau pāyurupasthaś ca hastau vāgdaśamī bhavet <br />
               gatirvisargo hyānandaḥ śilpaṃ vākyaṃ ca karma tat //
                <span class="ref">LiP_1,70.42</span></p>
            
            
            <p id="LiP_1.70.43">
               ākāśaṃ śabdamātraṃ ca sparśamātraṃ samāviśat <br />
               dviguṇastu tato vāyuḥ śabdasparśātmako 'bhavat //
                <span class="ref">LiP_1,70.43</span></p>
            
            
            <p id="LiP_1.70.44">
               rūpaṃ tathaiva viśataḥ śabdasparśaguṇāvubhau <br />
               triguṇastu tatastvagniḥ saśabdasparśarūpavān //
                <span class="ref">LiP_1,70.44</span></p>
            
            
            <p id="LiP_1.70.45">
               saśabdasparśarūpaṃ ca rasamātraṃ samāviśat <br />
               tasmāccaturguṇā āpo vijñeyāstu rasātmikāḥ //
                <span class="ref">LiP_1,70.45</span></p>
            
            
            <p id="LiP_1.70.46">
               śabdasparśaṃ ca rūpaṃ ca raso vai gandhamāviśat <br />
               saṃgatā gandhamātreṇa āviśanto mahīmimām //
                <span class="ref">LiP_1,70.46</span></p>
            
            
            <p id="LiP_1.70.47">
               tasmātpañcaguṇā bhūmiḥ sthūlā bhūteṣu śasyate <br />
               śāntā ghorāś ca mūḍhāś ca viśeṣāstena te smṛtāḥ //
                <span class="ref">LiP_1,70.47</span></p>
            
            
            <p id="LiP_1.70.48">
               parasparānupraveśād dhārayanti parasparam <br />
               bhūmerantastvidaṃ sarvaṃ lokālokācalāvṛtam //
                <span class="ref">LiP_1,70.48</span></p>
            
            
            <p id="LiP_1.70.49">
               viśeṣāścendriyagrāhyā niyatatvācca te smṛtāḥ <br />
               guṇaṃ pūrvasya sargasya prāpnuvantyuttarottarāḥ //
                <span class="ref">LiP_1,70.49</span></p>
            
            
            <p id="LiP_1.70.50">
               teṣāṃ yāvacca tad yacca yacca tāvadguṇaṃ smṛtam <br />
               upalabhyāpsu vai gandhaṃ kecid brūyur apāṃ guṇam //
                <span class="ref">LiP_1,70.50</span></p>
            
            
            <p id="LiP_1.70.51">
               pṛthivyāmeva taṃ vidyād apāṃ vāyoś ca saṃśrayāt <br />
               ete sapta mahātmāno hy anyonyasya samāśrayāt //
                <span class="ref">LiP_1,70.51</span></p>
            
            
            <p id="LiP_1.70.52">
               puruṣādhiṣṭhitatvācca avyaktānugraheṇa ca <br />
               <span class="note">aṇḍa</span>
               mahādayo viśeṣāntā hy aṇḍamutpādayanti te //
                <span class="ref">LiP_1,70.52</span></p>
            
            
            <p id="LiP_1.70.53">
               ekakālasamutpannaṃ jalabudbudavacca tat <br />
               viśeṣebhyo 'ṇḍam abhavan mahat tad udakeśayam //
                <span class="ref">LiP_1,70.53</span></p>
            
            
            <p id="LiP_1.70.54">
               adbhir daśaguṇābhistu bāhyato 'ṇḍaṃ samāvṛtam <br />
               āpo daśaguṇenaitās tejasā bāhyato vṛtāḥ //
                <span class="ref">LiP_1,70.54</span></p>
            
            
            <p id="LiP_1.70.55">
               tejo daśaguṇenaiva vāyunā bāhyato vṛtam <br />
               vāyurdaśaguṇenaiva bāhyato nabhasā vṛtaḥ //
                <span class="ref">LiP_1,70.55</span></p>
            
            
            <p id="LiP_1.70.56">
               ākāśenāvṛto vāyuḥ khaṃ tu bhūtādināvṛtam <br />
               bhūtādirmahatā cāpi avyaktenāvṛto mahān //
                <span class="ref">LiP_1,70.56</span></p>
            
            
            <p id="LiP_1.70.57">
               śarvaścāṇḍakapālastho bhavaścāṃbhasi suvratāḥ <br />
               rudro 'gnimadhye bhagavān ugro vāyau punaḥ smṛtaḥ //
                <span class="ref">LiP_1,70.57</span></p>
            
            
            <p id="LiP_1.70.58">
               bhīmaścāvanimadhyastho hy ahaṅkāre maheśvaraḥ <br />
               buddhau ca bhagavānīśaḥ sarvataḥ parameśvaraḥ //
                <span class="ref">LiP_1,70.58</span></p>
            
            
            <p id="LiP_1.70.59">
               etairāvaraṇairaṇḍaṃ saptabhiḥ prākṛtair vṛtam <br />
               etā āvṛtya cānyonyam aṣṭau prakṛtayaḥ sthitāḥ //
                <span class="ref">LiP_1,70.59</span></p>
            
            
            <p id="LiP_1.70.60">
               prasargakāle sthitvā tu grasantyetāḥ parasparam <br />
               evaṃ parasparotpannā dhārayanti parasparam //
                <span class="ref">LiP_1,70.60</span></p>
            <span class="note">first puruṣa</span>
            
            <p id="LiP_1.70.61">
               ādhārādheyabhāvena vikārāste vikāriṣu <br />
               maheśvaraḥ paro 'vyaktād aṇḍam avyaktasaṃbhavam //
                <span class="ref">LiP_1,70.61</span></p>
            
            
            <p id="LiP_1.70.62">
               aṇḍājjajñe sa eveśaḥ puruṣo 'rkasamaprabhaḥ <br />
               tasminkāryasya karaṇaṃ saṃsiddhaṃ svecchayaiva tu //
                <span class="ref">LiP_1,70.62</span></p>
            
            
            <p id="LiP_1.70.63">
               sa vai śarīrī prathamaḥ sa vai puruṣa ucyate <br />
               tasya vāmāṅgajo viṣṇuḥ sarvadevanamaskṛtaḥ //
                <span class="ref">LiP_1,70.63</span></p>
            
            
            <p id="LiP_1.70.64">
               lakṣmyā devyā hyabhūddeva icchayā parameṣṭhinaḥ <br />
               dakṣiṇāṅgabhavo brahmā sarasvatyā jagadguruḥ //
                <span class="ref">LiP_1,70.64</span></p>
            
            
            <p id="LiP_1.70.65">
               tasminnaṇḍe ime lokā antarviśvamidaṃ jagat <br />
               candrādityau sanakṣatrau sagrahau saha vāyunā //
                <span class="ref">LiP_1,70.65</span></p>
            
            
            <p id="LiP_1.70.66">
               lokālokadvayaṃ kiṃcid aṇḍe hyasminsamarpitam <br />
               <span class="note">human &lt;-&gt; divine time</span>
               yattu sṛṣṭau prasaṃkhyātaṃ mayā kālāntaraṃ dvijāḥ //
                <span class="ref">LiP_1,70.66</span></p>
            
            
            <p id="LiP_1.70.67">
               etatkālāntaraṃ jñeyam aharvai pārameśvaram <br />
               rātriścaitāvatī jñeyā parameśasya kṛtsnaśaḥ //
                <span class="ref">LiP_1,70.67</span></p>
            
            
            <p id="LiP_1.70.68">
               ahastasya tu yā sṛṣṭiḥ rātriś ca pralayaḥ smṛtaḥ <br />
               nāhastu vidyate tasya na rātririti dhārayet //
                <span class="ref">LiP_1,70.68</span></p>
            
            
            <p id="LiP_1.70.69">
               upacārastu kriyate lokānāṃ hitakāmyayā <br />
               indriyāṇīndriyārthāś ca mahābhūtāni pañca ca //
                <span class="ref">LiP_1,70.69</span></p>
            
            
            <p id="LiP_1.70.70">
               tasmāt sarvāṇi bhūtāni buddhiś ca saha daivataiḥ <br />
               ahastiṣṭhanti sarvāṇi parameśasya dhīmataḥ //
                <span class="ref">LiP_1,70.70</span></p>
            
            
            <p id="LiP_1.70.71">
               aharante pralīyante rātryante viśvasaṃbhavaḥ <br />
               svātmanyavasthite vyakte vikāre pratisaṃhṛte //
                <span class="ref">LiP_1,70.71</span></p>
            <span class="note">prakṛti and puruṣa</span>
            
            <p id="LiP_1.70.72">
               sādharmyeṇāvatiṣṭhete pradhānapuruṣāvubhau <br />
               tamaḥsattvarajopetau samatvena vyavasthitau //
                <span class="ref">LiP_1,70.72</span></p>
            
            
            <p id="LiP_1.70.73">
               anupṛktāvabhūtāṃ tāv otaprotau parasparam <br />
               guṇasāmye layo jñeyo vaiṣamye sṛṣṭirucyate //
                <span class="ref">LiP_1,70.73</span></p>
            
            
            <p id="LiP_1.70.74">
               tile yathā bhavettailaṃ ghṛtaṃ payasi vā sthitam <br />
               tathā tamasi sattve ca rajasyanusṛtaṃ jagat //
                <span class="ref">LiP_1,70.74</span></p>
            
            
            <p id="LiP_1.70.75">
               upāsya rajanīṃ kṛtsnāṃ parāṃ māheśvarīṃ tathā <br />
               arhamukhe pravṛttaś ca paraḥ prakṛtisaṃbhavaḥ //
                <span class="ref">LiP_1,70.75</span></p>
            
            
            <p id="LiP_1.70.76">
               kṣobhayāmāsa yogena pareṇa parameśvaraḥ <br />
               pradhānaṃ puruṣaṃ caiva praviśya sa maheśvaraḥ //
                <span class="ref">LiP_1,70.76</span></p>
            <span class="note">trimūrti</span>
            
            <p id="LiP_1.70.77">
               maheśvarāttrayo devā jajñire jagadīśvarāt <br />
               śāśvatāḥ paramā guhyaḥ sarvātmānaḥ śarīriṇaḥ //
                <span class="ref">LiP_1,70.77</span></p>
            
            
            <p id="LiP_1.70.78">
               eta eva trayo devā eta eva trayo guṇāḥ <br />
               eta eva trayo lokā eta eva trayo 'gnayaḥ //
                <span class="ref">LiP_1,70.78</span></p>
            
            
            <p id="LiP_1.70.79">
               parasparāśritā hyete parasparamanuvratāḥ <br />
               paraspareṇa vartante dhārayanti parasparam //
                <span class="ref">LiP_1,70.79</span></p>
            
            
            <p id="LiP_1.70.80">
               anyonyamithunā hyete anyonyamupajīvinaḥ <br />
               kṣaṇaṃ viyogo na hyeṣāṃ na tyajanti parasparam //
                <span class="ref">LiP_1,70.80</span></p>
            
            
            <p id="LiP_1.70.81">
               īśvarastu paro devo viṣṇuś ca mahataḥ paraḥ <br />
               brahmā ca rajasā yuktaḥ sargādau hi pravartate //
                <span class="ref">LiP_1,70.81</span></p>
            
            
            <p id="LiP_1.70.82">
               paraḥ sa puruṣo jñeyaḥ prakṛtiḥ sā parā smṛtā //
                <span class="ref">LiP_1,70.82</span></p>
            
            
            <p id="LiP_1.70.83">
               adhiṣṭhitā sā hi maheśvareṇa pravartate codyamane samantāt <br />
               anupravṛttastu mahāṃstadenāṃ cirasthiratvād viṣayaṃ śriyaḥ svayam //
                <span class="ref">LiP_1,70.83</span></p>
            
            
            <p id="LiP_1.70.84">
               pradhānaguṇavaiṣamyāt sargakālaḥ pravartate <br />
               īśvarādhiṣṭhitātpūrvaṃ tasmātsadasadātmakāt //
                <span class="ref">LiP_1,70.84</span></p>
            
            
            <p id="LiP_1.70.85">
               saṃsiddhaḥ kāryakaraṇe rudraścāgre hyavartata <br />
               tejasāpratimo dhīmān avyaktaḥ samprakāśakaḥ //
                <span class="ref">LiP_1,70.85</span></p>
            
            
            <p id="LiP_1.70.86">
               sa vai śarīrī prathamaḥ sa vai puruṣa ucyate <br />
               brahmā ca bhagavāṃstasmāc caturvaktraḥ prajāpatiḥ //
                <span class="ref">LiP_1,70.86</span></p>
            
            
            <p id="LiP_1.70.87">
               saṃsiddhaḥ kāryakāraṇe tathā vai samavartata <br />
               eka eva mahādevas tridhaivaṃ sa vyavasthitaḥ //
                <span class="ref">LiP_1,70.87</span></p>
            
            
            <p id="LiP_1.70.88">
               apratīpena jñānena aiśvaryeṇa samanvitaḥ <br />
               dharmeṇa cāpratīpena vairāgyeṇa ca te 'nvitāḥ //
                <span class="ref">LiP_1,70.88</span></p>
            
            
            <p id="LiP_1.70.89">
               avyaktājjāyate teṣāṃ manasā yadyadīhitam <br />
               vaśīkṛtatvāttraiguṇyaṃ sāpekṣatvātsvabhāvataḥ //
                <span class="ref">LiP_1,70.89</span></p>
            
            
            <p id="LiP_1.70.90">
               caturmukhastu brahmatve kālatve cāntakaḥ smṛtaḥ <br />
               sahasramūrdhā puruṣas tisro 'vasthāḥ svayaṃbhuvaḥ //
                <span class="ref">LiP_1,70.90</span></p>
            
            
            <p id="LiP_1.70.91">
               brahmatve sṛjate lokān kālatve saṃkṣipatyapi <br />
               puruṣatve hyudāsīnas tisro 'vasthāḥ prajāpateḥ //
                <span class="ref">LiP_1,70.91</span></p>
            
            
            <p id="LiP_1.70.92">
               brahmā kamalagarbhābho rudraḥ kālāgnisannibhaḥ <br />
               puruṣaḥ puṇḍarīkākṣo rūpaṃ tatparamātmanaḥ //
                <span class="ref">LiP_1,70.92</span></p>
            
            
            <p id="LiP_1.70.93">
               ekadhā sa dvidhā caiva tridhā ca bahudhā punaḥ <br />
               maheśvaraḥ śarīrāṇi karoti vikaroti ca //
                <span class="ref">LiP_1,70.93</span></p>
            
            
            <p id="LiP_1.70.94">
               nānākṛtikriyārūpanāmavanti svalīlayā <br />
               maheśvaraḥ śarīrāṇi karoti vikaroti ca //
                <span class="ref">LiP_1,70.94</span></p>
            
            
            <p id="LiP_1.70.95">
               tridhā yadvartate loke tasmāttriguṇa ucyate <br />
               caturdhā pravibhaktatvāc caturvyūhaḥ prakīrtitaḥ //
                <span class="ref">LiP_1,70.95</span></p>
            
            
            <p id="LiP_1.70.96">
               yadāpnoti yadādatte yaccātti viṣayānayam <br />
               yaccāsya satataṃ bhāvas tasmādātmā nirucyate //
                <span class="ref">LiP_1,70.96</span></p>
            
            
            <p id="LiP_1.70.97">
               ṛṣiḥ sarvagatatvācca śarīrī so 'sya yatprabhuḥ <br />
               svāmitvamasya yatsarvaṃ viṣṇuḥ sarvapraveśanāt //
                <span class="ref">LiP_1,70.97</span></p>
            
            
            <p id="LiP_1.70.98">
               bhagavān bhagavadbhāvān nirmalatvācchivaḥ smṛtaḥ <br />
               paramaḥ samprakṛṣṭatvād avanād omiti smṛtaḥ //
                <span class="ref">LiP_1,70.98</span></p>
            
            
            <p id="LiP_1.70.99">
               sarvajñaḥ sarvavijñānāt sarvaḥ sarvamayo yataḥ <br />
               tridhā vibhajya cātmānaṃ trailokyaṃ sampravartate //
                <span class="ref">LiP_1,70.99</span></p>
            
            
            <p id="LiP_1.70.100">
               sṛjate grasate caiva rakṣate ca tribhiḥ svayam <br />
               āditvād ādidevo 'sāv ajātatvād ajaḥ smṛtaḥ //
                <span class="ref">LiP_1,70.100</span></p>
            
            
            <p id="LiP_1.70.101">
               pāti yasmātprajāḥ sarvāḥ prajāpatir iti smṛtaḥ <br />
               deveṣu ca mahāndevo mahādevastataḥ smṛtaḥ //
                <span class="ref">LiP_1,70.101</span></p>
            
            
            <p id="LiP_1.70.102">
               sarvagatvācca devānām avaśyatvācca īśvaraḥ <br />
               bṛhattvācca smṛto brahmā bhūtatvādbhūta ucyate //
                <span class="ref">LiP_1,70.102</span></p>
            
            
            <p id="LiP_1.70.103">
               kṣetrajñaḥ kṣetravijñānād ekatvātkevalaḥ smṛtaḥ <br />
               yasmātpuryāṃ sa śete ca tasmātpūruṣa ucyate //
                <span class="ref">LiP_1,70.103</span></p>
            
            
            <p id="LiP_1.70.104">
               anāditvācca pūrvatvāt svayaṃbhūriti saṃsmṛtaḥ <br />
               yājyatvāducyate yajñaḥ kavir vikrāntadarśanāt //
                <span class="ref">LiP_1,70.104</span></p>
            
            
            <p id="LiP_1.70.105">
               kramaṇaḥ kramaṇīyatvāt pālakaścāpi pālanāt <br />
               ādityasaṃjñaḥ kapilo hy agrajo 'gniriti smṛtaḥ //
                <span class="ref">LiP_1,70.105</span></p>
            
            
            <p id="LiP_1.70.106">
               hiraṇyamasya garbho 'bhūd dhiraṇyasyāpi garbhajaḥ <br />
               tasmāddhiraṇyagarbhatvaṃ purāṇe 'sminnirucyate //
                <span class="ref">LiP_1,70.106</span></p>
            
            
            <p id="LiP_1.70.107">
               svayaṃbhuvo 'pi vṛttasya kālo viśvātmanastu yaḥ <br />
               na śakyaḥ parisaṃkhyātum api varṣaśatairapi //
                <span class="ref">LiP_1,70.107</span></p>
            
            
            <p id="LiP_1.70.108">
               kālasaṃkhyāvivṛttasya parārdho brahmaṇaḥ smṛtaḥ <br />
               tāvaccheṣo 'sya kālo 'nyas tasyānte pratisṛjyate //
                <span class="ref">LiP_1,70.108</span></p>
            
            
            <p id="LiP_1.70.109">
               koṭikoṭisahasrāṇi aharbhūtāni yāni vai <br />
               <span class="note">vārāhakalpa</span>
               samatītāni kalpānāṃ tāvaccheṣāḥ pare tu ye <br />
               yastvayaṃ vartate kalpo vārāhastaṃ nibodhata //
                <span class="ref">LiP_1,70.109</span></p>
            
            
            <p id="LiP_1.70.110">
               prathamaḥ sāṃpratasteṣāṃ kalpo 'yaṃ vartate dvijāḥ <br />
               yasminsvāyaṃbhuvādyāstu manavaste caturdaśa //
                <span class="ref">LiP_1,70.110</span></p>
            
            
            <p id="LiP_1.70.111">
               atītā vartamānāś ca bhaviṣyā ye ca vai punaḥ <br />
               tairiyaṃ pṛthivī sarvā saptadvīpā saparvatā //
                <span class="ref">LiP_1,70.111</span></p>
            
            
            <p id="LiP_1.70.112">
               pūrṇaṃ yugasahasraṃ vai paripālyā maheśvaraiḥ <br />
               prajābhistapasā caiva teṣāṃ śṛṇuta vistaram //
                <span class="ref">LiP_1,70.112</span></p>
            
            
            <p id="LiP_1.70.113">
               manvantareṇa caikena sarvāṇyevāntarāṇi ca <br />
               kathitāni bhaviṣyanti kalpaḥ kalpena caiva hi //
                <span class="ref">LiP_1,70.113</span></p>
            
            
            <p id="LiP_1.70.114">
               atītāni ca kalpāni sodarkāṇi sahānvayaiḥ <br />
               anāgateṣu tadvacca tarkaḥ kāryo vijānatā //
                <span class="ref">LiP_1,70.114</span></p>
            <span class="note">Sṃndflut</span>
            
            <p id="LiP_1.70.115">
               āpo hyagre samabhavan naṣṭe ca pṛthivītale <br />
               śāntatāraikanīre 'smin na prājñāyata kiṃcana //
                <span class="ref">LiP_1,70.115</span></p>
            
            
            <p id="LiP_1.70.116">
               ekārṇave tadā tasmin naṣṭe sthāvarajaṅgame <br />
               tadā bhavati vai brahmā sahasrākṣaḥ sahasrapāt //
                <span class="ref">LiP_1,70.116</span></p>
            
            
            <p id="LiP_1.70.117">
               sahasraśīrṣā puruṣo rukmavarṇas tvatīndriyaḥ <br />
               brahmā nārāyaṇākhyastu suṣvāpa salile tadā //
                <span class="ref">LiP_1,70.117</span></p>
            
            
            <p id="LiP_1.70.118">
               sattvodrekātprabuddhastu śūnyaṃ lokamudaikṣata <br />
               imaṃ codāharantyatra ślokaṃ nārāyaṇaṃ prati //
                <span class="ref">LiP_1,70.118</span></p>
            
            
            <p id="LiP_1.70.119">
               āpo nārāś ca sūnava ityapāṃ nāma śuśrumaḥ <br />
               āpūrya tābhir ayanaṃ kṛtavānātmano yataḥ //
                <span class="ref">LiP_1,70.119</span></p>
            
            
            <p id="LiP_1.70.120">
               apsu śete yatastasmāt tato nārāyaṇaḥ smṛtaḥ <br />
               caturyugasahasrasya naiśaṃ kālam upāsyataḥ //
                <span class="ref">LiP_1,70.120</span></p>
            
            
            <p id="LiP_1.70.121">
               śarvaryante prakurute brahmatvaṃ sargakāraṇāt <br />
               brahmā tu salile tasmin vāyurbhūtvā samācarat //
                <span class="ref">LiP_1,70.121</span></p>
            
            
            <p id="LiP_1.70.122">
               niśāyāmiva khadyotaḥ prāvṛṭkāle tatastu saḥ <br />
               <span class="note">Earth rised from the water</span>
               tatas tu salile tasmin vijñāyāntargatāṃ mahīm //
                <span class="ref">LiP_1,70.122</span></p>
            
            
            <p id="LiP_1.70.123">
               anumānād asaṃmūḍho bhūmeruddharaṇaṃ punaḥ <br />
               akarotsa tanūmanyāṃ kalpādiṣu yathāpurā //
                <span class="ref">LiP_1,70.123</span></p>
            
            
            <p id="LiP_1.70.124">
               tato mahātmā bhagavān divyarūpam acintayat <br />
               salilenāplutāṃ bhūmiṃ dṛṣṭvā sa tu samantataḥ //
                <span class="ref">LiP_1,70.124</span></p>
            
            
            <p id="LiP_1.70.125">
               kiṃnu rūpamahaṃ kṛtvā uddhareyaṃ mahīmimām <br />
               jalakrīḍānusadṛśaṃ vārāhaṃ rūpamāviśat //
                <span class="ref">LiP_1,70.125</span></p>
            
            
            <p id="LiP_1.70.126">
               adhṛṣyaṃ sarvabhūtānāṃ vāṅmayaṃ brahmasaṃjñitam <br />
               pṛthivyuddharaṇārthāya praviveśa rasātalam //
                <span class="ref">LiP_1,70.126</span></p>
            
            
            <p id="LiP_1.70.127">
               adbhiḥ saṃchāditāṃ bhūmiṃ sa tāmāśu prajāpatiḥ <br />
               upagamyojjahārainām āpaścāpi samāviśat //
                <span class="ref">LiP_1,70.127</span></p>
            
            
            <p id="LiP_1.70.128">
               sāmudrā vai samudreṣu nādeyāś ca nadīṣu ca <br />
               rasātalatale magnāṃ rasātalapuṭe gatām //
                <span class="ref">LiP_1,70.128</span></p>
            
            
            <p id="LiP_1.70.129">
               prabhurlokahitārthāya daṃṣṭrayābhyujjahāra gām <br />
               tataḥ svasthānamānīya pṛthivīṃ pṛthivīdharaḥ //
                <span class="ref">LiP_1,70.129</span></p>
            
            
            <p id="LiP_1.70.130">
               mumoca pūrvavad asau dhārayitvā dharādharaḥ <br />
               tasyopari jalaughasya mahatī nauriva sthitā //
                <span class="ref">LiP_1,70.130</span></p>
            
            
            <p id="LiP_1.70.131">
               tatsamā hyurudehatvān na mahī yāti saṃplavam <br />
               tata utkṣipya tāṃ devo jagataḥ sthāpanecchayā //
                <span class="ref">LiP_1,70.131</span></p>
            
            
            <p id="LiP_1.70.132">
               pṛthivyāḥ pravibhāgāya manaścakre 'mbujekṣaṇaḥ <br />
               pṛthivīṃ ca samāṃ kṛtvā pṛthivyāṃ so 'cinod girīn //
                <span class="ref">LiP_1,70.132</span></p>
            
            
            <p id="LiP_1.70.133">
               prāksarge dahyamāne tu tadā saṃvartakāgninā <br />
               tenāgninā viśīrṇāste parvatā bhūrivistarāḥ //
                <span class="ref">LiP_1,70.133</span></p>
            
            
            <p id="LiP_1.70.134">
               śaityādekārṇave tasmin vāyunā tena saṃhatāḥ <br />
               niṣiktā yatra yatrāsaṃs tatra tatrācalābhavan //
                <span class="ref">LiP_1,70.134</span></p>
            
            
            <p id="LiP_1.70.135">
               tadācalatvād acalāḥ parvabhiḥ parvatāḥ smṛtāḥ <br />
               girayo hi nigīrṇatvāc chayānatvācchiloccayāḥ //
                <span class="ref">LiP_1,70.135</span></p>
            
            
            <p id="LiP_1.70.136">
               tatasteṣu vikīrṇeṣu koṭiśo hi giriṣvatha <br />
               viśvakarmā vibhajate kalpādiṣu punaḥ punaḥ //
                <span class="ref">LiP_1,70.136</span></p>
            
            
            <p id="LiP_1.70.137">
               sasamudrāmimāṃ pṛthvīṃ saptadvīpāṃ saparvatām <br />
               bhūrādyāṃś caturo lokān punaḥ so 'tha vyakalpayat //
                <span class="ref">LiP_1,70.137</span></p>
            <span class="note">Brahmā creates animals etc.</span>
            
            <p id="LiP_1.70.138">
               lokān prakalpayitvātha prajāsargaṃ sasarja ha <br />
               brahmā svayaṃbhūrbhagavān sisṛkṣurvividhāḥ prajāḥ //
                <span class="ref">LiP_1,70.138</span></p>
            
            
            <p id="LiP_1.70.139">
               sasarja sṛṣṭiṃ tadrūpāṃ kalpādiṣu yathāpurā <br />
               tasyābhidhyāyataḥ sargaṃ tathā vai buddhipūrvakam //
                <span class="ref">LiP_1,70.139</span></p>
            
            
            <p id="LiP_1.70.140">
               buddhyāś ca samakāle vai prādurbhūtas tamomayaḥ <br />
               tamomoho mahāmohas tāmisraścāndhasaṃjñitaḥ //
                <span class="ref">LiP_1,70.140</span></p>
            
            
            <p id="LiP_1.70.141">
               avidyā pañcaparvaiṣā prādurbhūtā mahātmanaḥ <br />
               pañcadhāvasthitaḥ sargo dhyāyataḥ so 'bhimāninaḥ //
                <span class="ref">LiP_1,70.141</span></p>
            
            
            <p id="LiP_1.70.142">
               saṃvṛtastamasā caiva bījāṅkuravadāvṛtaḥ <br />
               bahirantaścāprakāśas tabdho niḥsaṃjña eva ca //
                <span class="ref">LiP_1,70.142</span></p>
            
            
            <p id="LiP_1.70.143">
               yasmātteṣāṃ vṛtā buddhir duḥkhāni karaṇāni ca <br />
               tasmātte saṃvṛtātmāno nagā mukhyāḥ prakīrtitāḥ //
                <span class="ref">LiP_1,70.143</span></p>
            
            
            <p id="LiP_1.70.144">
               mukhyasargaṃ tathābhūtaṃ dṛṣṭvā brahmā hyasādhakam <br />
               aprasannamanāḥ so 'tha tato 'nyaṃ so hyamanyata //
                <span class="ref">LiP_1,70.144</span></p>
            
            
            <p id="LiP_1.70.145">
               tasyābhidhyāyataścaiva tiryaksrotā hyavartata <br />
               tasmāt tiryakpravṛttaḥ sa tiryaksrotās tataḥ smṛtaḥ //
                <span class="ref">LiP_1,70.145</span></p>
            
            
            <p id="LiP_1.70.146">
               paśvādayaste vikhyātā utpathagrāhiṇo dvijāḥ <br />
               tasyābhidhyāyato 'nyaṃ vai sāttvikaḥ samavartata //
                <span class="ref">LiP_1,70.146</span></p>
            
            
            <p id="LiP_1.70.147">
               ūrdhvasrotāstṛtīyastu sa vai cordhvaṃ vyavasthitaḥ <br />
               yasmātpravartate cordhvam ūrdhvasrotāstataḥ smṛtaḥ //
                <span class="ref">LiP_1,70.147</span></p>
            
            
            <p id="LiP_1.70.148">
               te sukhaprītibahulā bahirantaś ca saṃvṛtāḥ <br />
               prakāśā bahirantaś ca ūrdhvasrotobhavāḥ smṛtāḥ //
                <span class="ref">LiP_1,70.148</span></p>
            
            
            <p id="LiP_1.70.149">
               te sattvasya ca yogena sṛṣṭāḥ sattvodbhavāḥ smṛtāḥ <br />
               ūrdhvasrotāstṛtīyo vai devasargastu sa smṛtaḥ //
                <span class="ref">LiP_1,70.149</span></p>
            
            
            <p id="LiP_1.70.150">
               prakāśād bahirantaś ca ūrdhvasrotodbhavāḥ smṛtāḥ <br />
               te ūrdhvasrotaso jñeyās tuṣṭātmāno budhaiḥ smṛtāḥ //
                <span class="ref">LiP_1,70.150</span></p>
            
            
            <p id="LiP_1.70.151">
               ūrdhvasrotaḥsu sṛṣṭeṣu deveṣu varadaḥ prabhuḥ <br />
               prītimānabhavadbrahmā tato 'nyaṃ so 'bhyamanyata //
                <span class="ref">LiP_1,70.151</span></p>
            
            
            <p id="LiP_1.70.152">
               sasarja sargamanyaṃ hi sādhakaṃ prabhurīśvaraḥ <br />
               tato 'bhidhyāyatastasya satyābhidhyāyinastadā //
                <span class="ref">LiP_1,70.152</span></p>
            
            
            <p id="LiP_1.70.153">
               prādurāsīttadā vyaktād arvāksrotāstu sādhakaḥ <br />
               yasmād arvāṅnyavartanta tato 'rvāksrotasas tu te //
                <span class="ref">LiP_1,70.153</span></p>
            
            
            <p id="LiP_1.70.154">
               te ca prakāśabahulās tamaḥpṛktā rajo 'dhikāḥ <br />
               tasmātte duḥkhabahulā bhūyobhūyaś ca kāriṇaḥ //
                <span class="ref">LiP_1,70.154</span></p>
            
            
            <p id="LiP_1.70.155">
               saṃvṛtā bahirantaś ca manuṣyāḥ sādhakāś ca te //
                <span class="ref">LiP_1,70.155</span></p>
            
            
            <p id="LiP_1.70.156">
               lakṣaṇaistārakādyaiste hy aṣṭadhā tu vyavasthitāḥ //
                <span class="ref">LiP_1,70.156</span></p>
            
            
            <p id="LiP_1.70.157">
               siddhātmāno manuṣyāste gandharvasahadharmiṇaḥ <br />
               ityeṣa taijasaḥ sargo hy arvāksrotaḥprakīrtitaḥ //
                <span class="ref">LiP_1,70.157</span></p>
            
            
            <p id="LiP_1.70.158">
               pañcamo 'nugrahaḥ sargaś caturdhā tu vyavasthitaḥ <br />
               viparyayeṇa śaktyā ca siddhyā tuṣṭyā tathaiva ca //
                <span class="ref">LiP_1,70.158</span></p>
            
            
            <p id="LiP_1.70.159">
               sthāvareṣu viparyāsas tiryagyoniṣu śaktitaḥ <br />
               siddhātmāno manuṣyāstu ṛṣideveṣu kṛtsnaśaḥ //
                <span class="ref">LiP_1,70.159</span></p>
            
            
            <p id="LiP_1.70.160">
               ityeṣa prākṛtaḥ sargo vaikṛto navamaḥ smṛtaḥ <br />
               bhūtādikānāṃ bhūtānāṃ ṣaṣṭhaḥ sargaḥ sa ucyate //
                <span class="ref">LiP_1,70.160</span></p>
            
            
            <p id="LiP_1.70.161">
               nivṛttaṃ vartamānaṃ ca teṣāṃ jānanti vai punaḥ <br />
               bhūtādikānāṃ bhūtānāṃ saptamaḥ sarga eva ca //
                <span class="ref">LiP_1,70.161</span></p>
            
            
            <p id="LiP_1.70.162">
               te parigrāhiṇaḥ sarve saṃvibhāgaratāḥ punaḥ <br />
               svādanāś cāpyaśīlāś ca jñeyā bhūtādikāś ca te //
                <span class="ref">LiP_1,70.162</span></p>
            
            
            <p id="LiP_1.70.163">
               viparyayeṇa bhūtādir aśaktyā ca vyavasthitaḥ <br />
               prathamo mahataḥ sargo vijñeyo brahmaṇaḥ smṛtaḥ //
                <span class="ref">LiP_1,70.163</span></p>
            
            
            <p id="LiP_1.70.164">
               tanmātrāṇāṃ dvitīyastu bhūtasargaḥ sa ucyate <br />
               vaikārikastṛtīyastu sarga aindriyakaḥ smṛtaḥ //
                <span class="ref">LiP_1,70.164</span></p>
            
            
            <p id="LiP_1.70.165">
               ityeṣa prākṛtaḥ sargaḥ sambhūto buddhipūrvakaḥ <br />
               mukhyasargaścaturthaś ca mukhyā vai sthāvarāḥ smṛtāḥ //
                <span class="ref">LiP_1,70.165</span></p>
            
            
            <p id="LiP_1.70.166">
               tato 'rvāksrotasāṃ sargaḥ saptamaḥ sa tu mānuṣaḥ <br />
               aṣṭamo 'nugrahaḥ sargaḥ sāttvikastāmasaś ca saḥ //
                <span class="ref">LiP_1,70.166</span></p>
            
            
            <p id="LiP_1.70.167">
               pañcaite vaikṛtāḥ sargāḥ prākṛtāstu trayaḥ smṛtāḥ <br />
               prākṛto vaikṛtaścaiva kaumāro navamaḥ smṛtaḥ //
                <span class="ref">LiP_1,70.167</span></p>
            
            
            <p id="LiP_1.70.168">
               abuddhipūrvakāḥ sargāḥ prākṛtāstu trayaḥ smṛtāḥ <br />
               buddhipūrvaṃ pravartante ṣaṭ punarbrahmaṇastu te //
                <span class="ref">LiP_1,70.168</span></p>
            
            
            <p id="LiP_1.70.169">
               vistarānugrahaḥ sargaḥ kīrtyamāno nibodhata <br />
               caturdhāvasthitaḥ so 'tha sarvabhūteṣu kṛtsnaśaḥ //
                <span class="ref">LiP_1,70.169</span></p>
            
            
            <p id="LiP_1.70.170">
               ityete prākṛtāścaiva vaikṛtāś ca nava smṛtāḥ <br />
               parasparānuraktāś ca kāraṇaiś ca budhaiḥ smṛtāḥ //
                <span class="ref">LiP_1,70.170</span></p>
            <span class="note">Brahmā's sons</span>
            
            <p id="LiP_1.70.171">
               agre sasarja vai brahmā mānasānātmanaḥ samān <br />
               ṛbhuḥ sanatkumāraś ca dvāvetāvūrdhvaretasau //
                <span class="ref">LiP_1,70.171</span></p>
            
            
            <p id="LiP_1.70.172">
               pūrvotpannau purā tebhyaḥ sarveṣāmapi pūrvajau <br />
               vyatīte tvaṣṭame kalpe purāṇau lokasākṣiṇau //
                <span class="ref">LiP_1,70.172</span></p>
            
            
            <p id="LiP_1.70.173">
               tau vārāhe tu bhūrloke tejaḥ saṃkṣipya dhiṣṭhitau <br />
               tāvubhau mokṣakarmāṇāv āropyātmānamātmani //
                <span class="ref">LiP_1,70.173</span></p>
            
            
            <p id="LiP_1.70.174">
               prajāṃ dharmaṃ ca kāmaṃ ca tyaktvā vairāgyamāsthitau <br />
               yathotpannastathaiveha kumāraḥ sa ihocyate //
                <span class="ref">LiP_1,70.174</span></p>
            
            
            <p id="LiP_1.70.175">
               tasmāt sanatkumāreti nāmāsyeha prakīrtitam <br />
               sanandaṃ sanakaṃ caiva vidvāṃsaṃ ca sanātanam //
                <span class="ref">LiP_1,70.175</span></p>
            
            
            <p id="LiP_1.70.176">
               vijñānena nivṛttāste vyavartanta mahaujasaḥ <br />
               saṃbuddhāścaiva nānātve apravṛttāś ca yoginaḥ //
                <span class="ref">LiP_1,70.176</span></p>
            
            
            <p id="LiP_1.70.177">
               asṛṣṭvaiva prajāsargaṃ pratisargaṃ gatāḥ punaḥ <br />
               tatasteṣu vyatīteṣu tato 'nyān sādhakān sutān //
                <span class="ref">LiP_1,70.177</span></p>
            
            
            <p id="LiP_1.70.178">
               mānasānasṛjadbrahmā punaḥ sthānābhimāninaḥ <br />
               ā bhūtasamplavāvasthā yairiyaṃ vidhṛtā mahī //
                <span class="ref">LiP_1,70.178</span></p>
            
            
            <p id="LiP_1.70.179">
               āpo 'gniṃ pṛthivīṃ vāyum antarikṣaṃ divaṃ tathā <br />
               samudrāṃś ca nadīścaiva tathā śailavanaspatīn //
                <span class="ref">LiP_1,70.179</span></p>
            
            
            <p id="LiP_1.70.180">
               oṣadhīnāṃ tathātmāno vallīnāṃ vṛkṣavīrudhām <br />
               latāḥ kāṣṭhāḥ kalāścaiva muhūrtāḥ saṃdhirātryahān //
                <span class="ref">LiP_1,70.180</span></p>
            
            
            <p id="LiP_1.70.181">
               ardhamāsāṃś ca māsāṃś ca ayanābdayugāni ca <br />
               sthānābhimāninaḥ sarve sthānākhyāścaiva te smṛtāḥ //
                <span class="ref">LiP_1,70.181</span></p>
            <span class="note">Brahma's eleven sons</span>
            
            <p id="LiP_1.70.182">
               devānṛṣīṃś ca mahato gadatastān nibodhata <br />
               marīcibhṛgvaṅgirasaṃ pulastyaṃ pulahaṃ kratum //
                <span class="ref">LiP_1,70.182</span></p>
            
            
            <p id="LiP_1.70.183">
               dakṣamatriṃ vasiṣṭhaṃ ca so 'sṛjanmānasān nava <br />
               nava brahmāṇa ityete purāṇe niścayaṃ gatāḥ //
                <span class="ref">LiP_1,70.183</span></p>
            
            
            <p id="LiP_1.70.184">
               teṣāṃ brahmātmakānāṃ vai sarveṣāṃ brahmavādinām <br />
               sthānāni kalpayāmāsa pūrvavatpadmasaṃbhavaḥ //
                <span class="ref">LiP_1,70.184</span></p>
            
            
            <p id="LiP_1.70.185">
               tato 'sṛjacca saṃkalpaṃ dharmaṃ caiva sukhāvaham <br />
               so 'sṛjad vyavasāyāttu dharmaṃ devo maheśvaraḥ //
                <span class="ref">LiP_1,70.185</span></p>
            
            
            <p id="LiP_1.70.186">
               saṃkalpaṃ caiva saṃkalpāt sarvalokapitāmahaḥ <br />
               mānasaś ca rucirnāma vijajñe brahmaṇaḥ prabhoḥ //
                <span class="ref">LiP_1,70.186</span></p>
            
            
            <p id="LiP_1.70.187">
               prāṇādbrahmāsṛjaddakṣaṃ cakṣurbhyāṃ ca marīcinam <br />
               bhṛgustu hṛdayājjajñe ṛṣiḥ salilajanmanaḥ //
                <span class="ref">LiP_1,70.187</span></p>
            
            
            <p id="LiP_1.70.188">
               śiraso 'ṅgirasaścaiva śrotrādatriṃ tathāsṛjat <br />
               pulastyaṃ ca tathodānād vyānācca pulahaṃ punaḥ //
                <span class="ref">LiP_1,70.188</span></p>
            
            
            <p id="LiP_1.70.189">
               samānajo vasiṣṭhaś ca apānānnirmame kratum <br />
               ityete brahmaṇaḥ putrā divyā ekādaśā smṛtāḥ //
                <span class="ref">LiP_1,70.189</span></p>
            
            
            <p id="LiP_1.70.190">
               dharmādayaḥ prathamajāḥ sarve te brahmaṇaḥ sutāḥ <br />
               bhṛgvādayastu te sṛṣṭā navaite brahmavādinaḥ //
                <span class="ref">LiP_1,70.190</span></p>
            
            
            <p id="LiP_1.70.191">
               gṛhamedhinaḥ purāṇās te dharmas taiḥ sampravartitaḥ <br />
               teṣāṃ dvādaśa te vaṃśā divyā devaguṇānvitāḥ //
                <span class="ref">LiP_1,70.191</span></p>
            
            
            <p id="LiP_1.70.192">
               kriyāvantaḥ prajāvanto maharṣibhir alaṃkṛtāḥ <br />
               <span class="note">Ṛbhu, Sanatkumāra</span>
               ṛbhuḥ sanatkumāraś ca dvāvetāvūrdhvaretasau //
                <span class="ref">LiP_1,70.192</span></p>
            
            
            <p id="LiP_1.70.193">
               pūrvotpannau paraṃ tebhyaḥ sarveṣāmapi pūrvajau <br />
               vyatīte tvaṣṭame kalpe purāṇau lokasākṣiṇau //
                <span class="ref">LiP_1,70.193</span></p>
            
            
            <p id="LiP_1.70.194">
               virājetāmubhau loke tejaḥ saṃkṣipya dhiṣṭhitau <br />
               tāvubhau yogakarmāṇāv āropyātmānam ātmani //
                <span class="ref">LiP_1,70.194</span></p>
            
            
            <p id="LiP_1.70.195">
               prajāṃ dharmaṃ ca kāmaṃ ca tyaktvā vairāgyamāsthitau <br />
               yathotpannaḥ sa eveha kumāraḥ sa ihocyate //
                <span class="ref">LiP_1,70.195</span></p>
            
            
            <p id="LiP_1.70.196">
               tasmātsanatkumāreti nāmāsyeha pratiṣṭhitam <br />
               tato 'bhidhyāyatastasya jajñire mānasāḥ prajāḥ //
                <span class="ref">LiP_1,70.196</span></p>
            
            
            <p id="LiP_1.70.197">
               taccharīrasamutpannaiḥ kāryaistaiḥ kāraṇaiḥ saha <br />
               kṣetrajñāḥ samavartanta gātrebhyastasya dhīmataḥ //
                <span class="ref">LiP_1,70.197</span></p>
            
            
            <p id="LiP_1.70.198">
               tato devāsurapitṝn mānuṣāṃś ca catuṣṭayam <br />
               sisṛkṣur ambhāṃsyetāni svam ātmānam ayūyujat //
                <span class="ref">LiP_1,70.198</span></p>
            
            
            <p id="LiP_1.70.199">
               tatastu yuñjatastasya tamomātrasamudbhavam <br />
               samabhidhyāyataḥ sargaṃ prayatnena prajāpateḥ //
                <span class="ref">LiP_1,70.199</span></p>
            
            
            <p id="LiP_1.70.200">
               tato 'sya jaghanātpūrvam asurā jajñire sutāḥ <br />
               <span class="note">asura:: nirukti</span>
               asuḥ prāṇaḥ smṛto viprās tajjanmānas tato 'surāḥ //
                <span class="ref">LiP_1,70.200</span></p>
            
            
            <p id="LiP_1.70.201">
               yayā sṛṣṭāsurāḥ sarve tāṃ tanuṃ sa vyapohata <br />
               <span class="note">origin of time units (night etc.; =&gt; 218)</span>
               sāpaviddhā tanus tena sadyo rātrir ajāyata //
                <span class="ref">LiP_1,70.201</span></p>
            
            
            <p id="LiP_1.70.202">
               sā tamobahulā yasmāt tato rātrirniyāmikā <br />
               āvṛtāstamasā rātrau prajāstasmātsvapantyuta //
                <span class="ref">LiP_1,70.202</span></p>
            
            
            <p id="LiP_1.70.203">
               sṛṣṭvāsurāṃstataḥ so vai tanumanyāmagṛhṇata <br />
               avyaktāṃ sattvabahulāṃ tatastāṃ so 'bhyapūjayat //
                <span class="ref">LiP_1,70.203</span></p>
            
            
            <p id="LiP_1.70.204">
               tatastāṃ yuñjatas tasya priyam āsīt prajāpateḥ <br />
               <span class="note">deva:: nirukti</span>
               tato mukhātsamutpannā dīvyatastasya devatāḥ //
                <span class="ref">LiP_1,70.204</span></p>
            
            
            <p id="LiP_1.70.205">
               yato 'sya dīvyato jātās tena devāḥ prakīrtitāḥ <br />
               dhāturdiviti yaḥ proktaḥ krīḍāyāṃ sa vibhāvyate //
                <span class="ref">LiP_1,70.205</span></p>
            
            
            <p id="LiP_1.70.206">
               yasmāttasya tu dīvyanto jajñire tena devatāḥ <br />
               devānsṛṣṭvātha deveśas tanumanyāmapadyata //
                <span class="ref">LiP_1,70.206</span></p>
            
            
            <p id="LiP_1.70.207">
               utsṛṣṭā sā tanustena sadyo 'haḥ samajāyata <br />
               tasmādaho dharmayuktaṃ devatāḥ samupāsate //
                <span class="ref">LiP_1,70.207</span></p>
            
            
            <p id="LiP_1.70.208">
               sattvamātrātmikāmeva tato 'nyāṃ so 'bhyamanyata <br />
               pitṛvanmanyamānasya putrāṃstāndhyāyataḥ prabhoḥ //
                <span class="ref">LiP_1,70.208</span></p>
            
            
            <p id="LiP_1.70.209">
               pitaro hyupapakṣābhyāṃ rātryahṇor antare 'bhavan <br />
               tasmātte pitaro devāḥ pitṛtvaṃ tena teṣu tat //
                <span class="ref">LiP_1,70.209</span></p>
            
            
            <p id="LiP_1.70.210">
               yayā sṛṣṭāstu pitaras tanuṃ tāṃ sa vyapohata <br />
               sāpaviddhā tanustena sadyaḥ saṃdhyā vyajāyata //
                <span class="ref">LiP_1,70.210</span></p>
            
            
            <p id="LiP_1.70.211">
               yasmādahardevatānāṃ rātriryā sāsurī smṛtā <br />
               tayormadhye tu paitrī yā tanuḥ sā tu garīyasī //
                <span class="ref">LiP_1,70.211</span></p>
            
            
            <p id="LiP_1.70.212">
               tasmāddevā surāḥ sarve ṛṣayo mānavās tathā <br />
               upāsante mudāyuktā rātryahṇor madhyamāṃ tanum //
                <span class="ref">LiP_1,70.212</span></p>
            
            
            <p id="LiP_1.70.213">
               tato hyanyāṃ punarbrahmā tanuṃ vai samagṛhṇata <br />
               rajomātrātmikāyāṃ tu manasā so 'sṛjatprabhuḥ //
                <span class="ref">LiP_1,70.213</span></p>
            
            
            <p id="LiP_1.70.214">
               rajaḥpriyāṃstataḥ so 'tha mānasānasṛjatsutān <br />
               manasvinastatastasya mānavā jajñire sutāḥ //
                <span class="ref">LiP_1,70.214</span></p>
            
            
            <p id="LiP_1.70.215">
               sṛṣṭvā punaḥ prajāścāpi svāṃ tanuṃ tām apohata <br />
               sāpaviddhā tanustena jyotsnā sadyastvajāyata //
                <span class="ref">LiP_1,70.215</span></p>
            
            
            <p id="LiP_1.70.216">
               yasmādbhavanti saṃhṛṣṭā jyotsnāyā udbhave prajāḥ <br />
               ityetāstanavastena hy apaviddhā mahātmanā //
                <span class="ref">LiP_1,70.216</span></p>
            
            
            <p id="LiP_1.70.217">
               sadyo rātryahanī caiva saṃdhyā jyotsnā ca jajñire <br />
               jyotsnā saṃdhyā ahaścaiva sattvamātrātmakaṃ trayam //
                <span class="ref">LiP_1,70.217</span></p>
            
            
            <p id="LiP_1.70.218">
               tamomātrātmikā rātriḥ sā vai tasmānniśātmikā <br />
               tasmāddevā divātanvā tuṣṭyā sṛṣṭā mukhāttu vai //
                <span class="ref">LiP_1,70.218</span></p>
            
            
            <p id="LiP_1.70.219">
               yasmātteṣāṃ divā janma balinastena vai divā <br />
               tanvā yayāsurān rātrau jaghanādasṛjatprabhuḥ //
                <span class="ref">LiP_1,70.219</span></p>
            
            
            <p id="LiP_1.70.220">
               prāṇebhyo niśijanmāno balino niśi tena te <br />
               etānyeva bhaviṣyāṇāṃ devānāmasuraiḥ saha //
                <span class="ref">LiP_1,70.220</span></p>
            
            
            <p id="LiP_1.70.221">
               pitṝṇāṃ mānavānāṃ ca atītānāgateṣu vai <br />
               manvantareṣu sarveṣu nimittāni bhavanti hi //
                <span class="ref">LiP_1,70.221</span></p>
            
            
            <p id="LiP_1.70.222">
               jyotsnā rātryahanī saṃdhyā catvāryaṃbhāṃsi tāni vai <br />
               bhānti yasmāt tato 'ṃbhāṃsi śabdo 'yaṃ sumanīṣibhiḥ //
                <span class="ref">LiP_1,70.222</span></p>
            
            
            <p id="LiP_1.70.223">
               bhātirdīptau nigaditaḥ punaścātha prajāpatiḥ <br />
               so 'mbhāṃsyetāni sṛṣṭvā tu devamānuṣadānavān //
                <span class="ref">LiP_1,70.223</span></p>
            
            
            <p id="LiP_1.70.224">
               pitṝṃścaiva sṛjattanvā ātmanā vividhānpunaḥ <br />
               <span class="note">origin of Rākṣasas</span>
               tāmutsṛjya tanuṃ jyotsnāṃ tato 'nyāṃ prāpya sa prabhuḥ //
                <span class="ref">LiP_1,70.224</span></p>
            
            
            <p id="LiP_1.70.225">
               mūrtiṃ tamorajaḥprāyāṃ punarevābhyapūjayat <br />
               andhakāre kṣudhāviṣṭāṃs tato 'nyān so 'sṛjat prabhuḥ //
                <span class="ref">LiP_1,70.225</span></p>
            
            
            <p id="LiP_1.70.226">
               tena sṛṣṭāḥ kṣudhātmāno aṃbhāṃsyādātum udyatāḥ <br />
               ambhāṃsyetāni rakṣāma uktavantastu teṣu ye //
                <span class="ref">LiP_1,70.226</span></p>
            
            
            <p id="LiP_1.70.227">
               rākṣasā nāma te yasmāt kṣudhāviṣṭā niśācarāḥ <br />
               ye 'bruvan yakṣamo 'mbhāṃsi teṣāṃ hṛṣṭāḥ parasparam //
                <span class="ref">LiP_1,70.227</span></p>
            
            
            <p id="LiP_1.70.228">
               tena te karmaṇā yakṣā guhyakā gūḍhakarmaṇā <br />
               rakṣeti pālane cāpi dhātureṣa vibhāṣyate //
                <span class="ref">LiP_1,70.228</span></p>
            
            
            <p id="LiP_1.70.229">
               evaṃ ca yakṣatir dhātur bhakṣaṇe sa nirucyate <br />
               <span class="note">origin/nirukti of snakes</span>
               taṃ dṛṣṭvā hyapriyeṇāsya keśāḥ śīrṇāstu dhīmataḥ //
                <span class="ref">LiP_1,70.229</span></p>
            
            
            <p id="LiP_1.70.230">
               te śīrṇāścotthitā hyūrdhvaṃ te caivārurudhuḥ prabhum <br />
               hīnāstacchiraso vālā yasmāccaivāvasarpiṇaḥ //
                <span class="ref">LiP_1,70.230</span></p>
            
            
            <p id="LiP_1.70.231">
               vyālātmānaḥ smṛtā vālā hīnatvādahayaḥ smṛtāḥ <br />
               patatvātpannagāścaiva sarpāścaivāvasarpaṇāt //
                <span class="ref">LiP_1,70.231</span></p>
            
            
            <p id="LiP_1.70.232">
               tasya krodhodbhavo yo 'sau agnigarbhaḥ sudāruṇaḥ <br />
               sa tu sarpān sahotpannān āviveśa viṣātmakaḥ //
                <span class="ref">LiP_1,70.232</span></p>
            
            
            <p id="LiP_1.70.233">
               sarpānsṛṣṭvā tataḥ kruddhaḥ krodhātmāno vinirmame <br />
               varṇena kapiśenogrās te bhūtāḥ piśitāśanāḥ //
                <span class="ref">LiP_1,70.233</span></p>
            
            
            <p id="LiP_1.70.234">
               bhūtatvātte smṛtā bhūtāḥ piśācāḥ piśitāśanāt <br />
               <span class="note">origin/nirukti of Gandharvas</span>
               prasannaṃ gāyatastasya gandharvā jajñire yadā //
                <span class="ref">LiP_1,70.234</span></p>
            
            
            <p id="LiP_1.70.235">
               dhayatītyeṣa vai dhātuḥ pānatve paripaṭhyate <br />
               dhayanto jajñire vācaṃ gandharvāstena te smṛtāḥ //
                <span class="ref">LiP_1,70.235</span></p>
            
            
            <p id="LiP_1.70.236">
               aṣṭasvetāsu sṛṣṭāsu devayoniṣu sa prabhuḥ <br />
               <span class="note">creation of animals</span>
               tataḥ svacchandato 'nyāni vayāṃsi vayasāsṛjat //
                <span class="ref">LiP_1,70.236</span></p>
            
            
            <p id="LiP_1.70.237">
               svacchandataḥ svacchandāṃsi vayasā ca vayāṃsi ca <br />
               paśūnsṛṣṭvā sa deveśo 'sṛjatpakṣigaṇānapi //
                <span class="ref">LiP_1,70.237</span></p>
            
            
            <p id="LiP_1.70.238">
               mukhato 'jāḥ sasarjātha vakṣasaś cāvayo 'sṛjat <br />
               gāścaivāthodarādbrahmā pārśvābhyāṃ ca vinirmame //
                <span class="ref">LiP_1,70.238</span></p>
            
            
            <p id="LiP_1.70.239">
               padbhyāṃ cāśvān samātaṅgān rāsabhān āvayān mṛgān <br />
               uṣṭrānaśvatarāṃścaiva tathānyāścaiva jātayaḥ //
                <span class="ref">LiP_1,70.239</span></p>
            
            
            <p id="LiP_1.70.240">
               oṣadhyaḥ phalamūlinyo romabhyastasya jajñire <br />
               evaṃ paśvoṣadhīḥ sṛṣṭvā yūyujat so 'dhvare prabhuḥ //
                <span class="ref">LiP_1,70.240</span></p>
            
            
            <p id="LiP_1.70.241">
               gaurajaḥ pūruṣo meṣo hy aśvo 'śvataragardabhau <br />
               etāngrāmyānpaśūnāhur āraṇyānvai nibodhata //
                <span class="ref">LiP_1,70.241</span></p>
            
            
            <p id="LiP_1.70.242">
               śvāpado dvikhuro hastī vānarāḥ pakṣipañcamāḥ <br />
               audakāḥ paśavaḥ ṣaṣṭhāḥ saptamāstu sarīsṛpāḥ //
                <span class="ref">LiP_1,70.242</span></p>
            
            
            <p id="LiP_1.70.243">
               mahiṣā gavayākṣāś ca plavaṃgāḥ śarabhā vṛkāḥ <br />
               siṃhastu saptamasteṣām āraṇyāḥ paśavaḥ smṛtāḥ //
                <span class="ref">LiP_1,70.243</span></p>
            <span class="note">creation of sacrifice</span>
            
            <p id="LiP_1.70.244">
               gāyatraṃ ca ṛcaṃ caiva trivṛtsāmarathaṃtaram <br />
               agniṣṭomaṃ ca yajñānāṃ nirmame prathamān mukhāt //
                <span class="ref">LiP_1,70.244</span></p>
            
            
            <p id="LiP_1.70.245">
               yajūṃṣi traiṣṭubhaṃ chandastomaṃ pañcadaśaṃ tathā <br />
               bṛhatsāma tathokthyaṃ ca dakṣiṇādasṛjanmukhāt //
                <span class="ref">LiP_1,70.245</span></p>
            
            
            <p id="LiP_1.70.246">
               sāmāni jagatīchandastomaṃ saptadaśaṃ tathā <br />
               vairūpamatirātraṃ ca paścimādasṛjanmukhāt //
                <span class="ref">LiP_1,70.246</span></p>
            
            
            <p id="LiP_1.70.247">
               ekaviṃśamatharvāṇam āptoryāmāṇam eva ca <br />
               anuṣṭubhaṃ savairājam uttarādasṛjanmukhāt //
                <span class="ref">LiP_1,70.247</span></p>
            
            
            <p id="LiP_1.70.248">
               vidyuto 'śanimeghāṃś ca rohitendradhanūṃṣi ca <br />
               tejāṃsi ca sasarjādau kalpasya bhagavānprabhuḥ //
                <span class="ref">LiP_1,70.248</span></p>
            
            
            <p id="LiP_1.70.249">
               uccāvacāni bhūtāni gātrebhyastasya jajñire <br />
               brahmaṇastu prajāsargaṃ sṛjato hi prajāpateḥ //
                <span class="ref">LiP_1,70.249</span></p>
            
            
            <p id="LiP_1.70.250">
               sṛṣṭvā catuṣṭayaṃ pūrvaṃ devāsuranarānpitṝn <br />
               tato 'sṛjat sa bhūtāni sthāvarāṇi carāṇi ca //
                <span class="ref">LiP_1,70.250</span></p>
            
            
            <p id="LiP_1.70.251">
               yakṣānpiśācān gandharvāṃs tv athaivāpsarasāṃ gaṇān <br />
               narakinnararakṣāṃsi vayaḥpaśumṛgoragān //
                <span class="ref">LiP_1,70.251</span></p>
            
            
            <p id="LiP_1.70.252">
               avyayaṃ ca vyayaṃ cāpi yadidaṃ sthāṇujaṅgamam <br />
               teṣāṃ vai yāni karmāṇi prāksṛṣṭyāṃ pratipedire //
                <span class="ref">LiP_1,70.252</span></p>
            
            
            <p id="LiP_1.70.253">
               tānyeva pratipadyante sṛjyamānāḥ punaḥ punaḥ <br />
               hiṃsrāhiṃsre mṛdukrūre dharmādharme nṛtānṛte //
                <span class="ref">LiP_1,70.253</span></p>
            
            
            <p id="LiP_1.70.254">
               tadbhāvitāḥ prapadyante tasmāttattasya rocate <br />
               mahābhūteṣu sṛṣṭeṣu indriyārtheṣu mūrtiṣu //
                <span class="ref">LiP_1,70.254</span></p>
            
            
            <p id="LiP_1.70.255">
               viniyogaṃ ca bhūtānāṃ dhātaiva vyadadhāt svayam <br />
               kecitpuruṣakāraṃ tu prāhuḥ karma sumānavāḥ //
                <span class="ref">LiP_1,70.255</span></p>
            
            
            <p id="LiP_1.70.256">
               daivamityapare viprāḥ svabhāvaṃ bhūtacintakāḥ <br />
               pauruṣaṃ karma daivaṃ ca phalavṛttisvabhāvataḥ //
                <span class="ref">LiP_1,70.256</span></p>
            
            
            <p id="LiP_1.70.257">
               na caikaṃ na pṛthagbhāvam adhikaṃ na tato viduḥ <br />
               etadevaṃ ca naikaṃ ca nāmabhedena nāpyubhe //
                <span class="ref">LiP_1,70.257</span></p>
            
            
            <p id="LiP_1.70.258">
               karmasthā viṣamaṃ brūyuḥ sattvasthāḥ samadarśanāḥ <br />
               nāma rūpaṃ ca bhūtānāṃ kṛtānāṃ ca prapañcanam //
                <span class="ref">LiP_1,70.258</span></p>
            
            
            <p id="LiP_1.70.259">
               vedaśabdebhya evādau nirmame sa maheśvaraḥ <br />
               ṛṣīṇāṃ nāmadheyāni yāś ca vedeṣu vṛttayaḥ //
                <span class="ref">LiP_1,70.259</span></p>
            
            
            <p id="LiP_1.70.260">
               śarvaryante prasūtānāṃ tānyevaibhyo dadātyajaḥ <br />
               evaṃvidhāḥ sṛṣṭayastu brahmaṇo 'vyaktajanmanaḥ //
                <span class="ref">LiP_1,70.260</span></p>
            
            
            <p id="LiP_1.70.261">
               śarvaryante pradṛśyante siddhimāśritya mānasīm <br />
               evaṃbhūtāni sṛṣṭāni sthāvarāṇi carāṇi ca //
                <span class="ref">LiP_1,70.261</span></p>
            
            
            <p id="LiP_1.70.262">
               yadāsya tāḥ prajāḥ sṛṣṭā na vyavardhanta sattamāḥ <br />
               tamomātrāvṛto brahmā tadā śokena duḥkhitaḥ //
                <span class="ref">LiP_1,70.262</span></p>
            
            
            <p id="LiP_1.70.263">
               tataḥ sa vidadhe buddhim arthaniścayagāminīm <br />
               athātmani samadrākṣīt tamomātrāṃ niyāmikām //
                <span class="ref">LiP_1,70.263</span></p>
            
            
            <p id="LiP_1.70.264">
               rajaḥsattvaṃ parityajya vartamānāṃ svadharmataḥ <br />
               tataḥ sa tena duḥkhena duḥkhaṃ cakre jagatpatiḥ //
                <span class="ref">LiP_1,70.264</span></p>
            
            
            <p id="LiP_1.70.265">
               tamaś ca vyanudatpaścād rajaḥ sattvaṃ tamāvṛṇot <br />
               <span class="note">origin of adharma and hiṃsā</span>
               tattamaḥ pratinunnaṃ vai mithunaṃ samajāyata //
                <span class="ref">LiP_1,70.265</span></p>
            
            
            <p id="LiP_1.70.266">
               adharmastamaso jajñe hiṃsā śokādajāyata <br />
               tatastasminsamudbhūte mithune dāruṇātmike //
                <span class="ref">LiP_1,70.266</span></p>
            <span class="note">Śatarūpā</span>
            
            <p id="LiP_1.70.267">
               gatāsur bhagavān āsīt prītiś cainam aśiśriyat <br />
               svāṃ tanuṃ sa tato brahmā tāmapohata bhāsvarām //
                <span class="ref">LiP_1,70.267</span></p>
            
            
            <p id="LiP_1.70.268">
               dvidhā kṛtvā svakaṃ deham ardhena puruṣo 'bhavat <br />
               ardhena nārī sā tasya śatarūpā vyajāyata //
                <span class="ref">LiP_1,70.268</span></p>
            
            
            <p id="LiP_1.70.269">
               prakṛtiṃ bhūtadhātrīṃ tāṃ kāmādvai sṛṣṭavānprabhuḥ <br />
               sā divaṃ pṛthivīṃ caiva mahimnā vyāpyadhiṣṭhitā //
                <span class="ref">LiP_1,70.269</span></p>
            
            
            <p id="LiP_1.70.270">
               brahmaṇaḥ sā tanuḥ pūrvā divamāvṛtya tiṣṭhati <br />
               yā tvardhātsṛjato nārī śatarūpā vyajāyata //
                <span class="ref">LiP_1,70.270</span></p>
            
            
            <p id="LiP_1.70.271">
               sā devī niyutaṃ taptvā tapaḥ paramaduścaram <br />
               bhartāraṃ dīptayaśasaṃ puruṣaṃ pratyapadyata //
                <span class="ref">LiP_1,70.271</span></p>
            
            
            <p id="LiP_1.70.272">
               sa vai svāyaṃbhuvaḥ pūrvaṃ puruṣo manurucyate <br />
               tasyaiva saptatiyugaṃ manvantaramihocyate //
                <span class="ref">LiP_1,70.272</span></p>
            
            
            <p id="LiP_1.70.273">
               lebhe sa puruṣaḥ patnīṃ śatarūpām ayonijām <br />
               tayā sārdhaṃ sa ramate tasmātsā ratirucyate //
                <span class="ref">LiP_1,70.273</span></p>
            
            
            <p id="LiP_1.70.274">
               prathamaḥ saṃprayogātmā kalpādau samapadyata <br />
               <span class="note">Manu creates the creatures</span>
               virājam asṛjad brahmā so 'bhavat puruṣo virāṭ //
                <span class="ref">LiP_1,70.274</span></p>
            
            
            <p id="LiP_1.70.275">
               samrāṭ ca śatarūpā vai vairājaḥ sa manuḥ smṛtaḥ <br />
               sa vairājaḥ prajāsargaṃ sasarja puruṣo manuḥ //
                <span class="ref">LiP_1,70.275</span></p>
            
            
            <p id="LiP_1.70.276">
               vairājātpuruṣād vīrāc chatarūpā vyajāyata <br />
               priyavratottānapādau putrau dvau lokasaṃmatau //
                <span class="ref">LiP_1,70.276</span></p>
            
            
            <p id="LiP_1.70.277">
               kanye dve ca mahābhāge yābhyāṃ jātā imāḥ prajāḥ <br />
               devī nāma tathākūtiḥ prasūtiścaiva te ubhe //
                <span class="ref">LiP_1,70.277</span></p>
            
            
            <p id="LiP_1.70.278">
               svāyaṃbhuvaḥ prasūtiṃ tu dakṣāya pradadau prabhuḥ <br />
               prāṇo dakṣa iti jñeyaḥ saṃkalpo manurucyate //
                <span class="ref">LiP_1,70.278</span></p>
            
            
            <p id="LiP_1.70.279">
               ruceḥ prajāpateḥ so 'tha ākūtiṃ pratyapādayat <br />
               ākūtyāṃ mithunaṃ jajñe mānasasya ruceḥ śubham //
                <span class="ref">LiP_1,70.279</span></p>
            
            
            <p id="LiP_1.70.280">
               yajñaś ca dakṣiṇā caiva yamalau saṃbabhūvatuḥ <br />
               yajñasya dakṣiṇāyāṃ tu putrā dvādaśa jajñire //
                <span class="ref">LiP_1,70.280</span></p>
            
            
            <p id="LiP_1.70.281">
               yāmā iti samākhyātā devāḥ svāyaṃbhuve 'ntare <br />
               etasya putrā yajñasya tasmādyāmāś ca te smṛtāḥ //
                <span class="ref">LiP_1,70.281</span></p>
            
            
            <p id="LiP_1.70.282">
               ajitaścaiva śukraś ca gaṇau dvau brahmaṇā kṛtau <br />
               yāmāḥ pūrvaṃ prajātā ye te 'bhavaṃstu divaukasaḥ //
                <span class="ref">LiP_1,70.282</span></p>
            
            
            <p id="LiP_1.70.283">
               svāyaṃbhuvasutāyāṃ tu prasūtyāṃ lokamātaraḥ <br />
               tasyāṃ kanyāścaturviṃśad dakṣas tvajanayat prabhuḥ //
                <span class="ref">LiP_1,70.283</span></p>
            
            
            <p id="LiP_1.70.284">
               sarvāstāś ca mahābhāgāḥ sarvāḥ kamalalocanāḥ <br />
               bhogavatyaś ca tāḥ sarvāḥ sarvāstā yogamātaraḥ //
                <span class="ref">LiP_1,70.284</span></p>
            
            
            <p id="LiP_1.70.285">
               sarvāś ca brahmavādinyaḥ sarvā viśvasya mātaraḥ <br />
               śraddhā lakṣmīrdhṛtistuṣṭiḥ puṣṭirmedhā kriyā tathā //
                <span class="ref">LiP_1,70.285</span></p>
            
            
            <p id="LiP_1.70.286">
               buddhirlajjā vapuḥ śāntiḥ siddhiḥ kīrtistrayodaśa <br />
               patnyarthaṃ pratijagrāha dharmo dākṣāyaṇīḥ prabhuḥ //
                <span class="ref">LiP_1,70.286</span></p>
            
            
            <p id="LiP_1.70.287">
               dārāṇyetāni vai tasya vihitāni svayaṃbhuvā <br />
               tābhyaḥ śiṣṭāyavīyasya ekādaśa sulocanāḥ //
                <span class="ref">LiP_1,70.287</span></p>
            <span class="note">daughters and grandchildren of Dakṣa</span>
            
            <p id="LiP_1.70.288">
               satī khyātyatha saṃbhūtiḥ smṛtiḥ prītiḥ kṣamā tathā <br />
               saṃnatiścānasūyā ca ūrjā svāhā svadhā tathā //
                <span class="ref">LiP_1,70.288</span></p>
            
            
            <p id="LiP_1.70.289">
               tās tathā pratyapadyanta punaranye maharṣayaḥ <br />
               rudro bhṛgur marīciś ca aṅgirāḥ pulahaḥ kratuḥ //
                <span class="ref">LiP_1,70.289</span></p>
            
            
            <p id="LiP_1.70.290">
               pulastyo 'trir vasiṣṭhaś ca pitaro 'gnistathaiva ca <br />
               satīṃ bhavāya prāyacchat khyātiṃ ca bhṛgave tataḥ //
                <span class="ref">LiP_1,70.290</span></p>
            
            
            <p id="LiP_1.70.291">
               marīcaye ca saṃbhūtiṃ smṛtimaṅgirase dadau <br />
               prītiṃ caiva pulastyāya kṣamāṃ vai pulahāya ca //
                <span class="ref">LiP_1,70.291</span></p>
            
            
            <p id="LiP_1.70.292">
               kratave saṃnatiṃ nāma anasūyāṃ tathātraye <br />
               ūrjāṃ dadau vasiṣṭhāya svāhāmapyagnaye dadau //
                <span class="ref">LiP_1,70.292</span></p>
            
            
            <p id="LiP_1.70.293">
               svadhāṃ caiva pitṛbhyastu tāsvapatyā nibodhata <br />
               etāḥ sarvā mahābhāgāḥ prajāsvanusṛtāḥ sthitāḥ //
                <span class="ref">LiP_1,70.293</span></p>
            
            
            <p id="LiP_1.70.294">
               manvantareṣu sarveṣu yāvadābhūtasaṃplavam <br />
               śraddhā kāmaṃ vijajñe vai darpo lakṣmīsutaḥ smṛtaḥ //
                <span class="ref">LiP_1,70.294</span></p>
            
            
            <p id="LiP_1.70.295">
               dhṛtyāstu niyamaḥ putras tuṣṭyāḥ saṃtoṣa eva ca <br />
               puṣṭyā lobhaḥ sutaścāpi medhāputraḥ śrutas tathā //
                <span class="ref">LiP_1,70.295</span></p>
            
            
            <p id="LiP_1.70.296">
               kriyāyāmabhavatputro daṇḍaḥ samaya eva ca <br />
               buddhyāṃ bodhaḥ sutas tadvat pramādo 'pyupajāyata //
                <span class="ref">LiP_1,70.296</span></p>
            
            
            <p id="LiP_1.70.297">
               lajjāyāṃ vinayaḥ putro vyavasāyo vasoḥ sutaḥ <br />
               kṣemaḥ śāntisutaścāpi sukhaṃ siddhervyajāyata //
                <span class="ref">LiP_1,70.297</span></p>
            
            
            <p id="LiP_1.70.298">
               yaśaḥ kīrtisutaścāpi ityete dharmasūnavaḥ <br />
               kāmasya harṣaḥ putro vai devyāṃ prītyāṃ vyajāyata //
                <span class="ref">LiP_1,70.298</span></p>
            
            
            <p id="LiP_1.70.299">
               ityeṣa vai sutodarkaḥ sargo dharmasya kīrtitaḥ <br />
               jajñe hiṃsā tvadharmādvai nikṛtiṃ cānṛtaṃ sutam //
                <span class="ref">LiP_1,70.299</span></p>
            
            
            <p id="LiP_1.70.300">
               nikṛtyāṃ tu dvayaṃ jajñe bhayaṃ naraka eva ca <br />
               māyā ca vedanā cāpi mithunadvayametayoḥ //
                <span class="ref">LiP_1,70.300</span></p>
            
            
            <p id="LiP_1.70.301">
               bhūyo jajñe 'tha vai māyā mṛtyuṃ bhūtāpahāriṇam <br />
               vedanāyāḥ sutaścāpi duḥkhaṃ jajñe ca rauravaḥ //
                <span class="ref">LiP_1,70.301</span></p>
            
            
            <p id="LiP_1.70.302">
               mṛtyor vyādhijarāśokakrodhāsūyāś ca jajñire <br />
               duḥkhottarāḥ sutā hyete sarve cādharmalakṣaṇāḥ //
                <span class="ref">LiP_1,70.302</span></p>
            
            
            <p id="LiP_1.70.303">
               naiṣāṃ bhāryāstu putrāś ca sarve hyete parigrahāḥ <br />
               ityeṣa tāmasaḥ sargo jajñe dharmaniyāmakaḥ //
                <span class="ref">LiP_1,70.303</span></p>
            <span class="note">Śiva creates mental + immortal sons = Rudras</span>
            
            <p id="LiP_1.70.304">
               prajāḥ sṛjeti vyādiṣṭo brahmaṇā nīlalohitaḥ <br />
               so 'bhidhyāya satīṃ bhāryāṃ nirmame hyātmasaṃbhavān //
                <span class="ref">LiP_1,70.304</span></p>
            
            
            <p id="LiP_1.70.305">
               nādhikānna ca hīnāṃstān mānasānātmanaḥ samān <br />
               sahasraṃ hi sahasrāṇāṃ so 'sṛjat kṛttivāsasaḥ //
                <span class="ref">LiP_1,70.305</span></p>
            
            
            <p id="LiP_1.70.306">
               tulyānevātmanaḥ sarvān rūpatejobalaśrutaiḥ <br />
               piṅgalānsaniṣaṅgāṃś ca sakapardānsalohitān //
                <span class="ref">LiP_1,70.306</span></p>
            
            
            <p id="LiP_1.70.307">
               viśiṣṭān harikeśāṃś ca dṛṣṭighnāṃś ca kapālinaḥ <br />
               mahārūpānvirūpāṃś ca viśvarūpān svarūpiṇaḥ //
                <span class="ref">LiP_1,70.307</span></p>
            
            
            <p id="LiP_1.70.308">
               rathinaścarmiṇaścaiva varmiṇaś ca varūthinaḥ <br />
               sahasraśatabāhūṃś ca divyān bhaumāntarikṣagān //
                <span class="ref">LiP_1,70.308</span></p>
            
            
            <p id="LiP_1.70.309">
               sthūlaśīrṣān aṣṭadaṃṣṭrān dvijihvāṃs tāṃs trilocanān <br />
               annādān piśitāśāṃś ca ājyapānsomapānapi //
                <span class="ref">LiP_1,70.309</span></p>
            
            
            <p id="LiP_1.70.310">
               mīḍhuṣo 'tikapālāṃś ca śitikaṇṭhordhvaretasaḥ <br />
               havyādāñchrutadharmāṃś ca dharmiṇo hyatha barhiṇaḥ //
                <span class="ref">LiP_1,70.310</span></p>
            
            
            <p id="LiP_1.70.311">
               āsīnāndhāvataścaiva pañcabhūtānsahasraśaḥ <br />
               adhyāpino 'dhyāyinaś ca japato yuñjatas tathā //
                <span class="ref">LiP_1,70.311</span></p>
            
            
            <p id="LiP_1.70.312">
               dhūmavanto jvalantaś ca nadīmanto 'tidīptinaḥ <br />
               vṛddhānbuddhimataścaiva brahmiṣṭhāñśubhadarśanān //
                <span class="ref">LiP_1,70.312</span></p>
            
            
            <p id="LiP_1.70.313">
               nīlagrīvān sahasrākṣān sarvāṃścātha kṣamākarān <br />
               adṛśyānsarvabhūtānāṃ mahāyogānmahaujasaḥ //
                <span class="ref">LiP_1,70.313</span></p>
            
            
            <p id="LiP_1.70.314">
               bhramanto 'bhidravantaś ca plavantaś ca sahasraśaḥ <br />
               ayātayāmān asṛjad rudrānetān surottamān //
                <span class="ref">LiP_1,70.314</span></p>
            
            
            <p id="LiP_1.70.315">
               brahmā dṛṣṭvābravīdenaṃ māsrākṣīrīdṛśīḥ prajāḥ <br />
               sraṣṭavyā nātmanastulyāḥ prajā deva namo 'stu te //
                <span class="ref">LiP_1,70.315</span></p>
            
            
            <p id="LiP_1.70.316">
               anyāḥ sṛja tvaṃ bhadraṃ te prajā vai mṛtyusaṃyutāḥ <br />
               nārapsyante hi karmāṇi prajāvagatamṛtyavaḥ //
                <span class="ref">LiP_1,70.316</span></p>
            
            
            <p id="LiP_1.70.317">
               evamukto 'bravīdenaṃ nāhaṃ mṛtyujarānvitāḥ <br />
               prajāḥ srakṣyāmi bhadraṃ te sthito 'haṃ tvaṃ sṛja prajāḥ //
                <span class="ref">LiP_1,70.317</span></p>
            
            
            <p id="LiP_1.70.318">
               ete ye vai mayā sṛṣṭā virūpā nīlalohitāḥ <br />
               sahasrāṇāṃ sahasraṃ tu ātmano niḥsṛtāḥ prajāḥ //
                <span class="ref">LiP_1,70.318</span></p>
            
            
            <p id="LiP_1.70.319">
               ete devā bhaviṣyanti rudrā nāma mahābalāḥ <br />
               pṛthivyāmantarikṣe ca dikṣu caiva pariśritāḥ //
                <span class="ref">LiP_1,70.319</span></p>
            
            
            <p id="LiP_1.70.320">
               śatarudrāḥ samātmāno bhaviṣyantīti yājñikāḥ <br />
               yajñabhājo bhaviṣyanti sarvadevagaṇaiḥ saha //
                <span class="ref">LiP_1,70.320</span></p>
            
            
            <p id="LiP_1.70.321">
               manvantareṣu ye devā bhaviṣyantīha bhedataḥ <br />
               sārdhaṃ tair ījyamānās te sthāsyantīha ā yugakṣayāt //
                <span class="ref">LiP_1,70.321</span></p>
            
            
            <p id="LiP_1.70.322">
               evamuktastadā brahmā mahādevena dhīmatā <br />
               pratyuvāca namaskṛtya hṛṣyamāṇaḥ prajāpatiḥ //
                <span class="ref">LiP_1,70.322</span></p>
            
            
            <p id="LiP_1.70.323">
               evaṃ bhavatu bhadraṃ te yathā te vyāhṛtaṃ vibho <br />
               brahmaṇā samanujñāte tathā sarvamabhūtkila //
                <span class="ref">LiP_1,70.323</span></p>
            
            
            <p id="LiP_1.70.324">
               tataḥ prabhṛti deveśo na cāsūyata vai prajāḥ <br />
               ūrdhvaretāḥ sthitaḥ sthāṇur yāvadābhūtasaṃplavam //
                <span class="ref">LiP_1,70.324</span></p>
            
            
            <p id="LiP_1.70.325">
               yasmāduktaḥ sthito 'smīti tasmātsthāṇuriti smṛtaḥ <br />
               <span class="note">Śiva transforms into Ardhanārīśvara</span>
               eṣa devo mahādevaḥ puruṣo 'rkasamadyutiḥ //
                <span class="ref">LiP_1,70.325</span></p>
            
            
            <p id="LiP_1.70.326">
               ardhanārīnaravapus tejasā jvalanopamaḥ <br />
               svecchayāsau dvidhābhūtaḥ pṛthak strī puruṣaḥ pṛthak //
                <span class="ref">LiP_1,70.326</span></p>
            
            
            <p id="LiP_1.70.327">
               sa evaikādaśārdhena sthito 'sau parameśvaraḥ <br />
               tatra yā sā mahābhāgā śaṅkarasyārdhakāyinī //
                <span class="ref">LiP_1,70.327</span></p>
            
            
            <p id="LiP_1.70.328">
               prāguktā tu mahādevī strī saiveha satī hyabhūt <br />
               hitāya jagatāṃ devī dakṣeṇārādhitā purā //
                <span class="ref">LiP_1,70.328</span></p>
            <span class="note">forms of Devī/Durgā</span>
            
            <p id="LiP_1.70.329">
               kāryārthaṃ dakṣiṇaṃ tasyāḥ śuklaṃ vāmaṃ tathāsitam <br />
               ātmānaṃ vibhajasveti proktā devena śaṃbhunā //
                <span class="ref">LiP_1,70.329</span></p>
            
            
            <p id="LiP_1.70.330">
               sā tathoktā dvidhābhūtā śuklā kṛṣṇā ca vai dvijāḥ <br />
               tasyā nāmāni vakṣyāmi śṛṇvantu ca samāhitāḥ //
                <span class="ref">LiP_1,70.330</span></p>
            
            
            <p id="LiP_1.70.331">
               svāhā svadhā mahāvidyā medhā lakṣmīḥ sarasvatī <br />
               satī dākṣāyaṇī vidyā icchāśaktiḥ kriyātmikā //
                <span class="ref">LiP_1,70.331</span></p>
            
            
            <p id="LiP_1.70.332">
               aparṇā caikaparṇā ca tathā caivaikapāṭalā <br />
               umā haimavatī caiva kalyāṇī caikamātṛkā //
                <span class="ref">LiP_1,70.332</span></p>
            
            
            <p id="LiP_1.70.333">
               khyātiḥ prajñā mahābhāgā loke gaurīti viśrutā <br />
               gaṇāṃbikā mahādevī nandinī jātavedasī //
                <span class="ref">LiP_1,70.333</span></p>
            
            
            <p id="LiP_1.70.334">
               ekarūpamathaitasyāḥ pṛthagdehavibhāvanāt <br />
               sāvitrī varadā puṇyā pāvanī lokaviśrutā //
                <span class="ref">LiP_1,70.334</span></p>
            
            
            <p id="LiP_1.70.335">
               ājñā āveśanī kṛṣṇā tāmasī sāttvikī śivā <br />
               prakṛtirvikṛtā raudrī durgā bhadrā pramāthinī //
                <span class="ref">LiP_1,70.335</span></p>
            
            
            <p id="LiP_1.70.336">
               kālarātrirmahāmāyā revatī bhūtanāyikā <br />
               dvāparāntavibhāge ca nāmānīmāni suvratāḥ //
                <span class="ref">LiP_1,70.336</span></p>
            
            
            <p id="LiP_1.70.337">
               gautamī kauśikī cāryā caṇḍī kātyāyanī satī <br />
               kumārī yādavī devī varadā kṛṣṇapiṅgalā //
                <span class="ref">LiP_1,70.337</span></p>
            
            
            <p id="LiP_1.70.338">
               barhidhvajā śūladharā paramā brahmacāriṇī <br />
               mahendropendrabhaginī dṛṣadvaty ekaśūladhṛk //
                <span class="ref">LiP_1,70.338</span></p>
            
            
            <p id="LiP_1.70.339">
               aparājitā bahubhujā pragalbhā siṃhavāhinī <br />
               śumbhādidaityahantrī ca mahāmahiṣamardinī //
                <span class="ref">LiP_1,70.339</span></p>
            
            
            <p id="LiP_1.70.340">
               amoghā vindhyanilayā vikrāntā gaṇanāyikā <br />
               devyā nāmavikārāṇi ityetāni yathākramam //
                <span class="ref">LiP_1,70.340</span></p>
            
            
            <p id="LiP_1.70.341">
               bhadrakālyā mayoktāni samyakphalapradāni ca <br />
               ye paṭhanti narāsteṣāṃ vidyate na ca pātakam //
                <span class="ref">LiP_1,70.341</span></p>
            
            
            <p id="LiP_1.70.342">
               araṇye parvate vāpi pure vāpyathavā gṛhe <br />
               rakṣāmetāṃ prayuñjīta jale vātha sthale 'pi vā //
                <span class="ref">LiP_1,70.342</span></p>
            
            
            <p id="LiP_1.70.343">
               vyāghrakumbhīnacorebhyo bhayasthāne viśeṣataḥ <br />
               āpatsvapi ca sarvāsu devyā nāmāni kīrtayet //
                <span class="ref">LiP_1,70.343</span></p>
            
            
            <p id="LiP_1.70.344">
               āryakagrahabhūtaiś ca pūtanāmātṛbhis tathā <br />
               abhyarditānāṃ bālānāṃ rakṣāmetāṃ prayojayet //
                <span class="ref">LiP_1,70.344</span></p>
            
            
            <p id="LiP_1.70.345">
               mahādevīkale dve tu prajñā śrīś ca prakīrtite <br />
               ābhyāṃ devīsahasrāṇi yairvyāptamakhilaṃ jagat //
                <span class="ref">LiP_1,70.345</span></p>
            
            
            <p id="LiP_1.70.346">
               anayā devadevo 'sau satyā rudro maheśvaraḥ <br />
               ātiṣṭhatsarvalokānāṃ hitāya parameśvaraḥ //
                <span class="ref">LiP_1,70.346</span></p>
            
            
            <p id="LiP_1.70.347">
               rudraḥ paśupatiścāsīt purā dagdhaṃ puratrayam <br />
               devāś ca paśavaḥ sarve babhūvustasya tejasā //
                <span class="ref">LiP_1,70.347</span></p>
            
            
            <p id="LiP_1.70.348">
               yaḥ paṭhecchṛṇuyādvāpi ādisargakramaṃ śubham <br />
               sa yāti brahmaṇo lokaṃ śrāvayedvā dvijottamān //
                <span class="ref">LiP_1,70.348</span></p>
            
            
            <p>iti śrīliṅgamahāpurāṇe pūrvabhāge sṛṣṭivistāro nāma saptatitamo 'dhyāyaḥ</p>
            
            </div>
         
         <div id="d1e76799">
            
            ṛṣaya ūcuḥ
            
            <p id="LiP_1.71.1">
               samāsād vistarāccaiva sargaḥ proktastvayā śubhaḥ <br />
               kathaṃ paśupatiścāsīt puraṃ dagdhuṃ maheśvaraḥ //
                <span class="ref">LiP_1,71.1</span></p>
            
            
            <p id="LiP_1.71.2">
               kathaṃ ca paśavaścāsan devāḥ sabrahmakāḥ prabhoḥ <br />
               mayasya tapasā pūrvaṃ sudurgaṃ nirmitaṃ puram //
                <span class="ref">LiP_1,71.2</span></p>
            
            
            <p id="LiP_1.71.3">
               haimaṃ ca rājataṃ divyam ayasmayam anuttamam <br />
               sudurgaṃ devadevena dagdhamityeva naḥ śrutam //
                <span class="ref">LiP_1,71.3</span></p>
            
            
            <p id="LiP_1.71.4">
               kathaṃ dadāha bhagavān bhaganetranipātanaḥ <br />
               ekeneṣunipātena divyenāpi tadā katham //
                <span class="ref">LiP_1,71.4</span></p>
            
            
            <p id="LiP_1.71.5">
               viṣṇunotpāditairbhūtair na dagdhaṃ tatpuratrayam <br />
               purasya saṃbhavaḥ sarvo varalābhaḥ purā śrutaḥ //
                <span class="ref">LiP_1,71.5</span></p>
            
            
            <p id="LiP_1.71.6">
               idānīṃ dahanaṃ sarvaṃ vaktumarhasi suvrata <br />
               teṣāṃ tadvacanaṃ śrutvā sūtaḥ paurāṇikottamaḥ //
                <span class="ref">LiP_1,71.6</span></p>
            
            
            <p id="LiP_1.71.7">
               yathā śrutaṃ tathā prāha vyāsād viśvārthasūcakāt <br />
               sūta uvāca
               trailokyasyāsya śāpāddhi manovākkāyasaṃbhavāt //
                <span class="ref">LiP_1,71.7</span></p>
            
            
            <p id="LiP_1.71.8">
               nihate tārake daitye tāraputre sabāndhave <br />
               skandena vā prayatnena tasya putrā mahābalāḥ //
                <span class="ref">LiP_1,71.8</span></p>
            
            
            <p id="LiP_1.71.9">
               vidyunmālī tārakākṣaḥ kamalākṣaś ca vīryavān <br />
               tapastepurmahātmāno mahābalaparākramāḥ //
                <span class="ref">LiP_1,71.9</span></p>
            
            
            <p id="LiP_1.71.10">
               tapa ugraṃ samāsthāya niyame parame sthitāḥ <br />
               tapasā karśayāmāsur dehān svāndānavottamāḥ //
                <span class="ref">LiP_1,71.10</span></p>
            
            
            <p id="LiP_1.71.11">
               teṣāṃ pitāmahaḥ prīto varadaḥ pradadau varam <br />
               daityā ūcuḥ
               avadhyatvaṃ ca sarveṣāṃ sarvabhūteṣu sarvadā //
                <span class="ref">LiP_1,71.11</span></p>
            
            
            <p id="LiP_1.71.12">
               sahitā varayāmāsuḥ sarvalokapitāmaham <br />
               tān abravīt tadā devo lokānāṃ prabhur avyayaḥ //
                <span class="ref">LiP_1,71.12</span></p>
            
            
            <p id="LiP_1.71.13">
               nāsti sarvāmaratvaṃ vai nivartadhvam ato 'surāḥ <br />
               anyaṃ varaṃ vṛṇīdhvaṃ vai yādṛśaṃ samprarocate //
                <span class="ref">LiP_1,71.13</span></p>
            
            
            <p id="LiP_1.71.14">
               tataste sahitā daityāḥ sampradhārya parasparam <br />
               brahmāṇamabruvandaityāḥ praṇipatya jagadgurum //
                <span class="ref">LiP_1,71.14</span></p>
            
            
            <p id="LiP_1.71.15">
               vayaṃ purāṇi trīṇyeva samāsthāya mahīmimām <br />
               vicariṣyāma lokeśa tvatprasādājjagadguro //
                <span class="ref">LiP_1,71.15</span></p>
            
            
            <p id="LiP_1.71.16">
               tathā varṣasahasreṣu sameṣyāmaḥ parasparam <br />
               ekībhāvaṃ gamiṣyanti purāṇyetāni cānagha //
                <span class="ref">LiP_1,71.16</span></p>
            
            
            <p id="LiP_1.71.17">
               samāgatāni caitāni yo hanyādbhagavaṃstadā <br />
               ekenaiveṣuṇā devaḥ sa no mṛtyurbhaviṣyati //
                <span class="ref">LiP_1,71.17</span></p>
            
            
            <p id="LiP_1.71.18">
               evamastviti tāndevaḥ pratyuktvā prāviśaddivam <br />
               tato mayaḥ svatapasā cakre vīraḥ purāṇyatha //
                <span class="ref">LiP_1,71.18</span></p>
            
            
            <p id="LiP_1.71.19">
               kāñcanaṃ divi tatrāsīd antarikṣe ca rājatam <br />
               āyasaṃ cābhavad bhūmau puraṃ teṣāṃ mahātmanām //
                <span class="ref">LiP_1,71.19</span></p>
            
            
            <p id="LiP_1.71.20">
               ekaikaṃ yojanaśataṃ vistārāyāmataḥ samam <br />
               kāñcanaṃ tārakākṣasya kamalākṣasya rājatam //
                <span class="ref">LiP_1,71.20</span></p>
            
            
            <p id="LiP_1.71.21">
               vidyunmāleścāyasaṃ vai trividhaṃ durgamuttamam <br />
               mayaś ca balavāṃstatra daityadānavapūjitaḥ //
                <span class="ref">LiP_1,71.21</span></p>
            
            
            <p id="LiP_1.71.22">
               hairaṇye rājate caiva kṛṣṇāyasamaye tathā <br />
               ālayaṃ cātmanaḥ kṛtvā tatrāste balavāṃstadā //
                <span class="ref">LiP_1,71.22</span></p>
            
            
            <p id="LiP_1.71.23">
               evaṃ babhūvurdaityānām atidurgāṇi suvratāḥ <br />
               purāṇi trīṇi viprendrās trailokyamiva cāparam //
                <span class="ref">LiP_1,71.23</span></p>
            
            
            <p id="LiP_1.71.24">
               puratraye tadā jāte sarve daityā jagattraye <br />
               puratrayaṃ praviśyaiva babhūvuste balādhikāḥ //
                <span class="ref">LiP_1,71.24</span></p>
            
            
            <p id="LiP_1.71.25">
               kalpadrumasamākīrṇaṃ gajavājisamākulam <br />
               nānāprasādasaṃkīrṇaṃ maṇijālaiḥ samāvṛtam //
                <span class="ref">LiP_1,71.25</span></p>
            
            
            <p id="LiP_1.71.26">
               sūryamaṇḍalasaṃkāśair vimānairviśvatomukhaiḥ <br />
               padmarāgamayaiḥ śubhraiḥ śobhitaṃ candrasaṃnibhaiḥ //
                <span class="ref">LiP_1,71.26</span></p>
            
            
            <p id="LiP_1.71.27">
               prāsādairgopurairdivyaiḥ kailāsaśikharopamaiḥ <br />
               śobhitaṃ tripuraṃ teṣāṃ pṛthakpṛthaganuttamaiḥ //
                <span class="ref">LiP_1,71.27</span></p>
            
            
            <p id="LiP_1.71.28">
               divyastrībhiḥ susampūrṇaṃ gandharvaiḥ siddhacāraṇaiḥ <br />
               rudrālayaiḥ pratigṛhaṃ sāgnihotrair dvijottamāḥ //
                <span class="ref">LiP_1,71.28</span></p>
            
            
            <p id="LiP_1.71.29">
               vāpīkūpataḍāgaiś ca dīrghikābhistu sarvataḥ <br />
               mattamātaṅgayūthaiś ca turaṅgaiś ca suśobhanaiḥ //
                <span class="ref">LiP_1,71.29</span></p>
            
            
            <p id="LiP_1.71.30">
               rathaiś ca vividhākārair vicitrairviśvatomukhaiḥ <br />
               sabhāprapādibhiś caiva krīḍāsthānaiḥ pṛthak pṛthak //
                <span class="ref">LiP_1,71.30</span></p>
            
            
            <p id="LiP_1.71.31">
               vedādhyayanaśālābhir vividhābhiḥ samantataḥ <br />
               adhṛṣyaṃ manasāpyanyair mayasyaiva ca māyayā //
                <span class="ref">LiP_1,71.31</span></p>
            <span class="note">piety of Tripura's inhabitants</span>
            
            <p id="LiP_1.71.32">
               pativratābhiḥ sarvatra sevitaṃ munipuṅgavāḥ <br />
               kṛtvāpi sumahat pāpam apāpaiḥ śaṅkarārcanāt //
                <span class="ref">LiP_1,71.32</span></p>
            
            
            <p id="LiP_1.71.33">
               daityeśvarairmahābhāgaiḥ sadāraiḥ sasutairdvijāḥ <br />
               śrautasmārtārthadharmajñais taddharmanirataiḥ sadā //
                <span class="ref">LiP_1,71.33</span></p>
            
            
            <p id="LiP_1.71.34">
               mahādevetaraṃ tyaktvā devaṃ tasyārcane sthitaiḥ <br />
               vyūḍhoraskair vṛṣaskandhaiḥ sarvāyudhadharaiḥ sadā //
                <span class="ref">LiP_1,71.34</span></p>
            
            
            <p id="LiP_1.71.35">
               sarvadā kṣudhitaiścaiva dāvāgnisadṛśekṣaṇaiḥ <br />
               praśāntaiḥ kupitaiścaiva kubjair vāmanakais tathā //
                <span class="ref">LiP_1,71.35</span></p>
            
            
            <p id="LiP_1.71.36">
               nīlotpaladalaprakhyair nīlakuñcitamūrdhajaiḥ <br />
               nīlādrimerusaṃkāśair nīradopamaniḥsvanaiḥ <br />
               mayena rakṣitaiḥ sarvaiḥ śikṣitairyuddhalālasaiḥ //
                <span class="ref">LiP_1,71.36</span></p>
            
            
            <p id="LiP_1.71.37">
               atha samararataiḥ sadā samantāc chivapadapūjanayā sulabdhavīryaiḥ <br />
               ravimarudamarendrasaṃnikāśaiḥ suramathanaiḥ sudṛḍhaiḥ susevitaṃ tat //
                <span class="ref">LiP_1,71.37</span></p>
            
            
            <p id="LiP_1.71.38">
               sendrā devā dvijaśreṣṭhā drumā dāvāgninā yathā <br />
               puratrayāgninā dagdhā hy abhavan daityavaibhavāt //
                <span class="ref">LiP_1,71.38</span></p>
            
            
            <p id="LiP_1.71.39">
               athaivaṃ te tadā dagdhā devā deveśvaraṃ harim <br />
               abhivandya tadā prāhus tamapratimavarcasam //
                <span class="ref">LiP_1,71.39</span></p>
            
            
            <p id="LiP_1.71.40">
               so 'pi nārāyaṇaḥ śrīmān cintayāmāsa cetasā <br />
               kiṃ kāryaṃ devakāryeṣu bhagavāniti sa prabhuḥ //
                <span class="ref">LiP_1,71.40</span></p>
            
            
            <p id="LiP_1.71.41">
               tadā sasmāra vai yajñaṃ yajñamūrtirjanārdanaḥ <br />
               yajvā yajñabhugīśāno yajvanāṃ phaladaḥ prabhuḥ //
                <span class="ref">LiP_1,71.41</span></p>
            
            
            <p id="LiP_1.71.42">
               tato yajñaḥ smṛtastena devakāryārthasiddhaye <br />
               devaṃ te puruṣaṃ caiva praṇemustuṣṭuvustadā //
                <span class="ref">LiP_1,71.42</span></p>
            
            
            <p id="LiP_1.71.43">
               bhagavānapi taṃ dṛṣṭvā yajñaṃ prāha sanātanam <br />
               sanātanastadā sendrān devān ālokya cācyutaḥ //
                <span class="ref">LiP_1,71.43</span></p>
            
            śrīviṣṇuruvāca
            
            <p id="LiP_1.71.44">
               anenopasadā devā yajadhvaṃ parameśvaram <br />
               puratrayavināśāya jagattrayavibhūtaye //
                <span class="ref">LiP_1,71.44</span></p>
            
            sūta uvāca
            
            <p id="LiP_1.71.45">
               atha tasya vacaḥ śrutvā devadevasya dhīmataḥ <br />
               siṃhanādaṃ mahatkṛtvā yajñeśaṃ tuṣṭuvuḥ surāḥ //
                <span class="ref">LiP_1,71.45</span></p>
            
            
            <p id="LiP_1.71.46">
               tataḥ saṃcintya bhagavān svayameva janārdanaḥ <br />
               punaḥ prāha sa sarvāṃstāṃs tridaśāṃstridaśeśvaraḥ //
                <span class="ref">LiP_1,71.46</span></p>
            
            
            <p id="LiP_1.71.47">
               hatvā dagdhvā ca bhūtāni bhuktvā cānyāyato 'pi vā <br />
               yajedyadi mahādevam apāpo nātra saṃśayaḥ //
                <span class="ref">LiP_1,71.47</span></p>
            
            
            <p id="LiP_1.71.48">
               apāpā naiva hantavyāḥ pāpā eva na saṃśayaḥ <br />
               hantavyāḥ sarvayatnena kathaṃ vadhyāḥ surottamāḥ //
                <span class="ref">LiP_1,71.48</span></p>
            
            
            <p id="LiP_1.71.49">
               asurā durmadāḥ pāpā api devairmahābalaiḥ <br />
               tasmānna vadhyā rudrasya prabhāvāt parameṣṭhinaḥ //
                <span class="ref">LiP_1,71.49</span></p>
            
            
            <p id="LiP_1.71.50">
               ko 'haṃ brahmāthavā devā daityā devārisūdanāḥ <br />
               munayaś ca mahātmānaḥ prasādena vinā prabhoḥ //
                <span class="ref">LiP_1,71.50</span></p>
            
            
            <p id="LiP_1.71.51">
               yaḥ saptaviṃśako nityaḥ parātparataraḥ prabhuḥ <br />
               viśvāmareśvaro vandyo viśvādhāro maheśvaraḥ //
                <span class="ref">LiP_1,71.51</span></p>
            
            
            <p id="LiP_1.71.52">
               sa eva sarvadeveśaḥ sarveṣāmapi śaṅkaraḥ <br />
               līlayā devadaityendravibhāgamakaroddharaḥ //
                <span class="ref">LiP_1,71.52</span></p>
            
            
            <p id="LiP_1.71.53">
               tasyāṃśam ekaṃ sampūjya devā devatvam āgatāḥ <br />
               brahmā brahmatvam āpanno hy ahaṃ viṣṇutvameva ca //
                <span class="ref">LiP_1,71.53</span></p>
            
            
            <p id="LiP_1.71.54">
               tam apūjya jagatyasmin kaḥ pumān siddhimicchati <br />
               tasmāttenaiva hantavyā liṅgārcanavidher balāt //
                <span class="ref">LiP_1,71.54</span></p>
            
            
            <p id="LiP_1.71.55">
               dharmaniṣṭhāś ca te sarve śrautasmārtavidhau sthitāḥ <br />
               tathāpi yajamānena raudreṇopasadā prabhum <br />
               rudramiṣṭvā yathānyāyaṃ jeṣyāmo daityasattamān //
                <span class="ref">LiP_1,71.55</span></p>
            
            
            <p id="LiP_1.71.56">
               satārakākṣeṇa mayena guptaṃ svasthaṃ ca guptaṃ sphaṭikābhamekam <br />
               ko nāma hantuṃ tripuraṃ samartho muktvā trinetraṃ bhagavantamekam //
                <span class="ref">LiP_1,71.56</span></p>
            
            sūta uvāca
            
            <p id="LiP_1.71.57">
               evamuktvā hariśceṣṭvā yajñenopasadā prabhum <br />
               upaviṣṭo dadarśātha bhūtasaṃghānsahasraśaḥ //
                <span class="ref">LiP_1,71.57</span></p>
            
            
            <p id="LiP_1.71.58">
               śūlaśaktigadāhastān ṭaṅkopalaśilāyudhān <br />
               nānāpraharaṇopetān nānāveṣadharāṃstadā //
                <span class="ref">LiP_1,71.58</span></p>
            
            
            <p id="LiP_1.71.59">
               kālāgnirudrasaṃkāśān kālarudropamāṃstadā <br />
               prāha devo hariḥ sākṣāt praṇipatya sthitān prabhuḥ //
                <span class="ref">LiP_1,71.59</span></p>
            
            viṣṇuruvāca
            
            <p id="LiP_1.71.60">
               dagdhvā bhittvā ca bhuktvā ca gatvā daityapuratrayam <br />
               punaryathāgataṃ vīrā gantumarhatha bhūtaye //
                <span class="ref">LiP_1,71.60</span></p>
            
            
            <p id="LiP_1.71.61">
               tataḥ praṇamya deveśaṃ bhūtasaṃghāḥ puratrayam <br />
               praviśya naṣṭāste sarve śalabhā iva pāvakam //
                <span class="ref">LiP_1,71.61</span></p>
            
            
            <p id="LiP_1.71.62">
               tatastu naṣṭāste sarve bhūtā deveśvarājñayā <br />
               nanṛtur mumuduś caiva jagur daityāḥ sahasraśaḥ //
                <span class="ref">LiP_1,71.62</span></p>
            
            
            <p id="LiP_1.71.63">
               tuṣṭuvurdevadeveśaṃ paramātmānamīśvaram <br />
               tataḥ parājitā devā dhvastavīryāḥ kṣaṇena tu //
                <span class="ref">LiP_1,71.63</span></p>
            
            
            <p id="LiP_1.71.64">
               sendrāḥ saṃgamya deveśam upendraṃ dhiṣṭhitā bhayāt <br />
               tāndṛṣṭvā cintayāmāsa bhagavānpuruṣottamaḥ //
                <span class="ref">LiP_1,71.64</span></p>
            
            
            <p id="LiP_1.71.65">
               kiṃ kṛtyamiti saṃtaptaḥ saṃtaptānsendrakānkṣaṇam <br />
               kathaṃ tu teṣāṃ daityānāṃ balaṃ hatvā prayatnataḥ //
                <span class="ref">LiP_1,71.65</span></p>
            
            
            <p id="LiP_1.71.66">
               devakāryaṃ kariṣyāmi prasādātparameṣṭhinaḥ <br />
               pāpaṃ vicārato nāsti dharmiṣṭhānāṃ na saṃśayaḥ //
                <span class="ref">LiP_1,71.66</span></p>
            
            
            <p id="LiP_1.71.67">
               tasmāddaityā na vadhyāste bhūtaiścopasadodbhavaiḥ <br />
               pāpaṃ nudati dharmeṇa dharme sarvaṃ pratiṣṭhitam //
                <span class="ref">LiP_1,71.67</span></p>
            
            
            <p id="LiP_1.71.68">
               dharmādaiśvaryamityeṣā śrutireṣā sanātanī <br />
               daityāścaite hi dharmiṣṭhāḥ sarve tripuravāsinaḥ //
                <span class="ref">LiP_1,71.68</span></p>
            
            
            <p id="LiP_1.71.69">
               tasmādavadhyatāṃ prāptā nānyathā dvijapuṅgavāḥ <br />
               kṛtvāpi sumahatpāpaṃ rudramabhyarcayanti ye //
                <span class="ref">LiP_1,71.69</span></p>
            
            
            <p id="LiP_1.71.70">
               mucyante pātakaiḥ sarvaiḥ padmapatramivāṃbhasā <br />
               pūjayā bhogasaṃpattir avaśyaṃ jāyate dvijāḥ //
                <span class="ref">LiP_1,71.70</span></p>
            
            
            <p id="LiP_1.71.71">
               tasmātte bhogino daityā liṅgārcanaparāyaṇāḥ <br />
               tasmātkṛtvā dharmavighnam ahaṃ devāḥ svamāyayā //
                <span class="ref">LiP_1,71.71</span></p>
            
            
            <p id="LiP_1.71.72">
               daityānāṃ devakāryārthaṃ jeṣye 'haṃ tripuraṃ kṣaṇāt <br />
               sūta uvāca
               vicāryaivaṃ tatasteṣāṃ bhagavānpuruṣottamaḥ <br />
               kartuṃ vyavasitaścābhūd dharmavighnaṃ surāriṇām //
                <span class="ref">LiP_1,71.72</span></p>
            
            
            <p id="LiP_1.71.73">
               asṛjacca mahātejāḥ puruṣaṃ cātmasaṃbhavam <br />
               māyī māyāmayaṃ teṣāṃ dharmavighnārthamacyutaḥ //
                <span class="ref">LiP_1,71.73</span></p>
            
            
            <p id="LiP_1.71.74">
               śāstraṃ ca śāstā sarveṣām akarotkāmarūpadhṛk <br />
               sarvasaṃmohanaṃ māyī dṛṣṭapratyayasaṃyutam //
                <span class="ref">LiP_1,71.74</span></p>
            
            
            <p id="LiP_1.71.75">
               etatsvāṅgabhavāyaiva puruṣāyopadiśya tu <br />
               māyī māyāmayaṃ śāstraṃ granthaṣoḍaśalakṣakam //
                <span class="ref">LiP_1,71.75</span></p>
            
            
            <p id="LiP_1.71.76">
               śrautasmārtaviruddhaṃ ca varṇāśramavivarjitam <br />
               ihaiva svarganarakaṃ pratyayaṃ nānyathā punaḥ //
                <span class="ref">LiP_1,71.76</span></p>
            
            
            <p id="LiP_1.71.77">
               tacchāstramupadiśyaiva puruṣāyācyutaḥ svayam <br />
               puratrayavināśāya prāhainaṃ puruṣaṃ hariḥ //
                <span class="ref">LiP_1,71.77</span></p>
            
            
            <p id="LiP_1.71.78">
               gantumarhasi nāśāya bho tūrṇaṃ puravāsinām <br />
               dharmās tathā praṇaśyantu śrautasmārtā na saṃśayaḥ //
                <span class="ref">LiP_1,71.78</span></p>
            
            
            <p id="LiP_1.71.79">
               tataḥ praṇamya taṃ māyī māyāśāstraviśāradaḥ <br />
               praviśya tatpuraṃ tūrṇaṃ munirmāyāṃ tadākarot //
                <span class="ref">LiP_1,71.79</span></p>
            
            
            <p id="LiP_1.71.80">
               māyayā tasya te daityāḥ puratrayanivāsinaḥ <br />
               śrautaṃ smārtaṃ ca saṃtyajya tasya śiṣyāstadābhavan //
                <span class="ref">LiP_1,71.80</span></p>
            
            
            <p id="LiP_1.71.81">
               tatyajuś ca mahādevaṃ śaṅkaraṃ parameśvaram <br />
               nārado 'pi tadā māyī niyogānmāyinaḥ prabhoḥ //
                <span class="ref">LiP_1,71.81</span></p>
            
            
            <p id="LiP_1.71.82">
               praviśya tatpuraṃ tena māyinā saha dīkṣitaḥ <br />
               muniḥ śiṣyaiḥ praśiṣyaiś ca saṃvṛtaḥ sarvataḥ svayam //
                <span class="ref">LiP_1,71.82</span></p>
            
            
            <p id="LiP_1.71.83">
               strīdharmaṃ cākarotstrīṇāṃ duścāraphalasiddhidam <br />
               cakrustāḥ sarvadā labdhvā sadya eva phalaṃ striyaḥ //
                <span class="ref">LiP_1,71.83</span></p>
            
            
            <p id="LiP_1.71.84">
               janāsaktā babhūvustā vinindya patidevatāḥ <br />
               adyāpi gauravāttasya nāradasya kalau muneḥ //
                <span class="ref">LiP_1,71.84</span></p>
            
            
            <p id="LiP_1.71.85">
               nāryaścaranti saṃtyajya bhartṝn svairaṃ vṛthādhamāḥ <br />
               strīṇāṃ mātā pitā bandhuḥ sakhā mitraṃ ca bāndhavaḥ //
                <span class="ref">LiP_1,71.85</span></p>
            
            
            <p id="LiP_1.71.86">
               bhartā eva na saṃdehas tathāpy āsahamāyayā <br />
               kṛtvāpi sumahatpāpaṃ yā bhartuḥ premasaṃyutā //
                <span class="ref">LiP_1,71.86</span></p>
            
            
            <p id="LiP_1.71.87">
               prāpnuyāt paramaṃ svargaṃ narakaṃ ca viparyayāt <br />
               puraikā muniśārdūlāḥ sarvadharmān sadā patim //
                <span class="ref">LiP_1,71.87</span></p>
            
            
            <p id="LiP_1.71.88">
               saṃtyajyāpūjayansādhvyo devānanyāñjagadgurūn <br />
               tāḥ svargalokamāsādya modante vigatajvarāḥ //
                <span class="ref">LiP_1,71.88</span></p>
            
            
            <p id="LiP_1.71.89">
               narakaṃ ca jagāmānyā tasmādbhartā parā gatiḥ <br />
               tathāpi bhartṝn svāṃs tyaktvā babhūvuḥ svairavṛttayaḥ //
                <span class="ref">LiP_1,71.89</span></p>
            
            
            <p id="LiP_1.71.90">
               māyayā devadevasya viṣṇostasyājñayā prabhoḥ <br />
               alakṣmīś ca svayaṃ tasya niyogāttripuraṃ gatā //
                <span class="ref">LiP_1,71.90</span></p>
            
            
            <p id="LiP_1.71.91">
               yā lakṣmīstapasā teṣāṃ labdhā deveśvarādajāt <br />
               bahirgatā parityajya niyogādbrahmaṇaḥ prabhoḥ //
                <span class="ref">LiP_1,71.91</span></p>
            
            
            <p id="LiP_1.71.92">
               buddhimohaṃ tathābhūtaṃ viṣṇumāyāvinirmitam <br />
               teṣāṃ dattvā kṣaṇaṃ devas tāsāṃ māyī ca nāradaḥ //
                <span class="ref">LiP_1,71.92</span></p>
            
            
            <p id="LiP_1.71.93">
               sukhāsīnau hyasaṃbhrāntau dharmavighnārthamavyayau <br />
               evaṃ naṣṭe tadā dharme śrautasmārte suśobhane //
                <span class="ref">LiP_1,71.93</span></p>
            
            
            <p id="LiP_1.71.94">
               pāṣaṇḍe khyāpite tena viṣṇunā viśvayoninā <br />
               tyakte maheśvare daityais tyakte liṅgārcane tathā //
                <span class="ref">LiP_1,71.94</span></p>
            
            
            <p id="LiP_1.71.95">
               strīdharme nikhile naṣṭe durācāre vyavasthite <br />
               kṛtārtha iva deveśo devaiḥ sārdhamumāpatim //
                <span class="ref">LiP_1,71.95</span></p>
            
            
            <p id="LiP_1.71.96">
               tapasā prāpya sarvajñaṃ tuṣṭāva puruṣottamaḥ <br />
               śrībhagavānuvāca
               maheśvarāya devāya namaste paramātmane //
                <span class="ref">LiP_1,71.96</span></p>
            
            
            <p id="LiP_1.71.97">
               nārāyaṇāya śarvāya brahmaṇe brahmarūpiṇe <br />
               śāśvatāya hyanantāya avyaktāya ca te namaḥ //
                <span class="ref">LiP_1,71.97</span></p>
            
            sūta uvāca
            
            <p id="LiP_1.71.98">
               evaṃ stutvā mahādevaṃ daṇḍavatpraṇipatya ca <br />
               jajāpa rudraṃ bhagavān koṭivāraṃ jale sthitaḥ //
                <span class="ref">LiP_1,71.98</span></p>
            
            
            <p id="LiP_1.71.99">
               devāś ca sarve te devaṃ tuṣṭuvuḥ parameśvaram <br />
               sendrāḥ sasādhyāḥ sayamāḥ sarudrāḥ samarudgaṇāḥ //
                <span class="ref">LiP_1,71.99</span></p>
            
            devā ūcuḥ
            
            <p id="LiP_1.71.100">
               namaḥ sarvātmane tubhyaṃ śaṅkarāyārtihāriṇe <br />
               rudrāya nīlarudrāya kadrudrāya pracetase //
                <span class="ref">LiP_1,71.100</span></p>
            
            
            <p id="LiP_1.71.101">
               gatirnaḥ sarvadāsmābhir vandyo devārimardanaḥ <br />
               tvamādistvamanantaś ca anantaścākṣayaḥ prabhuḥ //
                <span class="ref">LiP_1,71.101</span></p>
            
            
            <p id="LiP_1.71.102">
               prakṛtiḥ puruṣaḥ sākṣāt sraṣṭā hartā jagadguro <br />
               trātā netā jagatyasmin dvijānāṃ dvijavatsala //
                <span class="ref">LiP_1,71.102</span></p>
            
            
            <p id="LiP_1.71.103">
               varado vāṅmayo vācyo vācyavācakavarjitaḥ <br />
               yājyo muktyarthamīśāno yogibhir yogavibhramaiḥ //
                <span class="ref">LiP_1,71.103</span></p>
            
            
            <p id="LiP_1.71.104">
               hṛtpuṇḍarīkasuṣire yogināṃ saṃsthitaḥ sadā <br />
               vadanti sūrayaḥ santaṃ paraṃ brahmasvarūpiṇam //
                <span class="ref">LiP_1,71.104</span></p>
            
            
            <p id="LiP_1.71.105">
               bhavantaṃ tattvam ityāryās tejorāśiṃ parātparam <br />
               paramātmānamityāhur asmiñjagati tadvibho //
                <span class="ref">LiP_1,71.105</span></p>
            
            
            <p id="LiP_1.71.106">
               dṛṣṭaṃ śrutaṃ sthitaṃ sarvaṃ jāyamānaṃ jagadguro <br />
               aṇoralpataraṃ prāhur mahato 'pi mahattaram //
                <span class="ref">LiP_1,71.106</span></p>
            
            
            <p id="LiP_1.71.107">
               sarvataḥ pāṇipādaṃ tvāṃ sarvato 'kṣiśiromukham <br />
               sarvataḥ śrutimalloke sarvamāvṛtya tiṣṭhasi //
                <span class="ref">LiP_1,71.107</span></p>
            
            
            <p id="LiP_1.71.108">
               mahādevamanirdeśyaṃ sarvajñaṃ tvāmanāmayam <br />
               viśvarūpaṃ virūpākṣaṃ sadāśivam anāmayam //
                <span class="ref">LiP_1,71.108</span></p>
            
            
            <p id="LiP_1.71.109">
               koṭibhāskarasaṃkāśaṃ koṭiśītāṃśusannibham <br />
               koṭikālāgnisaṃkāśaṃ ṣaḍviṃśakamanīśvaram //
                <span class="ref">LiP_1,71.109</span></p>
            
            
            <p id="LiP_1.71.110">
               pravartakaṃ jagatyasmin prakṛteḥ prapitāmaham <br />
               vadanti varadaṃ devaṃ sarvāvāsaṃ svayaṃbhuvam //
                <span class="ref">LiP_1,71.110</span></p>
            
            
            <p id="LiP_1.71.111">
               śrutayaḥ śrutisāraṃ tvāṃ śrutisāravido janāḥ //
                <span class="ref">LiP_1,71.111</span></p>
            
            
            <p id="LiP_1.71.112">
               adṛṣṭamasmābhir anekamūrte vinā kṛtaṃ yadbhavatātha loke <br />
               tvameva daityāsurabhūtasaṃghān devān narān sthāvarajaṅgamāṃś ca //
                <span class="ref">LiP_1,71.112</span></p>
            
            
            <p id="LiP_1.71.113">
               pāhi nānyā gatiḥ śaṃbho vinihatyāsurottamān <br />
               māyayā mohitāḥ sarve bhavataḥ parameśvara //
                <span class="ref">LiP_1,71.113</span></p>
            
            
            <p id="LiP_1.71.114">
               yathā taraṅgā laharīsamūhā yudhyanti cānyonyamapāṃnidhau ca <br />
               jalāśrayādeva jaḍīkṛtāś ca surāsurāstadvadajasya sarvam //
                <span class="ref">LiP_1,71.114</span></p>
            
            sūta uvāca
            
            <p id="LiP_1.71.115">
               ya idaṃ prātarutthāya śucirbhūtvā japennaraḥ <br />
               śṛṇuyādvā stavaṃ puṇyaṃ sarvakāmam avāpnuyāt //
                <span class="ref">LiP_1,71.115</span></p>
            
            
            <p id="LiP_1.71.116">
               stutastvevaṃ surairviṣṇor japena ca maheśvaraḥ <br />
               somaḥ somām athāliṅgya nandidattakaraḥ smayan //
                <span class="ref">LiP_1,71.116</span></p>
            
            
            <p id="LiP_1.71.117">
               prāha gaṃbhīrayā vācā devānālokya śaṅkaraḥ <br />
               jñātaṃ mayedamadhunā devakāryaṃ sureśvarāḥ //
                <span class="ref">LiP_1,71.117</span></p>
            
            
            <p id="LiP_1.71.118">
               viṣṇor māyābalaṃ caiva nāradasya ca dhīmataḥ <br />
               teṣāmadharmaniṣṭhānāṃ daityānāṃ devasattamāḥ //
                <span class="ref">LiP_1,71.118</span></p>
            
            
            <p id="LiP_1.71.119">
               puratrayavināśaṃ ca kariṣye 'haṃ surottamāḥ <br />
               sūta uvāca
               atha sabrahmakā devāḥ sendropendrāḥ samāgatāḥ //
                <span class="ref">LiP_1,71.119</span></p>
            
            
            <p id="LiP_1.71.120">
               śrutvā prabhostadā vākyaṃ praṇemustuṣṭuvuś ca te <br />
               apyetadantare devī devamālokya vismitā //
                <span class="ref">LiP_1,71.120</span></p>
            
            
            <p id="LiP_1.71.121">
               līlāṃbujena cāhatya kalamāha vṛṣadhvajam <br />
               devyuvāca
               krīḍamānaṃ vibho paśya ṣaṇmukhaṃ ravisannibham //
                <span class="ref">LiP_1,71.121</span></p>
            
            
            <p id="LiP_1.71.122">
               putraṃ putravatāṃ śreṣṭhaṃ bhūṣitaṃ bhūṣaṇaiḥ śubhaiḥ <br />
               mukuṭaiḥ kaṭakaiścaiva kuṇḍalairvalayaiḥ śubhaiḥ //
                <span class="ref">LiP_1,71.122</span></p>
            
            
            <p id="LiP_1.71.123">
               nūpuraiśchannavāraiś ca tathā hy udarabandhanaiḥ <br />
               kiṅkiṇībhir anekābhir haimairaśvatthapatrakaiḥ //
                <span class="ref">LiP_1,71.123</span></p>
            
            
            <p id="LiP_1.71.124">
               kalpakadrumajaiḥ puṣpaiḥ śobhitairalakaiḥ śubhaiḥ <br />
               hārair vārijarāgādimaṇicitrais tathāṅgadaiḥ //
                <span class="ref">LiP_1,71.124</span></p>
            
            
            <p id="LiP_1.71.125">
               muktāphalamayairhāraiḥ pūrṇacandrasamaprabhaiḥ <br />
               tilakaiś ca mahādeva paśya putraṃ suśobhanam //
                <span class="ref">LiP_1,71.125</span></p>
            
            
            <p id="LiP_1.71.126">
               aṅkitaṃ kuṅkumādyaiś ca vṛttaṃ bhasitanirmitam <br />
               vaktravṛndaṃ ca paśyeśa vṛndaṃ kāmalakaṃ yathā //
                <span class="ref">LiP_1,71.126</span></p>
            
            
            <p id="LiP_1.71.127">
               netrāṇi ca vibho paśya śubhāni tvaṃ śubhāni ca <br />
               añjanāni vicitrāṇi maṅgalārthaṃ ca mātṛbhiḥ //
                <span class="ref">LiP_1,71.127</span></p>
            
            
            <p id="LiP_1.71.128">
               gaṅgādibhiḥ kṛttikādyaiḥ svāhayā ca viśeṣataḥ <br />
               ityevaṃ lokamātuś ca vāgbhiḥ saṃbodhitaḥ śivaḥ //
                <span class="ref">LiP_1,71.128</span></p>
            
            
            <p id="LiP_1.71.129">
               na yayau tṛptimīśānaḥ pibanskandānanāmṛtam <br />
               na sasmāra ca tāndevān daityaśastranipīḍitān //
                <span class="ref">LiP_1,71.129</span></p>
            
            
            <p id="LiP_1.71.130">
               skandamāliṅgya cāghrāya nṛtya putretyuvāca ha <br />
               so 'pi līlālaso bālo nanartārtiharaḥ prabhuḥ //
                <span class="ref">LiP_1,71.130</span></p>
            
            
            <p id="LiP_1.71.131">
               sahaiva nanṛtuścānye saha tena gaṇeśvarāḥ <br />
               trailokyamakhilaṃ tatra nanarteśājñayā kṣaṇam //
                <span class="ref">LiP_1,71.131</span></p>
            
            
            <p id="LiP_1.71.132">
               nāgāś ca nanṛtuḥ sarve devāḥ sendrapurogamāḥ <br />
               tuṣṭuvurgaṇapāḥ skandaṃ mumodāṃbā ca mātaraḥ //
                <span class="ref">LiP_1,71.132</span></p>
            
            
            <p id="LiP_1.71.133">
               sasṛjuḥ puṣpavarṣāṇi jagurgandharvakinnarāḥ <br />
               nṛtyāmṛtaṃ tadā pītvā pārvatīparameśvarau <br />
               avāpatus tadā tṛptiṃ nandinā ca gaṇeśvarāḥ //
                <span class="ref">LiP_1,71.133</span></p>
            
            
            <p id="LiP_1.71.134">
               tataḥ sa nandī saha ṣaṇmukhena tathā ca sārdhaṃ girirājaputryā <br />
               viveśa divyaṃ bhavanaṃ bhavo 'pi yathāmbudo 'nyāmbudam ambudābhaḥ //
                <span class="ref">LiP_1,71.134</span></p>
            
            
            <p id="LiP_1.71.135">
               dvārasya pārśve te tasthur devā devasya dhīmataḥ <br />
               tuṣṭuvuś ca mahādevaṃ kiṃcid udvignacetasaḥ //
                <span class="ref">LiP_1,71.135</span></p>
            
            
            <p id="LiP_1.71.136">
               kiṃtu kiṃtviti cānyonyaṃ prekṣya caitatsamākulāḥ <br />
               pāpā vayam iti hyanye abhāgyāśceti cāpare //
                <span class="ref">LiP_1,71.136</span></p>
            
            
            <p id="LiP_1.71.137">
               bhāgyavantaś ca daityendrā iti cānye sureśvarāḥ <br />
               pūjāphalamimaṃ teṣām ityanye neti cāpare //
                <span class="ref">LiP_1,71.137</span></p>
            
            
            <p id="LiP_1.71.138">
               etasminnantare teṣāṃ śrutvā śabdānanekaśaḥ <br />
               kumbhodaro mahātejā daṇḍenātāḍayatsurān //
                <span class="ref">LiP_1,71.138</span></p>
            
            
            <p id="LiP_1.71.139">
               dudruvuste bhayāviṣṭā devā hāhetivādinaḥ <br />
               apatanmunayaścānye devāś ca dharaṇītale //
                <span class="ref">LiP_1,71.139</span></p>
            
            
            <p id="LiP_1.71.140">
               aho vidherbalaṃ ceti munayaḥ kaśyapādayaḥ <br />
               dṛṣṭvāpi devadeveśaṃ devānāṃ cāsuradviṣām //
                <span class="ref">LiP_1,71.140</span></p>
            
            
            <p id="LiP_1.71.141">
               abhāgyānna samāptaṃ tu kāryamityapare dvijāḥ <br />
               procurnamaḥ śivāyeti pūjya cālpataraṃ hṛdi //
                <span class="ref">LiP_1,71.141</span></p>
            
            
            <p id="LiP_1.71.142">
               tataḥ kapardī nandīśo mahādevapriyo muniḥ <br />
               śūlī mālī tathā hālī kuṇḍalī valayī gadī //
                <span class="ref">LiP_1,71.142</span></p>
            
            
            <p id="LiP_1.71.143">
               vṛṣamāruhya suśvetaṃ yayau tasyājñayā tadā <br />
               tato vai nandinaṃ dṛṣṭvā gaṇaḥ kumbhodaro 'pi saḥ //
                <span class="ref">LiP_1,71.143</span></p>
            
            
            <p id="LiP_1.71.144">
               praṇamya nandinaṃ mūrdhnā saha tena tvaran yayau <br />
               nandī bhāti mahātejā vṛṣapṛṣṭhe vṛṣadhvajaḥ //
                <span class="ref">LiP_1,71.144</span></p>
            
            
            <p id="LiP_1.71.145">
               sagaṇo gaṇasenānīr meghapṛṣṭhe yathā bhavaḥ <br />
               daśayojanavistīrṇaṃ muktājālair alaṃkṛtam //
                <span class="ref">LiP_1,71.145</span></p>
            
            
            <p id="LiP_1.71.146">
               sitātapatraṃ śailāder ākāśamiva bhāti tat <br />
               tatrāntarbaddhamālā sā muktāphalamayī śubhā //
                <span class="ref">LiP_1,71.146</span></p>
            
            
            <p id="LiP_1.71.147">
               gaṅgākāśānnipatitā bhāti mūrdhni vibhoryathā <br />
               atha dṛṣṭvā gaṇādhyakṣaṃ devadundubhayaḥ śubhāḥ //
                <span class="ref">LiP_1,71.147</span></p>
            
            
            <p id="LiP_1.71.148">
               niyogādvajriṇaḥ sarve vinedurmunipuṅgavāḥ <br />
               tuṣṭuvuś ca gaṇeśānaṃ vāgbhir iṣṭapradaṃ śubham //
                <span class="ref">LiP_1,71.148</span></p>
            
            
            <p id="LiP_1.71.149">
               yathā devā bhavaṃ dṛṣṭvā prītikaṇṭakitatvacaḥ <br />
               niyogādvajriṇo mūrdhni puṣpavarṣaṃ ca khecarāḥ //
                <span class="ref">LiP_1,71.149</span></p>
            
            
            <p id="LiP_1.71.150">
               vavṛṣuś ca sugandhāḍhyaṃ nandino gaganoditam <br />
               vṛṣṭyā tuṣṭastadā reje tuṣṭyā puṣṭyā yathārthayā //
                <span class="ref">LiP_1,71.150</span></p>
            
            
            <p id="LiP_1.71.151">
               nandī bhavaś cāndrayātu snātayā gandhavāriṇā <br />
               puṣpairnānāvidhaistatra bhāti pṛṣṭhaṃ vṛṣasya tat //
                <span class="ref">LiP_1,71.151</span></p>
            
            
            <p id="LiP_1.71.152">
               saṃkīrṇaṃ tu divaḥ pṛṣṭhaṃ nakṣatrairiva suvratāḥ <br />
               kusumaiḥ saṃvṛto nandī vṛṣapṛṣṭhe rarāja saḥ //
                <span class="ref">LiP_1,71.152</span></p>
            
            
            <p id="LiP_1.71.153">
               divaḥ pṛṣṭhe yathā candro nakṣatrairiva suvratāḥ <br />
               taṃ dṛṣṭvā nandinaṃ devāḥ sendropendrās tathāvidham //
                <span class="ref">LiP_1,71.153</span></p>
            
            
            <p id="LiP_1.71.154">
               tuṣṭuvur gaṇapeśānaṃ devadevamivāparam <br />
               devā ūcuḥ
               namaste rudrabhaktāya rudrajāpyaratāya ca //
                <span class="ref">LiP_1,71.154</span></p>
            
            
            <p id="LiP_1.71.155">
               rudrabhaktārtināśāya raudrakarmaratāya te <br />
               kūṣmāṇḍagaṇanāthāya yogināṃ pataye namaḥ //
                <span class="ref">LiP_1,71.155</span></p>
            
            
            <p id="LiP_1.71.156">
               sarvadāya śaraṇyāya sarvajñāyārtihāriṇe <br />
               vedānāṃ pataye caiva vedavedyāya te namaḥ //
                <span class="ref">LiP_1,71.156</span></p>
            
            
            <p id="LiP_1.71.157">
               vajriṇe vajradaṃṣṭrāya vajrivajranivāriṇe <br />
               vajrālaṃkṛtadehāya vajriṇārādhitāya te //
                <span class="ref">LiP_1,71.157</span></p>
            
            
            <p id="LiP_1.71.158">
               raktāya raktanetrāya raktāṃbaradharāya te <br />
               raktānāṃ bhavapādābje rudralokapradāyine //
                <span class="ref">LiP_1,71.158</span></p>
            
            
            <p id="LiP_1.71.159">
               namaḥ senādhipataye rudrāṇāṃ pataye namaḥ <br />
               bhūtānāṃ bhuvaneśānāṃ pataye pāpahāriṇe //
                <span class="ref">LiP_1,71.159</span></p>
            
            
            <p id="LiP_1.71.160">
               rudrāya rudrapataye raudrapāpaharāya te <br />
               namaḥ śivāya saumyāya rudrabhaktāya te namaḥ //
                <span class="ref">LiP_1,71.160</span></p>
            
            sūta uvāca
            
            <p id="LiP_1.71.161">
               tataḥ prīto gaṇādhyakṣaḥ prāha devāṃśchivātmajaḥ <br />
               rathaṃ ca sārathiṃ śaṃbhoḥ kārmukaṃ śaramuttamam //
                <span class="ref">LiP_1,71.161</span></p>
            
            
            <p id="LiP_1.71.162">
               kartumarhatha yatnena naṣṭaṃ matvā puratrayam <br />
               atha te brahmaṇā sārdhaṃ tathā vai viśvakarmaṇā //
                <span class="ref">LiP_1,71.162</span></p>
            
            
            <p id="LiP_1.71.163">
               rathaṃ cakruḥ susaṃrabdhā devadevasya dhīmataḥ //
                <span class="ref">LiP_1,71.163</span></p>
            
            
            <p>iti śrīliṅgamahāpurāṇe pūrvabhāge puradāhe nandikeśvaravākyaṃ nāma ekasaptatitamo
               'dhyāyaḥ</p>
            
            </div>
         
         <div id="d1e79979">
            
            
            <p id="LiP_1.72.1">
               sūta uvāca
               <span class="note">Śivas chariot for destruction of Tripura</span>
               atha rudrasya devasya nirmito viśvakarmaṇā <br />
               sarvalokamayo divyo ratho yatnena sādaram //
                <span class="ref">LiP_1,72.1</span></p>
            
            
            <p id="LiP_1.72.2">
               sarvabhūtamayaścaiva sarvadevanamaskṛtaḥ <br />
               sarvadevamayaścaiva sauvarṇaḥ sarvasaṃmataḥ //
                <span class="ref">LiP_1,72.2</span></p>
            
            
            <p id="LiP_1.72.3">
               rathāṅgaṃ dakṣiṇaṃ sūryo vāmāṅgaṃ soma eva ca <br />
               dakṣiṇaṃ dvādaśāraṃ hi ṣoḍaśāraṃ tathottaram //
                <span class="ref">LiP_1,72.3</span></p>
            
            
            <p id="LiP_1.72.4">
               areṣu teṣu viprendrāś cādityā dvādaśaiva tu <br />
               śaśinaḥ ṣoḍaśāreṣu kalā vāmasya suvratāḥ //
                <span class="ref">LiP_1,72.4</span></p>
            
            
            <p id="LiP_1.72.5">
               ṛkṣāṇi ca tadā tasya vāmasyaiva tu bhūṣaṇam <br />
               nemyaḥ ṣaḍṛtavaścaiva tayorvai viprapuṅgavāḥ //
                <span class="ref">LiP_1,72.5</span></p>
            
            
            <p id="LiP_1.72.6">
               puṣkaraṃ cāntarikṣaṃ vai rathanīḍaś ca mandaraḥ <br />
               astādrirudayādriś ca ubhau tau kūbarau smṛtau //
                <span class="ref">LiP_1,72.6</span></p>
            
            
            <p id="LiP_1.72.7">
               adhiṣṭhānaṃ mahāmerur āśrayāḥ kesarācalāḥ <br />
               vegaḥ saṃvatsarastasya ayane cakrasaṃgamau //
                <span class="ref">LiP_1,72.7</span></p>
            
            
            <p id="LiP_1.72.8">
               muhūrtā bandhurāstasya śamyāścaiva kalāḥ smṛtāḥ <br />
               tasya kāṣṭhāḥ smṛtā ghoṇā cākṣadaṇḍāḥ kṣaṇāś ca vai //
                <span class="ref">LiP_1,72.8</span></p>
            
            
            <p id="LiP_1.72.9">
               nimeṣāścānukarṣāś ca īṣā cāsya lavāḥ smṛtāḥ <br />
               dyaurvarūthaṃ rathasyāsya svargamokṣāvubhau dhvajau //
                <span class="ref">LiP_1,72.9</span></p>
            
            
            <p id="LiP_1.72.10">
               dharmo virāgo daṇḍo 'sya yajñā daṇḍāśrayāḥ smṛtāḥ <br />
               dakṣiṇāḥ saṃdhayastasya lohāḥ pañcāśadagnayaḥ //
                <span class="ref">LiP_1,72.10</span></p>
            
            
            <p id="LiP_1.72.11">
               yugāntakoṭī tau tasya dharmakāmāvubhau smṛtau <br />
               īṣādaṇḍastathāvyaktaṃ buddhistasyaiva naḍvalaḥ //
                <span class="ref">LiP_1,72.11</span></p>
            
            
            <p id="LiP_1.72.12">
               koṇas tathā hyahaṅkāro bhūtāni ca balaṃ smṛtam <br />
               indriyāṇi ca tasyaiva bhūṣaṇāni samantataḥ //
                <span class="ref">LiP_1,72.12</span></p>
            
            
            <p id="LiP_1.72.13">
               śraddhā ca gatirasyaiva vedāstasya hayāḥ smṛtāḥ <br />
               padāni bhūṣaṇānyeva ṣaḍaṅgānyupabhūṣaṇam //
                <span class="ref">LiP_1,72.13</span></p>
            
            
            <p id="LiP_1.72.14">
               purāṇanyāyamīmāṃsādharmaśāstrāṇi suvratāḥ <br />
               vālāśrayāḥ paṭāścaiva sarvalakṣaṇasaṃyutāḥ //
                <span class="ref">LiP_1,72.14</span></p>
            
            
            <p id="LiP_1.72.15">
               mantrā ghaṇṭāḥ smṛtāsteṣāṃ varṇāḥ pādāstathāśramāḥ <br />
               avacchedo hyanantastu sahasraphaṇabhūṣitaḥ //
                <span class="ref">LiP_1,72.15</span></p>
            
            
            <p id="LiP_1.72.16">
               diśaḥ pādā rathasyāsya tathā copadiśaś ca ha <br />
               puṣkarādyāḥ patākāś ca sauvarṇā ratnabhūṣitāḥ //
                <span class="ref">LiP_1,72.16</span></p>
            
            
            <p id="LiP_1.72.17">
               samudrāstasya catvāro rathakambalikāḥ smṛtāḥ <br />
               gaṅgādyāḥ saritaḥ śreṣṭhāḥ sarvābharaṇabhūṣitāḥ //
                <span class="ref">LiP_1,72.17</span></p>
            
            
            <p id="LiP_1.72.18">
               cāmarāsaktahastāgrāḥ sarvāḥ strīrūpaśobhitāḥ <br />
               tatratatra kṛtasthānāḥ śobhayāṃcakrire ratham //
                <span class="ref">LiP_1,72.18</span></p>
            
            
            <p id="LiP_1.72.19">
               āvahādyās tathā sapta sopānaṃ haimamuttamam <br />
               sārathirbhagavānbrahmā devābhīṣudharāḥ smṛtāḥ //
                <span class="ref">LiP_1,72.19</span></p>
            
            
            <p id="LiP_1.72.20">
               pratodo brahmaṇastasya praṇavo brahmadaivatam <br />
               lokālokācalastasya sasopānaḥ samantataḥ //
                <span class="ref">LiP_1,72.20</span></p>
            
            
            <p id="LiP_1.72.21">
               viṣamaś ca tadā bāhyo mānasādriḥ suśobhanaḥ <br />
               nāsāḥ samantatastasya sarva evācalāḥ smṛtāḥ //
                <span class="ref">LiP_1,72.21</span></p>
            
            
            <p id="LiP_1.72.22">
               talāḥ kapotāḥ kāpotāḥ sarve talanivāsinaḥ <br />
               merureva mahāchatraṃ mandaraḥ pārśvaḍiṇḍimaḥ //
                <span class="ref">LiP_1,72.22</span></p>
            
            
            <p id="LiP_1.72.23">
               śailendraḥ kārmukaṃ caiva jyā bhujaṅgādhipaḥ svayam <br />
               kālarātryā tathaiveha tathendradhanuṣā punaḥ //
                <span class="ref">LiP_1,72.23</span></p>
            
            
            <p id="LiP_1.72.24">
               ghaṇṭā sarasvatī devī dhanuṣaḥ śrutirūpiṇī <br />
               iṣurviṣṇurmahātejāḥ śalyaṃ somaḥ śarasya ca //
                <span class="ref">LiP_1,72.24</span></p>
            
            
            <p id="LiP_1.72.25">
               kālāgnistaccharasyaiva sākṣāttīkṣṇaḥ sudāruṇaḥ <br />
               anīkaṃ viṣasambhūtaṃ vāyavo vājakāḥ smṛtāḥ //
                <span class="ref">LiP_1,72.25</span></p>
            
            
            <p id="LiP_1.72.26">
               evaṃ kṛtvā rathaṃ divyaṃ kārmukaṃ ca śaraṃ tathā <br />
               sārathiṃ jagatāṃ caiva brahmāṇaṃ prabhumīśvaram //
                <span class="ref">LiP_1,72.26</span></p>
            
            
            <p id="LiP_1.72.27">
               āruroha rathaṃ divyaṃ raṇamaṇḍanadhṛg bhavaḥ <br />
               sarvadevagaṇairyuktaṃ kampayanniva rodasī //
                <span class="ref">LiP_1,72.27</span></p>
            <span class="note">Śiva mounts the chariot</span>
            
            <p id="LiP_1.72.28">
               ṛṣibhiḥ stūyamānaś ca vandyamānaś ca bandibhiḥ <br />
               upanṛttaścāpsarasāṃ gaṇairnṛtyaviśāradaiḥ //
                <span class="ref">LiP_1,72.28</span></p>
            
            
            <p id="LiP_1.72.29">
               suśobhamāno varadaḥ samprekṣyaiva ca sārathim <br />
               tasminnārohati rathaṃ kalpitaṃ lokasaṃbhṛtam //
                <span class="ref">LiP_1,72.29</span></p>
            
            
            <p id="LiP_1.72.30">
               śirobhiḥ patitā bhūmīṃ turagā vedasaṃbhavāḥ <br />
               athādhastādrathasyāsya bhagavān dharaṇīdharaḥ //
                <span class="ref">LiP_1,72.30</span></p>
            
            
            <p id="LiP_1.72.31">
               vṛṣendrarūpī cotthāpya sthāpayāmāsa vai kṣaṇam <br />
               kṣaṇāntare vṛṣendro 'pi jānubhyāmagamaddharām //
                <span class="ref">LiP_1,72.31</span></p>
            
            
            <p id="LiP_1.72.32">
               abhīṣuhasto bhagavān udyamya ca hayān vibhuḥ <br />
               sthāpayāmāsa devasya vacanādvai rathaṃ śubham //
                <span class="ref">LiP_1,72.32</span></p>
            
            
            <p id="LiP_1.72.33">
               tato 'śvāṃścodayāmāsa manomārutaraṃhasaḥ <br />
               purāṇyuddiśya khasthāni dānavānāṃ tarasvinām //
                <span class="ref">LiP_1,72.33</span></p>
            
            
            <p id="LiP_1.72.34">
               athāha bhagavān rudro devānālokya śaṅkaraḥ <br />
               paśūnāmādhipatyaṃ me dattaṃ hanmi tato 'surān //
                <span class="ref">LiP_1,72.34</span></p>
            
            
            <p id="LiP_1.72.35">
               pṛthakpaśutvaṃ devānāṃ tathānyeṣāṃ surottamāḥ <br />
               kalpayitvaiva vadhyāste nānyathā naiva sattamāḥ //
                <span class="ref">LiP_1,72.35</span></p>
            
            
            <p id="LiP_1.72.36">
               iti śrutvā vacaḥ sarvaṃ devadevasya dhīmataḥ <br />
               viṣādamagaman sarve paśutvaṃ prati śaṅkitāḥ //
                <span class="ref">LiP_1,72.36</span></p>
            
            
            <p id="LiP_1.72.37">
               teṣāṃ bhāvaṃ tato jñātvā devastānidamabravīt <br />
               mā vo 'stu paśubhāve 'smin bhayaṃ vibudhasattamāḥ //
                <span class="ref">LiP_1,72.37</span></p>
            
            
            <p id="LiP_1.72.38">
               śrūyatāṃ paśubhāvasya vimokṣaḥ kriyatāṃ ca saḥ <br />
               yo vai pāśupataṃ divyaṃ cariṣyati sa mokṣyati //
                <span class="ref">LiP_1,72.38</span></p>
            
            
            <p id="LiP_1.72.39">
               paśutvāditi satyaṃ ca pratijñātaṃ samāhitāḥ <br />
               ye cāpyanye cariṣyanti vrataṃ pāśupataṃ mama //
                <span class="ref">LiP_1,72.39</span></p>
            
            
            <p id="LiP_1.72.40">
               mokṣyanti te na saṃdehaḥ paśutvāt surasattamāḥ <br />
               naiṣṭhikaṃ dvādaśābdaṃ vā tadardhaṃ varṣakatrayam //
                <span class="ref">LiP_1,72.40</span></p>
            
            
            <p id="LiP_1.72.41">
               śuśrūṣāṃ kārayedyastu sa paśutvādvimucyate <br />
               tasmātparamidaṃ divyaṃ cariṣyatha surottamāḥ //
                <span class="ref">LiP_1,72.41</span></p>
            
            
            <p id="LiP_1.72.42">
               tatheti cābruvandevāḥ śive lokanamaskṛte <br />
               tasmādvai paśavaḥ sarve devāsuranarāḥ prabhoḥ //
                <span class="ref">LiP_1,72.42</span></p>
            
            
            <p id="LiP_1.72.43">
               rudraḥ paśupatiścaiva paśupāśavimocakaḥ <br />
               yaḥ paśustatpaśutvaṃ ca vratenānena saṃtyajet //
                <span class="ref">LiP_1,72.43</span></p>
            
            
            <p id="LiP_1.72.44">
               tatkṛtvā na ca pāpīyān iti śāstrasya niścayaḥ <br />
               <span class="note">Gaṇeśa pacified</span>
               tato vināyakaḥ sākṣād bālo 'bālaparākramaḥ //
                <span class="ref">LiP_1,72.44</span></p>
            
            
            <p id="LiP_1.72.45">
               apūjitastadā devaiḥ prāha devānnivārayan <br />
               śrīvināyaka uvāca
               māmapūjya jagatyasmin bhakṣyabhojyādibhiḥ śubhaiḥ //
                <span class="ref">LiP_1,72.45</span></p>
            
            
            <p id="LiP_1.72.46">
               kaḥ pumānsiddhimāpnoti devo vā dānavo 'pi vā <br />
               tatastasmin kṣaṇādeva devakārye sureśvarāḥ //
                <span class="ref">LiP_1,72.46</span></p>
            
            
            <p id="LiP_1.72.47">
               vighnaṃ kariṣye deveśa kathaṃ kartuṃ samudyatāḥ <br />
               tataḥ sendrāḥ surāḥ sarve bhītāḥ sampūjya taṃ prabhum //
                <span class="ref">LiP_1,72.47</span></p>
            
            
            <p id="LiP_1.72.48">
               bhakṣyabhojyādibhiścaiva uṇḍaraiścaiva modakaiḥ <br />
               abruvaṃste gaṇeśānaṃ nirvighnaṃ cāstu naḥ sadā //
                <span class="ref">LiP_1,72.48</span></p>
            
            bhavo 'pyanekaiḥ kusumair gaṇeśaṃ bhakṣyaiś ca bhojyaiḥ surasaiḥ sugandhaiḥ /*
            
            <p id="LiP_1.72.49">
               āliṅgya cāghrāya sutaṃ tadānīmapūjayatsarvasurendramukhyaḥ //
                <span class="ref">LiP_1,72.49</span></p>
            
            <p id="LiP_1.72.50">
               sampūjya pūjyaṃ saha devasaṃghair vināyakaṃ nāyakamīśvarāṇām <br />
               gaṇeśvaraireva nagendradhanvā puratrayaṃ dagdhumasau jagāma //
                <span class="ref">LiP_1,72.50</span></p>
            <span class="note">army of the gods</span>
            
            <p id="LiP_1.72.51">
               taṃ devadevaṃ surasiddhasaṃghā maheśvaraṃ bhūtagaṇāś ca sarve <br />
               gaṇeśvarā nandimukhāstadānīṃ svavāhanairanvayurīśamīśāḥ //
                <span class="ref">LiP_1,72.51</span></p>
            
            
            <p id="LiP_1.72.52">
               agre surāṇāṃ ca gaṇeśvarāṇāṃ tadātha nandī girirājakalpam <br />
               vimānamāruhya puraṃ prahartuṃ jagāma mṛtyuṃ bhagavāniveśaḥ //
                <span class="ref">LiP_1,72.52</span></p>
            
            
            <p id="LiP_1.72.53">
               yāntaṃ tadānīṃ tu śilādaputram āruhya nāgendravṛṣāśvavaryān <br />
               devāstadānīṃ gaṇapāś ca sarve gaṇā yayuḥ svāyudhacihnahastāḥ //
                <span class="ref">LiP_1,72.53</span></p>
            
            khagendramāruhya nagendrakalpaṃ khagadhvajo vāmata eva śaṃbhoḥ /*
            
            <p id="LiP_1.72.54">
               jagāma jagatāṃ hitāya puratrayaṃ dagdhumaluptaśaktiḥ //
                <span class="ref">LiP_1,72.54</span></p>
            taṃ sarvadevāḥ suralokanāthaṃ samantataścānvayuraprameyam /*
            
            <p id="LiP_1.72.55">
               surāsureśaṃ sahasraraśmir bhagavān sutīkṣṇaḥ //
                <span class="ref">LiP_1,72.55</span></p>
            
            <p id="LiP_1.72.56">
               rarāja madhye bhagavānsurāṇāṃ vivāhano vārijapatravarṇaḥ <br />
               yathā sumeroḥ śikharādhirūḍhaḥ sahasraraśmir bhagavān sutīkṣṇaḥ //
                <span class="ref">LiP_1,72.56</span></p>
            
            
            <p id="LiP_1.72.57">
               sahasranetraḥ prathamaḥ surāṇāṃ gajendramāruhya ca dakṣiṇe 'sya <br />
               jagāma rudrasya puraṃ nihantuṃ yathoragāṃstatra tu vainateyaḥ //
                <span class="ref">LiP_1,72.57</span></p>
            
            
            <p id="LiP_1.72.58">
               taṃ siddhagandharvasurendravīrāḥ surendravṛndādhipam indram īśam <br />
               samantatastuṣṭuvuriṣṭadaṃ te jayeti śakraṃ varapuṣpavṛṣṭyā //
                <span class="ref">LiP_1,72.58</span></p>
            
            tadā hyahalyopapatiṃ sureśaṃ jagatpatiṃ diviṣṭhāḥ /*
            
            <p id="LiP_1.72.59">
               praṇemurālokya sahasranetraṃ salīlamaṃbā tanayaṃ yathendram //
                <span class="ref">LiP_1,72.59</span></p>
            
            <p id="LiP_1.72.60">
               yamapāvakavitteśā vāyurnirṛtireva ca <br />
               apāmpatis tatheśāno bhavaṃ cānu samāgatāḥ //
                <span class="ref">LiP_1,72.60</span></p>
            
            
            <p id="LiP_1.72.61">
               vīrabhadro raṇe bhadro nairṛtyāṃ vai rathasya tu <br />
               vṛṣabhendraṃ samāruhya romajaiś ca samāvṛtaḥ //
                <span class="ref">LiP_1,72.61</span></p>
            
            
            <p id="LiP_1.72.62">
               sevāṃ cakre puraṃ hantuṃ devadevaṃ triyaṃbakam <br />
               mahākālo mahātejā mahādeva ivāparaḥ //
                <span class="ref">LiP_1,72.62</span></p>
            
            
            <p id="LiP_1.72.63">
               vāyavyāṃ sagaṇaiḥ sārdhaṃ sevāṃ cakre rathasya tu //
                <span class="ref">LiP_1,72.63</span></p>
            
            
            <p id="LiP_1.72.64">
               ṣaṇmukho 'pi saha siddhacāraṇaiḥ senayā ca girirājasaṃnibhaḥ <br />
               devanāthagaṇavṛndasaṃvṛto vāraṇena ca tathāgnisaṃbhavaḥ //
                <span class="ref">LiP_1,72.64</span></p>
            
            
            <p id="LiP_1.72.65">
               vighnaṃ gaṇeśo 'pyasureśvarāṇāṃ kṛtvā surāṇāṃ bhagavānavighnam <br />
               vighneśvaro vighnagaṇaiś ca sārdhaṃ taṃ deśamīśānapadaṃ jagāma //
                <span class="ref">LiP_1,72.65</span></p>
            
            
            <p id="LiP_1.72.66">
               kālī tadā kālaniśāprakāśaṃ śūlaṃ kapālābharaṇā kareṇa <br />
               prakampayantī ca tadā surendrān mahāsurāsṛṅmadhupānamattā //
                <span class="ref">LiP_1,72.66</span></p>
            
            
            <p id="LiP_1.72.67">
               mattebhagāmī madalolanetrā mattaiḥ piśācaiś ca gaṇaiś ca mattaiḥ <br />
               mattebhacarmāṃbaraveṣṭitāṅgī yayau purastācca gaṇeśvarasya //
                <span class="ref">LiP_1,72.67</span></p>
            
            
            <p id="LiP_1.72.68">
               tāṃ siddhagandharvapiśācayakṣavidyādharāhīndrasurendramukhyāḥ <br />
               praṇemuruccairabhituṣṭuvuś ca jayeti devīṃ himaśailaputrīm //
                <span class="ref">LiP_1,72.68</span></p>
            
            
            <p id="LiP_1.72.69">
               mātaraḥ suravarārisūdanāḥ sādaraṃ suragaṇaiḥ supūjitāḥ <br />
               mātaraṃ yayuratha svavāhanaiḥ svairgaṇairdhvajadharaiḥ samantataḥ //
                <span class="ref">LiP_1,72.69</span></p>
            
            
            <p id="LiP_1.72.70">
               durgārūḍhamṛgādhipā duratigā dordaṇḍavṛndaiḥ śivā bibhrāṇāṅkuśaśūlapāśaparaśuṃ cakrāsiśaṅkhāyudham <br />
               prauḍhādityasahasrasadṛśairnetrairdahantī pathaṃ bālābālaparākramā bhagavatī daityānprahartuṃ yayau //
                <span class="ref">LiP_1,72.70</span></p>
            
            
            <p id="LiP_1.72.71">
               taṃ devamīśaṃ tripuraṃ nihantuṃ tadā tu devendraraviprakāśāḥ <br />
               gajairhayaiḥ siṃhavarai rathaiś ca vṛṣairyayuste gaṇarājamukhyāḥ //
                <span class="ref">LiP_1,72.71</span></p>
            
            
            <p id="LiP_1.72.72">
               halaiś ca phālair musalair bhuśuṇḍair girīndrakūṭair girisannibhāste <br />
               yayuḥ purastāddhi maheśvarasya sureśvarā bhūtagaṇeśvarāś ca //
                <span class="ref">LiP_1,72.72</span></p>
            
            
            <p id="LiP_1.72.73">
               tathendrapadmodbhavaviṣṇumukhyāḥ surā gaṇeśāś ca gaṇeśamīśam <br />
               jayeti vāgbhir bhagavantamūcuḥ kirīṭadattāñjalayaḥ samantāt //
                <span class="ref">LiP_1,72.73</span></p>
            
            
            <p id="LiP_1.72.74">
               nanṛturmunayaḥ sarve daṇḍahastā jaṭādharāḥ <br />
               vavṛṣuḥ puṣpavarṣāṇi khecarāḥ siddhacāraṇāḥ <br />
               puratrayaṃ ca viprendrāḥ prāṇadatsarvatas tathā //
                <span class="ref">LiP_1,72.74</span></p>
            
            
            <p id="LiP_1.72.75">
               gaṇeśvarair devagaṇaiś ca bhṛṅgī sahāvṛtaḥ sarvagaṇendravaryaḥ <br />
               jagāma yogī tripuraṃ nihantuṃ vimānamāruhya yathā mahendraḥ //
                <span class="ref">LiP_1,72.75</span></p>
            
            
            <p id="LiP_1.72.76">
               keśo vigatavāsāś ca mahākeśo mahājvaraḥ <br />
               somavallī savarṇaś ca somapaḥ senakas tathā //
                <span class="ref">LiP_1,72.76</span></p>
            
            
            <p id="LiP_1.72.77">
               somadhṛk sūryavācaś ca sūryapeṣaṇakas tathā <br />
               sūryākṣaḥ sūrināmā ca suraḥ sundara eva ca //
                <span class="ref">LiP_1,72.77</span></p>
            
            
            <p id="LiP_1.72.78">
               prakudaḥ kakudantaś ca kampanaś ca prakampanaḥ <br />
               indraś cendrajayaścaiva mahābhīr bhīmakas tathā //
                <span class="ref">LiP_1,72.78</span></p>
            
            
            <p id="LiP_1.72.79">
               śatākṣaścaiva pañcākṣaḥ sahasrākṣo mahodaraḥ <br />
               yamajihvaḥ śatāśvaś ca kaṇṭhanaḥ kaṇṭhapūjanaḥ //
                <span class="ref">LiP_1,72.79</span></p>
            
            
            <p id="LiP_1.72.80">
               dviśikhas triśikhaścaiva tathā pañcaśikho dvijāḥ <br />
               muṇḍo 'rdhamuṇḍo dīrghaś ca piśācāsyaḥ pinākadhṛk //
                <span class="ref">LiP_1,72.80</span></p>
            
            
            <p id="LiP_1.72.81">
               pippalāyatanaścaiva tathā hyaṅgārakāśanaḥ <br />
               śithilaḥ śithilāsyaś ca akṣapādo hyajaḥ kujaḥ //
                <span class="ref">LiP_1,72.81</span></p>
            
            
            <p id="LiP_1.72.82">
               ajavaktro hayavaktro gajavaktro 'rdhvavaktrakaḥ <br />
               ityādyāḥ parivāryeśaṃ lakṣyalakṣaṇavarjitāḥ //
                <span class="ref">LiP_1,72.82</span></p>
            
            
            <p id="LiP_1.72.83">
               vṛndaśastaṃ samāvṛtya jagmuḥ somaṃ gaṇairvṛtāḥ <br />
               sahasrāṇāṃ sahasrāṇi rudrāṇāmūrdhvaretasām //
                <span class="ref">LiP_1,72.83</span></p>
            
            
            <p id="LiP_1.72.84">
               samāvṛtya mahādevaṃ devadevaṃ maheśvaram <br />
               dagdhuṃ puratrayaṃ jagmuḥ koṭikoṭigaṇairvṛtāḥ //
                <span class="ref">LiP_1,72.84</span></p>
            
            
            <p id="LiP_1.72.85">
               trayastriṃśatsurāścaiva trayaś ca triśatās tathā <br />
               trayaś ca trisahasrāṇi jagmurdevāḥ samantataḥ //
                <span class="ref">LiP_1,72.85</span></p>
            
            
            <p id="LiP_1.72.86">
               mātaraḥ sarvalokānāṃ gaṇānāṃ caiva mātaraḥ <br />
               bhūtānāṃ mātaraścaiva jagmurdevasya pṛṣṭhataḥ //
                <span class="ref">LiP_1,72.86</span></p>
            
            
            <p id="LiP_1.72.87">
               bhāti madhye gaṇānāṃ ca rathamadhye gaṇeśvaraḥ <br />
               nabhasyamalanakṣatre tārāmadhya ivoḍurāṭ //
                <span class="ref">LiP_1,72.87</span></p>
            
            
            <p id="LiP_1.72.88">
               rarāja devī devasya girijā pārśvasaṃsthitā <br />
               tadā prabhāvato gaurī bhavasyeva jaganmayī //
                <span class="ref">LiP_1,72.88</span></p>
            
            
            <p id="LiP_1.72.89">
               śubhāvatī tadā devī pārśvasaṃsthā vibhāti sā <br />
               cāmarāsaktahastāgrā sā hemāṃbujavarṇikā //
                <span class="ref">LiP_1,72.89</span></p>
            
            
            <p id="LiP_1.72.90">
               atha vibhāti vibhorviśadaṃ vapur bhasitabhāsitamaṃbikayā tayā <br />
               sitamivābhramaho saha vidyutā nabhasi devapateḥ parameṣṭhinaḥ //
                <span class="ref">LiP_1,72.90</span></p>
            
            
            <p id="LiP_1.72.91">
               bhātīndradhanuṣākāśaṃ meruṇā ca yathā jagat <br />
               hiraṇyadhanuṣā saumyaṃ vapuḥ śaṃbhoḥ śaśidyuti //
                <span class="ref">LiP_1,72.91</span></p>
            
            
            <p id="LiP_1.72.92">
               sitātapatraṃ ratnāṃśumiśritaṃ parameṣṭhinaḥ <br />
               yathodaye śaśāṅkasya bhātyakhaṇḍaṃ hi maṇḍalam //
                <span class="ref">LiP_1,72.92</span></p>
            
            
            <p id="LiP_1.72.93">
               sadukūlā śive raktā lambitā bhāti mālikā <br />
               chatrāntā ratnajākāśāt patantīva saridvarā //
                <span class="ref">LiP_1,72.93</span></p>
            
            
            <p id="LiP_1.72.94">
               atha mahendraviriñcivibhāvasuprabhṛtibhir natapādasaroruhaḥ <br />
               saha tadā ca jagāma tayāṃbayā sakalalokahitāya puratrayam //
                <span class="ref">LiP_1,72.94</span></p>
            
            
            <p id="LiP_1.72.95">
               dagdhuṃ samartho manasā kṣaṇena carācaraṃ sarvamidaṃ triśūlī <br />
               kimatra dagdhuṃ tripuraṃ pinākī svayaṃ gataścātra gaṇaiś ca sārdham //
                <span class="ref">LiP_1,72.95</span></p>
            
            
            <p id="LiP_1.72.96">
               rathena kiṃ ceṣuvareṇa tasya gaṇaiś ca kiṃ devagaṇaiś ca śaṃbhoḥ <br />
               puratrayaṃ dagdhumaluptaśakteḥ kimetad ityāhur ajendramukhyāḥ //
                <span class="ref">LiP_1,72.96</span></p>
            
            
            <p id="LiP_1.72.97">
               manvāma nūnaṃ bhagavānpinākī līlārthametatsakalaṃ pravarttum <br />
               vyavasthitaśceti tathānyathā ced āḍambareṇāsya phalaṃ kimanyat //
                <span class="ref">LiP_1,72.97</span></p>
            
            
            <p id="LiP_1.72.98">
               puratrayasyāsya samīpavartī sureśvarair nandimukhaiś ca nandī <br />
               gaṇairgaṇeśastu rarāja devyā jagadratho merurivāṣṭaśṛṅgaiḥ //
                <span class="ref">LiP_1,72.98</span></p>
            
            
            <p id="LiP_1.72.99">
               atha nirīkṣya sureśvaramīśvaraṃ sagaṇamadrisutāsahitaṃ tadā <br />
               tripuraraṅgatalopari saṃsthitaḥ suragaṇo 'nujagāma svayaṃ tathā //
                <span class="ref">LiP_1,72.99</span></p>
            
            
            <p id="LiP_1.72.100">
               jagattrayaṃ sarvamivāparaṃ tat puratrayaṃ tatra vibhāti samyak <br />
               nareśvaraiścaiva gaṇaiś ca devaiḥ suretaraiś ca trividhairmunīndrāḥ //
                <span class="ref">LiP_1,72.100</span></p>
            <span class="note">Śiva burns Tripura</span>
            
            <p id="LiP_1.72.101">
               atha sajyaṃ dhanuḥ kṛtvā śarvaḥ saṃdhāya taṃ śaram <br />
               yuktvā pāśupatāstreṇa tripuraṃ samacintayat //
                <span class="ref">LiP_1,72.101</span></p>
            
            
            <p id="LiP_1.72.102">
               tasmin sthite mahādeve rudre vitatakārmuke <br />
               purāṇi tena kālena jagmurekatvamāśu vai //
                <span class="ref">LiP_1,72.102</span></p>
            
            
            <p id="LiP_1.72.103">
               ekībhāvaṃ gate caiva tripure samupāgate <br />
               babhūva tumulo harṣo devatānāṃ mahātmanām //
                <span class="ref">LiP_1,72.103</span></p>
            
            
            <p id="LiP_1.72.104">
               tato devagaṇāḥ sarve siddhāś ca paramarṣayaḥ <br />
               jayeti vāco mumucuḥ saṃstuvanto 'ṣṭamūrtikam //
                <span class="ref">LiP_1,72.104</span></p>
            
            
            <p id="LiP_1.72.105">
               athāha bhagavānbrahmā bhaganetranipātanam <br />
               puṣyayoge 'pi samprāpte līlāvaśamumāpatim //
                <span class="ref">LiP_1,72.105</span></p>
            
            
            <p id="LiP_1.72.106">
               sthāne tava mahādeva ceṣṭeyaṃ parameśvara <br />
               pūrvadevāś ca devāś ca samāstava yataḥ prabho //
                <span class="ref">LiP_1,72.106</span></p>
            
            
            <p id="LiP_1.72.107">
               tathāpi devā dharmiṣṭhāḥ pūrvadevāś ca pāpinaḥ <br />
               yatastasmājjagannātha līlāṃ tyaktumihārhasi //
                <span class="ref">LiP_1,72.107</span></p>
            
            
            <p id="LiP_1.72.108">
               kiṃ rathena dhvajeneśa tava dagdhuṃ puratrayam <br />
               iṣuṇā bhūtasaṃghaiś ca viṣṇunā ca mayā prabho //
                <span class="ref">LiP_1,72.108</span></p>
            
            
            <p id="LiP_1.72.109">
               puṣyayoge tvanuprāpte puraṃ dagdhumihārhasi <br />
               yāvanna yānti deveśa viyogaṃ tāvadeva tu //
                <span class="ref">LiP_1,72.109</span></p>
            
            
            <p id="LiP_1.72.110">
               dagdhumarhasi śīghraṃ tvaṃ trīṇyetāni purāṇi vai <br />
               atha devo mahādevaḥ sarvajñastadavaikṣata //
                <span class="ref">LiP_1,72.110</span></p>
            
            
            <p id="LiP_1.72.111">
               puratrayaṃ virūpākṣas tatkṣaṇādbhasma vai kṛtam <br />
               somaś ca bhagavānviṣṇuḥ kālāgnirvāyureva ca //
                <span class="ref">LiP_1,72.111</span></p>
            
            
            <p id="LiP_1.72.112">
               śare vyavasthitāḥ sarve devamūcuḥ praṇamya tam <br />
               dagdhamapyatha deveśa vīkṣaṇena puratrayam //
                <span class="ref">LiP_1,72.112</span></p>
            
            
            <p id="LiP_1.72.113">
               asmaddhitārthaṃ deveśa śaraṃ moktumihārhasi <br />
               atha saṃmṛjya dhanuṣo jyāṃ hasan tripurārdanaḥ //
                <span class="ref">LiP_1,72.113</span></p>
            
            
            <p id="LiP_1.72.114">
               mumoca bāṇaṃ viprendrā vyākṛṣyākarṇam īśvaraḥ <br />
               tatkṣaṇāttripuraṃ dagdhvā tripurāntakaraḥ śaraḥ //
                <span class="ref">LiP_1,72.114</span></p>
            
            
            <p id="LiP_1.72.115">
               devadevaṃ samāsādya namaskṛtvā vyavasthitaḥ <br />
               reje puratrayaṃ dagdhaṃ daityakoṭiśatairvṛtam //
                <span class="ref">LiP_1,72.115</span></p>
            
            
            <p id="LiP_1.72.116">
               iṣuṇā tena kalpānte rudreṇeva jagattrayam <br />
               ye pūjayanti tatrāpi daityā rudraṃ sabāndhavāḥ //
                <span class="ref">LiP_1,72.116</span></p>
            
            
            <p id="LiP_1.72.117">
               gāṇapatyaṃ tadā śaṃbhor yayuḥ pūjāvidherbalāt <br />
               na kiṃcid abruvan devāḥ sendropendrā gaṇeśvarāḥ //
                <span class="ref">LiP_1,72.117</span></p>
            
            
            <p id="LiP_1.72.118">
               bhayāddevaṃ nirīkṣyaiva devīṃ himavataḥ sutām <br />
               dṛṣṭvā bhītaṃ tadānīkaṃ devānāṃ devapuṅgavaḥ //
                <span class="ref">LiP_1,72.118</span></p>
            
            
            <p id="LiP_1.72.119">
               kiṃ cetyāha tadā devān praṇemustaṃ samantataḥ //
                <span class="ref">LiP_1,72.119</span></p>
            
            
            <p id="LiP_1.72.120">
               vavandire nandinamindubhūṣaṇaṃ vavandire parvatarājasaṃbhavām <br />
               vavandire cādrisutāsutaṃ prabhuṃ vavandire devagaṇā maheśvaram //
                <span class="ref">LiP_1,72.120</span></p>
            
            
            <p id="LiP_1.72.121">
               tuṣṭāva hṛdaye brahmā devaiḥ saha samāhitaḥ <br />
               viṣṇunā ca bhavaṃ devaṃ tripurārātimīśvaram //
                <span class="ref">LiP_1,72.121</span></p>
            
            śrīpitāmaha uvāca
            
            <p id="LiP_1.72.122">
               prasīda devadeveśa prasīda parameśvara <br />
               prasīda jagatāṃ nātha prasīdānandadāvyaya //
                <span class="ref">LiP_1,72.122</span></p>
            
            
            <p id="LiP_1.72.123">
               pañcāsyarudrarudrāya pañcāśatkoṭimūrtaye <br />
               ātmatrayopaviṣṭāya vidyātattvāya te namaḥ //
                <span class="ref">LiP_1,72.123</span></p>
            
            
            <p id="LiP_1.72.124">
               śivāya śivatattvāya aghorāya namonamaḥ <br />
               aghorāṣṭakatattvāya dvādaśātmasvarūpiṇe //
                <span class="ref">LiP_1,72.124</span></p>
            
            
            <p id="LiP_1.72.125">
               vidyutkoṭipratīkāśam aṣṭakāśaṃ suśobhanam <br />
               rūpamāsthāya loke 'smin saṃsthitāya śivātmane //
                <span class="ref">LiP_1,72.125</span></p>
            
            
            <p id="LiP_1.72.126">
               agnivarṇāya raudrāya aṃbikārdhaśarīriṇe <br />
               dhavalaśyāmaraktānāṃ muktidāyāmarāya ca //
                <span class="ref">LiP_1,72.126</span></p>
            
            
            <p id="LiP_1.72.127">
               jyeṣṭhāya rudrarūpāya somāya varadāya ca <br />
               trilokāya tridevāya vaṣaṭkārāya vai namaḥ //
                <span class="ref">LiP_1,72.127</span></p>
            
            
            <p id="LiP_1.72.128">
               madhye gaganarūpāya gaganasthāya te namaḥ <br />
               aṣṭakṣetrāṣṭarūpāya aṣṭatattvāya te namaḥ //
                <span class="ref">LiP_1,72.128</span></p>
            
            
            <p id="LiP_1.72.129">
               caturdhā ca caturdhā ca caturdhā saṃsthitāya ca <br />
               pañcadhā pañcadhā caiva pañcamantraśarīriṇe //
                <span class="ref">LiP_1,72.129</span></p>
            
            
            <p id="LiP_1.72.130">
               catuḥṣaṣṭiprakārāya akārāya namonamaḥ <br />
               dvātriṃśattattvarūpāya ukārāya namonamaḥ //
                <span class="ref">LiP_1,72.130</span></p>
            
            
            <p id="LiP_1.72.131">
               ṣoḍaśātmasvarūpāya makārāya namonamaḥ <br />
               aṣṭadhātmasvarūpāya ardhamātrātmane namaḥ //
                <span class="ref">LiP_1,72.131</span></p>
            
            
            <p id="LiP_1.72.132">
               oṅkārāya namastubhyaṃ caturdhā saṃsthitāya ca <br />
               gaganeśāya devāya svargeśāya namo namaḥ //
                <span class="ref">LiP_1,72.132</span></p>
            
            
            <p id="LiP_1.72.133">
               saptalokāya pātālanarakeśāya vai namaḥ <br />
               aṣṭakṣetrāṣṭarūpāya parātparatarāya ca //
                <span class="ref">LiP_1,72.133</span></p>
            
            
            <p id="LiP_1.72.134">
               sahasraśirase tubhyaṃ sahasrāya ca te namaḥ <br />
               sahasrapādayuktāya śarvāya parameṣṭhine //
                <span class="ref">LiP_1,72.134</span></p>
            
            
            <p id="LiP_1.72.135">
               navātmatattvarūpāya navāṣṭātmātmaśaktaye <br />
               punaraṣṭaprakāśāya tathāṣṭāṣṭakamūrtaye //
                <span class="ref">LiP_1,72.135</span></p>
            
            
            <p id="LiP_1.72.136">
               catuḥṣaṣṭyātmatattvāya punaraṣṭavidhāya te <br />
               guṇāṣṭakavṛtāyaiva guṇine nirguṇāya te //
                <span class="ref">LiP_1,72.136</span></p>
            
            
            <p id="LiP_1.72.137">
               mūlasthāya namastubhyaṃ śāśvatasthānavāsine <br />
               nābhimaṇḍalasaṃsthāya hṛdi niḥsvanakāriṇe //
                <span class="ref">LiP_1,72.137</span></p>
            
            
            <p id="LiP_1.72.138">
               kandhare ca sthitāyaiva tālurandhrasthitāya ca <br />
               bhrūmadhye saṃsthitāyaiva nādamadhye sthitāya ca //
                <span class="ref">LiP_1,72.138</span></p>
            
            
            <p id="LiP_1.72.139">
               candrabimbasthitāyaiva śivāya śivarūpiṇe <br />
               vahnisomārkarūpāya ṣaṭtriṃśacchaktirūpiṇe //
                <span class="ref">LiP_1,72.139</span></p>
            
            
            <p id="LiP_1.72.140">
               tridhā saṃvṛtya lokānvai prasuptabhujagātmane <br />
               triprakāraṃ sthitāyaiva tretāgnimayarūpiṇe //
                <span class="ref">LiP_1,72.140</span></p>
            
            
            <p id="LiP_1.72.141">
               sadāśivāya śāntāya maheśāya pinākine <br />
               sarvajñāya śaraṇyāya sadyojātāya vai namaḥ //
                <span class="ref">LiP_1,72.141</span></p>
            
            
            <p id="LiP_1.72.142">
               aghorāya namastubhyaṃ vāmadevāya te namaḥ <br />
               tatpuruṣāya namo 'stu īśānāya namonamaḥ //
                <span class="ref">LiP_1,72.142</span></p>
            
            
            <p id="LiP_1.72.143">
               namastriṃśatprakāśāya śāntātītāya vai namaḥ <br />
               ananteśāya sūkṣmāya uttamāya namo 'stu te //
                <span class="ref">LiP_1,72.143</span></p>
            
            
            <p id="LiP_1.72.144">
               ekākṣāya namastubhyam ekarudrāya te namaḥ <br />
               namastrimūrtaye tubhyaṃ śrīkaṇṭhāya śikhaṇḍine //
                <span class="ref">LiP_1,72.144</span></p>
            
            
            <p id="LiP_1.72.145">
               anantāsanasaṃsthāya anantāyāntakāriṇe <br />
               vimalāya viśālāya vimalāṅgāya te namaḥ //
                <span class="ref">LiP_1,72.145</span></p>
            
            
            <p id="LiP_1.72.146">
               vimalāsanasaṃsthāya vimalārthārtharūpiṇe <br />
               yogapīṭhāntarasthāya yogine yogadāyine //
                <span class="ref">LiP_1,72.146</span></p>
            
            
            <p id="LiP_1.72.147">
               yogināṃ hṛdi saṃsthāya sadā nīvāraśūkavat <br />
               pratyāhārāya te nityaṃ pratyāhāraratāya te //
                <span class="ref">LiP_1,72.147</span></p>
            
            
            <p id="LiP_1.72.148">
               pratyāhāraratānāṃ ca pratisthānasthitāya ca <br />
               dhāraṇāyai namastubhyaṃ dhāraṇābhiratāya te //
                <span class="ref">LiP_1,72.148</span></p>
            
            
            <p id="LiP_1.72.149">
               dhāraṇābhyāsayuktānāṃ purastātsaṃsthitāya ca <br />
               dhyānāya dhyānarūpāya dhyānagamyāya te namaḥ //
                <span class="ref">LiP_1,72.149</span></p>
            
            
            <p id="LiP_1.72.150">
               dhyeyāya dhyeyagamyāya dhyeyadhyānāya te namaḥ <br />
               dhyeyānāmapi dhyeyāya namo dhyeyatamāya te //
                <span class="ref">LiP_1,72.150</span></p>
            
            
            <p id="LiP_1.72.151">
               samādhānābhigamyāya samādhānāya te namaḥ <br />
               samādhānaratānāṃ tu nirvikalpārtharūpiṇe //
                <span class="ref">LiP_1,72.151</span></p>
            
            
            <p id="LiP_1.72.152">
               dagdhvoddhṛtaṃ sarvamidaṃ tvayādya jagattrayaṃ rudra puratrayaṃ hi <br />
               kaḥ stotumicchet kathamīdṛśaṃ tvāṃ stoṣye hi tuṣṭāya śivāya tubhyam //
                <span class="ref">LiP_1,72.152</span></p>
            
            
            <p id="LiP_1.72.153">
               bhaktyā ca tuṣṭyādbhutadarśanācca martyā amartyā api devadeva <br />
               ete gaṇāḥ siddhagaṇaiḥ praṇāmaṃ kurvanti deveśa gaṇeśa tubhyam //
                <span class="ref">LiP_1,72.153</span></p>
            
            
            <p id="LiP_1.72.154">
               nirīkṣaṇādeva vibho 'si dagdhuṃ puratrayaṃ caiva jagattrayaṃ ca <br />
               līlālasenāṃbikayā kṣaṇena dagdhaṃ kileṣuś ca tadātha muktaḥ //
                <span class="ref">LiP_1,72.154</span></p>
            
            
            <p id="LiP_1.72.155">
               kṛto rathaśceṣuvaraś ca śubhraṃ śarasanaṃ te tripurakṣayāya <br />
               anekayatnaiś ca mayātha tubhyaṃ phalaṃ na dṛṣṭaṃ surasiddhasaṃghaiḥ //
                <span class="ref">LiP_1,72.155</span></p>
            
            
            <p id="LiP_1.72.156">
               ratho rathī devavaro hariś ca rudraḥ svayaṃ śakrapitāmahau ca <br />
               tvameva sarve bhagavan kathaṃ tu stoṣye hy atoṣyaṃ praṇipatya mūrdhnā //
                <span class="ref">LiP_1,72.156</span></p>
            
            
            <p id="LiP_1.72.157">
               anantapādas tvam anantabāhur anantamūrdhāntakaraḥ śivaś ca <br />
               anantamūrtiḥ katham īdṛśaṃ tvāṃ toṣye hy atoṣyaṃ kathamīdṛśaṃ tvām //
                <span class="ref">LiP_1,72.157</span></p>
            
            
            <p id="LiP_1.72.158">
               namonamaḥ sarvavide śivāya rudrāya śarvāya bhavāya tubhyam <br />
               sthūlāya sūkṣmāya susūkṣmasūkṣmasūkṣmāya sūkṣmārthavide vidhātre //
                <span class="ref">LiP_1,72.158</span></p>
            
            
            <p id="LiP_1.72.159">
               sraṣṭre namaḥ sarvasurāsurāṇāṃ bhartre ca hartre jagatāṃ vidhātre <br />
               netre surāṇāmasureśvarāṇāṃ dātre praśāstre mama sarvaśāstre //
                <span class="ref">LiP_1,72.159</span></p>
            
            
            <p id="LiP_1.72.160">
               vedāntavedyāya sunirmalāya vedārthavidbhiḥ satataṃ stutāya <br />
               vedātmarūpāya bhavāya tubhyam antāya madhyāya sumadhyamāya //
                <span class="ref">LiP_1,72.160</span></p>
            
            
            <p id="LiP_1.72.161">
               ādyantaśūnyāya ca saṃsthitāya tathā tvaśūnyāya ca liṅgine ca <br />
               aliṅgine liṅgamayāya tubhyaṃ liṅgāya vedādimayāya sākṣāt //
                <span class="ref">LiP_1,72.161</span></p>
            
            
            <p id="LiP_1.72.162">
               rudrāya mūrdhānanikṛntanāya mamādidevasya ca yajñamūrteḥ <br />
               vidhvāntabhaṅgaṃ mama kartumīśa dṛṣṭvaiva bhūmau karajāgrakoṭyā //
                <span class="ref">LiP_1,72.162</span></p>
            
            
            <p id="LiP_1.72.163">
               aho vicitraṃ tava devadeva viceṣṭitaṃ sarvasurāsureśa <br />
               dehīva devaiḥ saha devakāryaṃ kariṣyase nirguṇarūpatattva //
                <span class="ref">LiP_1,72.163</span></p>
            
            
            <p id="LiP_1.72.164">
               ekaṃ sthūlaṃ sūkṣmamekaṃ susūkṣmaṃ mūrtāmūrtaṃ mūrtamekaṃ hyamūrtam <br />
               ekaṃ dṛṣṭaṃ vāṅmayaṃ caikamīśaṃ dhyeyaṃ caikaṃ tattvamatrādbhutaṃ te //
                <span class="ref">LiP_1,72.164</span></p>
            
            
            <p id="LiP_1.72.165">
               svapne dṛṣṭaṃ yatpadārthaṃ hyalakṣyaṃ dṛṣṭaṃ nūnaṃ bhāti manye na cāpi <br />
               mūrtirno vai daivakīśāna devair lakṣyā yatnairapyalakṣyaṃ kathaṃ tu //
                <span class="ref">LiP_1,72.165</span></p>
            
            
            <p id="LiP_1.72.166">
               divyaḥ kva deveśa bhavatprabhāvo vayaṃ kva bhaktiḥ kva ca te stutiś ca <br />
               tathāpi bhaktyā vilapantamīśa pitāmahaṃ māṃ bhagavankṣamasva //
                <span class="ref">LiP_1,72.166</span></p>
            
            sūta uvāca
            
            <p id="LiP_1.72.167">
               ya imaṃ śṛṇuyāddvijottamā bhuvi devaṃ praṇipatya paṭhet <br />
               sa ca muñcati pāpabandhanaṃ bhavabhaktyā puraśāsituḥ stavam //
                <span class="ref">LiP_1,72.167</span></p>
            
            
            <p id="LiP_1.72.168">
               śrutvā ca bhaktyā caturānanena stuto hasañśailasutāṃ nirīkṣya <br />
               stavaṃ tadā prāha mahānubhāvaṃ mahābhujo mandaraśṛṅgavāsī //
                <span class="ref">LiP_1,72.168</span></p>
            
            śiva uvāca
            
            <p id="LiP_1.72.169">
               stavenānena tuṣṭo 'smi tava bhaktyā ca padmaja <br />
               varān varaya bhadraṃ te devānāṃ ca yathepsitān //
                <span class="ref">LiP_1,72.169</span></p>
            
            sūta uvāca
            
            <p id="LiP_1.72.170">
               tataḥ praṇamya deveśaṃ bhagavānpadmasaṃbhavaḥ <br />
               kṛtāñjalipuṭo bhūtvā prāhedaṃ prītamānasaḥ //
                <span class="ref">LiP_1,72.170</span></p>
            
            śrīpitāmaha uvāca
            
            <p id="LiP_1.72.171">
               bhagavandevadeveśa tripurāntaka śaṅkara <br />
               tvayi bhaktiṃ parāṃ me 'dya prasīda parameśvaram //
                <span class="ref">LiP_1,72.171</span></p>
            
            
            <p id="LiP_1.72.172">
               devānāṃ caiva sarveṣāṃ tvayi sarvārthadeśvara <br />
               prasīda bhaktiyogena sārathyena ca sarvadā //
                <span class="ref">LiP_1,72.172</span></p>
            
            
            <p id="LiP_1.72.173">
               janārdano 'pi bhagavān namaskṛtya maheśvaram <br />
               kṛtāñjalipuṭo bhūtvā prāha sāṃbaṃ triyaṃbakam //
                <span class="ref">LiP_1,72.173</span></p>
            
            
            <p id="LiP_1.72.174">
               vāhanatvaṃ taveśāna nityamīhe prasīda me <br />
               tvayi bhaktiṃ ca deveśa devadeva namo 'stu te //
                <span class="ref">LiP_1,72.174</span></p>
            
            
            <p id="LiP_1.72.175">
               sāmarthyaṃ ca sadā mahyaṃ bhavantaṃ voḍhumīśvaram <br />
               sarvajñatvaṃ ca varada sarvagatvaṃ ca śaṅkara //
                <span class="ref">LiP_1,72.175</span></p>
            
            sūta uvāca
            
            <p id="LiP_1.72.176">
               tayoḥ śrutvā mahādevo vijñaptiṃ parameśvaraḥ <br />
               sārathye vāhanatve ca kalpayāmāsa vai bhavaḥ //
                <span class="ref">LiP_1,72.176</span></p>
            
            
            <p id="LiP_1.72.177">
               dattvā tasmai brahmaṇe viṣṇave ca dagdhvā daityāndevadevo mahātmā <br />
               sārdhaṃ devyā nandinā bhūtasaṃghair antardhānaṃ kārayāmāsa śarvaḥ //
                <span class="ref">LiP_1,72.177</span></p>
            
            
            <p id="LiP_1.72.178">
               tatastadā maheśvare gate raṇādgaṇaiḥ saha <br />
               sureśvarāḥ suvismitā bhavaṃ praṇamya pārvatīm //
                <span class="ref">LiP_1,72.178</span></p>
            
            
            <p id="LiP_1.72.179">
               yayuś ca duḥkhavarjitāḥ svavāhanairdivaṃ tataḥ <br />
               sureśvarā munīśvarā gaṇeśvarāś ca bhāskarāḥ //
                <span class="ref">LiP_1,72.179</span></p>
            
            
            <p id="LiP_1.72.180">
               tripurārerimaṃ puṇyaṃ nirmitaṃ brahmaṇā purā <br />
               yaḥ paṭhecchrāddhakāle vā daive karmaṇi ca dvijāḥ //
                <span class="ref">LiP_1,72.180</span></p>
            
            
            <p id="LiP_1.72.181">
               śrāvayedvā dvijān bhaktyā brahmalokaṃ sa gacchati <br />
               mānasairvācikaiḥ pāpais tathā vai kāyikaiḥ punaḥ //
                <span class="ref">LiP_1,72.181</span></p>
            
            
            <p id="LiP_1.72.182">
               sthūlaiḥ sūkṣmaiḥ susūkṣmaiś ca mahāpātakasaṃbhavaiḥ <br />
               pātakaiś ca dvijaśreṣṭhā upapātakasaṃbhavaiḥ //
                <span class="ref">LiP_1,72.182</span></p>
            
            
            <p id="LiP_1.72.183">
               pāpaiś ca mucyate jantuḥ śrutvādhyāyamimaṃ śubham <br />
               śatravo nāśamāyānti saṃgrāme vijayībhavet //
                <span class="ref">LiP_1,72.183</span></p>
            
            
            <p id="LiP_1.72.184">
               sarvarogairna bādhyeta āpado na spṛśanti tam <br />
               dhanamāyuryaśo vidyāṃ prabhāvamatulaṃ labhet //
                <span class="ref">LiP_1,72.184</span></p>
            
            
            <p>iti śrīliṅgamahāpurāṇe pūrvabhāge tripuradāhe brahmastavo nāma dvisaptitamo 'dhyāyaḥ</p>
            
            </div>
         
         <div id="d1e83467">
            
            sūta uvāca
            
            <p id="LiP_1.73.1">
               gate maheśvare deve dagdhvā ca tripuraṃ kṣaṇāt <br />
               sadasyāha surendrāṇāṃ bhagavānpadmasaṃbhavaḥ //
                <span class="ref">LiP_1,73.1</span></p>
            
            pitāmaha uvāca
            
            <p id="LiP_1.73.2">
               saṃtyajya devadeveśaṃ liṅgamūrtimaheśvaram <br />
               tārapautro mahātejās tārakasya suto balī //
                <span class="ref">LiP_1,73.2</span></p>
            
            
            <p id="LiP_1.73.3">
               tārakākṣo 'pi ditijaḥ kamalākṣaś ca vīryavān <br />
               vidyunmālī ca daityeśaḥ anye cāpi sabāndhavāḥ //
                <span class="ref">LiP_1,73.3</span></p>
            
            
            <p id="LiP_1.73.4">
               tyaktvā devaṃ mahādevaṃ māyayā ca hareḥ prabhoḥ <br />
               sarve vinaṣṭāḥ pradhvastāḥ svapuraiḥ purasaṃbhavaiḥ //
                <span class="ref">LiP_1,73.4</span></p>
            
            
            <p id="LiP_1.73.5">
               tasmātsadā pūjanīyo liṅgamūrtiḥ sadāśivaḥ <br />
               yāvatpūjā sureśānāṃ tāvadeva sthitiryataḥ //
                <span class="ref">LiP_1,73.5</span></p>
            
            
            <p id="LiP_1.73.6">
               pūjanīyaḥ śivo nityaṃ śraddhayā devapuṅgavaiḥ <br />
               sarvaliṅgamayo lokaḥ sarvaṃ liṅge pratiṣṭhitam //
                <span class="ref">LiP_1,73.6</span></p>
            
            
            <p id="LiP_1.73.7">
               tasmāt sampūjayelliṅgaṃ ya icchetsiddhimātmanaḥ <br />
               sarve liṅgārcanādeva devā daityāś ca dānavāḥ //
                <span class="ref">LiP_1,73.7</span></p>
            
            
            <p id="LiP_1.73.8">
               yakṣā vidyādharāḥ siddhā rākṣasāḥ piśitāśanāḥ <br />
               pitaro munayaścāpi piśācāḥ kinnarādayaḥ //
                <span class="ref">LiP_1,73.8</span></p>
            
            
            <p id="LiP_1.73.9">
               arcayitvā liṅgamūrti saṃsiddhā nātra saṃśayaḥ <br />
               tasmālliṅgaṃ yajennityaṃ yena kenāpi vā surāḥ //
                <span class="ref">LiP_1,73.9</span></p>
            
            
            <p id="LiP_1.73.10">
               paśavaś ca vayaṃ tasya devadevasya dhīmataḥ <br />
               paśutvaṃ ca parityajya kṛtvā pāśupataṃ tataḥ //
                <span class="ref">LiP_1,73.10</span></p>
            
            
            <p id="LiP_1.73.11">
               pūjanīyo mahādevo liṅgamūrtiḥ sanātanaḥ <br />
               viśodhya caiva bhūtāni pañcabhiḥ praṇavaiḥ samam //
                <span class="ref">LiP_1,73.11</span></p>
            
            
            <p id="LiP_1.73.12">
               prāṇāyāmaiḥ samāyuktaiḥ pañcabhiḥ surapuṅgavāḥ <br />
               caturbhiḥ praṇavaiścaiva prāṇāyāmaparāyaṇaiḥ //
                <span class="ref">LiP_1,73.12</span></p>
            
            
            <p id="LiP_1.73.13">
               tribhiś ca praṇavairdevāḥ prāṇāyāmaistathāvidhaiḥ <br />
               dvidhā nyasya tathauṃkāraṃ prāṇāyāmaparāyaṇaḥ //
                <span class="ref">LiP_1,73.13</span></p>
            
            
            <p id="LiP_1.73.14">
               tataścauṃkāram uccārya prāṇāpānau niyamya ca <br />
               jñānāmṛtena sarvāṅgāny āpūrya praṇavena ca //
                <span class="ref">LiP_1,73.14</span></p>
            
            
            <p id="LiP_1.73.15">
               guṇatrayaṃ caturdhākhyam ahaṅkāraṃ ca suvratāḥ <br />
               tanmātrāṇi ca bhūtāni tathā buddhīndriyāṇi ca //
                <span class="ref">LiP_1,73.15</span></p>
            
            
            <p id="LiP_1.73.16">
               karmendriyāṇi saṃśodhya puruṣaṃ yugalaṃ tathā <br />
               cidātmānaṃ tanuṃ kṛtvā cāgnirbhasmeti saṃspṛśet //
                <span class="ref">LiP_1,73.16</span></p>
            
            
            <p id="LiP_1.73.17">
               vāyurbhasmeti ca vyoma tathāmbhaḥ pṛthivī tathā <br />
               triyāyuṣaṃ trisaṃdhyaṃ ca dhūlayed bhasitena yaḥ //
                <span class="ref">LiP_1,73.17</span></p>
            
            
            <p id="LiP_1.73.18">
               sa yogī sarvatattvajño vrataṃ pāśupataṃ tvidam <br />
               bhavena pāśamokṣārthaṃ kathitaṃ devasattamāḥ //
                <span class="ref">LiP_1,73.18</span></p>
            
            
            <p id="LiP_1.73.19">
               evaṃ pāśupataṃ kṛtvā sampūjya parameśvaram <br />
               liṅge purā mayā dṛṣṭe viṣṇunā ca mahātmanā //
                <span class="ref">LiP_1,73.19</span></p>
            
            
            <p id="LiP_1.73.20">
               paśavo naiva jāyante varṣamātreṇa devatāḥ <br />
               asmābhiḥ sarvakāryāṇāṃ devamabhyarcya yatnataḥ //
                <span class="ref">LiP_1,73.20</span></p>
            
            
            <p id="LiP_1.73.21">
               bāhye cābhyantare caiva manye kartavyamīśvaram <br />
               pratijñā mama viṣṇoś ca divyaiṣā surasattamāḥ //
                <span class="ref">LiP_1,73.21</span></p>
            
            
            <p id="LiP_1.73.22">
               munīnāṃ ca na saṃdehas tasmāt sampūjayecchivam <br />
               sā hānistanmahacchidraṃ sa mohaḥ sā ca mūkatā //
                <span class="ref">LiP_1,73.22</span></p>
            
            
            <p id="LiP_1.73.23">
               yatkṣaṇaṃ vā muhūrtaṃ vā śivamekaṃ na cintayet <br />
               bhavabhaktiparā ye ca bhavapraṇatacetasaḥ //
                <span class="ref">LiP_1,73.23</span></p>
            
            
            <p id="LiP_1.73.24">
               bhavasaṃsmaraṇodyuktā na te duḥkhasya bhājanam <br />
               bhavanāni manojñāni divyamābharaṇaṃ striyaḥ //
                <span class="ref">LiP_1,73.24</span></p>
            
            
            <p id="LiP_1.73.25">
               dhanaṃ vā tuṣṭiparyantaṃ śivapūjāvidheḥ phalam <br />
               ye vāñchanti mahābhogān rājyaṃ ca tridaśālaye <br />
               te 'rcayantu sadā kālaṃ liṅgamūrtiṃ maheśvaram //
                <span class="ref">LiP_1,73.25</span></p>
            
            
            <p id="LiP_1.73.26">
               hatvā bhittvā ca bhūtāni dagdhvā sarvamidaṃ jagat //
                <span class="ref">LiP_1,73.26</span></p>
            
            
            <p id="LiP_1.73.27">
               yajedekaṃ virūpākṣaṃ na pāpaiḥ sa pralipyate <br />
               śailaṃ liṅgaṃ madīyaṃ hi sarvadevanamaskṛtam //
                <span class="ref">LiP_1,73.27</span></p>
            
            
            <p id="LiP_1.73.28">
               ityuktvā pūrvamabhyarcya rudraṃ tribhuvaneśvaram <br />
               tuṣṭāva vāgbhir iṣṭābhir devadevaṃ triyaṃbakam //
                <span class="ref">LiP_1,73.28</span></p>
            
            
            <p id="LiP_1.73.29">
               tadāprabhṛti śakrādyāḥ pūjayāmāsurīśvaram <br />
               sākṣātpāśupataṃ kṛtvā bhasmoddhūlitavigrahāḥ //
                <span class="ref">LiP_1,73.29</span></p>
            
            
            <p>iti śrīliṅgamahāpurāṇe pūrvabhāge brahmaproktaliṅgārcanavidhir nāma trisaptatitamo
               'dhyāyaḥ</p>
            
            </div>
         
         <div id="d1e84032">
            
            sūta uvāca
            <span class="note">deity =&gt; liṅga</span>
            
            <p id="LiP_1.74.1">
               liṅgāni kalpayitvaivaṃ svādhikārānurūpataḥ <br />
               viśvakarmā dadau teṣāṃ niyogādbrahmaṇaḥ prabhoḥ //
                <span class="ref">LiP_1,74.1</span></p>
            
            
            <p id="LiP_1.74.2">
               indranīlamayaṃ liṅgaṃ viṣṇunā pūjitaṃ sadā <br />
               padmarāgamayaṃ śakro haimaṃ viśravasaḥ sutaḥ //
                <span class="ref">LiP_1,74.2</span></p>
            
            
            <p id="LiP_1.74.3">
               viśvedevās tathā raupyaṃ vasavaḥ kāntikaṃ śubham <br />
               ārakūṭamayaṃ vāyur aśvinau pārthivaṃ sadā //
                <span class="ref">LiP_1,74.3</span></p>
            
            
            <p id="LiP_1.74.4">
               sphāṭikaṃ varuṇo rājā ādityāstāmranirmitam <br />
               mauktikaṃ somarāḍ dhīmāṃs tathā liṅgamanuttamam //
                <span class="ref">LiP_1,74.4</span></p>
            
            
            <p id="LiP_1.74.5">
               anantādyā mahānāgāḥ pravālakamayaṃ śubham <br />
               daityā hyayomayaṃ liṅgaṃ rākṣasāś ca mahātmanaḥ //
                <span class="ref">LiP_1,74.5</span></p>
            
            
            <p id="LiP_1.74.6">
               trailohikaṃ guhyakāś ca sarvalohamayaṃ gaṇāḥ <br />
               cāmuṇḍā saikataṃ sākṣān mātaraś ca dvijottamāḥ //
                <span class="ref">LiP_1,74.6</span></p>
            
            
            <p id="LiP_1.74.7">
               dārujaṃ nairṛtir bhaktyā yamo mārakataṃ śubham <br />
               nīlādyāś ca tathā rudrāḥ śuddhaṃ bhasmamayaṃ śubham //
                <span class="ref">LiP_1,74.7</span></p>
            
            
            <p id="LiP_1.74.8">
               lakṣmīvṛkṣamayaṃ lakṣmīr guho vai gomayātmakam <br />
               munayo muniśārdūlāḥ kuśāgramayam uttamam //
                <span class="ref">LiP_1,74.8</span></p>
            
            
            <p id="LiP_1.74.9">
               vāmādyāḥ puṣpaliṅgaṃ tu gandhaliṅgaṃ manonmanī <br />
               sarasvatī ca ratnena kṛtaṃ rudrasya vāgbhavā //
                <span class="ref">LiP_1,74.9</span></p>
            
            
            <p id="LiP_1.74.10">
               durgā haimaṃ mahādevaṃ savedikamanuttamam <br />
               ugrā piṣṭamayaṃ sarve mantrā hyājyamayaṃ śubham //
                <span class="ref">LiP_1,74.10</span></p>
            
            
            <p id="LiP_1.74.11">
               vedāḥ sarve dadhimayaṃ piśācāḥ sīsanirmitam <br />
               lebhire ca yathāyogyaṃ prasādādbrahmaṇaḥ padam //
                <span class="ref">LiP_1,74.11</span></p>
            
            
            <p id="LiP_1.74.12">
               bahunātra kimuktena carācaramidaṃ jagat <br />
               śivaliṅgaṃ samabhyarcya sthitamatra na saṃśayaḥ //
                <span class="ref">LiP_1,74.12</span></p>
            <span class="note">types of liṅgas acc. to material</span>
            
            <p id="LiP_1.74.13">
               ṣaḍvidhaṃ liṅgamityāhur dravyāṇāṃ ca prabhedataḥ <br />
               teṣāṃ bhedāścaturyuktacatvāriṃśaditi smṛtāḥ //
                <span class="ref">LiP_1,74.13</span></p>
            
            
            <p id="LiP_1.74.14">
               śailajaṃ prathamaṃ proktaṃ taddhi sākṣāccaturvidham <br />
               dvitīyaṃ ratnajaṃ tacca saptadhā munisattamāḥ //
                <span class="ref">LiP_1,74.14</span></p>
            
            
            <p id="LiP_1.74.15">
               tṛtīyaṃ dhātujaṃ liṅgam aṣṭadhā parameṣṭhinaḥ <br />
               turīyaṃ dārujaṃ liṅgaṃ tattu ṣoḍaśadhocyate //
                <span class="ref">LiP_1,74.15</span></p>
            
            
            <p id="LiP_1.74.16">
               mṛnmayaṃ pañcamaṃ liṅgaṃ dvidhā bhinnaṃ dvijottamāḥ <br />
               ṣaṣṭhaṃ tu kṣaṇikaṃ liṅgaṃ saptadhā parikīrtitam //
                <span class="ref">LiP_1,74.16</span></p>
            
            
            <p id="LiP_1.74.17">
               śrīpradaṃ ratnajaṃ liṅgaṃ śailajaṃ sarvasiddhidam <br />
               dhātujaṃ dhanadaṃ sākṣād dārujaṃ bhogasiddhidam //
                <span class="ref">LiP_1,74.17</span></p>
            
            
            <p id="LiP_1.74.18">
               mṛnmayaṃ caiva viprendrāḥ sarvasiddhikaraṃ śubham <br />
               śailajaṃ cottamaṃ proktaṃ madhyamaṃ caiva dhātujam //
                <span class="ref">LiP_1,74.18</span></p>
            
            
            <p id="LiP_1.74.19">
               bahudhā liṅgabhedāś ca nava caiva samāsataḥ <br />
               mūle brahmā tathā madhye viṣṇustribhuvaneśvaraḥ //
                <span class="ref">LiP_1,74.19</span></p>
            
            
            <p id="LiP_1.74.20">
               rudropari mahādevaḥ praṇavākhyaḥ sadāśivaḥ <br />
               liṅgavedī mahādevī triguṇā trimayāṃbikā //
                <span class="ref">LiP_1,74.20</span></p>
            
            
            <p id="LiP_1.74.21">
               tayā ca pūjayedyastu devī devaś ca pūjitau <br />
               śailajaṃ ratnajaṃ vāpi dhātujaṃ vāpi dārujam //
                <span class="ref">LiP_1,74.21</span></p>
            
            
            <p id="LiP_1.74.22">
               mṛnmayaṃ kṣaṇikaṃ vāpi bhaktyā sthāpya phalaṃ śubham <br />
               surendrāmbhojagarbhāgniyamāmbupadhaneśvaraiḥ //
                <span class="ref">LiP_1,74.22</span></p>
            
            
            <p id="LiP_1.74.23">
               siddhavidyādharāhīndrair yakṣadānavakinnaraiḥ <br />
               stūyamānaḥ supuṇyātmā devadundubhiniḥsvanaiḥ //
                <span class="ref">LiP_1,74.23</span></p>
            
            
            <p id="LiP_1.74.24">
               bhūrbhūvaḥsvarmaharlokān kramād vai janataḥ param <br />
               tapaḥ satyaṃ parākramya bhāsayan svena tejasā //
                <span class="ref">LiP_1,74.24</span></p>
            
            
            <p id="LiP_1.74.25">
               liṅgasthāpanasanmārganihitasvāyatāsinā <br />
               āśu brahmāṇḍamudbhidya nirgacchannirviśaṅkayā //
                <span class="ref">LiP_1,74.25</span></p>
            
            
            <p id="LiP_1.74.26">
               śailajaṃ ratnajaṃ vāpi dhātujaṃ vāpi dārujam <br />
               mṛnmayaṃ kṣaṇikaṃ tyaktvā sthāpayetsakalaṃ vapuḥ //
                <span class="ref">LiP_1,74.26</span></p>
            
            
            <p id="LiP_1.74.27">
               vidhinā caiva kṛtvā tu skandomāsahitaṃ śubham <br />
               kundagokṣīrasaṃkāśaṃ liṅgaṃ yaḥ sthāpayennaraḥ //
                <span class="ref">LiP_1,74.27</span></p>
            
            
            <p id="LiP_1.74.28">
               nṛṇāṃ tanuṃ samāsthāya sthito rudro na saṃśayaḥ <br />
               darśanātsparśanāttasya labhante nirvṛtiṃ narāḥ //
                <span class="ref">LiP_1,74.28</span></p>
            
            
            <p id="LiP_1.74.29">
               tasya puṇyaṃ mayā vaktuṃ samyagyugaśatairapi <br />
               śakyate naiva viprendrās tasmād vai sthāpayet tathā //
                <span class="ref">LiP_1,74.29</span></p>
            
            
            <p id="LiP_1.74.30">
               sarveṣāmeva martyānāṃ vibhordivyaṃ vapuḥ śubham <br />
               sakalaṃ bhāvanāyogyaṃ yogināmeva niṣkalam //
                <span class="ref">LiP_1,74.30</span></p>
            
            
            <p>iti śrīliṅgamahāpurāṇe pūrvabhāge śivaliṅgabhedasaṃsthāpanādivarṇanaṃ nāma catuḥsaptatitamo
               'dhyāyaḥ</p>
            
            </div>
         
         <div id="d1e84615">
            
            ṛṣaya ūcuḥ
            
            <p id="LiP_1.75.1">
               niṣkalo nirmalo nityaḥ sakalatvaṃ kathaṃ gataḥ <br />
               vaktumarhasi cāsmākaṃ yathā pūrvaṃ yathā śrutam //
                <span class="ref">LiP_1,75.1</span></p>
            
            sūta uvāca
            
            <p id="LiP_1.75.2">
               paramārthavidaḥ kecid ūcuḥ praṇavarūpiṇam <br />
               vijñānamiti viprendrāḥ śrutvā śrutiśirasyajam //
                <span class="ref">LiP_1,75.2</span></p>
            
            
            <p id="LiP_1.75.3">
               śabdādiviṣayaṃ jñānaṃ jñānamityabhidhīyate <br />
               tajjñānaṃ bhrāntirahitam ityanye neti cāpare //
                <span class="ref">LiP_1,75.3</span></p>
            
            
            <p id="LiP_1.75.4">
               yajjñānaṃ nirmalaṃ śuddhaṃ nirvikalpaṃ nirāśrayam <br />
               guruprakāśakaṃ jñānam ityanye munayo dvijāḥ //
                <span class="ref">LiP_1,75.4</span></p>
            
            
            <p id="LiP_1.75.5">
               jñānenaiva bhavenmuktiḥ prasādo jñānasiddhaye <br />
               ubhābhyāṃ mucyate yogī tatrānandamayo bhavet //
                <span class="ref">LiP_1,75.5</span></p>
            
            
            <p id="LiP_1.75.6">
               vadanti munayaḥ kecit karmaṇā tasya saṃgatim <br />
               kalpanākalpitaṃ rūpaṃ saṃhṛtya svecchayaiva hi //
                <span class="ref">LiP_1,75.6</span></p>
            
            
            <p id="LiP_1.75.7">
               dyaurmūrdhā tu vibhostasya khaṃ nābhiḥ parameṣṭhinaḥ <br />
               somasūryāgnayo netre diśaḥ śrotraṃ mahātmanaḥ //
                <span class="ref">LiP_1,75.7</span></p>
            
            
            <p id="LiP_1.75.8">
               caraṇau caiva pātālaṃ samudrastasya cāṃbaram <br />
               devāstasya bhujāḥ sarve nakṣatrāṇi ca bhūṣaṇam //
                <span class="ref">LiP_1,75.8</span></p>
            
            
            <p id="LiP_1.75.9">
               prakṛtistasya patnī ca puruṣo liṅgamucyate <br />
               vaktrādvai brāhmaṇāḥ sarve brahmā ca bhagavānprabhuḥ //
                <span class="ref">LiP_1,75.9</span></p>
            
            
            <p id="LiP_1.75.10">
               indropendrau bhujābhyāṃ tu kṣatriyāś ca mahātmanaḥ <br />
               vaiśyāścorupradeśāttu śūdrāḥ pādātpinākinaḥ //
                <span class="ref">LiP_1,75.10</span></p>
            
            
            <p id="LiP_1.75.11">
               puṣkarāvartakādyāstu keśāstasya prakīrtitāḥ <br />
               vāyavo ghrāṇajāstasya gatiḥ śrautaṃ smṛtis tathā //
                <span class="ref">LiP_1,75.11</span></p>
            
            
            <p id="LiP_1.75.12">
               athānenaiva karmātmā prakṛtestu pravartakaḥ <br />
               puṃsāṃ tu puruṣaḥ śrīmān jñānagamyo na cānyathā //
                <span class="ref">LiP_1,75.12</span></p>
            
            
            <p id="LiP_1.75.13">
               karmayajñasahasrebhyas tapoyajño viśiṣyate <br />
               tapoyajñasahasrebhyo japayajño viśiṣyate //
                <span class="ref">LiP_1,75.13</span></p>
            
            
            <p id="LiP_1.75.14">
               japayajñasahasrebhyo dhyānayajño viśiṣyate <br />
               dhyānayajñātparo nāsti dhyānaṃ jñānasya sādhanam //
                <span class="ref">LiP_1,75.14</span></p>
            
            
            <p id="LiP_1.75.15">
               yadā samarase niṣṭho yogī dhyānena paśyati <br />
               dhyānayajñaratasyāsya tadā saṃnihitaḥ śivaḥ //
                <span class="ref">LiP_1,75.15</span></p>
            
            
            <p id="LiP_1.75.16">
               nāsti vijñānināṃ śaucaṃ prāyaścittādi codanā <br />
               viśuddhā vidyayā sarve brahmavidyāvido janāḥ //
                <span class="ref">LiP_1,75.16</span></p>
            
            
            <p id="LiP_1.75.17">
               nāsti kriyā ca lokeṣu sukhaṃ duḥkhaṃ vicārataḥ <br />
               dharmādharmau japo homo dhyānināṃ saṃnidhiḥ sadā //
                <span class="ref">LiP_1,75.17</span></p>
            
            
            <p id="LiP_1.75.18">
               parānandātmakaṃ liṅgaṃ viśuddhaṃ śivamakṣaram <br />
               niṣkalaṃ sarvagaṃ jñeyaṃ yogināṃ hṛdi saṃsthitam //
                <span class="ref">LiP_1,75.18</span></p>
            
            
            <p id="LiP_1.75.19">
               liṅgaṃ tu dvividhaṃ prāhur bāhyamābhyantaraṃ dvijāḥ <br />
               bāhyaṃ sthūlaṃ muniśreṣṭhāḥ sūkṣmamābhyantaraṃ dvijāḥ //
                <span class="ref">LiP_1,75.19</span></p>
            
            
            <p id="LiP_1.75.20">
               karmayajñaratāḥ sthūlāḥ sthūlaliṅgārcane ratāḥ <br />
               asatāṃ bhāvanārthāya nānyathā sthūlavigrahaḥ //
                <span class="ref">LiP_1,75.20</span></p>
            
            
            <p id="LiP_1.75.21">
               ādhyātmikaṃ ca yalliṅgaṃ pratyakṣaṃ yasya no bhavet <br />
               asau mūḍho bahiḥ sarvaṃ kalpayitvaiva nānyathā //
                <span class="ref">LiP_1,75.21</span></p>
            
            
            <p id="LiP_1.75.22">
               jñānināṃ sūkṣmamamalaṃ bhavetpratyakṣamavyayam <br />
               yathā sthūlamayuktānāṃ mṛtkāṣṭhādyaiḥ prakalpitam //
                <span class="ref">LiP_1,75.22</span></p>
            
            
            <p id="LiP_1.75.23">
               artho vicārato nāstīty anye tattvārthavedinaḥ <br />
               niṣkalaḥ sakalaśceti sarvaṃ śivamayaṃ tataḥ //
                <span class="ref">LiP_1,75.23</span></p>
            
            
            <p id="LiP_1.75.24">
               vyomaikamapi dṛṣṭaṃ hi śarāvaṃ prati suvratāḥ <br />
               pṛthaktvaṃ cāpṛthaktvaṃ ca śaṅkarasyeti cāpare //
                <span class="ref">LiP_1,75.24</span></p>
            
            
            <p id="LiP_1.75.25">
               pratyayārthaṃ hi jagatām ekastho 'pi divākaraḥ <br />
               eko 'pi bahudhā dṛṣṭo jalādhāreṣu suvratāḥ //
                <span class="ref">LiP_1,75.25</span></p>
            
            
            <p id="LiP_1.75.26">
               jantavo divi bhūmau ca sarve vai pāñcabhautikāḥ <br />
               tathāpi bahulā dṛṣṭā jātivyaktivibhedataḥ //
                <span class="ref">LiP_1,75.26</span></p>
            
            
            <p id="LiP_1.75.27">
               dṛśyate śrūyate yadyat tattadviddhi śivātmakam <br />
               bhedo janānāṃ loke 'smin pratibhāso vicārataḥ //
                <span class="ref">LiP_1,75.27</span></p>
            
            
            <p id="LiP_1.75.28">
               svapne ca vipulān bhogān bhuktvā martyaḥ sukhī bhavet <br />
               duḥkhī ca bhogaṃ duḥkhaṃ ca nānubhūtaṃ vicārataḥ //
                <span class="ref">LiP_1,75.28</span></p>
            
            
            <p id="LiP_1.75.29">
               evamāhustathānye ca sarve vedārthatattvagāḥ <br />
               hṛdi saṃsāriṇāṃ sākṣāt sakalaḥ parameśvaraḥ //
                <span class="ref">LiP_1,75.29</span></p>
            
            
            <p id="LiP_1.75.30">
               yogināṃ niṣkalo devo jñānināṃ ca jaganmayaḥ <br />
               trividhaṃ parameśasya vapurloke praśasyate //
                <span class="ref">LiP_1,75.30</span></p>
            
            
            <p id="LiP_1.75.31">
               niṣkalaṃ prathamaṃ caikaṃ tataḥ sakalaniṣkalam <br />
               tṛtīyaṃ sakalaṃ caiva nānyatheti dvijottamāḥ //
                <span class="ref">LiP_1,75.31</span></p>
            
            
            <p id="LiP_1.75.32">
               arcayanti muhuḥ kecit sadā sakalaniṣkalam <br />
               sarvajñaṃ hṛdaye kecic chivaliṅge vibhāvasau //
                <span class="ref">LiP_1,75.32</span></p>
            
            
            <p id="LiP_1.75.33">
               sakalaṃ munayaḥ kecit sadā saṃsāravartinaḥ <br />
               evamabhyarcayantyeva sadārāḥ sasutā narāḥ //
                <span class="ref">LiP_1,75.33</span></p>
            
            
            <p id="LiP_1.75.34">
               yathā śivas tathā devī yathā devī tathā śivaḥ <br />
               tasmādabhedabuddhyaiva saptaviṃśatprabhedataḥ //
                <span class="ref">LiP_1,75.34</span></p>
            
            
            <p id="LiP_1.75.35">
               yajanti dehe bāhye ca catuṣkoṇe ṣaḍasrake <br />
               daśāre dvādaśāre ca ṣoḍaśāre trirasrake //
                <span class="ref">LiP_1,75.35</span></p>
            
            
            <p id="LiP_1.75.36">
               sa svecchayā śivaḥ sākṣād devyā sārdhaṃ sthitaḥ prabhuḥ <br />
               saṃtāraṇārthaṃ ca śivaḥ sadasadvyaktivarjitaḥ //
                <span class="ref">LiP_1,75.36</span></p>
            
            
            <p id="LiP_1.75.37">
               tamekamāhurdviguṇaṃ ca kecit kecittamāhustriguṇātmakaṃ ca <br />
               ūcus tathā taṃ ca śivaṃ tathānye saṃsāriṇaṃ vedavido vadanti //
                <span class="ref">LiP_1,75.37</span></p>
            
            
            <p id="LiP_1.75.38">
               bhaktyā ca yogena śubhena yuktā viprāḥ sadā dharmaratā viśiṣṭāḥ <br />
               yajanti yogeśam aśeṣamūrtiṃ ṣaḍasramadhye bhagavantameva //
                <span class="ref">LiP_1,75.38</span></p>
            
            
            <p id="LiP_1.75.39">
               ye tatra paśyanti śivaṃ trirasre tritattvamadhye triguṇaṃ triyakṣam <br />
               te yānti cainaṃ na ca yogino 'nye tayā ca devyā puruṣaṃ purāṇam //
                <span class="ref">LiP_1,75.39</span></p>
            
            
            <p>iti śrīliṅgamahāpurāṇe pūrvabhāge śivādvaitakathanaṃ nāma pañcasaptatitamo 'dhyāyaḥ</p>
            
            </div>
         
         <div id="d1e85372">
            
            sūta uvāca
            
            <p id="LiP_1.76.1">
               ataḥ paraṃ pravakṣyāmi svecchāvigrahasaṃbhavam <br />
               pratiṣṭhāyāḥ phalaṃ sarvaṃ sarvalokahitāya vai //
                <span class="ref">LiP_1,76.1</span></p>
            
            
            <p id="LiP_1.76.2">
               skandomāsahitaṃ devam āsīnaṃ paramāsane <br />
               kṛtvā bhaktyā pratiṣṭhāpya sarvānkāmānavāpnuyāt //
                <span class="ref">LiP_1,76.2</span></p>
            
            
            <p id="LiP_1.76.3">
               skandomāsahitaṃ devaṃ sampūjya vidhinā sakṛt <br />
               yatphalaṃ labhate martyas tadvadāmi yathāśrutam //
                <span class="ref">LiP_1,76.3</span></p>
            
            
            <p id="LiP_1.76.4">
               sūryakoṭipratikāśair vimānaiḥ sārvakāmikaiḥ <br />
               rudrakanyāsamākīrṇair geyanāṭyasamanvitaiḥ //
                <span class="ref">LiP_1,76.4</span></p>
            
            
            <p id="LiP_1.76.5">
               śivavatkrīḍate yogī yāvadābhūtasaṃplavam <br />
               tatra bhuktvā mahābhogān vimānaiḥ sārvakāmikaiḥ //
                <span class="ref">LiP_1,76.5</span></p>
            
            
            <p id="LiP_1.76.6">
               aumaṃ kaumāramaiśānaṃ vaiṣṇavaṃ brāhmameva ca <br />
               prājāpatyaṃ mahātejā janalokaṃ mahas tathā //
                <span class="ref">LiP_1,76.6</span></p>
            
            
            <p id="LiP_1.76.7">
               aindram āsādya caindratvaṃ kṛtvā varṣāyutaṃ punaḥ <br />
               bhuktvā caiva bhuvarloke bhogān divyān suśobhanān //
                <span class="ref">LiP_1,76.7</span></p>
            
            
            <p id="LiP_1.76.8">
               merumāsādya devānāṃ bhavaneṣu pramodate <br />
               ekapādaṃ caturbāhuṃ trinetraṃ śūlasaṃyutam //
                <span class="ref">LiP_1,76.8</span></p>
            
            
            <p id="LiP_1.76.9">
               sṛṣṭvā sthitaṃ hariṃ vāme dakṣiṇe caturānanam <br />
               aṣṭāviṃśatirudrāṇāṃ koṭiḥ sarvāṅgasuprabham //
                <span class="ref">LiP_1,76.9</span></p>
            
            
            <p id="LiP_1.76.10">
               pañcaviṃśatikaṃ sākṣāt puruṣaṃ hṛdayāttathā <br />
               prakṛtiṃ vāmataścaiva buddhiṃ vai buddhideśataḥ //
                <span class="ref">LiP_1,76.10</span></p>
            
            
            <p id="LiP_1.76.11">
               ahaṅkāramahaṅkārāt tanmātrāṇi tu tatra vai <br />
               indriyāṇīndriyādeva līlayā parameśvaram //
                <span class="ref">LiP_1,76.11</span></p>
            
            
            <p id="LiP_1.76.12">
               pṛthivīṃ pādamūlāttu guhyadeśājjalaṃ tathā <br />
               nābhideśāt tathā vahniṃ hṛdayādbhāskaraṃ tathā //
                <span class="ref">LiP_1,76.12</span></p>
            
            
            <p id="LiP_1.76.13">
               kaṇṭhātsomaṃ tathātmānaṃ bhrūmadhyānmastakāddivam <br />
               sṛṣṭaivaṃ saṃsthitaṃ sākṣāj jagatsarvaṃ carācaram //
                <span class="ref">LiP_1,76.13</span></p>
            
            
            <p id="LiP_1.76.14">
               sarvajñaṃ sarvagaṃ devaṃ kṛtvā vidyāvidhānataḥ <br />
               pratiṣṭhāpya yathānyāyaṃ śivasāyujyamāpnuyāt //
                <span class="ref">LiP_1,76.14</span></p>
            
            
            <p id="LiP_1.76.15">
               tripādaṃ saptahastaṃ ca catuḥśṛṅgaṃ dviśīrṣakam <br />
               kṛtvā yajñeśamīśānaṃ viṣṇuloke mahīyate //
                <span class="ref">LiP_1,76.15</span></p>
            
            
            <p id="LiP_1.76.16">
               tatra bhuktvā mahābhogān kalpalakṣaṃ sukhī naraḥ <br />
               kramādāgatya loke 'smin sarvayajñāntago bhavet //
                <span class="ref">LiP_1,76.16</span></p>
            
            
            <p id="LiP_1.76.17">
               vṛṣārūḍhaṃ tu yaḥ kuryāt somaṃ somārdhabhūṣaṇam <br />
               hayamedhāyutaṃ kṛtvā yatpuṇyaṃ tad avāpya saḥ //
                <span class="ref">LiP_1,76.17</span></p>
            
            
            <p id="LiP_1.76.18">
               kāñcanena vimānena kiṅkiṇījālamālinā <br />
               gatvā śivapuraṃ divyaṃ tatraiva sa vimucyate //
                <span class="ref">LiP_1,76.18</span></p>
            
            
            <p id="LiP_1.76.19">
               nandinā sahitaṃ devaṃ sāmbaṃ sarvagaṇairvṛtam <br />
               kṛtvā yatphalamāpnoti vakṣye tadvai yathāśrutam //
                <span class="ref">LiP_1,76.19</span></p>
            
            
            <p id="LiP_1.76.20">
               sūryamaṇḍalasaṃkāśair vimānair vṛṣasaṃyutaiḥ <br />
               apsarogaṇasaṃkīrṇair devadānavadurlabhaiḥ //
                <span class="ref">LiP_1,76.20</span></p>
            
            
            <p id="LiP_1.76.21">
               nṛtyadbhir apsaraḥsaṃghaiḥ sarvataḥ sarvaśobhitaiḥ <br />
               gatvā śivapuraṃ divyaṃ gāṇapatyamavāpnuyāt //
                <span class="ref">LiP_1,76.21</span></p>
            
            
            <p id="LiP_1.76.22">
               nṛtyantaṃ devadeveśaṃ śailajāsahitaṃ prabhum <br />
               sahasrabāhuṃ sarvajñaṃ caturbāhum athāpi vā //
                <span class="ref">LiP_1,76.22</span></p>
            
            
            <p id="LiP_1.76.23">
               bhṛgvādyairbhūtasaṃghaiś ca saṃvṛtaṃ parameśvaram <br />
               śailajāsahitaṃ sākṣād vṛṣabhadhvajamīśvaram //
                <span class="ref">LiP_1,76.23</span></p>
            
            
            <p id="LiP_1.76.24">
               brahmendraviṣṇusomādyaiḥ sadā sarvairnamaskṛtam <br />
               mātṛbhir munibhiścaiva saṃvṛtaṃ parameśvaram //
                <span class="ref">LiP_1,76.24</span></p>
            
            
            <p id="LiP_1.76.25">
               kṛtvā bhaktyā pratiṣṭhāpya yatphalaṃ tadvadāmyaham <br />
               sarvayajñatapodānatīrthadeveṣu yat phalam //
                <span class="ref">LiP_1,76.25</span></p>
            
            
            <p id="LiP_1.76.26">
               tatphalaṃ koṭiguṇitaṃ labdhvā yāti śivaṃ padam <br />
               tatra bhuktvā mahābhogān yāvad ābhūtasaṃplavam //
                <span class="ref">LiP_1,76.26</span></p>
            
            
            <p id="LiP_1.76.27">
               sṛṣṭyantare punaḥ prāpte mānavaṃ padamāpnuyāt <br />
               nagnaṃ caturbhujaṃ śvetaṃ trinetraṃ sarpamekhalam //
                <span class="ref">LiP_1,76.27</span></p>
            
            
            <p id="LiP_1.76.28">
               kapālahastaṃ deveśaṃ kṛṣṇakuñcitamūrdhajam <br />
               kṛtvā bhaktyā pratiṣṭhāpya śivasāyujyamāpnuyāt //
                <span class="ref">LiP_1,76.28</span></p>
            
            
            <p id="LiP_1.76.29">
               ibhendradārakaṃ devaṃ sāṃbaṃ siddhārthadaṃ prabhum <br />
               sudhūmravarṇaṃ raktākṣaṃ trinetraṃ candrabhūṣaṇam //
                <span class="ref">LiP_1,76.29</span></p>
            
            
            <p id="LiP_1.76.30">
               kākapakṣadharaṃ mūrdhnā nāgaṭaṅkadharaṃ haram <br />
               siṃhājinottarīyaṃ ca mṛgacarmāṃbaraṃ prabhum //
                <span class="ref">LiP_1,76.30</span></p>
            
            
            <p id="LiP_1.76.31">
               tīkṣṇadaṃṣṭraṃ gadāhastaṃ kapālodyatapāṇinam <br />
               huṃphaṭkāre mahāśabdaśabditākhiladiṅmukham //
                <span class="ref">LiP_1,76.31</span></p>
            
            
            <p id="LiP_1.76.32">
               puṇḍarīkājinaṃ dorbhyāṃ bibhrantaṃ kambukaṃ tathā <br />
               hasantaṃ ca nadantaṃ ca pibantaṃ kṛṣṇasāgaram //
                <span class="ref">LiP_1,76.32</span></p>
            
            
            <p id="LiP_1.76.33">
               nṛtyantaṃ bhūtasaṃghaiś ca gaṇasaṃghais tvalaṃkṛtam <br />
               kṛtvā bhaktyā pratiṣṭhāpya yathāvibhavavistaram //
                <span class="ref">LiP_1,76.33</span></p>
            
            
            <p id="LiP_1.76.34">
               sarvavighnān atikramya śivaloke mahīyate <br />
               tatra bhuktvā mahābhogān yāvadābhūtasaṃplavam //
                <span class="ref">LiP_1,76.34</span></p>
            
            
            <p id="LiP_1.76.35">
               jñānaṃ vicārato labdhvā rudrebhyastatra mucyate <br />
               ardhanārīśvaraṃ devaṃ caturbhujamanuttamam //
                <span class="ref">LiP_1,76.35</span></p>
            
            
            <p id="LiP_1.76.36">
               varadābhayahastaṃ ca śūlapadmadharaṃ prabhum <br />
               strīpuṃbhāvena saṃsthānaṃ sarvābharaṇabhūṣitam //
                <span class="ref">LiP_1,76.36</span></p>
            
            
            <p id="LiP_1.76.37">
               kṛtvā bhaktyā pratiṣṭhāpya śivaloke mahīyate <br />
               tatra bhuktvā mahābhogān aṇimādiguṇairyutaḥ //
                <span class="ref">LiP_1,76.37</span></p>
            
            
            <p id="LiP_1.76.38">
               ācandratārakaṃ jñānaṃ tato labdhvā vimucyate <br />
               yaḥ kuryāddevadeveśaṃ sarvajñaṃ lakulīśvaram //
                <span class="ref">LiP_1,76.38</span></p>
            
            
            <p id="LiP_1.76.39">
               vṛtaṃ śiṣyapraśiṣyaiś ca vyākhyānodyatapāṇinam <br />
               kṛtvā bhaktyā pratiṣṭhāpya śivalokaṃ sa gacchati //
                <span class="ref">LiP_1,76.39</span></p>
            
            
            <p id="LiP_1.76.40">
               bhuktvā tu vipulāṃstatra bhogān yugaśataṃ naraḥ <br />
               jñānayogaṃ samāsādya tatraiva ca vimucyate //
                <span class="ref">LiP_1,76.40</span></p>
            
            
            <p id="LiP_1.76.41">
               pūrvadevāmarāṇāṃ ca yatsthānaṃ sakalepsitam <br />
               kṛtamudrasya devasya citābhasmānulepinaḥ //
                <span class="ref">LiP_1,76.41</span></p>
            
            
            <p id="LiP_1.76.42">
               tripuṇḍradhāriṇasteṣāṃ śiromālādharasya ca <br />
               brahmaṇaḥ keśakenaikam upavītaṃ ca bibhrataḥ //
                <span class="ref">LiP_1,76.42</span></p>
            
            
            <p id="LiP_1.76.43">
               bibhrato vāmahastena kapālaṃ brahmaṇo varam <br />
               viṣṇoḥ kalevaraṃ caiva bibhrataḥ parameṣṭhinaḥ //
                <span class="ref">LiP_1,76.43</span></p>
            
            
            <p id="LiP_1.76.44">
               kṛtvā bhaktyā pratiṣṭhāpya mucyate bhavasāgarāt <br />
               oṃnamo nīlakaṇṭhāya iti puṇyākṣarāṣṭakam //
                <span class="ref">LiP_1,76.44</span></p>
            
            
            <p id="LiP_1.76.45">
               mantramāha sakṛdvā yaḥ pātakaiḥ sa vimucyate <br />
               mantreṇānena gandhādyair bhaktyā vittānusārataḥ //
                <span class="ref">LiP_1,76.45</span></p>
            
            
            <p id="LiP_1.76.46">
               sampūjya devadeveśaṃ śivaloke mahīyate <br />
               jālandharāntakaṃ devaṃ sudarśanadharaṃ prabhum //
                <span class="ref">LiP_1,76.46</span></p>
            
            
            <p id="LiP_1.76.47">
               kṛtvā bhaktyā pratiṣṭhāpya dvidhābhūtaṃ jalaṃdharam <br />
               prayāti śivasāyujyaṃ nātra kāryā vicāraṇā //
                <span class="ref">LiP_1,76.47</span></p>
            
            
            <p id="LiP_1.76.48">
               sudarśanapradaṃ devaṃ sākṣātpūrvoktalakṣaṇam <br />
               arcamānena devena cārcitaṃ netrapūjayā //
                <span class="ref">LiP_1,76.48</span></p>
            
            
            <p id="LiP_1.76.49">
               kṛtvā bhaktyā pratiṣṭhāpya śivaloke mahīyate <br />
               tiṣṭhato 'tha nikumbhasya pṛṣṭhataścaraṇāṃbujam //
                <span class="ref">LiP_1,76.49</span></p>
            
            
            <p id="LiP_1.76.50">
               vāmetaraṃ suvinyasya vāme cāliṅgya cādrijām <br />
               śūlāgre kūrparaṃ sthāpya kiṅkiṇīkṛtapannagam //
                <span class="ref">LiP_1,76.50</span></p>
            
            
            <p id="LiP_1.76.51">
               samprekṣya cāndhakaṃ pārśve kṛtāñjalipuṭaṃ sthitam <br />
               rūpaṃ kṛtvā yathānyāyaṃ śivasāyujyamāpnuyāt //
                <span class="ref">LiP_1,76.51</span></p>
            
            
            <p id="LiP_1.76.52">
               yaḥ kuryāddevadeveśaṃ tripurāntakamīśvaram <br />
               dhanurbāṇasamāyuktaṃ somaṃ somārdhabhūṣaṇam //
                <span class="ref">LiP_1,76.52</span></p>
            
            
            <p id="LiP_1.76.53">
               rathe susaṃsthitaṃ devaṃ caturānanasārathim <br />
               tadākāratayā so 'pi gatvā śivapuraṃ sukhī //
                <span class="ref">LiP_1,76.53</span></p>
            
            
            <p id="LiP_1.76.54">
               krīḍate nātra saṃdeho dvitīya iva śaṅkaraḥ <br />
               tatra bhuktvā mahābhogān yāvad icchā dvijottamāḥ //
                <span class="ref">LiP_1,76.54</span></p>
            
            
            <p id="LiP_1.76.55">
               jñānaṃ vicāritaṃ labdhvā tatraiva sa vimucyate //
                <span class="ref">LiP_1,76.55</span></p>
            
            
            <p id="LiP_1.76.56">
               gaṅgādharaṃ sukhāsīnaṃ candraśekharameva ca //
                <span class="ref">LiP_1,76.56</span></p>
            
            
            <p id="LiP_1.76.57">
               gaṅgayā sahitaṃ caiva vāmotsaṅge 'ṃbikānvitam <br />
               vināyakaṃ tathā skandaṃ jyeṣṭhaṃ durgāṃ suśobhanām //
                <span class="ref">LiP_1,76.57</span></p>
            
            
            <p id="LiP_1.76.58">
               bhāskaraṃ ca tathā somaṃ brahmāṇīṃ ca maheśvarīm <br />
               kaumārīṃ vaiṣṇavīṃ devīṃ vārāhīṃ varadāṃ tathā //
                <span class="ref">LiP_1,76.58</span></p>
            
            
            <p id="LiP_1.76.59">
               indrāṇīṃ caiva cāmuṇḍāṃ vīrabhadrasamanvitām <br />
               vighneśena ca yo dhīmān śivasāyujyamāpnuyāt //
                <span class="ref">LiP_1,76.59</span></p>
            
            
            <p id="LiP_1.76.60">
               liṅgamūrtiṃ mahājvālāmālāsaṃvṛtam avyayam <br />
               liṅgasya madhye vai kṛtvā candraśekharamīśvaram //
                <span class="ref">LiP_1,76.60</span></p>
            
            
            <p id="LiP_1.76.61">
               vyomni kuryāt tathā liṅgaṃ brahmāṇaṃ haṃsarūpiṇam <br />
               viṣṇuṃ varāharūpeṇa liṅgasyādhastvadhomukham //
                <span class="ref">LiP_1,76.61</span></p>
            
            
            <p id="LiP_1.76.62">
               brahmāṇaṃ dakṣiṇe tasya kṛtāñjalipuṭaṃ sthitam <br />
               madhye liṅgaṃ mahāghoraṃ mahāmbhasi ca saṃsthitam //
                <span class="ref">LiP_1,76.62</span></p>
            
            
            <p id="LiP_1.76.63">
               kṛtvā bhaktyā pratiṣṭhāpya śivasāyujyamāpnuyāt <br />
               kṣetrasaṃrakṣakaṃ devaṃ tathā pāśupataṃ prabhum //
                <span class="ref">LiP_1,76.63</span></p>
            
            
            <p id="LiP_1.76.64">
               kṛtvā bhaktyā yathānyāyaṃ śivaloke mahīyate //
                <span class="ref">LiP_1,76.64</span></p>
            
            
            <p>iti śrīliṅgamahāpurāṇe pūrvabhāge śivamūrtipratiṣṭhāphalakathanaṃ nāma ṣaṭsaptatitamo
               'dhyāyaḥ</p>
            
            </div>
         
         <div id="d1e86579">
            
            ṛṣaya ūcuḥ
            
            <p id="LiP_1.77.1">
               liṅgapratiṣṭhāpuṇyaṃ ca liṅgasthāpanameva ca <br />
               liṅgānāṃ caiva bhedāś ca śrutaṃ tava mukhādiha //
                <span class="ref">LiP_1,77.1</span></p>
            
            
            <p id="LiP_1.77.2">
               mṛdādiratnaparyantair dravyaiḥ kṛtvā śivālayam <br />
               yatphalaṃ labhate martyas tatphalaṃ vaktumarhasi //
                <span class="ref">LiP_1,77.2</span></p>
            
            sūta uvāca
            
            <p id="LiP_1.77.3">
               yasya bhakto 'pi loke 'smin putradāragṛhādibhiḥ <br />
               bādhyate jñānayuktaścen na ca tasya gṛhaistu kim //
                <span class="ref">LiP_1,77.3</span></p>
            
            
            <p id="LiP_1.77.4">
               tathāpi bhaktāḥ parameśvarasya kṛtveṣṭaloṣṭairapi rudralokam <br />
               prayānti divyaṃ hi vimānavaryaṃ surendrapadmodbhavavanditasya //
                <span class="ref">LiP_1,77.4</span></p>
            
            bālyāttu loṣṭena ca kṛtvā mṛdāpi vā pāṃsubhir ādidevam /*
            
            <p id="LiP_1.77.5">
               gṛhaṃ ca tādṛgvidhamasya śaṃbhoḥ sampūjya rudratvamavāpnuvanti //
                <span class="ref">LiP_1,77.5</span></p>
            
            <p id="LiP_1.77.6">
               tasmātsarvaprayatnena bhaktyā bhaktaiḥ śivālayam <br />
               kartavyaṃ sarvayatnena dharmakāmārthasiddhaye //
                <span class="ref">LiP_1,77.6</span></p>
            
            
            <p id="LiP_1.77.7">
               kesaraṃ nāgaraṃ vāpi drāviḍaṃ vā tathāparam <br />
               kṛtvā rudrālayaṃ bhaktyā śivaloke mahīyate //
                <span class="ref">LiP_1,77.7</span></p>
            
            
            <p id="LiP_1.77.8">
               kailāsākhyaṃ ca yaḥ kuryāt prāsādaṃ parameṣṭhinaḥ <br />
               kailāsaśikharākārair vimānair modate sukhī //
                <span class="ref">LiP_1,77.8</span></p>
            
            
            <p id="LiP_1.77.9">
               mandaraṃ vā prakurvīta śivāya vidhipūrvakam <br />
               bhaktyā vittānusāreṇa uttamādhamamadhyamam //
                <span class="ref">LiP_1,77.9</span></p>
            
            
            <p id="LiP_1.77.10">
               mandarādripratīkāśair vimānairviśvatomukhaiḥ <br />
               apsarogaṇasaṃkīrṇair devadānavadurlabhaiḥ //
                <span class="ref">LiP_1,77.10</span></p>
            
            
            <p id="LiP_1.77.11">
               gatvā śivapuraṃ ramyaṃ bhuktvā bhogān yathepsitān <br />
               jñānayogaṃ samāsādya gāṇapatyaṃ labhennaraḥ //
                <span class="ref">LiP_1,77.11</span></p>
            
            
            <p id="LiP_1.77.12">
               yaḥ kuryānmerunāmānaṃ prāsādaṃ parameṣṭhinaḥ <br />
               sa yatphalamavāpnoti na tat sarvair mahāmakhaiḥ //
                <span class="ref">LiP_1,77.12</span></p>
            
            
            <p id="LiP_1.77.13">
               sarvayajñatapodānatīrthavedeṣu yatphalam <br />
               tatphalaṃ sakalaṃ labdhvā śivavanmodate ciram //
                <span class="ref">LiP_1,77.13</span></p>
            
            
            <p id="LiP_1.77.14">
               niṣadhaṃ nāma yaḥ kuryāt prāsādaṃ bhaktitaḥ sudhīḥ <br />
               śivalokamanuprāpya śivavanmodate ciram //
                <span class="ref">LiP_1,77.14</span></p>
            
            
            <p id="LiP_1.77.15">
               kuryādvā yaḥ śubhaṃ viprā himaśailamanuttamam <br />
               himaśailopamair yānair gatvā śivapuraṃ śubham //
                <span class="ref">LiP_1,77.15</span></p>
            
            
            <p id="LiP_1.77.16">
               jñānayogaṃ samāsādya gāṇapatyamavāpnuyāt <br />
               nīlādriśikharākhyaṃ vā prāsādaṃ yaḥ suśobhanam //
                <span class="ref">LiP_1,77.16</span></p>
            
            
            <p id="LiP_1.77.17">
               kṛtvā vittānusāreṇa bhaktyā rudrāya śaṃbhave <br />
               yatphalaṃ labhate martyas tatphalaṃ pravadāmyaham //
                <span class="ref">LiP_1,77.17</span></p>
            
            
            <p id="LiP_1.77.18">
               himaśaile kṛte bhaktyā yatphalaṃ prāk tavoditam <br />
               tatphalaṃ sakalaṃ labdhvā sarvadevanamaskṛtaḥ //
                <span class="ref">LiP_1,77.18</span></p>
            
            
            <p id="LiP_1.77.19">
               rudralokamanuprāpya rudraiḥ sārdhaṃ pramodate <br />
               mahendraśailanāmānaṃ prāsādaṃ rudrasaṃmatam //
                <span class="ref">LiP_1,77.19</span></p>
            
            
            <p id="LiP_1.77.20">
               kṛtvā yatphalamāpnoti tatphalaṃ pravadāmyaham <br />
               mahendraparvatākārair vimānairvṛṣasaṃyutaiḥ //
                <span class="ref">LiP_1,77.20</span></p>
            
            
            <p id="LiP_1.77.21">
               gatvā śivapuraṃ divyaṃ bhuktvā bhogānyathepsitān <br />
               jñānaṃ vicāritaṃ rudraiḥ samprāpya munipuṅgavāḥ //
                <span class="ref">LiP_1,77.21</span></p>
            
            
            <p id="LiP_1.77.22">
               viṣayān viṣavat tyaktvā śivasāyujyamāpnuyāt <br />
               hemnā yastu prakurvīta prāsādaṃ ratnaśobhitam //
                <span class="ref">LiP_1,77.22</span></p>
            
            
            <p id="LiP_1.77.23">
               drāviḍaṃ nāgaraṃ vāpi kesaraṃ vā vidhānataḥ <br />
               kūṭaṃ vā maṇḍapaṃ vāpi samaṃ vā dīrgham eva ca //
                <span class="ref">LiP_1,77.23</span></p>
            
            
            <p id="LiP_1.77.24">
               na tasya śakyate vaktuṃ puṇyaṃ śatayugairapi <br />
               jīrṇaṃ vā patitaṃ vāpi khaṇḍitaṃ sphuṭitaṃ tathā //
                <span class="ref">LiP_1,77.24</span></p>
            
            
            <p id="LiP_1.77.25">
               pūrvavatkārayedyastu dvārādyaiḥ suśubhaṃ dvijāḥ <br />
               prāsādaṃ maṇḍapaṃ vāpi prākāraṃ gopuraṃ tu vā //
                <span class="ref">LiP_1,77.25</span></p>
            
            
            <p id="LiP_1.77.26">
               karturapyadhikaṃ puṇyaṃ labhate nātra saṃśayaḥ <br />
               vṛttyarthaṃ vā prakurvīta naraḥ karma śivālaye //
                <span class="ref">LiP_1,77.26</span></p>
            
            
            <p id="LiP_1.77.27">
               yaḥ sa yāti na saṃdehaḥ svargalokaṃ sabāndhavaḥ <br />
               yaścātmabhogasiddhyartham api rudrālaye sakṛt //
                <span class="ref">LiP_1,77.27</span></p>
            
            
            <p id="LiP_1.77.28">
               karma kuryādyadi sukhaṃ labdhvā cāpi pramodate <br />
               tasmād āyatanaṃ bhaktyā yaḥ kuryān munisattamāḥ //
                <span class="ref">LiP_1,77.28</span></p>
            
            
            <p id="LiP_1.77.29">
               kāṣṭheṣṭakādibhir martyaḥ śivaloke mahīyate <br />
               prasādārthaṃ maheśasya prāsāde munipuṅgavāḥ //
                <span class="ref">LiP_1,77.29</span></p>
            
            
            <p id="LiP_1.77.30">
               kartavyaḥ sarvayatnena dharmakāmārthamuktaye <br />
               aśaktaścenmuniśreṣṭhāḥ prāsādaṃ kartumuttamam //
                <span class="ref">LiP_1,77.30</span></p>
            
            
            <p id="LiP_1.77.31">
               saṃmārjanādibhir vāpi sarvānkāmānavāpnuyāt <br />
               saṃmārjanaṃ tu yaḥ kuryān mārjanyā mṛdusūkṣmayā //
                <span class="ref">LiP_1,77.31</span></p>
            
            
            <p id="LiP_1.77.32">
               cāndrāyaṇasahasrasya phalaṃ māsena labhyate <br />
               yaḥ kuryādvastrapūtena gandhagomayavāriṇā //
                <span class="ref">LiP_1,77.32</span></p>
            
            
            <p id="LiP_1.77.33">
               ālepanaṃ yathānyāyaṃ varṣacāndrāyaṇaṃ labhet <br />
               ardhakrośaṃ śivakṣetraṃ śivaliṅgātsamantataḥ //
                <span class="ref">LiP_1,77.33</span></p>
            
            
            <p id="LiP_1.77.34">
               yas tyajed dustyajān prāṇāñ śivasāyujyam āpnuyāt <br />
               svāyaṃbhuvasya mānaṃ hi tathā bāṇasya suvratāḥ //
                <span class="ref">LiP_1,77.34</span></p>
            
            
            <p id="LiP_1.77.35">
               svāyaṃbhuve tadardhaṃ syāt syād ārṣe ca tadardhakam <br />
               mānuṣe ca tadardhaṃ syāt kṣetramānaṃ dvijottamāḥ //
                <span class="ref">LiP_1,77.35</span></p>
            
            
            <p id="LiP_1.77.36">
               evaṃ yatīnāmāvāse kṣetramānaṃ dvijottamāḥ <br />
               rudrāvatāre cādyaṃ yac chiṣye caiva praśiṣyake //
                <span class="ref">LiP_1,77.36</span></p>
            
            
            <p id="LiP_1.77.37">
               narāvatāre tacchiṣye tacchiṣye ca praśiṣyake <br />
               śrīparvate mahāpuṇye tasya prānte ca vā dvijāḥ //
                <span class="ref">LiP_1,77.37</span></p>
            
            
            <p id="LiP_1.77.38">
               tasminvā yastyajetprāṇāñ chivasāyujyamāpnuyāt <br />
               vārāṇasyāṃ tathāpyevam avimukte viśeṣataḥ //
                <span class="ref">LiP_1,77.38</span></p>
            
            
            <p id="LiP_1.77.39">
               kedāre ca mahākṣetre prayāge ca viśeṣataḥ <br />
               kurukṣetre ca yaḥ prāṇān saṃtyajedyāti nirvṛtim //
                <span class="ref">LiP_1,77.39</span></p>
            
            
            <p id="LiP_1.77.40">
               prabhāse puṣkare 'vantyāṃ tathā caivāmareśvare <br />
               vaṇīśailākule caiva mṛto yāti śivātmatām //
                <span class="ref">LiP_1,77.40</span></p>
            
            
            <p id="LiP_1.77.41">
               vārāṇasyāṃ mṛto jantur na jātu jantutāṃ vrajet <br />
               triviṣṭape vimukte ca kedāre saṃgameśvare //
                <span class="ref">LiP_1,77.41</span></p>
            
            
            <p id="LiP_1.77.42">
               śālaṅke vā tyajetprāṇāṃs tathā vai jambukeśvare <br />
               śukreśvare vā gokarṇe bhāskareśe guheśvare //
                <span class="ref">LiP_1,77.42</span></p>
            
            
            <p id="LiP_1.77.43">
               hiraṇyagarbhe nandīśe sa yāti paramāṃ gatim <br />
               niyamaiḥ śoṣya yo dehaṃ tyajetkṣetre śivasya tu //
                <span class="ref">LiP_1,77.43</span></p>
            
            
            <p id="LiP_1.77.44">
               sa yāti śivatāṃ yogī mānuṣe daivike 'pi vā <br />
               ārṣe vāpi muniśreṣṭhās tathā svāyaṃbhuve 'pi vā //
                <span class="ref">LiP_1,77.44</span></p>
            
            
            <p id="LiP_1.77.45">
               svayaṃbhūte tathā deve nātra kāryā vicāraṇā <br />
               ādhāyāgniṃ śivakṣetre sampūjya parameśvaram //
                <span class="ref">LiP_1,77.45</span></p>
            
            
            <p id="LiP_1.77.46">
               svadehapiṇḍaṃ juhuyād yaḥ sa yāti parāṃ gatim <br />
               yāvattāvannirāhāro bhūtvā prāṇān parityajet //
                <span class="ref">LiP_1,77.46</span></p>
            
            
            <p id="LiP_1.77.47">
               śivakṣetre muniśreṣṭhāḥ śivasāyujyamāpnuyāt <br />
               chittvā pādadvayaṃ cāpi śivakṣetre vasettu yaḥ //
                <span class="ref">LiP_1,77.47</span></p>
            
            
            <p id="LiP_1.77.48">
               sa yāti śivatāṃ caiva nātra kāryā vicāraṇā <br />
               kṣetrasya darśanaṃ puṇyaṃ praveśastacchatādhikaḥ //
                <span class="ref">LiP_1,77.48</span></p>
            
            
            <p id="LiP_1.77.49">
               tasmācchataguṇaṃ puṇyaṃ sparśanaṃ ca pradakṣiṇam <br />
               tasmācchataguṇaṃ puṇyaṃ jalasnānamataḥ param //
                <span class="ref">LiP_1,77.49</span></p>
            
            
            <p id="LiP_1.77.50">
               kṣīrasnānaṃ tato viprāḥ śatādhikamanuttamam <br />
               dadhnā sahasramākhyātaṃ madhunā tacchatādhikam //
                <span class="ref">LiP_1,77.50</span></p>
            
            
            <p id="LiP_1.77.51">
               ghṛtasnānena cānantaṃ śārkare tacchatādhikam <br />
               śivakṣetrasamīpasthāṃ nadīṃ prāpyāvagāhya ca //
                <span class="ref">LiP_1,77.51</span></p>
            
            
            <p id="LiP_1.77.52">
               tyajeddehaṃ vihāyānnaṃ śivaloke mahīyate <br />
               śivakṣetrasamīpasthā nadyaḥ sarvāḥ suśobhanāḥ //
                <span class="ref">LiP_1,77.52</span></p>
            
            
            <p id="LiP_1.77.53">
               vāpīkūpataḍāgāś ca śivatīrthā iti smṛtāḥ <br />
               snātvā teṣu naro bhaktyā tīrtheṣu dvijasattamāḥ //
                <span class="ref">LiP_1,77.53</span></p>
            
            
            <p id="LiP_1.77.54">
               brahmahatyādibhiḥ pāpair mucyate nātra saṃśayaḥ <br />
               prātaḥ snātvā muniśreṣṭhāḥ śivatīrtheṣu mānavaḥ //
                <span class="ref">LiP_1,77.54</span></p>
            
            
            <p id="LiP_1.77.55">
               aśvamedhaphalaṃ prāpya rudralokaṃ sa gacchati <br />
               madhyāhne śivatīrtheṣu snātvā bhaktyā sakṛnnaraḥ //
                <span class="ref">LiP_1,77.55</span></p>
            
            
            <p id="LiP_1.77.56">
               gaṅgāsnānasamaṃ puṇyaṃ labhate nātra saṃśayaḥ <br />
               astaṃ gate tathā cārke snātvā gacchecchivaṃ padam //
                <span class="ref">LiP_1,77.56</span></p>
            
            
            <p id="LiP_1.77.57">
               pāpakañcukamutsṛjya śivatīrtheṣu mānavaḥ <br />
               dvijās triṣavaṇaṃ snātvā śivatīrthe sakṛnnaraḥ //
                <span class="ref">LiP_1,77.57</span></p>
            
            
            <p id="LiP_1.77.58">
               śivasāyujyamāpnoti nātra kāryā vicāraṇā <br />
               purātha sūkaraḥ kaścit śvānaṃ dṛṣṭvā bhayātpathi //
                <span class="ref">LiP_1,77.58</span></p>
            
            
            <p id="LiP_1.77.59">
               prasaṃgādvāramekaṃ tu śivatīrthe 'vagāhya ca <br />
               mṛtaḥ svayaṃ dvijaśreṣṭhā gāṇapatyamavāptavān //
                <span class="ref">LiP_1,77.59</span></p>
            
            
            <p id="LiP_1.77.60">
               yaḥ prātardevadeveśaṃ śivaṃ liṅgasvarūpiṇam <br />
               paśyetsa yāti sarvasmād adhikāṃ gatimeva ca //
                <span class="ref">LiP_1,77.60</span></p>
            
            
            <p id="LiP_1.77.61">
               madhyāhne ca mahādevaṃ dṛṣṭvā yajñaphalaṃ labhet <br />
               sāyāhne sarvayajñānāṃ phalaṃ prāpya vimucyate //
                <span class="ref">LiP_1,77.61</span></p>
            
            
            <p id="LiP_1.77.62">
               mānasairvācikaiḥ pāpaiḥ kāyikaiś ca mahattaraiḥ <br />
               tathopapātakaiścaiva pāpaiścaivānupātakaiḥ //
                <span class="ref">LiP_1,77.62</span></p>
            
            
            <p id="LiP_1.77.63">
               saṃkrame devamīśānaṃ dṛṣṭvā liṅgākṛtiṃ prabhum <br />
               māsena yatkṛtaṃ pāpaṃ tyaktvā yāti śivaṃ padam //
                <span class="ref">LiP_1,77.63</span></p>
            
            
            <p id="LiP_1.77.64">
               ayane cārdhamāsena dakṣiṇe cottarāyaṇe <br />
               viṣuve caiva sampūjya prayāti paramāṃ gatim //
                <span class="ref">LiP_1,77.64</span></p>
            
            
            <p id="LiP_1.77.65">
               pradakṣiṇatrayaṃ kuryād yaḥ prāsādaṃ samantataḥ <br />
               savyāpasavyanyāyena mṛdugatyā śucirnaraḥ //
                <span class="ref">LiP_1,77.65</span></p>
            
            
            <p id="LiP_1.77.66">
               pade pade 'śvamedhasya yajñasya phalamāpnuyāt <br />
               vācā yastu śivaṃ nityaṃ saṃrauti parameśvaram //
                <span class="ref">LiP_1,77.66</span></p>
            
            
            <p id="LiP_1.77.67">
               so 'pi yāti śivaṃ sthānaṃ prāpya kiṃ punareva ca <br />
               kṛtvā maṇḍalakaṃ kṣetraṃ gandhagomayavāriṇā //
                <span class="ref">LiP_1,77.67</span></p>
            
            
            <p id="LiP_1.77.68">
               muktāphalamayaiścūrṇair indranīlamayais tathā <br />
               padmarāgamayaiścaiva sphāṭikaiś ca suśobhanaiḥ //
                <span class="ref">LiP_1,77.68</span></p>
            
            
            <p id="LiP_1.77.69">
               tathā mārakataiścaiva sauvarṇai rājatais tathā <br />
               tadvarṇair laukikaiścaiva cūrṇairvittavivarjitaiḥ //
                <span class="ref">LiP_1,77.69</span></p>
            
            
            <p id="LiP_1.77.70">
               ālikhya kamalaṃ bhadraṃ daśahastapramāṇataḥ <br />
               sakarṇikaṃ mahābhāgā mahādevasamīpataḥ //
                <span class="ref">LiP_1,77.70</span></p>
            
            
            <p id="LiP_1.77.71">
               tatrāvāhya mahādevaṃ navaśaktisamanvitam <br />
               pañcabhiśca tathā ṣaḍbhir aṣṭābhiśceṣṭadaṃ param //
                <span class="ref">LiP_1,77.71</span></p>
            
            
            <p id="LiP_1.77.72">
               punaraṣṭābhir īśānaṃ daśāre daśabhis tathā <br />
               punarbāhye ca daśabhiḥ sampūjya praṇipatya ca //
                <span class="ref">LiP_1,77.72</span></p>
            
            
            <p id="LiP_1.77.73">
               nivedya devadevāya kṣitidānaphalaṃ labhet <br />
               śālipiṣṭādibhir vāpi padmamālikhya nirdhanaḥ //
                <span class="ref">LiP_1,77.73</span></p>
            
            
            <p id="LiP_1.77.74">
               pūrvoktamakhilaṃ puṇyaṃ labhate nātra saṃśayaḥ <br />
               dvādaśāraṃ tathālikhya maṇḍalaṃ padam uttamam //
                <span class="ref">LiP_1,77.74</span></p>
            
            
            <p id="LiP_1.77.75">
               ratnacūrṇādibhiścūrṇais tathā dvādaśamūrtibhiḥ <br />
               maṇḍalasya ca madhye tu bhāskaraṃ sthāpya pūjayet //
                <span class="ref">LiP_1,77.75</span></p>
            
            
            <p id="LiP_1.77.76">
               grahaiś ca saṃvṛtaṃ vāpi sūryasāyujyamuttamam <br />
               evaṃ prākṛtam apyārthyāṃ ṣaḍasraṃ parikalpya ca //
                <span class="ref">LiP_1,77.76</span></p>
            
            
            <p id="LiP_1.77.77">
               madhyadeśe ca deveśīṃ prakṛtiṃ brahmarūpiṇīm <br />
               dakṣiṇe sattvamūrtiṃ ca vāmataś ca rajoguṇam //
                <span class="ref">LiP_1,77.77</span></p>
            
            
            <p id="LiP_1.77.78">
               agratastu tamomūrtiṃ madhye devīṃ tathāṃbikām <br />
               pañcabhūtāni tanmātrāpañcakaṃ caiva dakṣiṇe //
                <span class="ref">LiP_1,77.78</span></p>
            
            
            <p id="LiP_1.77.79">
               karmendriyāṇi pañcaiva tathā buddhīndriyāṇi ca <br />
               uttare vidhivatpūjya ṣaḍasre caiva pūjayet //
                <span class="ref">LiP_1,77.79</span></p>
            
            
            <p id="LiP_1.77.80">
               ātmānaṃ cāntarātmānaṃ yugalaṃ buddhimeva ca <br />
               ahaṅkāraṃ ca mahatā sarvayajñaphalaṃ labhet //
                <span class="ref">LiP_1,77.80</span></p>
            
            
            <p id="LiP_1.77.81">
               evaṃ vaḥ kathitaṃ sarvaṃ prākṛtaṃ maṇḍalaṃ param <br />
               ato vakṣyāmi viprendrāḥ sarvakāmārthasādhanam //
                <span class="ref">LiP_1,77.81</span></p>
            
            
            <p id="LiP_1.77.82">
               gocarmamātramālikhya maṇḍalaṃ gomayena tu <br />
               caturaśraṃ vidhānena cādbhir abhyukṣya mantravit //
                <span class="ref">LiP_1,77.82</span></p>
            
            
            <p id="LiP_1.77.83">
               alaṃkṛtya vitānādyaiś chatrair vāpi manoramaiḥ <br />
               budbudairardhacandraiś ca haimairaśvatthapatrakaiḥ //
                <span class="ref">LiP_1,77.83</span></p>
            
            
            <p id="LiP_1.77.84">
               sitairvikasitaiḥ padmai raktair nīlotpalais tathā <br />
               muktādāmair vitānānte lambitastu sitairdhvajaiḥ //
                <span class="ref">LiP_1,77.84</span></p>
            
            
            <p id="LiP_1.77.85">
               sitamṛtpātrakaiścaiva suślakṣṇaiḥ pūrṇakumbhakaiḥ <br />
               phalapallavamālābhir vaijayantībhir aṃśukaiḥ //
                <span class="ref">LiP_1,77.85</span></p>
            
            
            <p id="LiP_1.77.86">
               pañcāśaddīpamālābhir dhūpaiḥ pañcavidhais tathā <br />
               pañcāśaddalasaṃyuktam ālikhetpadmamuttamam //
                <span class="ref">LiP_1,77.86</span></p>
            
            
            <p id="LiP_1.77.87">
               tattadvarṇais tathā cūrṇaiḥ śvetacūrṇairathāpi vā <br />
               ekahastapramāṇena kṛtvā padmaṃ vidhānataḥ //
                <span class="ref">LiP_1,77.87</span></p>
            
            
            <p id="LiP_1.77.88">
               karṇikāyāṃ nyased devaṃ devyā deveśvaraṃ bhavam <br />
               varṇāni ca nyasetpatre rudraiḥ prāgādyanukramāt //
                <span class="ref">LiP_1,77.88</span></p>
            
            
            <p id="LiP_1.77.89">
               praṇavādinamo 'ntāni sarvavarṇāni suvratāḥ <br />
               sampūjyaivaṃ muniśreṣṭhā gandhapuṣpādibhiḥ kramāt //
                <span class="ref">LiP_1,77.89</span></p>
            
            
            <p id="LiP_1.77.90">
               brāhmaṇān bhojayettatra pañcāśadvidhipūrvakam <br />
               akṣamālopavītaṃ ca kuṇḍalaṃ ca kamaṇḍalum //
                <span class="ref">LiP_1,77.90</span></p>
            
            
            <p id="LiP_1.77.91">
               āsanaṃ ca tathā daṇḍam uṣṇīṣaṃ vastrameva ca <br />
               dattvā teṣāṃ munīndrāṇāṃ devadevāya śaṃbhave //
                <span class="ref">LiP_1,77.91</span></p>
            
            
            <p id="LiP_1.77.92">
               mahācaruṃ nivedyaivaṃ kṛṣṇaṃ gomithunaṃ tathā <br />
               ante ca devadevāya dāpayeccūrṇamaṇḍalam //
                <span class="ref">LiP_1,77.92</span></p>
            
            
            <p id="LiP_1.77.93">
               yāgopayogadravyāṇi śivāya vinivedayet <br />
               oṅkārādyaṃ japeddhīmān prativarṇam anukramāt //
                <span class="ref">LiP_1,77.93</span></p>
            
            
            <p id="LiP_1.77.94">
               evamālikhya yo bhaktyā sarvamaṇḍalamuttamam <br />
               yatphalaṃ labhate martyas tadvadāmi samāsataḥ //
                <span class="ref">LiP_1,77.94</span></p>
            
            
            <p id="LiP_1.77.95">
               sāṅgān vedān yathānyāyam adhītya vidhipūrvakam <br />
               iṣṭvā yajñairyathānyāyaṃ jyotiṣṭomādibhiḥ kramāt //
                <span class="ref">LiP_1,77.95</span></p>
            
            
            <p id="LiP_1.77.96">
               tato viśvajidantaiś ca putrānutpādya tādṛśān <br />
               vānaprasthāśramaṃ gatvā sadāraḥ sāgnireva ca //
                <span class="ref">LiP_1,77.96</span></p>
            
            
            <p id="LiP_1.77.97">
               cāndrāyaṇādikāḥ sarvāḥ kṛtvā nyasya kriyā dvijāḥ <br />
               brahmavidyāmadhītyaiva jñānamāsādya yatnataḥ //
                <span class="ref">LiP_1,77.97</span></p>
            
            
            <p id="LiP_1.77.98">
               jñānena jñeyam ālokya yogī yatkāmamāpnuyāt <br />
               tatphalaṃ labhate sarvaṃ varṇamaṇḍaladarśanāt //
                <span class="ref">LiP_1,77.98</span></p>
            
            
            <p id="LiP_1.77.99">
               yena kenāpi vā martyaḥ pralipyāyatanāgrataḥ <br />
               uttare dakṣiṇe vāpi pṛṣṭhato vā dvijottamāḥ //
                <span class="ref">LiP_1,77.99</span></p>
            
            
            <p id="LiP_1.77.100">
               catuṣkoṇaṃ tu vā cūrṇair alaṃkṛtya samantataḥ <br />
               puṣpākṣatādibhiḥ pūjya sarvapāpaiḥ pramucyate //
                <span class="ref">LiP_1,77.100</span></p>
            
            
            <p id="LiP_1.77.101">
               yastu garbhagṛhaṃ bhaktyā sakṛdālipya sarvataḥ <br />
               candanādyaiḥ sakarpūrair gandhadravyaiḥ samantataḥ //
                <span class="ref">LiP_1,77.101</span></p>
            
            
            <p id="LiP_1.77.102">
               vikīrya gandhakusumair dhūpairdhūpya caturvidhaiḥ <br />
               prārthayeddevamīśānaṃ śivalokaṃ sa gacchati //
                <span class="ref">LiP_1,77.102</span></p>
            
            
            <p id="LiP_1.77.103">
               tatra bhuktvā mahābhogān kalpakoṭiśataṃ naraḥ <br />
               svadehagandhakusumaiḥ pūrayañchivamandiram //
                <span class="ref">LiP_1,77.103</span></p>
            
            
            <p id="LiP_1.77.104">
               kramādgāndharvamāsādya gandharvaiś ca supūjitaḥ <br />
               kramādāgatya loke 'smin rājā bhavati vīryavān //
                <span class="ref">LiP_1,77.104</span></p>
            
            
            <p id="LiP_1.77.105">
               ādidevo mahādevaḥ pralayasthitikārakaḥ <br />
               sargaś ca bhuvanādhīśaḥ śarvavyāpī sadāśivaḥ <br />
               śivabrahmāmṛtaṃ grāhyaṃ mokṣasādhanam uttamam //
                <span class="ref">LiP_1,77.105</span></p>
            
            
            <p id="LiP_1.77.106">
               vyaktāvyaktaṃ sadā nityam acintyam arcayet prabhum //
                <span class="ref">LiP_1,77.106</span></p>
            
            
            <p>iti śrīliṅgamahāpurāṇe pūrvabhāge upalepanādikathanaṃ nāma saptasaptatitamo 'dhyāyaḥ</p>
            
            </div>
         
         <div id="d1e88605">
            
            sūta uvāca
            
            <p id="LiP_1.78.1">
               vastrapūtena toyena kāryaṃ caivopalepanam <br />
               śivakṣetre muniśreṣṭhā nānyathā siddhiriṣyate //
                <span class="ref">LiP_1,78.1</span></p>
            
            
            <p id="LiP_1.78.2">
               āpaḥ pūtā bhavantyetā vastrapūtāḥ samuddhṛtāḥ <br />
               aphenā muniśārdūlā nādeyāś ca viśeṣataḥ //
                <span class="ref">LiP_1,78.2</span></p>
            
            
            <p id="LiP_1.78.3">
               tasmādvai sarvakāryāṇi daivikāni dvijottamāḥ <br />
               adbhiḥ kāryāṇi pūtābhiḥ sarvakāryaprasiddhaye //
                <span class="ref">LiP_1,78.3</span></p>
            
            
            <p id="LiP_1.78.4">
               jantubhir miśritā hyāpaḥ sūkṣmābhistānnihatya tu <br />
               yatpāpaṃ sakalaṃ cādbhir apūtābhiściraṃ labhet //
                <span class="ref">LiP_1,78.4</span></p>
            
            
            <p id="LiP_1.78.5">
               saṃmārjane tathā nṝṇāṃ mārjane ca viśeṣataḥ <br />
               agnau kaṇḍanake caiva peṣaṇe toyasaṃgrahe //
                <span class="ref">LiP_1,78.5</span></p>
            
            
            <p id="LiP_1.78.6">
               hiṃsā sadā gṛhasthānāṃ tasmāddhiṃsāṃ vivarjayet <br />
               ahiṃseyaṃ paro dharmaḥ sarveṣāṃ prāṇināṃ dvijāḥ //
                <span class="ref">LiP_1,78.6</span></p>
            
            
            <p id="LiP_1.78.7">
               tasmātsarvaprayatnena vastrapūtaṃ samācaret <br />
               taddānamabhayaṃ puṇyaṃ sarvadānottamottamam //
                <span class="ref">LiP_1,78.7</span></p>
            
            
            <p id="LiP_1.78.8">
               tasmāttu parihartavyā hiṃsā sarvatra sarvadā <br />
               manasā karmaṇā vācā sarvadāhiṃsakaṃ naram //
                <span class="ref">LiP_1,78.8</span></p>
            
            
            <p id="LiP_1.78.9">
               rakṣanti jantavaḥ sarve hiṃsakaṃ bādhayanti ca <br />
               trailokyamakhilaṃ dattvā yatphalaṃ vedapārage //
                <span class="ref">LiP_1,78.9</span></p>
            
            
            <p id="LiP_1.78.10">
               tatphalaṃ koṭiguṇitaṃ labhate 'hiṃsako naraḥ <br />
               manasā karmaṇā vācā sarvabhūtahite ratāḥ //
                <span class="ref">LiP_1,78.10</span></p>
            
            
            <p id="LiP_1.78.11">
               dayādarśitapanthāno rudralokaṃ vrajanti ca <br />
               svāmivatparirakṣanti bahūni vividhāni ca //
                <span class="ref">LiP_1,78.11</span></p>
            
            
            <p id="LiP_1.78.12">
               ye putrapautravatsnehād rudralokaṃ vrajanti te <br />
               tasmātsarvaprayatnena vastrapūtena vāriṇā //
                <span class="ref">LiP_1,78.12</span></p>
            
            
            <p id="LiP_1.78.13">
               kāryamabhyukṣaṇaṃ nityaṃ snapanaṃ ca viśeṣataḥ <br />
               trailokyamakhilaṃ hatvā yatphalaṃ parikīrtyate //
                <span class="ref">LiP_1,78.13</span></p>
            
            
            <p id="LiP_1.78.14">
               śivālaye nihatyaikam api tatsakalaṃ labhet <br />
               śivārthaṃ sarvadā kāryā puṣpahiṃsā dvijottamāḥ //
                <span class="ref">LiP_1,78.14</span></p>
            
            
            <p id="LiP_1.78.15">
               yajñārthaṃ paśuhiṃsā ca kṣatriyairduṣṭaśāsanam <br />
               vihitāvihitaṃ nāsti yogināṃ brahmavādinām //
                <span class="ref">LiP_1,78.15</span></p>
            
            
            <p id="LiP_1.78.16">
               yatastasmānna hantavyā niṣiddhānāṃ niṣevaṇāt <br />
               sarvakarmāṇi vinyasya saṃnyastā brahmavādinaḥ //
                <span class="ref">LiP_1,78.16</span></p>
            
            
            <p id="LiP_1.78.17">
               na hantavyāḥ sadā pūjyāḥ pāpakarmaratā api <br />
               pavitrāstu striyaḥ sarvā atreś ca kulasaṃbhavāḥ //
                <span class="ref">LiP_1,78.17</span></p>
            
            
            <p id="LiP_1.78.18">
               brahmahatyāsamaṃ pāpam ātreyīṃ vinihatya ca <br />
               striyaḥ sarvā na hantavyāḥ pāpakarmaratā api //
                <span class="ref">LiP_1,78.18</span></p>
            
            
            <p id="LiP_1.78.19">
               na yajñārthaṃ striyo grāhyāḥ sarvaiḥ sarvatra sarvadā <br />
               sarvavarṇeṣu viprendrāḥ pāpakarmaratā api //
                <span class="ref">LiP_1,78.19</span></p>
            
            
            <p id="LiP_1.78.20">
               malinā rūpavatyaś ca virūpā malināṃbarāḥ <br />
               na hantavyāḥ sadā martyaiḥ śivavacchaṅkayā tathā //
                <span class="ref">LiP_1,78.20</span></p>
            
            
            <p id="LiP_1.78.21">
               vedabāhyavratācārāḥ śrautasmārtabahiṣkṛtāḥ <br />
               pāṣaṇḍina iti khyātā na saṃbhāṣyā dvijātibhiḥ //
                <span class="ref">LiP_1,78.21</span></p>
            
            
            <p id="LiP_1.78.22">
               na spṛṣṭavyā na draṣṭavyā dṛṣṭvā bhānuṃ samīkṣate <br />
               tathāpi tena vadhyāś ca nṛpairanyaiś ca jantubhiḥ //
                <span class="ref">LiP_1,78.22</span></p>
            
            
            <p id="LiP_1.78.23">
               prasaṃgādvāpi yo martyaḥ satāṃ sakṛdaho dvijāḥ <br />
               rudralokamavāpnoti samabhyarcya maheśvaram //
                <span class="ref">LiP_1,78.23</span></p>
            
            
            <p id="LiP_1.78.24">
               bhavanti duḥkhitāḥ sarve nirdayā munisattamāḥ <br />
               bhaktihīnā narāḥ sarve bhave paramakāraṇe //
                <span class="ref">LiP_1,78.24</span></p>
            
            
            <p id="LiP_1.78.25">
               ye bhaktā devadevasya śivasya parameṣṭhinaḥ <br />
               bhāgyavanto vimucyante bhuktvā bhogānihaiva te //
                <span class="ref">LiP_1,78.25</span></p>
            
            
            <p id="LiP_1.78.26">
               putreṣu dāreṣu gṛheṣu nṝṇāṃ bhaktaṃ yathā cittamathādideve <br />
               sakṛtprasaṃgādyatitāpasānāṃ teṣāṃ na dūraḥ parameśalokaḥ //
                <span class="ref">LiP_1,78.26</span></p>
            
            
            <p>iti śrīliṅgamahāpurāṇe pūrvabhāge bhaktimahimavarṇanaṃ nāmāṣṭasaptatitamo 'dhyāyaḥ</p>
            
            </div>
         
         <div id="d1e89110">
            
            ṛṣaya ūcuḥ
            
            <p id="LiP_1.79.1">
               kathaṃ pūjyo mahādevo martyairmandairmahāmate <br />
               kalpāyuṣair alpavīryair alpasattvaiḥ prajāpatiḥ //
                <span class="ref">LiP_1,79.1</span></p>
            
            
            <p id="LiP_1.79.2">
               saṃvatsarasahasraiś ca tapasā pūjya śaṅkaram <br />
               na paśyanti surāścāpi kathaṃ devaṃ yajanti te //
                <span class="ref">LiP_1,79.2</span></p>
            
            sūta uvāca
            
            <p id="LiP_1.79.3">
               kathitaṃ tathyam evātra yuṣmābhir munipuṅgavāḥ <br />
               tathāpi śraddhayā dṛśyaḥ pūjyaḥ saṃbhāṣya eva ca //
                <span class="ref">LiP_1,79.3</span></p>
            
            
            <p id="LiP_1.79.4">
               prasaṃgāccaiva sampūjya bhaktihīnairapi dvijāḥ <br />
               bhāvānurūpaphalado bhagavāniti kīrtitaḥ //
                <span class="ref">LiP_1,79.4</span></p>
            
            
            <p id="LiP_1.79.5">
               ucchiṣṭaḥ pūjayanyāti paiśācaṃ tu dvijādhamaḥ <br />
               saṃkruddho rākṣasaṃ sthānaṃ prāpnuyān mūḍhadhīr dvijāḥ //
                <span class="ref">LiP_1,79.5</span></p>
            
            
            <p id="LiP_1.79.6">
               abhakṣyabhakṣī sampūjya yākṣaṃ prāpnoti durjanaḥ <br />
               gānaśīlaś ca gāndharvaṃ nṛtyaśīlastathaiva ca //
                <span class="ref">LiP_1,79.6</span></p>
            
            
            <p id="LiP_1.79.7">
               khyātiśīlas tathā cāndraṃ strīṣu sakto narādhamaḥ <br />
               madārtaḥ pūjayan rudraṃ somasthānamavāpnuyāt //
                <span class="ref">LiP_1,79.7</span></p>
            
            
            <p id="LiP_1.79.8">
               gāyatryā devamabhyarcya prājāpatyamavāpnuyāt <br />
               brāhmaṃ hi praṇavenaiva vaiṣṇavaṃ cābhinandya ca //
                <span class="ref">LiP_1,79.8</span></p>
            
            
            <p id="LiP_1.79.9">
               śraddhayā sakṛdevāpi samabhyarcya maheśvaram <br />
               rudralokamanuprāpya rudraiḥ sārdhaṃ pramodate //
                <span class="ref">LiP_1,79.9</span></p>
            
            
            <p id="LiP_1.79.10">
               saṃśodhya ca śubhaṃ liṅgam amarāsurapūjitam <br />
               jalaiḥ pūtaistathā pīṭhe devamāvāhya bhaktitaḥ //
                <span class="ref">LiP_1,79.10</span></p>
            
            
            <p id="LiP_1.79.11">
               dṛṣṭvā devaṃ yathānyāyaṃ praṇipatya ca śaṅkaram <br />
               kalpite cāsane sthāpya dharmajñānamaye śubhe //
                <span class="ref">LiP_1,79.11</span></p>
            
            
            <p id="LiP_1.79.12">
               vairāgyaiśvaryasampanne sarvalokanamaskṛte <br />
               oṅkārapadmamadhye tu somasūryāgnisaṃbhave //
                <span class="ref">LiP_1,79.12</span></p>
            
            
            <p id="LiP_1.79.13">
               pādyamācamanaṃ cārghyaṃ dattvā rudrāya śaṃbhave <br />
               snāpayeddivyatoyaiś ca ghṛtena payasā tathā //
                <span class="ref">LiP_1,79.13</span></p>
            
            
            <p id="LiP_1.79.14">
               dadhnā ca snāpayedrudraṃ śodhayecca yathāvidhi <br />
               tataḥ śuddhāṃbunā snāpya candanādyaiś ca pūjayet //
                <span class="ref">LiP_1,79.14</span></p>
            
            
            <p id="LiP_1.79.15">
               rocanādyaiś ca sampūjya divyapuṣpaiś ca pūjayet <br />
               bilvapatrairakhaṇḍaiś ca padmairnānāvidhais tathā //
                <span class="ref">LiP_1,79.15</span></p>
            
            
            <p id="LiP_1.79.16">
               nīlotpalaiś ca rājīvair nadyāvartaiś ca mallikaiḥ <br />
               campakair jātipuṣpaiśca bakulaiḥ karavīrakaiḥ //
                <span class="ref">LiP_1,79.16</span></p>
            
            
            <p id="LiP_1.79.17">
               śamīpuṣpair bṛhatpuṣpair unmattāgastyajairapi <br />
               apāmārgakadambaiś ca bhūṣaṇairapi śobhanaiḥ //
                <span class="ref">LiP_1,79.17</span></p>
            
            
            <p id="LiP_1.79.18">
               dattvā pañcavidhaṃ dhūpaṃ pāyasaṃ ca nivedayet <br />
               dadhibhaktaṃ ca madhvājyapariplutamataḥ param //
                <span class="ref">LiP_1,79.18</span></p>
            
            
            <p id="LiP_1.79.19">
               śuddhānnaṃ caiva mudgānnaṃ ṣaḍvidhaṃ ca nivedayet <br />
               atha pañcavidhaṃ vāpi saghṛtaṃ vinivedayet //
                <span class="ref">LiP_1,79.19</span></p>
            
            
            <p id="LiP_1.79.20">
               kevalaṃ cāpi śuddhānnam āḍhakaṃ taṇḍulaṃ pacet <br />
               kṛtvā pradakṣiṇaṃ cānte namaskṛtya muhurmuhuḥ //
                <span class="ref">LiP_1,79.20</span></p>
            
            
            <p id="LiP_1.79.21">
               stutvā ca devamīśānaṃ punaḥ sampūjya śaṅkaram <br />
               īśānaṃ puruṣaṃ caiva aghoraṃ vāmameva ca //
                <span class="ref">LiP_1,79.21</span></p>
            
            
            <p id="LiP_1.79.22">
               sadyojātaṃ japaṃścāpi pañcabhiḥ pūjayecchivam <br />
               anena vidhinā devaḥ prasīdati maheśvaraḥ //
                <span class="ref">LiP_1,79.22</span></p>
            
            
            <p id="LiP_1.79.23">
               vṛkṣāḥ puṣpādipatrādyair upayuktāḥ śivārcane <br />
               gāvaścaiva dvijaśreṣṭhāḥ prayānti paramāṃ gatim //
                <span class="ref">LiP_1,79.23</span></p>
            
            
            <p id="LiP_1.79.24">
               pūjayedyaḥ śivaṃ rudraṃ śarvaṃ bhavamajaṃ sakṛt <br />
               sa yāti śivasāyujyaṃ punarāvṛttivarjitam //
                <span class="ref">LiP_1,79.24</span></p>
            
            
            <p id="LiP_1.79.25">
               arcitaṃ parameśānaṃ bhavaṃ śarvamumāpatim <br />
               sakṛtprasaṃgādvā dṛṣṭvā sarvapāpaiḥ pramucyate //
                <span class="ref">LiP_1,79.25</span></p>
            
            
            <p id="LiP_1.79.26">
               pūjitaṃ vā mahādevaṃ pūjyamānamathāpi vā <br />
               dṛṣṭvā prayāti vai martyo brahmalokaṃ na saṃśayaḥ //
                <span class="ref">LiP_1,79.26</span></p>
            
            
            <p id="LiP_1.79.27">
               śrutvānumodayeccāpi sa yāti paramāṃ gatim <br />
               yo dadyād ghṛtadīpaṃ ca sakṛlliṅgasya cāgrataḥ //
                <span class="ref">LiP_1,79.27</span></p>
            
            
            <p id="LiP_1.79.28">
               sa tāṃ gatim avāpnoti svāśramair durlabhāṃ sthirām <br />
               dīpavṛkṣaṃ pārthivaṃ vā dāravaṃ vā śivālaye //
                <span class="ref">LiP_1,79.28</span></p>
            
            
            <p id="LiP_1.79.29">
               dattvā kulaśataṃ sāgraṃ śivaloke mahīyate <br />
               āyasaṃ tāmrajaṃ vāpi raupyaṃ sauvarṇikaṃ tathā //
                <span class="ref">LiP_1,79.29</span></p>
            
            
            <p id="LiP_1.79.30">
               śivāya dīpaṃ yo dadyād vidhinā vāpi bhaktitaḥ <br />
               sūryāyutasamaiḥ ślakṣṇair yānaiḥ śivapuraṃ vrajet //
                <span class="ref">LiP_1,79.30</span></p>
            
            
            <p id="LiP_1.79.31">
               kārtike māsi yo dadyād ghṛtadīpaṃ śivāgrataḥ <br />
               sampūjyamānaṃ vā paśyed vidhinā parameśvaram //
                <span class="ref">LiP_1,79.31</span></p>
            
            
            <p id="LiP_1.79.32">
               sa yāti brahmaṇo lokaṃ śraddhayā munisattamāḥ <br />
               āvāhanaṃ susānnidhyaṃ sthāpanaṃ pūjanaṃ tathā //
                <span class="ref">LiP_1,79.32</span></p>
            
            
            <p id="LiP_1.79.33">
               samproktaṃ rudragāyatryā āsanaṃ praṇavena vai <br />
               pañcabhiḥ snapanaṃ proktaṃ rudrādyaiś ca viśeṣataḥ //
                <span class="ref">LiP_1,79.33</span></p>
            
            
            <p id="LiP_1.79.34">
               evaṃ sampūjayennityaṃ devadevamumāpatim <br />
               brahmāṇaṃ dakṣiṇe tasya praṇavena samarcayet //
                <span class="ref">LiP_1,79.34</span></p>
            
            
            <p id="LiP_1.79.35">
               uttare devadeveśaṃ viṣṇuṃ gāyatriyā yajet <br />
               vahnau hutvā yathānyāyaṃ pañcabhiḥ praṇavena ca //
                <span class="ref">LiP_1,79.35</span></p>
            
            
            <p id="LiP_1.79.36">
               sa yāti śivasāyujyam evaṃ sampūjya śaṅkaram <br />
               iti saṃkṣepataḥ prokto liṅgārcanavidhikramaḥ //
                <span class="ref">LiP_1,79.36</span></p>
            
            
            <p id="LiP_1.79.37">
               vyāsena kathitaḥ pūrvaṃ śrutvā rudramukhātsvayam //
                <span class="ref">LiP_1,79.37</span></p>
            
            
            <p>iti śrīliṅgamahāpurāṇe pūrvabhāge śivārcanavidhir nāmaikonāśītitamo 'dhyāyaḥ</p>
            
            </div>
         
         <div id="d1e89819">
            
            ṛṣaya ūcuḥ
            
            <p id="LiP_1.80.1">
               kathaṃ paśupatiṃ dṛṣṭvā paśupāśavimokṣaṇam <br />
               paśutvaṃ tatyajurdevās tanno vaktumihārhasi //
                <span class="ref">LiP_1,80.1</span></p>
            
            sūta uvāca
            
            <p id="LiP_1.80.2">
               purā kailāsaśikhare bhogyākhye svapure sthitam <br />
               sametya devāḥ sarvajñam ājagmustatprasādataḥ //
                <span class="ref">LiP_1,80.2</span></p>
            
            
            <p id="LiP_1.80.3">
               hitāya sarvadevānāṃ brahmaṇā ca janārdanaḥ <br />
               garuḍasya tathā skandham āruhya puruṣottamaḥ //
                <span class="ref">LiP_1,80.3</span></p>
            
            
            <p id="LiP_1.80.4">
               jagāma devatābhir vai devadevāntikaṃ hariḥ <br />
               sarve samprāpya devasya sārdhaṃ girivaraṃ śubham //
                <span class="ref">LiP_1,80.4</span></p>
            
            
            <p id="LiP_1.80.5">
               sendrāḥ sasādhyāḥ sayamāḥ praṇemur girimuttamam <br />
               bhagavān vāsudevo 'sau garuḍād garuḍadhvajaḥ <br />
               avatīrya giriṃ merum āruroha surottamaiḥ //
                <span class="ref">LiP_1,80.5</span></p>
            <span class="note">description of Mt. Meru</span>
            
            <p id="LiP_1.80.6">
               sakaladuritahīnaṃ sarvadaṃ bhogamukhyaṃ muditakuraravṛndaṃ nāditaṃ nāgavṛndaiḥ <br />
               madhuraraṇitagītaṃ sānukūlāndhakāraṃ padaracitavanāntaṃ kāntavātāntatoyam //
                <span class="ref">LiP_1,80.6</span></p>
            
            
            <p id="LiP_1.80.7">
               bhavanaśatasahasrair juṣṭam ādityakalpair lalitagatividagdhair haṃsavṛndaiś ca bhinnam <br />
               dhavakhadirapalāśaiś candanādyaiś ca vṛkṣair dvijavaragaṇavṛndaiḥ kokilādyairdvirephaiḥ //
                <span class="ref">LiP_1,80.7</span></p>
            
            
            <p id="LiP_1.80.8">
               kvacidaśeṣasuradrumasaṃkulaṃ kurabakaiḥ priyakaistilakais tathā <br />
               bahukadambatamālalatāvṛtaṃ girivaraṃ śikharairvividhais tathā //
                <span class="ref">LiP_1,80.8</span></p>
            <span class="note">description of Śivas city on Mt. Meru</span>
            
            <p id="LiP_1.80.9">
               gireḥ pṛṣṭhe paraṃ śārvaṃ kalpitaṃ viśvakarmaṇā <br />
               krīḍārthaṃ devadevasya bhavasya parameṣṭhinaḥ //
                <span class="ref">LiP_1,80.9</span></p>
            
            
            <p id="LiP_1.80.10">
               apaśyaṃstatpuraṃ devāḥ sendropendrāḥ samāhitāḥ <br />
               praṇemurdūrataścaiva prabhāvādeva śūlinaḥ //
                <span class="ref">LiP_1,80.10</span></p>
            
            
            <p id="LiP_1.80.11">
               sahasrasūryapratimaṃ mahāntaṃ sahasraśaḥ sarvaguṇaiś ca bhinnam <br />
               jagāma kailāsagiriṃ mahātmā meruprabhāge puramādidevaḥ //
                <span class="ref">LiP_1,80.11</span></p>
            
            
            <p id="LiP_1.80.12">
               tato 'tha nārigajavājisaṃkulaṃ rathair anekair amarārisūdanaḥ <br />
               gaṇairgaṇeśaiś ca girīndrasaṃnibhaṃ mahāpuradvāramajo hariś ca //
                <span class="ref">LiP_1,80.12</span></p>
            
            
            <p id="LiP_1.80.13">
               atha jāṃbūnadamayair bhavanairmaṇibhūṣitaiḥ <br />
               vimānairvividhākāraiḥ prākāraiś ca samāvṛtam //
                <span class="ref">LiP_1,80.13</span></p>
            
            
            <p id="LiP_1.80.14">
               dṛṣṭvā śaṃbhoḥ puraṃ bāhyaṃ devaiḥ sabrahmakairhariḥ <br />
               prahṛṣṭavadano bhūtvā praviveśa tataḥ puram //
                <span class="ref">LiP_1,80.14</span></p>
            
            
            <p id="LiP_1.80.15">
               harmyaprāsādasambādhaṃ mahāṭṭālasamanvitam <br />
               dvitīyaṃ devadevasya caturdvāraṃ suśobhanam //
                <span class="ref">LiP_1,80.15</span></p>
            
            
            <p id="LiP_1.80.16">
               vajravaiḍūryamāṇikyamaṇijālaiḥ samāvṛtam <br />
               dolāvikṣepasaṃyuktaṃ ghaṇṭācāmarabhūṣitam //
                <span class="ref">LiP_1,80.16</span></p>
            
            
            <p id="LiP_1.80.17">
               mṛdaṅgamurajairjuṣṭaṃ vīṇāveṇunināditam <br />
               nṛtyadbhir apsaraḥsaṃghair bhūtasaṃghaiś ca saṃvṛtam <br />
               devendrabhavanākārair bhavanair dṛṣṭimohanaiḥ //
                <span class="ref">LiP_1,80.17</span></p>
            
            
            <p id="LiP_1.80.18">
               prāsādaśṛṅgeṣvatha pauranāryaḥ sahasraśaḥ puṣpaphalākṣatādyaiḥ <br />
               sthitāḥ karaistasya hareḥ samantāt pracikṣipurmūrdhni yathā bhavasya //
                <span class="ref">LiP_1,80.18</span></p>
            
            
            <p id="LiP_1.80.19">
               dṛṣṭvā nāryastadā viṣṇuṃ madāghūrṇitalocanāḥ //
                <span class="ref">LiP_1,80.19</span></p>
            
            
            <p id="LiP_1.80.20">
               viśālajaghanāḥ sadyo nanṛturmumudurjaguḥ <br />
               kāściddṛṣṭvā hariṃ nāryaḥ kiṃcit prahasitānanāḥ //
                <span class="ref">LiP_1,80.20</span></p>
            
            
            <p id="LiP_1.80.21">
               kiṃcid visrastavastrāś ca srastakāñcīguṇā jaguḥ <br />
               caturthaṃ pañcamaṃ caiva ṣaṣṭhaṃ ca saptamaṃ tathā //
                <span class="ref">LiP_1,80.21</span></p>
            
            
            <p id="LiP_1.80.22">
               aṣṭamaṃ navamaṃ caiva daśamaṃ ca purottamam <br />
               atītyāsādya devasya puraṃ śaṃbhoḥ suśobhanam //
                <span class="ref">LiP_1,80.22</span></p>
            
            
            <p id="LiP_1.80.23">
               suvṛttaṃ sutarāṃ śubhraṃ kailāsaśikhare śubhe <br />
               sūryamaṇḍalasaṃkāśair vimānaiś ca vibhūṣitam //
                <span class="ref">LiP_1,80.23</span></p>
            
            
            <p id="LiP_1.80.24">
               sphāṭikair maṇḍapaiḥ śubhrair jāṃbūnadamayais tathā <br />
               nānāratnamayaiścaiva digvidikṣu vibhūṣitam //
                <span class="ref">LiP_1,80.24</span></p>
            
            
            <p id="LiP_1.80.25">
               gopurairgopateḥ śaṃbhor nānābhūṣaṇabhūṣitaiḥ <br />
               anekaiḥ sarvatobhadraiḥ sarvaratnamayais tathā //
                <span class="ref">LiP_1,80.25</span></p>
            
            
            <p id="LiP_1.80.26">
               prākārairvividhākārair aṣṭāviṃśatibhir vṛtam <br />
               upadvārairmahādvārair vidikṣu vividhairdṛḍhaiḥ //
                <span class="ref">LiP_1,80.26</span></p>
            
            
            <p id="LiP_1.80.27">
               guhyālayairguhyagṛhair guhasya bhavanaiḥ śubhaiḥ <br />
               grāmyair anyair mahābhāgā mauktikair dṛṣṭimohanaiḥ //
                <span class="ref">LiP_1,80.27</span></p>
            
            
            <p id="LiP_1.80.28">
               gaṇeśāyatanair divyaiḥ padmarāgamayais tathā <br />
               candanairvividhākāraiḥ puṣpodyānaiś ca śobhanaiḥ //
                <span class="ref">LiP_1,80.28</span></p>
            
            
            <p id="LiP_1.80.29">
               taḍāgair dirghikābhiś ca hemasopānapaṅktibhiḥ <br />
               strīṇāṃ gatijitair haṃsaiḥ sevitābhiḥ samantataḥ //
                <span class="ref">LiP_1,80.29</span></p>
            
            
            <p id="LiP_1.80.30">
               mayūraiścaiva kāraṇḍaiḥ kokilaiścakravākakaiḥ <br />
               śobhitābhiś ca vāpībhir divyāmṛtajalais tathā //
                <span class="ref">LiP_1,80.30</span></p>
            
            
            <p id="LiP_1.80.31">
               saṃlāpālāpakuśalaiḥ sarvābharaṇabhūṣitaiḥ <br />
               stanabhārāvanamraiś ca madāghūrṇitalocanaiḥ //
                <span class="ref">LiP_1,80.31</span></p>
            
            
            <p id="LiP_1.80.32">
               geyanādaratairdivyai rudrakanyāsahasrakaiḥ <br />
               nṛtyadbhir apsaraḥsaṃghair amarairapi durlabhaiḥ //
                <span class="ref">LiP_1,80.32</span></p>
            
            
            <p id="LiP_1.80.33">
               praphullāṃbujavṛndādyais tathā dvijavarairapi <br />
               rudrastrīgaṇasaṃkīrṇair jalakrīḍāratais tathā //
                <span class="ref">LiP_1,80.33</span></p>
            
            
            <p id="LiP_1.80.34">
               ratotsavarataiścaiva lalitaiś ca pade pade <br />
               grāmarāgānuraktaiś ca padmarāgasamaprabhaiḥ //
                <span class="ref">LiP_1,80.34</span></p>
            
            
            <p id="LiP_1.80.35">
               strīsaṃghair devadevasya bhavasya paramātmanaḥ <br />
               dṛṣṭvā vismayamāpannās tasthurdevāḥ samantataḥ //
                <span class="ref">LiP_1,80.35</span></p>
            
            
            <p id="LiP_1.80.36">
               tatraiva dadṛśurdevā vṛndaṃ rudragaṇasya ca <br />
               gaṇeśvarāṇāṃ vīrāṇām api vṛndaṃ sahasraśaḥ //
                <span class="ref">LiP_1,80.36</span></p>
            
            
            <p id="LiP_1.80.37">
               suvarṇakṛtasopānān vajravaiḍūryabhūṣitān <br />
               sphāṭikān devadevasya dadṛśuste vimānakān //
                <span class="ref">LiP_1,80.37</span></p>
            
            
            <p id="LiP_1.80.38">
               teṣāṃ śṛṅgeṣu hṛṣṭāś ca nāryaḥ kamalalocanāḥ <br />
               viśālajaghanā yakṣā gandharvāpsarasas tathā //
                <span class="ref">LiP_1,80.38</span></p>
            
            
            <p id="LiP_1.80.39">
               kinnaryaḥ kiṃnarāścaiva bhujaṅgāḥ siddhakanyakāḥ <br />
               nānāveṣadharāścānyā nānābhūṣaṇabhūṣitāḥ //
                <span class="ref">LiP_1,80.39</span></p>
            
            
            <p id="LiP_1.80.40">
               nānāprabhāvasaṃyuktā nānābhogaratipriyāḥ <br />
               nīlotpaladalaprakhyāḥ padmapatrāyatekṣaṇāḥ //
                <span class="ref">LiP_1,80.40</span></p>
            
            
            <p id="LiP_1.80.41">
               padmakiñjalkasaṃkāśair aṃśukairatiśobhanāḥ <br />
               valayairnūpurairhāraiś chatraiścitraistathāṃśukaiḥ //
                <span class="ref">LiP_1,80.41</span></p>
            
            
            <p id="LiP_1.80.42">
               bhūṣitā bhūṣitaiś cānyair maṇḍitā maṇḍanapriyāḥ <br />
               dṛṣṭvātha vṛndaṃ surasundarīṇāṃ gaṇeśvarāṇāṃ surasundarīṇām <br />
               jagmurgaṇeśasya puraṃ sureśāḥ puradviṣaḥ śakrapurogamāś ca //
                <span class="ref">LiP_1,80.42</span></p>
            
            
            <p id="LiP_1.80.43">
               dṛṣṭvā ca tasthuḥ surasiddhasaṃghāḥ purasya madhye puruhūtapūrvāḥ <br />
               bhavasya bālārkasahasravarṇaṃ vimānamādyaṃ parameśvarasya //
                <span class="ref">LiP_1,80.43</span></p>
            
            
            <p id="LiP_1.80.44">
               atha tasya vimānasya dvāri saṃsthaṃ gaṇeśvaram <br />
               nandinaṃ dadṛśuḥ sarve devāḥ śakrapurogamāḥ //
                <span class="ref">LiP_1,80.44</span></p>
            
            
            <p id="LiP_1.80.45">
               taṃ dṛṣṭvā nandinaṃ sarve praṇamyāhur gaṇeśvaram <br />
               jayeti devāstaṃ dṛṣṭvā so 'pyāha ca gaṇeśvaraḥ //
                <span class="ref">LiP_1,80.45</span></p>
            
            
            <p id="LiP_1.80.46">
               bho bho devā mahābhāgāḥ sarve nirdhūtakalmaṣāḥ <br />
               samprāptāḥ sarvalokeśā vaktumarhatha suvratāḥ //
                <span class="ref">LiP_1,80.46</span></p>
            
            
            <p id="LiP_1.80.47">
               tamāhurvaradaṃ devaṃ vāraṇendrasamaprabham <br />
               paśupāśavimokṣārthaṃ darśayāsmān maheśvaram //
                <span class="ref">LiP_1,80.47</span></p>
            
            
            <p id="LiP_1.80.48">
               purā puratrayaṃ dagdhuṃ paśutvaṃ paribhāṣitam <br />
               śaṅkitāś ca vayaṃ tatra paśutvaṃ prati suvrata //
                <span class="ref">LiP_1,80.48</span></p>
            
            
            <p id="LiP_1.80.49">
               vrataṃ pāśupataṃ proktaṃ bhavena parameṣṭhinā <br />
               vratenānena bhūteśa paśutvaṃ naiva vidyate //
                <span class="ref">LiP_1,80.49</span></p>
            
            
            <p id="LiP_1.80.50">
               atha dvādaśavarṣaṃ vā māsadvādaśakaṃ tu vā <br />
               dinadvādaśakaṃ vāpi kṛtvā tad vratam uttamam //
                <span class="ref">LiP_1,80.50</span></p>
            
            
            <p id="LiP_1.80.51">
               mucyante paśavaḥ sarve paśupāśairbhavasya tu <br />
               darśayāmāsa tāndevān nārāyaṇapurogamān //
                <span class="ref">LiP_1,80.51</span></p>
            
            
            <p id="LiP_1.80.52">
               nandī śilādatanayaḥ sarvabhūtagaṇāgraṇīḥ <br />
               taṃ dṛṣṭvā devamīśānaṃ sāṃbaṃ sagaṇam avyayam //
                <span class="ref">LiP_1,80.52</span></p>
            
            
            <p id="LiP_1.80.53">
               praṇemus tuṣṭuvuś caiva prītikaṇṭakitatvacaḥ <br />
               vijñāpya śitikaṇṭhāya paśupāśavimokṣaṇam //
                <span class="ref">LiP_1,80.53</span></p>
            
            
            <p id="LiP_1.80.54">
               tasthustadāgrataḥ śaṃbhoḥ praṇipatya punaḥ punaḥ <br />
               tataḥ samprekṣya tān sarvān devadevo vṛṣadhvajaḥ //
                <span class="ref">LiP_1,80.54</span></p>
            
            
            <p id="LiP_1.80.55">
               viśodhya teṣāṃ devānāṃ paśutvaṃ parameśvaraḥ <br />
               vrataṃ pāśupataṃ caiva svayaṃ devo maheśvaraḥ //
                <span class="ref">LiP_1,80.55</span></p>
            
            
            <p id="LiP_1.80.56">
               upadiśya munīnāṃ ca sahāste cāṃbayā bhavaḥ <br />
               tadāprabhṛti te devāḥ sarve pāśupatāḥ smṛtāḥ //
                <span class="ref">LiP_1,80.56</span></p>
            
            
            <p id="LiP_1.80.57">
               paśūnāṃ ca patiryasmāt teṣāṃ sākṣāddhi devatāḥ <br />
               tasmātpāśupatāḥ proktās tapastepuś ca te punaḥ //
                <span class="ref">LiP_1,80.57</span></p>
            
            
            <p id="LiP_1.80.58">
               tato dvādaśavarṣānte muktapāśāḥ surottamāḥ <br />
               yayuryathāgataṃ sarve brahmaṇā saha viṣṇunā //
                <span class="ref">LiP_1,80.58</span></p>
            
            
            <p id="LiP_1.80.59">
               etadvaḥ kathitaṃ sarvaṃ pitāmahamukhācchrutam <br />
               purā sanatkumāreṇa tasmādvyāsena dhīmatā //
                <span class="ref">LiP_1,80.59</span></p>
            
            
            <p id="LiP_1.80.60">
               yaḥ śrāvayecchucir viprāñ chṛṇuyādvā śucirnaraḥ <br />
               sa dehabhedamāsādya paśupāśaiḥ pramucyate //
                <span class="ref">LiP_1,80.60</span></p>
            
            
            <p>iti śrīliṅgamahāpurāṇe pūrvabhāge pāśupatavratamāhātmyaṃ nāmāśītitamo 'dhyāyaḥ</p>
            
            </div>
         
         <div id="d1e90997">
            
            ṛṣaya ūcuḥ
            
            <p id="LiP_1.81.1">
               vratametattvayā proktaṃ paśupāśavimokṣaṇam <br />
               vrataṃ pāśupataṃ laiṅgaṃ purā devair anuṣṭhitam //
                <span class="ref">LiP_1,81.1</span></p>
            
            
            <p id="LiP_1.81.2">
               vaktumarhasi cāsmākaṃ yathāpūrvaṃ tvayā śrutam <br />
               sūta uvāca
               purā sanatkumāreṇa pṛṣṭaḥ śailādirādarāt //
                <span class="ref">LiP_1,81.2</span></p>
            
            
            <p id="LiP_1.81.3">
               nandī prāha vacastasmai pravadāmi samāsataḥ <br />
               <span class="note">result of liṅga worship</span>
               devairdaityais tathā siddhair gandharvaiḥ siddhacāraṇaiḥ //
                <span class="ref">LiP_1,81.3</span></p>
            
            
            <p id="LiP_1.81.4">
               munibhiś ca mahābhāgair anuṣṭhitamanuttamam <br />
               vrataṃ dvādaśaliṅgākhyaṃ paśupāśavimokṣaṇam //
                <span class="ref">LiP_1,81.4</span></p>
            
            
            <p id="LiP_1.81.5">
               bhogadaṃ yogadaṃ caiva kāmadaṃ muktidaṃ śubham <br />
               aviyogakaraṃ puṇyaṃ bhaktānāṃ bhayanāśanam //
                <span class="ref">LiP_1,81.5</span></p>
            
            
            <p id="LiP_1.81.6">
               ṣaḍaṅgasahitān vedān mathitvā tena nirmitam <br />
               sarvadānottamaṃ puṇyam aśvamedhāyutādhikam //
                <span class="ref">LiP_1,81.6</span></p>
            
            
            <p id="LiP_1.81.7">
               sarvamaṅgaladaṃ puṇyaṃ sarvaśatruvināśanam <br />
               saṃsārārṇavamagnānāṃ jantūnāmapi mokṣadam //
                <span class="ref">LiP_1,81.7</span></p>
            
            
            <p id="LiP_1.81.8">
               sarvavyādhiharaṃ caiva sarvajvaravināśanam <br />
               devairanuṣṭhitaṃ pūrvaṃ brahmaṇā viṣṇunā tathā //
                <span class="ref">LiP_1,81.8</span></p>
            <span class="note">creation of a liṅga</span>
            
            <p id="LiP_1.81.9">
               kṛtvā kanīyasaṃ liṅgaṃ snāpya candanavāriṇā <br />
               caitramāsādi viprendrāḥ śivaliṅgavrataṃ caret //
                <span class="ref">LiP_1,81.9</span></p>
            
            
            <p id="LiP_1.81.10">
               kṛtvā haimaṃ śubhaṃ padmaṃ karṇikākesarānvitam <br />
               navaratnaiś ca khacitam aṣṭapatraṃ yathāvidhi //
                <span class="ref">LiP_1,81.10</span></p>
            
            
            <p id="LiP_1.81.11">
               karṇikāyāṃ nyaselliṅgaṃ sphāṭikaṃ pīṭhasaṃyutam <br />
               tatra bhaktyā yathānyāyam arcayed bilvapatrakaiḥ //
                <span class="ref">LiP_1,81.11</span></p>
            
            
            <p id="LiP_1.81.12">
               sitaiḥ sahasrakamalai raktairnīlotpalairapi <br />
               śvetārkakarṇikāraiś ca karavīrairbakairapi //
                <span class="ref">LiP_1,81.12</span></p>
            
            
            <p id="LiP_1.81.13">
               etairanyair yathālābhaṃ gāyatryā tasya suvratāḥ <br />
               sampūjya caiva gandhādyair dhūpairdīpaiś ca maṅgalaiḥ //
                <span class="ref">LiP_1,81.13</span></p>
            
            
            <p id="LiP_1.81.14">
               nīrājanādyaiścānyaiś ca liṅgamūrtimaheśvaram <br />
               agaruṃ dakṣiṇe dadyād aghoreṇa dvijottamāḥ //
                <span class="ref">LiP_1,81.14</span></p>
            
            
            <p id="LiP_1.81.15">
               paścime sadyamantreṇa divyāṃ caiva manaḥśilām <br />
               uttare vāmadevena candanaṃ vāpi dāpayet //
                <span class="ref">LiP_1,81.15</span></p>
            
            
            <p id="LiP_1.81.16">
               puruṣeṇa muniśreṣṭhā haritālaṃ ca pūrvataḥ <br />
               sitāgarūdbhavaṃ viprās tathā kṛṣṇāgarūdbhavam //
                <span class="ref">LiP_1,81.16</span></p>
            
            
            <p id="LiP_1.81.17">
               tathā gugguludhūpaṃ ca saugandhikamanuttamam <br />
               sitāraṃ nāma dhūpaṃ ca dadyād īśāya bhaktitaḥ //
                <span class="ref">LiP_1,81.17</span></p>
            
            
            <p id="LiP_1.81.18">
               mahācarurnivedyaḥ syād āḍhakānnamathāpi vā <br />
               etad vaḥ kathitaṃ puṇyaṃ śivaliṅgamahāvratam //
                <span class="ref">LiP_1,81.18</span></p>
            <span class="note">time for this vrata</span>
            
            <p id="LiP_1.81.19">
               sarvamāseṣu sāmānyaṃ viśeṣo 'pi ca kīrtyate <br />
               vaiśākhe vajraliṅgaṃ ca jyeṣṭhe mārakataṃ tathā //
                <span class="ref">LiP_1,81.19</span></p>
            
            
            <p id="LiP_1.81.20">
               āṣāḍhe mauktikaṃ liṅgaṃ śrāvaṇe nīlanirmitam <br />
               māsi bhādrapade liṅgaṃ padmarāgamayaṃ śubham //
                <span class="ref">LiP_1,81.20</span></p>
            
            
            <p id="LiP_1.81.21">
               āśvine caiva viprendrāḥ gomedakamayaṃ śubham <br />
               pravālenaiva kārtikyāṃ tathā vai mārgaśīrṣake //
                <span class="ref">LiP_1,81.21</span></p>
            <span class="note">material for a liṅga</span>
            
            <p id="LiP_1.81.22">
               vaiḍūryanirmitaṃ liṅgaṃ puṣparāgeṇa puṣyake <br />
               māghe ca sūryakāntena phālgune sphāṭikena ca //
                <span class="ref">LiP_1,81.22</span></p>
            
            
            <p id="LiP_1.81.23">
               sarvamāseṣu kamalaṃ haimamekaṃ vidhīyate <br />
               alābhe rājataṃ vāpi kevalaṃ kamalaṃ tu vā //
                <span class="ref">LiP_1,81.23</span></p>
            
            
            <p id="LiP_1.81.24">
               ratnānām apyalābhe tu hemnā vā rājatena vā <br />
               rajatasyāpyalābhe tu tāmralohena kārayet //
                <span class="ref">LiP_1,81.24</span></p>
            
            
            <p id="LiP_1.81.25">
               śailaṃ vā dārujaṃ vāpi mṛnmayaṃ vā savedikam <br />
               sarvagandhamayaṃ vāpi kṣaṇikaṃ parikalpayet //
                <span class="ref">LiP_1,81.25</span></p>
            
            
            <p id="LiP_1.81.26">
               haimantike mahādevaṃ śrīpattreṇaiva pūjayet <br />
               sarvamāseṣu kamalaṃ haimamekamathāpi vā //
                <span class="ref">LiP_1,81.26</span></p>
            
            
            <p id="LiP_1.81.27">
               rājataṃ vāpi kamalaṃ haimakarṇikamuttamam <br />
               rājatasyāpyabhāve tu bilvapatraiḥ samarcayet //
                <span class="ref">LiP_1,81.27</span></p>
            
            
            <p id="LiP_1.81.28">
               sahasrakamalālābhe tadardhenāpi pūjayet <br />
               tadardhārdhena vā rudram aṣṭottaraśatena vā //
                <span class="ref">LiP_1,81.28</span></p>
            <span class="note">flower =&gt; deity</span>
            
            <p id="LiP_1.81.29">
               bilvapatre sthitā lakṣmīr devī lakṣaṇasaṃyutā <br />
               nīlotpale 'ṃbikā sākṣād utpale ṣaṇmukhaḥ svayam //
                <span class="ref">LiP_1,81.29</span></p>
            
            
            <p id="LiP_1.81.30">
               padmāśrito mahādevaḥ sarvadevapatiḥ śivaḥ <br />
               tasmātsarvaprayatnena śrīpattraṃ na tyajedbudhaḥ //
                <span class="ref">LiP_1,81.30</span></p>
            
            
            <p id="LiP_1.81.31">
               nīlotpalaṃ cotpalaṃ ca kamalaṃ ca viśeṣataḥ <br />
               sarvavaśyakaraṃ padmaṃ śilā sarvārthasiddhidā //
                <span class="ref">LiP_1,81.31</span></p>
            
            
            <p id="LiP_1.81.32">
               kṛṣṇāgarusamudbhūtaṃ sarvapāpanikṛntanam <br />
               gugguluprabhṛtīnāṃ caiva dīpānāṃ ca nivedanam //
                <span class="ref">LiP_1,81.32</span></p>
            
            
            <p id="LiP_1.81.33">
               sarvarogakṣayaṃ caiva candanaṃ sarvasiddhidam <br />
               saugandhikaṃ tathā dhūpaṃ sarvakāmārthasādhakam //
                <span class="ref">LiP_1,81.33</span></p>
            
            
            <p id="LiP_1.81.34">
               śvetāgarūdbhavaṃ caiva tathā kṛṣṇāgarūdbhavam <br />
               saumyaṃ sītāridhūpaṃ ca sākṣānnirvāṇasiddhidam //
                <span class="ref">LiP_1,81.34</span></p>
            
            
            <p id="LiP_1.81.35">
               śvetārkakusume sākṣāc caturvaktraḥ prajāpatiḥ <br />
               karṇikārasya kusume medhā sākṣādvyavasthitā //
                <span class="ref">LiP_1,81.35</span></p>
            
            
            <p id="LiP_1.81.36">
               karavīre gaṇādhyakṣo bake nārāyaṇaḥ svayam <br />
               sugandhiṣu ca sarveṣu kusumeṣu nagātmajā //
                <span class="ref">LiP_1,81.36</span></p>
            
            
            <p id="LiP_1.81.37">
               tasmādetairyathālābhaṃ puṣpadhūpādibhiḥ śubhaiḥ <br />
               pūjayeddevadeveśaṃ bhaktyā vittānusārataḥ //
                <span class="ref">LiP_1,81.37</span></p>
            
            
            <p id="LiP_1.81.38">
               nivedayettato bhaktyā pāyasaṃ ca mahācarum <br />
               saghṛtaṃ sopadaṃśaṃ ca sarvadravyasamanvitam //
                <span class="ref">LiP_1,81.38</span></p>
            
            
            <p id="LiP_1.81.39">
               śuddhānnaṃ vāpi mudgānnam āḍhakaṃ cārdhakaṃ tu vā <br />
               cāmaraṃ tālavṛntaṃ ca tasmai bhaktyā nivedayet //
                <span class="ref">LiP_1,81.39</span></p>
            
            
            <p id="LiP_1.81.40">
               upahārāṇi puṇyāni nyāyenaivārjitānyapi <br />
               nānāvidhāni cārhāṇi prokṣitānyaṃbhasā punaḥ //
                <span class="ref">LiP_1,81.40</span></p>
            
            
            <p id="LiP_1.81.41">
               nivedayecca rudrāya bhaktiyuktena cetasā <br />
               kṣīrādvai sarvadevānāṃ sthityarthamamṛtaṃ dhruvam //
                <span class="ref">LiP_1,81.41</span></p>
            
            
            <p id="LiP_1.81.42">
               viṣṇunā jiṣṇunā sākṣād anne sarvaṃ pratiṣṭhitam <br />
               bhūtānām annadānena prītir bhavati śaṅkare //
                <span class="ref">LiP_1,81.42</span></p>
            
            
            <p id="LiP_1.81.43">
               tasmāt sampūjayed devam anne prāṇāḥ pratiṣṭhitāḥ <br />
               upahāre tathā tuṣṭir vyañjane pavanaḥ svayam //
                <span class="ref">LiP_1,81.43</span></p>
            
            
            <p id="LiP_1.81.44">
               sarvātmako mahādevo gandhatoye hyapāmpatiḥ <br />
               pīṭhe vai prakṛtiḥ sākṣān mahadādyairvyavasthitā //
                <span class="ref">LiP_1,81.44</span></p>
            
            
            <p id="LiP_1.81.45">
               tasmāddevaṃ yajedbhaktyā pratimāsaṃ yathāvidhi <br />
               paurṇamāsyāṃ vrataṃ kāryaṃ sarvakāmārthasiddhaye //
                <span class="ref">LiP_1,81.45</span></p>
            
            
            <p id="LiP_1.81.46">
               satyaṃ śaucaṃ dayā śāntiḥ saṃtoṣo dānameva ca <br />
               paurṇamāsyāmamāvāsyām upavāsaṃ ca kārayet //
                <span class="ref">LiP_1,81.46</span></p>
            
            
            <p id="LiP_1.81.47">
               saṃvatsarānte godānaṃ vṛṣotsargaṃ viśeṣataḥ <br />
               bhojayedbrāhmaṇānbhaktyā śrotriyān vedapāragān //
                <span class="ref">LiP_1,81.47</span></p>
            
            
            <p id="LiP_1.81.48">
               tal liṅgaṃ pūjitaṃ tena sarvadravyasamanvitam <br />
               sthāpayed vā śivakṣetre dāpayed brāhmaṇāya vā //
                <span class="ref">LiP_1,81.48</span></p>
            
            
            <p id="LiP_1.81.49">
               ya evaṃ sarvamāseṣu śivaliṅgamahāvratam <br />
               kuryādbhaktyā muniśreṣṭhāḥ sa eva tapatāṃ varaḥ //
                <span class="ref">LiP_1,81.49</span></p>
            
            
            <p id="LiP_1.81.50">
               sūryakoṭipratīkāśair vimānai ratnabhūṣitaiḥ <br />
               gatvā śivapuraṃ divyaṃ nehāyāti kadācana //
                <span class="ref">LiP_1,81.50</span></p>
            
            
            <p id="LiP_1.81.51">
               athavā hyekamāsaṃ vā caredevaṃ vratottamam <br />
               śivalokamavāpnoti nātra kāryā vicāraṇā //
                <span class="ref">LiP_1,81.51</span></p>
            
            
            <p id="LiP_1.81.52">
               athavā saktacittaśced yānyān saṃcintayedvarān <br />
               varṣamekaṃ caredevaṃ tāṃstānprāpya śivaṃ vrajet //
                <span class="ref">LiP_1,81.52</span></p>
            
            
            <p id="LiP_1.81.53">
               devatvaṃ vā pitṛtvaṃ vā devarājatvameva ca <br />
               gāṇapatyapadaṃ vāpi sakto 'pi labhate naraḥ //
                <span class="ref">LiP_1,81.53</span></p>
            
            
            <p id="LiP_1.81.54">
               vidyārthī labhate vidyāṃ bhogārthī bhogamāpnuyāt <br />
               dravyārthī ca nidhiṃ paśyed āyuḥkāmaś cirāyuṣam //
                <span class="ref">LiP_1,81.54</span></p>
            
            
            <p id="LiP_1.81.55">
               yānyāṃścintayate kāmāṃs tāṃstānprāpyeha modate <br />
               ekamāsavratādeva so 'nte rudratvamāpnuyāt //
                <span class="ref">LiP_1,81.55</span></p>
            
            
            <p id="LiP_1.81.56">
               idaṃ pavitraṃ paramaṃ rahasyaṃ vratottamaṃ viśvasṛjāpi sṛṣṭam <br />
               hitāya devāsurasiddhamartyavidyādharāṇāṃ paramaṃ śivena //
                <span class="ref">LiP_1,81.56</span></p>
            
            
            <p id="LiP_1.81.57">
               sampūjya pūjyaṃ vidhinaivamīśaṃ praṇamya mūrdhnā saha bhṛtyaputraiḥ <br />
               vyapohanaṃ nāma japetstavaṃ ca pradakṣiṇaṃ kṛtya śivaṃ prayatnāt //
                <span class="ref">LiP_1,81.57</span></p>
            
            
            <p id="LiP_1.81.58">
               purākṛtaṃ viśvasṛjā stavaṃ ca hitāya devena jagattrayasya <br />
               pitāmahenaiva suraiśca sārdhaṃ mahānubhāvena mahārghyam etat //
                <span class="ref">LiP_1,81.58</span></p>
            
            
            <p>iti śrīliṅgamahāpurāṇe pūrvabhāge paśupāśavimocanaliṅgapūjādikathanaṃ nāmaikāśītitamo
               'dhyāyaḥ</p>
            
            </div>
         
         <div id="d1e92127">
            
            sūta uvāca
            
            <p id="LiP_1.82.1">
               vyapohanastavaṃ vakṣye sarvasiddhipradaṃ śubham <br />
               nandinaś ca mukhācchrutvā kumāreṇa mahātmanā //
                <span class="ref">LiP_1,82.1</span></p>
            
            
            <p id="LiP_1.82.2">
               vyāsāya kathitaṃ tasmād bahumānena vai mayā <br />
               namaḥ śivāya śuddhāya nirmalāya yaśasvine //
                <span class="ref">LiP_1,82.2</span></p>
            
            
            <p id="LiP_1.82.3">
               duṣṭāntakāya sarvāya bhavāya paramātmane <br />
               pañcavaktro daśabhujo hy akṣapañcadaśairyutaḥ //
                <span class="ref">LiP_1,82.3</span></p>
            
            
            <p id="LiP_1.82.4">
               śuddhasphaṭikasaṃkāśaḥ sarvābharaṇabhūṣitaḥ <br />
               sarvajñaḥ sarvagaḥ śāntaḥ sarvopari susaṃsthitaḥ //
                <span class="ref">LiP_1,82.4</span></p>
            
            
            <p id="LiP_1.82.5">
               padmāsanasthaḥ someśaḥ pāpamāśu vyapohatu <br />
               īśānaḥ puruṣaścaiva aghoraḥ sadya eva ca //
                <span class="ref">LiP_1,82.5</span></p>
            
            
            <p id="LiP_1.82.6">
               vāmadevaś ca bhagavān pāpamāśu vyapohatu <br />
               anantaḥ sarvavidyeśaḥ sarvajñaḥ sarvadaḥ prabhuḥ //
                <span class="ref">LiP_1,82.6</span></p>
            
            
            <p id="LiP_1.82.7">
               śivadhyānaikasampannaḥ sa me pāpaṃ vyapohatu <br />
               sūkṣmaḥ surāsureśāno viśveśo gaṇapūjitaḥ //
                <span class="ref">LiP_1,82.7</span></p>
            
            
            <p id="LiP_1.82.8">
               śivadhyānaikasampannaḥ sa me pāpaṃ vyapohatu <br />
               śivottamo mahāpūjyaḥ śivadhyānaparāyaṇaḥ //
                <span class="ref">LiP_1,82.8</span></p>
            
            
            <p id="LiP_1.82.9">
               sarvagaḥ sarvadaḥ śāntaḥ sa me pāpaṃ vyapohatu <br />
               ekākṣo bhagavānīśaḥ śivārcanaparāyaṇaḥ //
                <span class="ref">LiP_1,82.9</span></p>
            
            
            <p id="LiP_1.82.10">
               śivadhyānaikasampannaḥ sa me pāpaṃ vyapohatu <br />
               trimūrtir bhagavān īśaḥ śivabhaktiprabodhakaḥ //
                <span class="ref">LiP_1,82.10</span></p>
            
            
            <p id="LiP_1.82.11">
               śivadhyānaikasampannaḥ sa me pāpaṃ vyapohatu <br />
               śrīkaṇṭhaḥ śrīpatiḥ śrīmāñ śivadhyānarataḥ sadā //
                <span class="ref">LiP_1,82.11</span></p>
            
            
            <p id="LiP_1.82.12">
               śivārcanarataḥ śrīmān sa me pāpaṃ vyapohatu <br />
               trailokyanamitā devī solkākārā purātanī //
                <span class="ref">LiP_1,82.12</span></p>
            
            
            <p id="LiP_1.82.13">
               śivārcanarataḥ śrīmān sa me pāpaṃ vyapohatu <br />
               trailokyanamitā devī solkākārā purātanī //
                <span class="ref">LiP_1,82.13</span></p>
            
            
            <p id="LiP_1.82.14">
               dākṣāyaṇī mahādevī gaurī haimavatī śubhā <br />
               ekaparṇāgrajā saumyā tathā vai caikapāṭalā //
                <span class="ref">LiP_1,82.14</span></p>
            
            
            <p id="LiP_1.82.15">
               aparṇā varadā devī varadānaikatatparā <br />
               umā suraharā sākṣāt kauśikī vā kapardinī //
                <span class="ref">LiP_1,82.15</span></p>
            
            
            <p id="LiP_1.82.16">
               khaṭvāṅgadhāriṇī divyā karāgratarupallavā <br />
               naigameyādibhir divyaiś caturbhiḥ putrakairvṛtā //
                <span class="ref">LiP_1,82.16</span></p>
            
            
            <p id="LiP_1.82.17">
               menāyā nandinī devī vārijā vārijekṣaṇā <br />
               aṃbāyā vītaśokasya nandinaś ca mahātmanaḥ //
                <span class="ref">LiP_1,82.17</span></p>
            
            
            <p id="LiP_1.82.18">
               śubhāvatyāḥ sakhī śāntā pañcacūḍā varapradā <br />
               sṛṣṭyarthaṃ sarvabhūtānāṃ prakṛtitvaṃ gatāvyayā //
                <span class="ref">LiP_1,82.18</span></p>
            
            
            <p id="LiP_1.82.19">
               trayoviṃśatibhis tattvair mahadādyair vijṛmbhitā <br />
               lakṣmyādiśaktibhir nityaṃ namitā nandanandinī //
                <span class="ref">LiP_1,82.19</span></p>
            
            
            <p id="LiP_1.82.20">
               manonmanī mahādevī māyāvī maṇḍanapriyā <br />
               māyayā yā jagatsarvaṃ brahmādyaṃ sacarācaram //
                <span class="ref">LiP_1,82.20</span></p>
            
            
            <p id="LiP_1.82.21">
               kṣobhiṇī mohinī nityaṃ yogināṃ hṛdi saṃsthitā <br />
               ekānekasthitā loke indīvaranibhekṣaṇā //
                <span class="ref">LiP_1,82.21</span></p>
            
            
            <p id="LiP_1.82.22">
               bhaktyā paramayā nityaṃ sarvadevairabhiṣṭutā <br />
               gaṇendrāmbhojagarbhendrayamavitteśapūrvakaiḥ //
                <span class="ref">LiP_1,82.22</span></p>
            
            
            <p id="LiP_1.82.23">
               saṃstutā jananī teṣāṃ sarvopadravanāśinī <br />
               bhaktānāmārtihā bhavyā bhavabhāvavināśanī //
                <span class="ref">LiP_1,82.23</span></p>
            
            
            <p id="LiP_1.82.24">
               bhuktimuktipradā divyā bhaktānāmaprayatnataḥ <br />
               sā me sākṣānmahādevī pāpam āśu vyapohatu //
                <span class="ref">LiP_1,82.24</span></p>
            
            
            <p id="LiP_1.82.25">
               caṇḍaḥ sarvagaṇeśāno mukhācchaṃbhorvinirgataḥ <br />
               śivārcanarataḥ śrīmān sa me pāpaṃ vyapohatu //
                <span class="ref">LiP_1,82.25</span></p>
            
            
            <p id="LiP_1.82.26">
               śālaṅkāyanaputrastu halamārgotthitaḥ prabhuḥ <br />
               jāmātā marutāṃ devaḥ sarvabhūtamaheśvaraḥ //
                <span class="ref">LiP_1,82.26</span></p>
            
            
            <p id="LiP_1.82.27">
               sarvagaḥ sarvadṛk śarvaḥ sarveśasadṛśaḥ prabhuḥ <br />
               sanārāyaṇakair devaiḥ sendracandradivākaraiḥ //
                <span class="ref">LiP_1,82.27</span></p>
            
            
            <p id="LiP_1.82.28">
               siddhaiś ca yakṣagandharvair bhūtairbhūtavidhāyakaiḥ <br />
               uragairṛṣibhiścaiva brahmaṇā ca mahātmanā //
                <span class="ref">LiP_1,82.28</span></p>
            
            
            <p id="LiP_1.82.29">
               stutastrailokyanāthastu munirantaḥ puraṃ sthitaḥ <br />
               sarvadā pūjitaḥ sarvair nandī pāpaṃ vyapohatu //
                <span class="ref">LiP_1,82.29</span></p>
            
            
            <p id="LiP_1.82.30">
               mahākāyo mahātejā mahādeva ivāparaḥ <br />
               śivārcanarataḥ śrīmān sa me pāpaṃ vyapohatu //
                <span class="ref">LiP_1,82.30</span></p>
            
            
            <p id="LiP_1.82.31">
               merumandārakailāsataṭakūṭaprabhedanaḥ <br />
               airāvatādibhir divyair diggajaiś ca supūjitaḥ //
                <span class="ref">LiP_1,82.31</span></p>
            
            
            <p id="LiP_1.82.32">
               saptapātālapādaś ca saptadvīporujaṅghakaḥ <br />
               saptārṇavāṅkuśaścaiva sarvatīrthodaraḥ śivaḥ //
                <span class="ref">LiP_1,82.32</span></p>
            
            
            <p id="LiP_1.82.33">
               ākāśadeho digbāhuḥ somasūryāgnilocanaḥ <br />
               hatāsuramahāvṛkṣo brahmavidyāmahotkaṭaḥ //
                <span class="ref">LiP_1,82.33</span></p>
            
            
            <p id="LiP_1.82.34">
               brahmādyādhoraṇair divyair yogapāśasamanvitaiḥ <br />
               baddho hṛtpuṇḍarīkākhye staṃbhe vṛttiṃ nirudhya ca //
                <span class="ref">LiP_1,82.34</span></p>
            
            
            <p id="LiP_1.82.35">
               nāgendravaktro yaḥ sākṣād gaṇakoṭiśatairvṛtaḥ <br />
               śivadhyānaikasampannaḥ sa me pāpaṃ vyapohatu //
                <span class="ref">LiP_1,82.35</span></p>
            
            
            <p id="LiP_1.82.36">
               bhṛṅgīśaḥ piṅgalākṣo 'sau bhasitāśastu dehayuk <br />
               śivārcanarataḥ śrīmān sa me pāpaṃ vyapohatu //
                <span class="ref">LiP_1,82.36</span></p>
            
            
            <p id="LiP_1.82.37">
               caturbhistanubhir nityaṃ sarvāsuranibarhaṇaḥ <br />
               skandaḥ śaktidharaḥ śāntaḥ senānīḥ śikhivāhanaḥ //
                <span class="ref">LiP_1,82.37</span></p>
            
            
            <p id="LiP_1.82.38">
               devasenāpatiḥ śrīmān sa me pāpaṃ vyapohatu <br />
               bhavaḥ śarvastatheśāno rudraḥ paśupatis tathā //
                <span class="ref">LiP_1,82.38</span></p>
            
            
            <p id="LiP_1.82.39">
               ugro bhīmo mahādevaḥ śivārcanarataḥ sadā <br />
               etāḥ pāpaṃ vyapohantu mūrtayaḥ parameṣṭhinaḥ //
                <span class="ref">LiP_1,82.39</span></p>
            
            
            <p id="LiP_1.82.40">
               mahādevaḥ śivo rudraḥ śaṅkaro nīlalohitaḥ <br />
               īśāno vijayo bhīmo devadevo bhavodbhavaḥ //
                <span class="ref">LiP_1,82.40</span></p>
            
            
            <p id="LiP_1.82.41">
               kapālīśaś ca vijñeyo rudrā rudrāṃśasaṃbhavāḥ <br />
               śivapraṇāmasampannā vyapohantu malaṃ mama //
                <span class="ref">LiP_1,82.41</span></p>
            
            
            <p id="LiP_1.82.42">
               vikartano vivasvāṃś ca mārtaṇḍo bhāskaro raviḥ <br />
               lokaprakāśakaścaiva lokasākṣītrivikramaḥ //
                <span class="ref">LiP_1,82.42</span></p>
            
            
            <p id="LiP_1.82.43">
               ādityaś ca tathā sūryaś cāṃśumāṃś ca divākaraḥ <br />
               ete vai dvādaśādityā vyapohantu malaṃ mama //
                <span class="ref">LiP_1,82.43</span></p>
            
            
            <p id="LiP_1.82.44">
               gaganaṃ sparśanaṃ tejo rasaś ca pṛthivī tathā <br />
               candraḥ sūryastathātmā ca tanavaḥ śivabhāṣitāḥ //
                <span class="ref">LiP_1,82.44</span></p>
            
            
            <p id="LiP_1.82.45">
               pāpaṃ vyapohantu mama bhayaṃ nirṇāśayantu me <br />
               vāsavaḥ pāvakaścaiva yamo nirṛtireva ca //
                <span class="ref">LiP_1,82.45</span></p>
            
            
            <p id="LiP_1.82.46">
               varuṇo vāyusomau ca īśāno bhagavān hariḥ <br />
               pitāmahaś ca bhagavān śivadhyānaparāyaṇaḥ //
                <span class="ref">LiP_1,82.46</span></p>
            
            
            <p id="LiP_1.82.47">
               ete pāpaṃ vyapohantu manasā karmaṇā kṛtam <br />
               nabhasvānsparśano vāyur anilo mārutas tathā //
                <span class="ref">LiP_1,82.47</span></p>
            
            
            <p id="LiP_1.82.48">
               prāṇaḥ prāṇeśajīveśau mārutaḥ śivabhāṣitāḥ <br />
               śivārcanaratāḥ sarve vyapohantu malaṃ mama //
                <span class="ref">LiP_1,82.48</span></p>
            
            
            <p id="LiP_1.82.49">
               khecarī vasucārī ca brahmeśo brahmabrahmadhīḥ <br />
               suṣeṇaḥ śāśvataḥ pṛṣṭaḥ supuṣṭaś ca mahābalaḥ //
                <span class="ref">LiP_1,82.49</span></p>
            
            
            <p id="LiP_1.82.50">
               ete vai cāraṇāḥ śaṃbhoḥ pūjayātīva bhāvitāḥ <br />
               vyapohantu malaṃ sarvaṃ pāpaṃ caiva mayā kṛtam //
                <span class="ref">LiP_1,82.50</span></p>
            
            
            <p id="LiP_1.82.51">
               mantrajño mantravit prājño mantrarāṭ siddhapūjitaḥ <br />
               siddhavatparamaḥ siddhaḥ sarvasiddhipradāyinaḥ //
                <span class="ref">LiP_1,82.51</span></p>
            
            
            <p id="LiP_1.82.52">
               vyapohantu malaṃ sarve siddhāḥ śivapadārcakāḥ <br />
               yakṣo yakṣeśadhanado jṛmbhako maṇibhadrakaḥ //
                <span class="ref">LiP_1,82.52</span></p>
            
            
            <p id="LiP_1.82.53">
               pūrṇabhadreśvaro mālī śitikuṇḍalireva ca <br />
               narendraścaiva yakṣeśā vyapohantu malaṃ mama //
                <span class="ref">LiP_1,82.53</span></p>
            
            
            <p id="LiP_1.82.54">
               anantaḥ kulikaścaiva vāsukistakṣakastathā <br />
               karkoṭako mahāpadmaḥ śaṅkhapālo mahābalaḥ //
                <span class="ref">LiP_1,82.54</span></p>
            
            
            <p id="LiP_1.82.55">
               śivapraṇāmasampannāḥ śivadehaprabhūṣaṇāḥ <br />
               mama pāpaṃ vyapohantu viṣaṃ sthāvarajaṅgamam //
                <span class="ref">LiP_1,82.55</span></p>
            
            
            <p id="LiP_1.82.56">
               vīṇājñaḥ kinnaraścaiva surasenaḥ pramardanaḥ <br />
               atīśayaḥ sa prayogī gītajñaścaiva kinnarāḥ //
                <span class="ref">LiP_1,82.56</span></p>
            
            
            <p id="LiP_1.82.57">
               śivapraṇāmasampannā vyapohantu malaṃ mama <br />
               vidyādharaś ca vibudho vidyārāśirvidāṃ varaḥ //
                <span class="ref">LiP_1,82.57</span></p>
            
            
            <p id="LiP_1.82.58">
               vibuddho vibudhaḥ śrīmān kṛtajñaś ca mahāyaśāḥ <br />
               ete vidyādharāḥ sarve śivadhyānaparāyaṇāḥ //
                <span class="ref">LiP_1,82.58</span></p>
            
            
            <p id="LiP_1.82.59">
               vyapohantu malaṃ ghoraṃ mahādevaprasādataḥ <br />
               vāmadevī mahājambhaḥ kālanemirmahābalaḥ //
                <span class="ref">LiP_1,82.59</span></p>
            
            
            <p id="LiP_1.82.60">
               sugrīvo mardakaścaiva piṅgalo devamardanaḥ <br />
               prahrādaścāpyanuhrādaḥ saṃhrādaḥ kila bāṣkalau //
                <span class="ref">LiP_1,82.60</span></p>
            
            
            <p id="LiP_1.82.61">
               jambhaḥ kuṃbhaś ca māyāvī kārtavīryaḥ kṛtaṃjayaḥ <br />
               ete 'surā mahātmāno mahādevaparāyaṇāḥ //
                <span class="ref">LiP_1,82.61</span></p>
            
            
            <p id="LiP_1.82.62">
               vyapohantu bhayaṃ ghoram āsuraṃ bhāvameva ca <br />
               garutmān khagatiścaiva pakṣirāṭ nāgamardanaḥ //
                <span class="ref">LiP_1,82.62</span></p>
            
            
            <p id="LiP_1.82.63">
               nāgaśatrur hiraṇyāṅgo vainateyaḥ prabhañjanaḥ <br />
               nāgāśīrviṣanāśaś ca viṣṇuvāhana eva ca //
                <span class="ref">LiP_1,82.63</span></p>
            
            
            <p id="LiP_1.82.64">
               ete hiraṇyavarṇābhā garuḍā viṣṇuvāhanāḥ <br />
               nānābharaṇasampannā vyapohantu malaṃ mama //
                <span class="ref">LiP_1,82.64</span></p>
            
            
            <p id="LiP_1.82.65">
               agastyaś ca vasiṣṭhaś ca aṅgirā bhṛgureva ca <br />
               kāśyapo nāradaścaiva dadhīcaścyavanas tathā //
                <span class="ref">LiP_1,82.65</span></p>
            
            
            <p id="LiP_1.82.66">
               upamanyustathānye ca ṛṣayaḥ śivabhāvitāḥ <br />
               śivārcanaratāḥ sarve vyapohantu malaṃ mama //
                <span class="ref">LiP_1,82.66</span></p>
            
            
            <p id="LiP_1.82.67">
               pitaraḥ pitāmahāś ca tathaiva prapitāmahāḥ <br />
               agniṣvāttā barhiṣadas tathā mātāmahādayaḥ //
                <span class="ref">LiP_1,82.67</span></p>
            
            
            <p id="LiP_1.82.68">
               vyapohantu bhayaṃ pāpaṃ śivadhyānaparāyaṇāḥ <br />
               lakṣmīś ca dharaṇī caiva gāyatrī ca sarasvatī //
                <span class="ref">LiP_1,82.68</span></p>
            
            
            <p id="LiP_1.82.69">
               durgā uṣā śacī jyeṣṭhā mātaraḥ surapūjitāḥ <br />
               devānāṃ mātaraś caiva gaṇānāṃ mātaras tathā //
                <span class="ref">LiP_1,82.69</span></p>
            
            
            <p id="LiP_1.82.70">
               bhūtānāṃ mātaraḥ sarvā yatra yā gaṇamātaraḥ <br />
               prasādāddevadevasya vyapohantu malaṃ mama //
                <span class="ref">LiP_1,82.70</span></p>
            
            
            <p id="LiP_1.82.71">
               urvaśī menakā caiva raṃbhā ratitilottamāḥ <br />
               sumukhī durmukhī caiva kāmukī kāmavardhanī //
                <span class="ref">LiP_1,82.71</span></p>
            
            
            <p id="LiP_1.82.72">
               tathānyāḥ sarvalokeṣu divyāścāpsarasas tathā <br />
               śivāya tāṇḍavaṃ nityaṃ kurvantyo 'tīva bhāvitāḥ //
                <span class="ref">LiP_1,82.72</span></p>
            
            
            <p id="LiP_1.82.73">
               devyaḥ śivārcanaratā vyapohantu malaṃ mama <br />
               arkaḥ somo 'ṅgārakaś ca budhaścaiva bṛhaspatiḥ //
                <span class="ref">LiP_1,82.73</span></p>
            
            
            <p id="LiP_1.82.74">
               śukraḥ śanaiścaraścaiva rāhuḥ ketustathaiva ca <br />
               vyapohantu bhayaṃ ghoraṃ grahapīḍāṃ śivārcakāḥ //
                <span class="ref">LiP_1,82.74</span></p>
            
            
            <p id="LiP_1.82.75">
               meṣo vṛṣo 'tha mithunas tathā karkaṭakaḥ śubhaḥ <br />
               siṃhaś ca kanyā vipulā tulā vai vṛścikas tathā //
                <span class="ref">LiP_1,82.75</span></p>
            
            
            <p id="LiP_1.82.76">
               dhanuś ca makaraścaiva kuṃbho mīnastathaiva ca <br />
               rāśayo dvādaśa hyete śivapūjāparāyaṇāḥ //
                <span class="ref">LiP_1,82.76</span></p>
            
            
            <p id="LiP_1.82.77">
               vyapohantu bhayaṃ pāpaṃ prasādātparameṣṭhinaḥ <br />
               aśvinī bharaṇī caiva kṛttikā rohiṇī tathā //
                <span class="ref">LiP_1,82.77</span></p>
            
            
            <p id="LiP_1.82.78">
               śrīmanmṛgaśiraścārdrā punarvasupuṣyasārpakāḥ <br />
               maghā vai pūrvaphālgunya uttarāphālgunī tathā //
                <span class="ref">LiP_1,82.78</span></p>
            
            
            <p id="LiP_1.82.79">
               hastacitrā tathā svātī viśākhā cānurādhikā <br />
               jyeṣṭhā mūlaṃ mahābhāgā pūrvāṣāḍhā tathaiva ca //
                <span class="ref">LiP_1,82.79</span></p>
            
            
            <p id="LiP_1.82.80">
               uttarāṣāḍhikā caiva śravaṇaṃ ca śraviṣṭhikā <br />
               śatabhiṣak pūrvabhadrā tathā proṣṭhapadā tathā //
                <span class="ref">LiP_1,82.80</span></p>
            
            
            <p id="LiP_1.82.81">
               pauṣṇaṃ ca devyaḥ satataṃ vyapohantu malaṃ mama <br />
               jvaraḥ kumbhodaraścaiva śaṅkukarṇo mahābalaḥ //
                <span class="ref">LiP_1,82.81</span></p>
            
            
            <p id="LiP_1.82.82">
               mahākarṇaḥ prabhātaś ca mahābhūtapramardanaḥ <br />
               śyenajicchivadūtaś ca pramathāḥ prītivardhanāḥ //
                <span class="ref">LiP_1,82.82</span></p>
            
            
            <p id="LiP_1.82.83">
               koṭikoṭiśataiścaiva bhūtānāṃ mātaraḥ sadā <br />
               vyapohantu bhayaṃ pāpaṃ mahādevaprasādataḥ //
                <span class="ref">LiP_1,82.83</span></p>
            
            
            <p id="LiP_1.82.84">
               śivadhyānaikasampanno himarāḍ aṃbusannibhaḥ <br />
               kundendusadṛśākāraḥ kuṃbhakundendubhūṣaṇaḥ //
                <span class="ref">LiP_1,82.84</span></p>
            
            
            <p id="LiP_1.82.85">
               vaḍavānalaśatruryo vaḍavāmukhabhedanaḥ <br />
               catuṣpādasamāyuktaḥ kṣīroda iva pāṇḍuraḥ //
                <span class="ref">LiP_1,82.85</span></p>
            
            
            <p id="LiP_1.82.86">
               rudraloke sthito nityaṃ rudraiḥ sārdhaṃ gaṇeśvaraiḥ <br />
               vṛṣendro viśvadhṛg devo viśvasya jagataḥ pitā //
                <span class="ref">LiP_1,82.86</span></p>
            
            
            <p id="LiP_1.82.87">
               vṛto nandādibhir nityaṃ mātṛbhir makhamardanaḥ <br />
               śivārcanarato nityaṃ sa me pāpaṃ vyapohatu //
                <span class="ref">LiP_1,82.87</span></p>
            
            
            <p id="LiP_1.82.88">
               gaṅgā mātā jaganmātā rudraloke vyavasthitā <br />
               śivabhaktā tu yā nandā sā me pāpaṃ vyapohatu //
                <span class="ref">LiP_1,82.88</span></p>
            
            
            <p id="LiP_1.82.89">
               bhadrā bhadrapadā devī śivaloke vyavasthitā <br />
               mātā gavāṃ mahābhāgā sā me pāpaṃ vyapohatu //
                <span class="ref">LiP_1,82.89</span></p>
            
            
            <p id="LiP_1.82.90">
               surabhiḥ sarvatobhadrā sarvapāpapraṇāśanī <br />
               rudrapūjāratā nityaṃ sā me pāpaṃ vyapohatu //
                <span class="ref">LiP_1,82.90</span></p>
            
            
            <p id="LiP_1.82.91">
               suśīlā śīlasampannā śrīpradā śivabhāvitā <br />
               śivaloke sthitā nityaṃ sā me pāpaṃ vyapohatu //
                <span class="ref">LiP_1,82.91</span></p>
            
            
            <p id="LiP_1.82.92">
               vedaśāstrārthatattvajñaḥ sarvakāryābhicintakaḥ <br />
               samastaguṇasampannaḥ sarvadeveśvarātmajaḥ //
                <span class="ref">LiP_1,82.92</span></p>
            
            
            <p id="LiP_1.82.93">
               jyeṣṭhaḥ sarveśvaraḥ saumyo mahāviṣṇutanuḥ svayam <br />
               āryaḥ senāpatiḥ sākṣād gahano makhamardanaḥ //
                <span class="ref">LiP_1,82.93</span></p>
            
            
            <p id="LiP_1.82.94">
               airāvatagajārūḍhaḥ kṛṣṇakuñcitamūrdhajaḥ <br />
               kṛṣṇāṅgo raktanayanaḥ śaśipannagabhūṣaṇaḥ //
                <span class="ref">LiP_1,82.94</span></p>
            
            
            <p id="LiP_1.82.95">
               bhūtaiḥ pretaiḥ piśācaiś ca kūṣmāṇḍaiś ca samāvṛtaḥ <br />
               śivārcanarataḥ sākṣāt sa me pāpaṃ vyapohatu //
                <span class="ref">LiP_1,82.95</span></p>
            
            
            <p id="LiP_1.82.96">
               brahmāṇī caiva māheśī kaumārī vaiṣṇavī tathā <br />
               vārāhī caiva māhendrī cāmuṇḍāgneyikā tathā //
                <span class="ref">LiP_1,82.96</span></p>
            
            
            <p id="LiP_1.82.97">
               etā vai mātaraḥ sarvāḥ sarvalokaprapūjitāḥ <br />
               yoginībhir mahāpāpaṃ vyapohantu samāhitāḥ //
                <span class="ref">LiP_1,82.97</span></p>
            
            
            <p id="LiP_1.82.98">
               vīrabhadro mahātejā himakundendusannibhaḥ <br />
               rudrasya tanayo raudraḥ śūlāsaktamahākaraḥ //
                <span class="ref">LiP_1,82.98</span></p>
            
            
            <p id="LiP_1.82.99">
               sahasrabāhuḥ sarvajñaḥ sarvāyudhadharaḥ svayam <br />
               tretāgninayano devas trailokyābhayadaḥ prabhuḥ //
                <span class="ref">LiP_1,82.99</span></p>
            
            
            <p id="LiP_1.82.100">
               mātṝṇāṃ rakṣako nityaṃ mahāvṛṣabhavāhanaḥ <br />
               trailokyanamitaḥ śrīmān śivapādārcane rataḥ //
                <span class="ref">LiP_1,82.100</span></p>
            
            
            <p id="LiP_1.82.101">
               yajñasya ca śiraśchettā pūṣṇo dantavināśanaḥ <br />
               vahnerhastaharaḥ sākṣād bhaganetranipātanaḥ //
                <span class="ref">LiP_1,82.101</span></p>
            
            
            <p id="LiP_1.82.102">
               pādāṅguṣṭhena somāṅgapeṣakaḥ prabhusaṃjñakaḥ <br />
               upendrendrayamādīnāṃ devānāmaṅgarakṣakaḥ //
                <span class="ref">LiP_1,82.102</span></p>
            
            
            <p id="LiP_1.82.103">
               sarasvatyā mahādevyā nāsikoṣṭhāvakartanaḥ <br />
               gaṇeśvaro yaḥ senānīḥ sa me pāpaṃ vyapohatu //
                <span class="ref">LiP_1,82.103</span></p>
            
            
            <p id="LiP_1.82.104">
               jyeṣṭhā variṣṭhā varadā varābharaṇabhūṣitā <br />
               mahālakṣmīrjaganmātā sā me pāpaṃ vyapohatu //
                <span class="ref">LiP_1,82.104</span></p>
            
            
            <p id="LiP_1.82.105">
               mahāmohā mahābhāgā mahābhūtagaṇairvṛtā <br />
               śivārcanaratā nityaṃ sā me pāpaṃ vyapohatu //
                <span class="ref">LiP_1,82.105</span></p>
            
            
            <p id="LiP_1.82.106">
               lakṣmīḥ sarvaguṇopetā sarvalakṣaṇasaṃyutā <br />
               sarvadā sarvagā devī sā me pāpaṃ vyapohatu //
                <span class="ref">LiP_1,82.106</span></p>
            
            
            <p id="LiP_1.82.107">
               siṃhārūḍhā mahādevī pārvatyāstanayāvyayā <br />
               viṣṇornidrā mahāmāyā vaiṣṇavī surapūjitā //
                <span class="ref">LiP_1,82.107</span></p>
            
            
            <p id="LiP_1.82.108">
               trinetrā varadā devī mahiṣāsuramardinī <br />
               śivārcanaratā durgā sā me pāpaṃ vyapohatu //
                <span class="ref">LiP_1,82.108</span></p>
            
            
            <p id="LiP_1.82.109">
               brahmāṇḍadhārakā rudrāḥ sarvalokaprapūjitāḥ <br />
               satyāś ca mānasāḥ sarve vyapohantu bhayaṃ mama //
                <span class="ref">LiP_1,82.109</span></p>
            
            
            <p id="LiP_1.82.110">
               bhūtāḥ pretāḥ piśācāś ca kūṣmāṇḍagaṇanāyakāḥ <br />
               kūṣmāṇḍakāś ca te pāpaṃ vyapohantu samāhitāḥ //
                <span class="ref">LiP_1,82.110</span></p>
            
            
            <p id="LiP_1.82.111">
               anena devaṃ stutvā tu cānte sarvaṃ samāpayet <br />
               praṇamya śirasā bhūmau pratimāse dvijottamāḥ //
                <span class="ref">LiP_1,82.111</span></p>
            
            
            <p id="LiP_1.82.112">
               vyapohanastavaṃ divyaṃ yaḥ paṭhecchṛṇuyādapi <br />
               vidhūya sarvapāpāni rudraloke mahīyate //
                <span class="ref">LiP_1,82.112</span></p>
            
            
            <p id="LiP_1.82.113">
               kanyārthī labhate kanyāṃ jayakāmo jayaṃ labhet <br />
               arthakāmo labhedarthaṃ putrakāmo bahūn sutān //
                <span class="ref">LiP_1,82.113</span></p>
            
            
            <p id="LiP_1.82.114">
               vidyārthī labhate vidyāṃ bhogārthī bhogamāpnuyāt <br />
               yānyānprārthayate kāmān mānavaḥ śravaṇādiha //
                <span class="ref">LiP_1,82.114</span></p>
            
            
            <p id="LiP_1.82.115">
               tānsarvān śīghramāpnoti devānāṃ ca priyo bhavet <br />
               paṭhyamānamidaṃ puṇyaṃ yamuddiśya tu paṭhyate //
                <span class="ref">LiP_1,82.115</span></p>
            
            
            <p id="LiP_1.82.116">
               tasya rogā na bādhante vātapittādisaṃbhavāḥ <br />
               nākāle maraṇaṃ tasya na sarpairapi daśyate //
                <span class="ref">LiP_1,82.116</span></p>
            
            
            <p id="LiP_1.82.117">
               yatpuṇyaṃ caiva tīrthānāṃ yajñānāṃ caiva yatphalam <br />
               dānānāṃ caiva yatpuṇyaṃ vratānāṃ ca viśeṣataḥ //
                <span class="ref">LiP_1,82.117</span></p>
            
            
            <p id="LiP_1.82.118">
               tatpuṇyaṃ koṭiguṇitaṃ japtvā cāpnoti mānavaḥ <br />
               goghnaścaiva kṛtaghnaś ca vīrahā brahmahā bhavet //
                <span class="ref">LiP_1,82.118</span></p>
            
            
            <p id="LiP_1.82.119">
               śaraṇāgataghātī ca mitraviśvāsaghātakaḥ <br />
               duṣṭaḥ pāpasamācāro mātṛhā pitṛhā tathā //
                <span class="ref">LiP_1,82.119</span></p>
            
            
            <p id="LiP_1.82.120">
               vyapohya sarvapāpāni śivaloke mahīyate //
                <span class="ref">LiP_1,82.120</span></p>
            
            
            <p>iti śrīliṅgamahāpurāṇe pūrvabhāge vyapohanastavanirūpaṇaṃ nāma dvyaśītitamo 'dhyāyaḥ</p>
            
            </div>
         
         <div id="d1e94423">
            
            ṛṣaya ūcuḥ
            
            <p id="LiP_1.83.1">
               vyapohanastavaṃ puṇyaṃ śrutamasmābhir ādarāt <br />
               prasaṃgālliṅgadānasya vratānyapi vadasva naḥ //
                <span class="ref">LiP_1,83.1</span></p>
            
            sūta uvāca
            
            <p id="LiP_1.83.2">
               vratāni vaḥ pravakṣyāmi śubhāni munisattamāḥ <br />
               nandinā kathitānīha brahmaputrāya dhīmate //
                <span class="ref">LiP_1,83.2</span></p>
            
            
            <p id="LiP_1.83.3">
               tāni vyāsādupaśrutya yuṣmākaṃ pravadāmyaham <br />
               aṣṭamyāṃ ca caturdaśyāṃ pakṣayorubhayorapi //
                <span class="ref">LiP_1,83.3</span></p>
            
            
            <p id="LiP_1.83.4">
               varṣamekaṃ tu bhuñjāno naktaṃ yaḥ pūjayecchivam <br />
               sarvayajñaphalaṃ prāpya sa yāti paramāṃ gatim //
                <span class="ref">LiP_1,83.4</span></p>
            
            
            <p id="LiP_1.83.5">
               pṛthivīṃ bhājanaṃ kṛtvā bhuktvā parvasu mānavaḥ <br />
               ahorātreṇa caikena trirātraphalamaśnute //
                <span class="ref">LiP_1,83.5</span></p>
            
            
            <p id="LiP_1.83.6">
               dvayor māsasya pañcamyor dvayoḥ pratipadornaraḥ <br />
               kṣīradhārāvrataṃ kuryāt so 'śvamedhaphalaṃ labhet //
                <span class="ref">LiP_1,83.6</span></p>
            
            
            <p id="LiP_1.83.7">
               kṛṣṇāṣṭamyāṃ tu naktena yāvatkṛṣṇacaturdaśī <br />
               bhuñjanbhogānavāpnoti brahmalokaṃ ca gacchati //
                <span class="ref">LiP_1,83.7</span></p>
            
            
            <p id="LiP_1.83.8">
               yo 'bdamekaṃ prakurvīta naktaṃ parvasu parvasu <br />
               brahmacārī jitakrodhaḥ śivadhyānaparāyaṇaḥ //
                <span class="ref">LiP_1,83.8</span></p>
            
            
            <p id="LiP_1.83.9">
               saṃvatsarānte viprendrān bhojayedvidhipūrvakam <br />
               sa yāti śāṅkaraṃ lokaṃ nātra kāryā vicāraṇā //
                <span class="ref">LiP_1,83.9</span></p>
            
            
            <p id="LiP_1.83.10">
               upavāsāt paraṃ bhaikṣyaṃ bhaikṣyāt param ayācitam <br />
               ayācitāt paraṃ naktaṃ tasmān naktena vartayet //
                <span class="ref">LiP_1,83.10</span></p>
            
            
            <p id="LiP_1.83.11">
               devairbhuktaṃ tu pūrvāhṇe madhyāhne ṛṣibhis tathā <br />
               aparāhṇe ca pitṛbhiḥ saṃdhyāyāṃ guhyakādibhiḥ //
                <span class="ref">LiP_1,83.11</span></p>
            
            
            <p id="LiP_1.83.12">
               sarvavelāmatikramya naktabhojanamuttamam <br />
               haviṣyabhojanaṃ snānaṃ satyamāhāralāghavam //
                <span class="ref">LiP_1,83.12</span></p>
            
            
            <p id="LiP_1.83.13">
               agnikāryamadhaḥśayyāṃ naktabhojī samācaret <br />
               pratimāsaṃ pravakṣyāmi śivavratamanuttamam //
                <span class="ref">LiP_1,83.13</span></p>
            
            
            <p id="LiP_1.83.14">
               dharmakāmārthamokṣārthaṃ sarvapāpaviśuddhaye <br />
               puṣyamāse ca sampūjya yaḥ kuryānnaktabhojanam //
                <span class="ref">LiP_1,83.14</span></p>
            
            
            <p id="LiP_1.83.15">
               satyavādī jitakrodhaḥ śāligodhūmagorasaiḥ <br />
               pakṣayoraṣṭamīṃ yatnād upavāsena vartayet //
                <span class="ref">LiP_1,83.15</span></p>
            
            
            <p id="LiP_1.83.16">
               bhūmiśayyāṃ ca māsānte paurṇamāsyāṃ ghṛtādibhiḥ <br />
               snāpya rudraṃ mahādevaṃ sampūjya vidhipūrvakam //
                <span class="ref">LiP_1,83.16</span></p>
            
            
            <p id="LiP_1.83.17">
               yāvakaṃ caudanaṃ dattvā sakṣīraṃ saghṛtaṃ dvijāḥ <br />
               bhojayed brāhmaṇāñśiṣṭāñ japecchāntiṃ viśeṣataḥ //
                <span class="ref">LiP_1,83.17</span></p>
            
            
            <p id="LiP_1.83.18">
               tathā gomithunaṃ caiva kapilaṃ vinivedayet <br />
               bhavāya devadevāya śivāya parameṣṭhine //
                <span class="ref">LiP_1,83.18</span></p>
            
            
            <p id="LiP_1.83.19">
               sa yāti muniśārdūla vāhneyaṃ lokamuttamam <br />
               bhuktvā sa vipulān lokān tatraiva sa vimucyate //
                <span class="ref">LiP_1,83.19</span></p>
            
            
            <p id="LiP_1.83.20">
               māghamāse tu sampūjya yaḥ kuryān naktabhojanam <br />
               kṛśaraṃ ghṛtasaṃyuktaṃ bhuñjānaḥ saṃyatendriyaḥ //
                <span class="ref">LiP_1,83.20</span></p>
            
            
            <p id="LiP_1.83.21">
               sopavāsaṃ caturdaśyāṃ bhavedubhayapakṣayoḥ <br />
               rudrāya paurṇamāsyāṃ tu dadyādvai ghṛtakambalam //
                <span class="ref">LiP_1,83.21</span></p>
            
            
            <p id="LiP_1.83.22">
               kṛṣṇaṃ gomithunaṃ dadyāt pūjayeccaiva śaṃkaram <br />
               bhojayedbrāhmaṇāṃścaiva yathāvibhavavistaram //
                <span class="ref">LiP_1,83.22</span></p>
            
            
            <p id="LiP_1.83.23">
               yāmyamāsādya vai lokaṃ yamena saha modate <br />
               phālgune caiva samprāpte kuryādvai naktabhojanam //
                <span class="ref">LiP_1,83.23</span></p>
            
            
            <p id="LiP_1.83.24">
               śyāmākānnaghṛtakṣīrair jitakrodho jitendriyaḥ <br />
               caturdaśyāmathāṣṭamyām upavāsaṃ ca kārayet //
                <span class="ref">LiP_1,83.24</span></p>
            
            
            <p id="LiP_1.83.25">
               paurṇamāsyāṃ mahādevaṃ snāpya sampūjya śaṅkaram <br />
               dadyādgomithunaṃ vāpi tāmrābhaṃ śūlapāṇaye //
                <span class="ref">LiP_1,83.25</span></p>
            
            
            <p id="LiP_1.83.26">
               brāhmaṇān bhojayitvā tu prārthayetparameśvaram <br />
               sa yāti candrasāyujyaṃ nātra kāryā vicāraṇā //
                <span class="ref">LiP_1,83.26</span></p>
            
            
            <p id="LiP_1.83.27">
               caitre 'pi rudramabhyarcya kuryādvai naktabhojanam <br />
               śālyannaṃ payasā yuktaṃ ghṛtena ca yathāsukham //
                <span class="ref">LiP_1,83.27</span></p>
            
            
            <p id="LiP_1.83.28">
               goṣṭhaśāyī muniśreṣṭhāḥ kṣitau niśi bhavaṃ smaret <br />
               paurṇamāsyāṃ śivaṃ snāpya dadyādgomithunaṃ sitam //
                <span class="ref">LiP_1,83.28</span></p>
            
            
            <p id="LiP_1.83.29">
               brāhmaṇān bhojayeccaiva nirṛteḥ sthānamāpnuyāt <br />
               vaiśākhe ca tathā māse kṛtvā vai naktabhojanam //
                <span class="ref">LiP_1,83.29</span></p>
            
            
            <p id="LiP_1.83.30">
               paurṇamāsyāṃ bhavaṃ snāpya pañcagavyaghṛtādibhiḥ <br />
               śvetaṃ gomithunaṃ dattvā so 'śvamedhaphalaṃ labhet //
                <span class="ref">LiP_1,83.30</span></p>
            
            
            <p id="LiP_1.83.31">
               jyeṣṭhe māse ca deveśaṃ bhavaṃ śarvamumāpatim <br />
               sampūjya śraddhayā bhaktyā kṛtvā vai naktabhojanam //
                <span class="ref">LiP_1,83.31</span></p>
            
            
            <p id="LiP_1.83.32">
               raktaśālyannamadhvā ca adbhiḥ pūtaṃ ghṛtādibhiḥ <br />
               vīrāsano niśārdhaṃ ca gavāṃ śuśrūṣaṇe rataḥ //
                <span class="ref">LiP_1,83.32</span></p>
            
            
            <p id="LiP_1.83.33">
               paurṇamāsyāṃ tu sampūjya devadevamumāpatim <br />
               snāpya śaktyā yathānyāyaṃ caruṃ dadyāc ca śūline //
                <span class="ref">LiP_1,83.33</span></p>
            
            
            <p id="LiP_1.83.34">
               brāhmaṇān bhojayitvā ca yathāvibhavavistaram <br />
               dhūmraṃ gomithunaṃ dattvā vāyuloke mahīyate //
                <span class="ref">LiP_1,83.34</span></p>
            
            
            <p id="LiP_1.83.35">
               āṣāḍhe māsi cāpyevaṃ naktabhojanatatparaḥ <br />
               bhūrikhaṇḍājyasaṃmiśraṃ saktubhiścaiva gorasam //
                <span class="ref">LiP_1,83.35</span></p>
            
            
            <p id="LiP_1.83.36">
               paurṇamāsyāṃ ghṛtādyaistu snāpya pūjya yathāvidhi <br />
               brāhmaṇān bhojayitvā ca śrotriyān vedapāragān //
                <span class="ref">LiP_1,83.36</span></p>
            
            
            <p id="LiP_1.83.37">
               dadyādgomithunaṃ gauraṃ vāruṇaṃ lokamāpnuyāt <br />
               śrāvaṇe ca dvijā māse kṛtvā vai naktabhojanam //
                <span class="ref">LiP_1,83.37</span></p>
            
            
            <p id="LiP_1.83.38">
               kṣīraṣaṣṭikabhaktena sampūjya vṛṣabhadhvajam <br />
               paurṇamāsyāṃ ghṛtādyaistu snāpya pūjya yathāvidhi //
                <span class="ref">LiP_1,83.38</span></p>
            
            
            <p id="LiP_1.83.39">
               brāhmaṇān bhojayitvā ca śrotriyān vedapāragān <br />
               śvetāgrapādaṃ pauṇḍraṃ ca dadyādgomithunaṃ punaḥ //
                <span class="ref">LiP_1,83.39</span></p>
            
            
            <p id="LiP_1.83.40">
               sa yāti vāyusāyujyaṃ vāyuvatsarvago bhavet <br />
               prāpte bhādrapade māse kṛtvaivaṃ naktabhojanam //
                <span class="ref">LiP_1,83.40</span></p>
            
            
            <p id="LiP_1.83.41">
               hutaśeṣaṃ ca viprendrān vṛkṣamūlāśrito divā <br />
               paurṇamāsyāṃ tu deveśaṃ snāpya sampūjya śaṅkaram //
                <span class="ref">LiP_1,83.41</span></p>
            
            
            <p id="LiP_1.83.42">
               nīlaskandhaṃ vṛṣaṃ gāṃ ca dattvā bhaktyā yathāvidhi <br />
               brāhmaṇān bhojayitvā ca vedavedāṅgapāragān //
                <span class="ref">LiP_1,83.42</span></p>
            
            
            <p id="LiP_1.83.43">
               yakṣalokamanuprāpya yakṣarājo bhavennaraḥ <br />
               tataścāśvayuje māsi kṛtvaivaṃ naktabhojanam //
                <span class="ref">LiP_1,83.43</span></p>
            
            
            <p id="LiP_1.83.44">
               saghṛtaṃ śaṅkaraṃ pūjya paurṇamāsyāṃ ca pūrvavat <br />
               brāhmaṇān bhojayitvā ca śivabhaktān sadā śucīn //
                <span class="ref">LiP_1,83.44</span></p>
            
            
            <p id="LiP_1.83.45">
               vṛṣabhaṃ nīlavarṇābham urodeśasamunnatam <br />
               gāṃ ca dattvā yathānyāyam aiśānaṃ lokamāpnuyāt //
                <span class="ref">LiP_1,83.45</span></p>
            
            
            <p id="LiP_1.83.46">
               kārtike ca tathā māse kṛtvā vai naktabhojanam <br />
               kṣīraudanena sājyena sampūjya ca bhavaṃ prabhum //
                <span class="ref">LiP_1,83.46</span></p>
            
            
            <p id="LiP_1.83.47">
               paurṇamāsyāṃ ca vidhivat snāpya dattvā caruṃ punaḥ <br />
               brāhmaṇān bhojayitvā ca yathāvibhavavistaram //
                <span class="ref">LiP_1,83.47</span></p>
            
            
            <p id="LiP_1.83.48">
               dattvā gomithunaṃ caiva kāpilaṃ pūrvavad dvijāḥ <br />
               sūryasāyujyamāpnoti nātra kāryā vicāraṇā //
                <span class="ref">LiP_1,83.48</span></p>
            
            
            <p id="LiP_1.83.49">
               mārgaśīrṣe ca māse 'pi kṛtvaivaṃ naktabhojanam <br />
               yavānnena yathānyāyam ājyakṣīrādibhiḥ samam //
                <span class="ref">LiP_1,83.49</span></p>
            
            
            <p id="LiP_1.83.50">
               paurṇamāsyāṃ ca pūrvoktaṃ kṛtvā śarvāya śaṃbhave <br />
               brāhmaṇān bhojayitvā ca daridrānvedapāragān //
                <span class="ref">LiP_1,83.50</span></p>
            
            
            <p id="LiP_1.83.51">
               dattvā gomithunaṃ caiva pāṇḍuraṃ vidhipūrvakam <br />
               somalokamanuprāpya somena saha modate //
                <span class="ref">LiP_1,83.51</span></p>
            
            
            <p id="LiP_1.83.52">
               ahiṃsā satyamasteyaṃ brahmacaryaṃ kṣamā dayā <br />
               triḥsnānaṃ cāgnihotraṃ ca bhūśayyā naktabhojanam //
                <span class="ref">LiP_1,83.52</span></p>
            
            
            <p id="LiP_1.83.53">
               pakṣayorupavāsaṃ ca caturdaśyaṣṭamīṣu ca //
                <span class="ref">LiP_1,83.53</span></p>
            
            
            <p id="LiP_1.83.54">
               ityetadakhilaṃ proktaṃ pratimāsaṃ śivavratam //
                <span class="ref">LiP_1,83.54</span></p>
            
            
            <p id="LiP_1.83.55">
               kuryādvarṣaṃ krameṇaiva vyutkrameṇāpi vā dvijāḥ <br />
               sa yāti śivasāyujyaṃ jñānayogamavāpnuyāt //
                <span class="ref">LiP_1,83.55</span></p>
            
            
            <p>iti śrīliṅgamahāpurāṇe pūrvabhāge śivavratakathanaṃ nāma tryaśītitamo 'dhyāyaḥ</p>
            
            </div>
         
         <div id="d1e95471">
            
            sūta uvāca
            
            <p id="LiP_1.84.1">
               umāmaheśvaraṃ vakṣye vratamīśvarabhāṣitam <br />
               naranāryādijantūnāṃ hitāya munisattamāḥ //
                <span class="ref">LiP_1,84.1</span></p>
            
            
            <p id="LiP_1.84.2">
               paurṇamāsyāmamāvāsyāṃ caturdaśyaṣṭamīṣu ca <br />
               naktamabdaṃ prakurvīta haviṣyaṃ pūjayedbhavam //
                <span class="ref">LiP_1,84.2</span></p>
            
            
            <p id="LiP_1.84.3">
               umāmaheśapratimāṃ hemnā kṛtvā suśobhanām <br />
               rājatīṃ vātha varṣānte pratiṣṭhāpya yathāvidhi //
                <span class="ref">LiP_1,84.3</span></p>
            
            
            <p id="LiP_1.84.4">
               brāhmaṇān bhojayitvā ca dattvā śaktyā ca dakṣiṇām <br />
               rathādyairvāpi deveśaṃ nītvā rudrālayaṃ prati //
                <span class="ref">LiP_1,84.4</span></p>
            
            
            <p id="LiP_1.84.5">
               sarvātiśayasaṃyuktaiś chatracāmarabhūṣaṇaiḥ <br />
               nivedayedvrataṃ caiva śivāya parameṣṭhine //
                <span class="ref">LiP_1,84.5</span></p>
            
            
            <p id="LiP_1.84.6">
               sa yāti śivasāyujyaṃ nārī devyā yadi prabho <br />
               aṣṭamyāṃ ca caturdaśyāṃ niyatā brahmacāriṇī //
                <span class="ref">LiP_1,84.6</span></p>
            
            
            <p id="LiP_1.84.7">
               varṣamekaṃ na bhuñjati kanyā vā vidhavāpi vā <br />
               varṣānte pratimāṃ kṛtvā pūrvoktavidhinā tataḥ //
                <span class="ref">LiP_1,84.7</span></p>
            
            
            <p id="LiP_1.84.8">
               pratiṣṭhāpya yathānyāyaṃ dattvā rudrālaye punaḥ <br />
               brāhmaṇān bhojayitvā ca bhavānyā saha modate //
                <span class="ref">LiP_1,84.8</span></p>
            
            
            <p id="LiP_1.84.9">
               yā nāryevaṃ caredabdaṃ kṛṣṇāmekāṃ caturdaśīm <br />
               varṣānte pratimāṃ kṛtvā yena kenāpi vā dvijāḥ //
                <span class="ref">LiP_1,84.9</span></p>
            
            
            <p id="LiP_1.84.10">
               pūrvoktamakhilaṃ kṛtvā bhavānyā saha modate <br />
               amāvāsyāṃ nirāhārā bhavedabdaṃ suyantritā //
                <span class="ref">LiP_1,84.10</span></p>
            
            
            <p id="LiP_1.84.11">
               śūlaṃ ca vidhinā kṛtvā varṣānte vinivedayet <br />
               snāpyeśānaṃ yajedbhaktyā sahasraiḥ kamalaiḥ sitaiḥ //
                <span class="ref">LiP_1,84.11</span></p>
            
            
            <p id="LiP_1.84.12">
               rājataṃ kamalaṃ caiva jāṃbūnadasukarṇikam <br />
               dattvā bhavāya viprebhyaḥ pradadyād dakṣiṇām api //
                <span class="ref">LiP_1,84.12</span></p>
            
            
            <p id="LiP_1.84.13">
               kāmato 'pi kṛtaṃ pāpaṃ bhrūṇahatyādikaṃ ca yat <br />
               tatsarvaṃ śūladānena bhindyānnārī na saṃśayaḥ //
                <span class="ref">LiP_1,84.13</span></p>
            
            
            <p id="LiP_1.84.14">
               sāyujyaṃ caivamāpnoti bhavānyā dvijasattamāḥ <br />
               kuryādyadvā naraḥ so 'pi rudrasāyujyamāpnuyāt //
                <span class="ref">LiP_1,84.14</span></p>
            
            
            <p id="LiP_1.84.15">
               paurṇamāsyāmamāvāsyāṃ varṣamekamatandritā <br />
               upavāsaratā nārī naro 'pi dvijasattamāḥ //
                <span class="ref">LiP_1,84.15</span></p>
            
            
            <p id="LiP_1.84.16">
               niyogādeva tatkāryaṃ bhartṝṇāṃ dvijasattamāḥ <br />
               japaṃ dānaṃ tapaḥ sarvam asvatantrā yataḥ striyaḥ //
                <span class="ref">LiP_1,84.16</span></p>
            
            
            <p id="LiP_1.84.17">
               varṣānte sarvagandhāḍhyāṃ pratimāṃ saṃnivedayet <br />
               sā bhavānyāś ca sāyujyaṃ sārūpyaṃ cāpi suvratā //
                <span class="ref">LiP_1,84.17</span></p>
            
            
            <p id="LiP_1.84.18">
               labhate nātra saṃdehaḥ satyaṃ satyaṃ vadāmyaham <br />
               kārtikyāṃ vā tu yā nārī ekabhaktena vartate //
                <span class="ref">LiP_1,84.18</span></p>
            
            
            <p id="LiP_1.84.19">
               kṣamāhiṃsādiniyamaiḥ saṃyuktā brahmacāriṇī <br />
               dadyātkṛṣṇatilānāṃ ca bhāramekam atandritā //
                <span class="ref">LiP_1,84.19</span></p>
            
            
            <p id="LiP_1.84.20">
               saghṛtaṃ saguḍaṃ caiva odanaṃ parameṣṭhine <br />
               dattvā ca brāhmaṇebhyaś ca yathā vibhavavistaram //
                <span class="ref">LiP_1,84.20</span></p>
            
            
            <p id="LiP_1.84.21">
               aṣṭamyāṃ ca caturdaśyām upavāsaratā ca sā <br />
               bhavānyā modate sārdhaṃ sārūpyaṃ prāpya suvratā //
                <span class="ref">LiP_1,84.21</span></p>
            
            
            <p id="LiP_1.84.22">
               kṣamā satyaṃ dayā dānaṃ śaucamindriyanigrahaḥ <br />
               sarvavrateṣvayaṃ dharmaḥ sāmānyo rudrapūjanam //
                <span class="ref">LiP_1,84.22</span></p>
            
            
            <p id="LiP_1.84.23">
               samāsādvaḥ pravakṣyāmi pratimāsamanukramāt <br />
               mārgaśīrṣakamāsādikārttikāntaṃ yathākramam //
                <span class="ref">LiP_1,84.23</span></p>
            
            
            <p id="LiP_1.84.24">
               vrataṃ suvipulaṃ puṇyaṃ nandinā paribhāṣitam <br />
               mārgaśīrṣakamāse 'tha vṛṣaṃ pūrṇāṅgamuttamam //
                <span class="ref">LiP_1,84.24</span></p>
            
            
            <p id="LiP_1.84.25">
               alaṃkṛtya yathānyāyaṃ śivāya vinivedayet <br />
               sā ca sārdhaṃ bhavānyā vai modate nātra saṃśayaḥ //
                <span class="ref">LiP_1,84.25</span></p>
            
            
            <p id="LiP_1.84.26">
               puṣyamāse tu vai śūlaṃ pratiṣṭhāpya nivedayet <br />
               pūrvoktamakhilaṃ kṛtvā bhavānyā saha modate //
                <span class="ref">LiP_1,84.26</span></p>
            
            
            <p id="LiP_1.84.27">
               māghamāse rathaṃ kṛtvā sarvalakṣaṇalakṣitam <br />
               dadyāt sampūjya deveśaṃ brāhmaṇāṃścaiva bhojayet //
                <span class="ref">LiP_1,84.27</span></p>
            
            
            <p id="LiP_1.84.28">
               sā ca devyā mahābhāgā modate nātra saṃśayaḥ <br />
               phālgune pratimāṃ kṛtvā hiraṇyena yathāvidhi //
                <span class="ref">LiP_1,84.28</span></p>
            
            
            <p id="LiP_1.84.29">
               rājatenāpi tāmreṇa yathāvibhavavistaram <br />
               pratiṣṭhāpya samabhyarcya sthāpayecchaṅkarālaye //
                <span class="ref">LiP_1,84.29</span></p>
            
            
            <p id="LiP_1.84.30">
               sā ca sārdhaṃ mahādevyā modate nātra saṃśayaḥ <br />
               caitre bhavaṃ kumāraṃ ca bhavānīṃ ca yathāvidhi //
                <span class="ref">LiP_1,84.30</span></p>
            
            
            <p id="LiP_1.84.31">
               tāmrādyairvidhivatkṛtvā pratiṣṭhāpya yathāvidhi <br />
               bhavānyā modate sārdhaṃ dattvā rudrāya śaṃbhave //
                <span class="ref">LiP_1,84.31</span></p>
            
            
            <p id="LiP_1.84.32">
               kṛtvālayaṃ hi kauberaṃ rājataṃ rajatena vai <br />
               īśvaromāsamāyuktaṃ gaṇeśaiś ca samantataḥ //
                <span class="ref">LiP_1,84.32</span></p>
            
            
            <p id="LiP_1.84.33">
               sarvaratnasamāyuktaṃ pratiṣṭhāpya yathāvidhi <br />
               sthāpayetparameśasya bhavasyāyatane śubhe //
                <span class="ref">LiP_1,84.33</span></p>
            
            
            <p id="LiP_1.84.34">
               vaiśākhe vai cared evaṃ kailāsākhyaṃ vratottamam <br />
               kailāsaparvataṃ prāpya bhavānyā saha modate //
                <span class="ref">LiP_1,84.34</span></p>
            
            
            <p id="LiP_1.84.35">
               jyeṣṭhe māsi mahādevaṃ liṅgamūrtimumāpatim <br />
               kṛtāñjalipuṭenaiva brahmaṇā viṣṇunā tathā //
                <span class="ref">LiP_1,84.35</span></p>
            
            
            <p id="LiP_1.84.36">
               madhye bhavena saṃyuktaṃ liṅgamūrti dvijottamāḥ <br />
               haṃsena ca varāheṇa kṛtvā tāmrādibhiḥ śubhām //
                <span class="ref">LiP_1,84.36</span></p>
            
            
            <p id="LiP_1.84.37">
               pratiṣṭhāpya yathānyāyaṃ brāhmaṇān bhojayettataḥ <br />
               śivāya śivamāsādya śivasthāne yathāvidhi //
                <span class="ref">LiP_1,84.37</span></p>
            
            
            <p id="LiP_1.84.38">
               brāhmaṇaiḥ sahitāṃ sthāpya devyāḥ sāyujyamāpnuyāt <br />
               āṣāḍhe ca śubhe māse gṛhaṃ kṛtvā suśobhanam //
                <span class="ref">LiP_1,84.38</span></p>
            
            
            <p id="LiP_1.84.39">
               pakveṣṭakābhir vidhivad yathāvibhavavistaram <br />
               sarvabījarasaiścāpi sampūrṇaṃ sarvaśobhanaiḥ //
                <span class="ref">LiP_1,84.39</span></p>
            
            
            <p id="LiP_1.84.40">
               gṛhopakaraṇaiścaiva musalolūkhalādibhiḥ <br />
               dāsīdāsādibhiścaiva śayanairaśanādibhiḥ //
                <span class="ref">LiP_1,84.40</span></p>
            
            
            <p id="LiP_1.84.41">
               sampūrṇaiś ca gṛhaṃ vastrair ācchādya ca samantataḥ <br />
               devaṃ ghṛtādibhiḥ snāpya mahādevamumāpatim //
                <span class="ref">LiP_1,84.41</span></p>
            
            
            <p id="LiP_1.84.42">
               brāhmaṇānāṃ sahasraṃ ca bhojayitvā yathāvidhi <br />
               vidyāvinayasampannaṃ brāhmaṇaṃ vedapāragam //
                <span class="ref">LiP_1,84.42</span></p>
            
            
            <p id="LiP_1.84.43">
               prathamāśramiṇaṃ bhaktyā sampūjya ca yathāvidhi <br />
               kanyāṃ sumadhyamāṃ yāvat kālajīvanasaṃyutām //
                <span class="ref">LiP_1,84.43</span></p>
            
            
            <p id="LiP_1.84.44">
               kṣetraṃ gomithunaṃ caiva tadgṛhe ca nivedayet <br />
               sāyanair vividhair divyair meruparvatasannibhaiḥ //
                <span class="ref">LiP_1,84.44</span></p>
            
            
            <p id="LiP_1.84.45">
               golokaṃ samanuprāpya bhavānyā saha modate <br />
               bhavānyā sadṛśībhūtvā sarvakalpeṣu sāvyayā //
                <span class="ref">LiP_1,84.45</span></p>
            
            
            <p id="LiP_1.84.46">
               bhavānyāścaiva sāyujyaṃ labhate nātra saṃśayaḥ <br />
               sarvadhātusamākīrṇaṃ vicitradhvajaśobhitam //
                <span class="ref">LiP_1,84.46</span></p>
            
            
            <p id="LiP_1.84.47">
               nivedayīta śarvāya śrāvaṇe tilaparvatam <br />
               vitānadhvajavastrādyair dhātubhiś ca nivedayet //
                <span class="ref">LiP_1,84.47</span></p>
            
            
            <p id="LiP_1.84.48">
               brāhmaṇān bhojayitvā ca pūrvoktamakhilaṃ bhavet <br />
               kṛtvā bhādrapade māsi śobhanaṃ śāliparvatam //
                <span class="ref">LiP_1,84.48</span></p>
            
            
            <p id="LiP_1.84.49">
               vitānadhvajavastrādyair dhātubhiś ca nivedayet <br />
               brāhmaṇān bhojayitvā ca dāpayecca yathāvidhi //
                <span class="ref">LiP_1,84.49</span></p>
            
            
            <p id="LiP_1.84.50">
               sā ca sūryāṃśusaṃkāśā bhavānyā saha modate <br />
               kṛtvā cāśvayuje māsi vipulaṃ dhānyaparvatam //
                <span class="ref">LiP_1,84.50</span></p>
            
            
            <p id="LiP_1.84.51">
               suvarṇavastrasaṃyuktaṃ dattvā sampūjya śaṅkaram <br />
               brāhmaṇān bhojayitvā ca pūrvoktamakhilaṃ bhavet //
                <span class="ref">LiP_1,84.51</span></p>
            
            
            <p id="LiP_1.84.52">
               sarvadhānyasamāyuktaṃ sarvabījarasādibhiḥ <br />
               sarvadhātusamāyuktaṃ sarvaratnopaśobhitam //
                <span class="ref">LiP_1,84.52</span></p>
            
            
            <p id="LiP_1.84.53">
               śṛṅgaiścaturbhiḥ saṃyuktaṃ vitānacchatraśobhitam <br />
               gandhamālyais tathā dhūpaiś citraiścāpi suśobhitam //
                <span class="ref">LiP_1,84.53</span></p>
            
            
            <p id="LiP_1.84.54">
               vicitrairnṛtyageyaiś ca śaṅkhavīṇādibhis tathā <br />
               brahmaghoṣairmahāpuṇyaṃ maṅgalaiś ca viśeṣataḥ //
                <span class="ref">LiP_1,84.54</span></p>
            
            
            <p id="LiP_1.84.55">
               mahādhvajāṣṭasaṃyuktaṃ vicitrakusumojjvalam <br />
               nagendraṃ merunāmānaṃ trailokyādhāramuttamam //
                <span class="ref">LiP_1,84.55</span></p>
            
            
            <p id="LiP_1.84.56">
               tasya mūrdhni śivaṃ kuryān madhyato dhātunaiva tu <br />
               dakṣiṇe ca yathānyāyaṃ brahmāṇaṃ ca caturmukham //
                <span class="ref">LiP_1,84.56</span></p>
            
            
            <p id="LiP_1.84.57">
               uttare devadeveśaṃ nārāyaṇamanāmayam <br />
               indrādilokapālāṃś ca kṛtvā bhaktyā yathāvidhi //
                <span class="ref">LiP_1,84.57</span></p>
            
            
            <p id="LiP_1.84.58">
               pratiṣṭhāpya tataḥ snāpya samabhyarcya maheśvaram <br />
               devasya dakṣiṇe haste śūlaṃ tridaśapūjitam //
                <span class="ref">LiP_1,84.58</span></p>
            
            
            <p id="LiP_1.84.59">
               vāme pāśaṃ bhavānyāś ca kamalaṃ hemabhūṣitam <br />
               viṣṇoś ca śaṅkhaṃ cakraṃ ca gadāmabjaṃ prayatnataḥ //
                <span class="ref">LiP_1,84.59</span></p>
            
            
            <p id="LiP_1.84.60">
               brahmaṇaścākṣasūtraṃ ca kamaṇḍalumanuttamam <br />
               indrasya vajram agneś ca śaktyākhyaṃ paramāyudham //
                <span class="ref">LiP_1,84.60</span></p>
            
            
            <p id="LiP_1.84.61">
               yamasya daṇḍaṃ nirṛteḥ khaḍgaṃ niśicarasya tu <br />
               varuṇasya mahāpāśaṃ nāgākhyaṃ rudramadbhutam //
                <span class="ref">LiP_1,84.61</span></p>
            
            
            <p id="LiP_1.84.62">
               vāyor yaṣṭiṃ kuberasya gadāṃ lokaprapūjitām <br />
               ṭaṅkaṃ ceśānadevasya nivedyaivaṃ krameṇa ca //
                <span class="ref">LiP_1,84.62</span></p>
            
            
            <p id="LiP_1.84.63">
               śivasya mahatīṃ pūjāṃ kṛtvā carusamanvitām <br />
               pūjayetsarvadevāṃś ca yathāvibhavavistaram //
                <span class="ref">LiP_1,84.63</span></p>
            
            
            <p id="LiP_1.84.64">
               brāhmaṇānbhojayitvā ca pūjāṃ kṛtvā prayatnataḥ <br />
               mahāmeruvrataṃ kṛtvā mahādevāya dāpayet //
                <span class="ref">LiP_1,84.64</span></p>
            
            
            <p id="LiP_1.84.65">
               mahāmerumanuprāpya mahādevyā pramodate <br />
               ciraṃ sāyujyam āpnoti mahādevyā na saṃśayaḥ //
                <span class="ref">LiP_1,84.65</span></p>
            
            
            <p id="LiP_1.84.66">
               kārtikyāmapi yā nārī kṛtvā devīmumāṃ śubhām <br />
               sarvābharaṇasampūrṇāṃ sarvalakṣaṇalakṣitām //
                <span class="ref">LiP_1,84.66</span></p>
            
            
            <p id="LiP_1.84.67">
               hematāmrādibhiścaiva pratiṣṭhāpya vidhānataḥ <br />
               devaṃ ca kṛtvā deveśaṃ sarvalakṣaṇasaṃyutam //
                <span class="ref">LiP_1,84.67</span></p>
            
            
            <p id="LiP_1.84.68">
               tayoragre hutāśaṃ ca sruvahastaṃ pitāmaham <br />
               nārāyaṇaṃ ca dātāraṃ sarvābharaṇabhūṣitam //
                <span class="ref">LiP_1,84.68</span></p>
            
            
            <p id="LiP_1.84.69">
               lokapālais tathā siddhaiḥ saṃvṛtaṃ sthāpya yatnataḥ <br />
               rudrālaye vrataṃ tasmai dāpayedbhaktipūrvakam //
                <span class="ref">LiP_1,84.69</span></p>
            
            
            <p id="LiP_1.84.70">
               sā bhavānyāstanuṃ gatvā bhavena saha modate <br />
               ekabhaktavrataṃ puṇyaṃ pratimāsamanukramāt //
                <span class="ref">LiP_1,84.70</span></p>
            
            
            <p id="LiP_1.84.71">
               mārgaśīrṣakamāsādikārtikāntaṃ pravartitam <br />
               naranāryādijantūnāṃ hitāya munisattamāḥ //
                <span class="ref">LiP_1,84.71</span></p>
            
            
            <p id="LiP_1.84.72">
               naraḥ kṛtvā vrataṃ caiva śivasāyujyamāpnuyāt <br />
               nārī devyā na saṃdehaḥ śivena paribhāṣitam //
                <span class="ref">LiP_1,84.72</span></p>
            
            
            <p>iti śrīliṅgamahāpurāṇe pūrvabhāge umāmaheśvaravrataṃ nāma caturaśītitamo 'dhyāyaḥ</p>
            
            </div>
         
         <div id="d1e96856">
            
            sūta uvāca
            
            <p id="LiP_1.85.1">
               sarvavrateṣu sampūjya devadevamumāpatim <br />
               japetpañcākṣarīṃ vidyāṃ vidhinaiva dvijottamāḥ //
                <span class="ref">LiP_1,85.1</span></p>
            
            
            <p id="LiP_1.85.2">
               japādeva na saṃdeho vratānāṃ vai viśeṣataḥ <br />
               samāptirnānyathā tasmāj japetpañcākṣarīṃ śubhām //
                <span class="ref">LiP_1,85.2</span></p>
            
            ṛṣaya ūcuḥ
            
            <p id="LiP_1.85.3">
               kathaṃ pañcākṣarī vidyā prabhāvo vā kathaṃ vada <br />
               kramopāyaṃ mahābhāga śrotuṃ kautūhalaṃ hi naḥ //
                <span class="ref">LiP_1,85.3</span></p>
            
            sūta uvāca
            
            <p id="LiP_1.85.4">
               purā devena rudreṇa devadevena śaṃbhunā <br />
               pārvatyāḥ kathitaṃ puṇyaṃ pravadāmi samāsataḥ //
                <span class="ref">LiP_1,85.4</span></p>
            
            śrīdevyuvāca
            
            <p id="LiP_1.85.5">
               bhagavandevadeveśa sarvalokamaheśvara <br />
               pañcākṣarasya māhātmyaṃ śrotumicchāmi tattvataḥ //
                <span class="ref">LiP_1,85.5</span></p>
            
            śrībhagavānuvāca
            <span class="note">pralaya and sṛṣṭi</span>
            
            <p id="LiP_1.85.6">
               pañcākṣarasya māhātmyaṃ varṣakoṭiśatairapi <br />
               na śakyaṃ kathituṃ devi tasmāt saṃkṣepataḥ śṛṇu //
                <span class="ref">LiP_1,85.6</span></p>
            
            
            <p id="LiP_1.85.7">
               pralaye samanuprāpte naṣṭe sthāvarajaṅgame <br />
               naṣṭe devāsure caiva naṣṭe coragarākṣase //
                <span class="ref">LiP_1,85.7</span></p>
            
            
            <p id="LiP_1.85.8">
               sarvaṃ prakṛtimāpannaṃ tvayā pralayameṣyati <br />
               eko 'haṃ saṃsthito devi na dvitīyo 'sti kutracit //
                <span class="ref">LiP_1,85.8</span></p>
            
            
            <p id="LiP_1.85.9">
               tasminvedāś ca śāstrāṇi mantre pañcākṣare sthitāḥ <br />
               te nāśaṃ naiva samprāptā macchaktyā hyanupālitāḥ //
                <span class="ref">LiP_1,85.9</span></p>
            
            
            <p id="LiP_1.85.10">
               ahameko dvidhāpyāsaṃ prakṛtyātmaprabhedataḥ <br />
               sa tu nārāyaṇaḥ śete devo māyāmayīṃ tanum //
                <span class="ref">LiP_1,85.10</span></p>
            
            
            <p id="LiP_1.85.11">
               āsthāya yogaparyaṅkaśayane toyamadhyagaḥ <br />
               tannābhipaṅkajājjātaḥ pañcavaktraḥ pitāmahaḥ //
                <span class="ref">LiP_1,85.11</span></p>
            <span class="note">Brahmā creates 10 sons; they get power from Śiva</span>
            
            <p id="LiP_1.85.12">
               sisṛkṣamāṇo lokānvai trīnaśakto 'sahāyavān <br />
               daśa brahmā sasarjādau mānasānamitaujasaḥ //
                <span class="ref">LiP_1,85.12</span></p>
            
            
            <p id="LiP_1.85.13">
               teṣāṃ sṛṣṭiprasiddhyarthaṃ māṃ provāca pitāmahaḥ <br />
               matputrāṇāṃ mahādeva śaktiṃ dehi maheśvara //
                <span class="ref">LiP_1,85.13</span></p>
            
            
            <p id="LiP_1.85.14">
               iti tena samādiṣṭaḥ pañcavaktradharo hyaham <br />
               pañcākṣarānpañcamukhaiḥ proktavān padmayonaye //
                <span class="ref">LiP_1,85.14</span></p>
            
            
            <p id="LiP_1.85.15">
               tānpañcavadanairgṛhṇan brahmā lokapitāmahaḥ <br />
               vācyavācakabhāvena jñātavānparameśvaram //
                <span class="ref">LiP_1,85.15</span></p>
            
            
            <p id="LiP_1.85.16">
               vācyaḥ pañcākṣarairdevi śivastrailokyapūjitaḥ <br />
               vācakaḥ paramo mantras tasya pañcākṣaraḥ sthitaḥ //
                <span class="ref">LiP_1,85.16</span></p>
            
            
            <p id="LiP_1.85.17">
               jñātvā prayogaṃ vidhinā ca siddhiṃ labdhvā tathā pañcamukho mahātmā <br />
               provāca putreṣu jagaddhitāya mantraṃ mahārthaṃ kila pañcavarṇam //
                <span class="ref">LiP_1,85.17</span></p>
            
            
            <p id="LiP_1.85.18">
               te labdhvā mantraratnaṃ tu sākṣāllokapitāmahāt <br />
               tamārādhayituṃ devaṃ parātparataraṃ śivam //
                <span class="ref">LiP_1,85.18</span></p>
            
            
            <p id="LiP_1.85.19">
               tatastutoṣa bhagavān trimūrtīnāṃ paraḥ śivaḥ <br />
               dattavānakhilaṃ jñānam aṇimādiguṇāṣṭakam //
                <span class="ref">LiP_1,85.19</span></p>
            
            
            <p id="LiP_1.85.20">
               te 'pi labdhvā varānviprās tadārādhanakāṅkṣiṇaḥ <br />
               merostu śikhare ramye muñjavānnāma parvataḥ //
                <span class="ref">LiP_1,85.20</span></p>
            
            
            <p id="LiP_1.85.21">
               matpriyaḥ satataṃ śrīmān madbhūtaiḥ parirakṣitaḥ <br />
               tasyābhyāśe tapastīvraṃ lokasṛṣṭisamutsukāḥ //
                <span class="ref">LiP_1,85.21</span></p>
            
            
            <p id="LiP_1.85.22">
               divyavarṣasahasraṃ tu vāyubhakṣāḥ samācaran <br />
               tiṣṭhanto 'nugrahārthāya devi te ṛṣayaḥ purā //
                <span class="ref">LiP_1,85.22</span></p>
            
            
            <p id="LiP_1.85.23">
               teṣāṃ bhaktimahaṃ dṛṣṭvā sadyaḥ pratyakṣatāmiyām <br />
               pañcākṣaram ṛṣicchando daivataṃ śaktibījavat //
                <span class="ref">LiP_1,85.23</span></p>
            
            
            <p id="LiP_1.85.24">
               nyāsaṃ ṣaḍaṅgaṃ digbandhaṃ viniyogamaśeṣataḥ <br />
               proktavānahamāryāṇāṃ lokānāṃ hitakāmyayā //
                <span class="ref">LiP_1,85.24</span></p>
            
            
            <p id="LiP_1.85.25">
               tacchrutvā mantramāhātmyam ṛṣayaste tapodhanāḥ <br />
               mantrasya viniyogaṃ ca kṛtvā sarvamanuṣṭhitāḥ //
                <span class="ref">LiP_1,85.25</span></p>
            
            
            <p id="LiP_1.85.26">
               tanmāhātmyāt tadā lokān sadevāsuramānuṣān <br />
               varṇānvarṇavibhāgāṃś ca sarvadharmāṃś ca śobhanān //
                <span class="ref">LiP_1,85.26</span></p>
            
            
            <p id="LiP_1.85.27">
               pūrvakalpasamudbhūtāñ chrutavanto yathā purā <br />
               pañcākṣaraprabhāvācca lokā vedā maharṣayaḥ //
                <span class="ref">LiP_1,85.27</span></p>
            <span class="note">description of pañcākṣara mantra</span>
            
            <p id="LiP_1.85.28">
               tiṣṭhanti śāśvatā dharmā devāḥ sarvamidaṃ jagat <br />
               tad idānīṃ pravakṣyāmi śṛṇu cāvahitākhilam //
                <span class="ref">LiP_1,85.28</span></p>
            
            
            <p id="LiP_1.85.29">
               alpākṣaraṃ mahārthaṃ ca vedasāraṃ vimuktidam <br />
               ājñāsiddhamasaṃdigdhaṃ vākyametacchivātmakam //
                <span class="ref">LiP_1,85.29</span></p>
            
            
            <p id="LiP_1.85.30">
               nānāsiddhiyutaṃ divyaṃ lokacittānurañjakam <br />
               suniścitārthaṃ gaṃbhīraṃ vākyaṃ me pārameśvaram //
                <span class="ref">LiP_1,85.30</span></p>
            
            
            <p id="LiP_1.85.31">
               mantraṃ mukhasukhoccāryam aśeṣārthaprasādhakam <br />
               tadbījaṃ sarvavidyānāṃ mantramādyaṃ suśobhanam //
                <span class="ref">LiP_1,85.31</span></p>
            
            
            <p id="LiP_1.85.32">
               atisūkṣmaṃ mahārthaṃ ca jñeyaṃ tadvaṭabījavat <br />
               vedaḥ sa triguṇātītaḥ sarvajñaḥ sarvakṛtprabhuḥ //
                <span class="ref">LiP_1,85.32</span></p>
            
            
            <p id="LiP_1.85.33">
               omityekākṣaraṃ mantraṃ sthitaḥ sarvagataḥ śivaḥ <br />
               mantre ṣaḍakṣare sūkṣme pañcākṣaratanuḥ śivaḥ //
                <span class="ref">LiP_1,85.33</span></p>
            
            
            <p id="LiP_1.85.34">
               vācyavācakabhāvena sthitaḥ sākṣātsvabhāvataḥ <br />
               vācyaḥ śivaḥ prameyatvān mantrastadvācakaḥ smṛtaḥ //
                <span class="ref">LiP_1,85.34</span></p>
            
            
            <p id="LiP_1.85.35">
               vācyavācakabhāvo 'yam anādiḥ saṃsthitastayoḥ <br />
               vede śivāgame vāpi yatra yatra ṣaḍakṣaraḥ //
                <span class="ref">LiP_1,85.35</span></p>
            
            
            <p id="LiP_1.85.36">
               mantraḥ sthitaḥ sadā mukhyo loke pañcākṣaro mataḥ <br />
               kiṃ tasya bahubhir mantraiḥ śāstrairvā bahuvistṛtaiḥ //
                <span class="ref">LiP_1,85.36</span></p>
            
            
            <p id="LiP_1.85.37">
               yasyaivaṃ hṛdi saṃstho 'yaṃ mantraḥ syātpārameśvaraḥ <br />
               tenādhītaṃ śrutaṃ tena tena sarvamanuṣṭhitam //
                <span class="ref">LiP_1,85.37</span></p>
            
            
            <p id="LiP_1.85.38">
               yo vidvānvai japetsamyag adhītyaiva vidhānataḥ <br />
               etāvaddhi śivajñānam etāvatparamaṃ padam //
                <span class="ref">LiP_1,85.38</span></p>
            
            
            <p id="LiP_1.85.39">
               etāvad brahmavidyā ca tasmānnityaṃ japedbudhaḥ <br />
               pañcākṣaraiḥ sapraṇavo mantro 'yaṃ hṛdayaṃ mama //
                <span class="ref">LiP_1,85.39</span></p>
            
            
            <p id="LiP_1.85.40">
               guhyādguhyataraṃ sākṣān mokṣajñānam anuttamam <br />
               asya mantrasya vakṣyāmi ṛṣicchando 'dhidaivatam //
                <span class="ref">LiP_1,85.40</span></p>
            
            
            <p id="LiP_1.85.41">
               bījaṃ śaktiṃ svaraṃ varṇaṃ sthānaṃ caivākṣaraṃ prati <br />
               vāmadevo nāma ṛṣiḥ paṅktiśchanda udāhṛtaḥ //
                <span class="ref">LiP_1,85.41</span></p>
            
            
            <p id="LiP_1.85.42">
               devatā śiva evāhaṃ mantrasyāsya varānane <br />
               nakārādīni bījāni pañcabhūtātmakāni ca //
                <span class="ref">LiP_1,85.42</span></p>
            
            
            <p id="LiP_1.85.43">
               ātmānaṃ praṇavaṃ viddhi sarvavyāpinamavyayam <br />
               śaktistvameva deveśi sarvadevanamaskṛte //
                <span class="ref">LiP_1,85.43</span></p>
            
            
            <p id="LiP_1.85.44">
               tvadīyaṃ praṇavaṃ kiṃcin madīyaṃ praṇavaṃ tathā <br />
               tvadīyaṃ devi mantrāṇāṃ śaktibhūtaṃ na saṃśayaḥ //
                <span class="ref">LiP_1,85.44</span></p>
            
            
            <p id="LiP_1.85.45">
               akārokāramakārā madīye praṇave sthitāḥ <br />
               ukāraṃ ca makāraṃ ca akāraṃ ca krameṇa vai //
                <span class="ref">LiP_1,85.45</span></p>
            
            
            <p id="LiP_1.85.46">
               tvadīyaṃ praṇavaṃ viddhi trimātraṃ plutamuttamam <br />
               oṅkārasya svarodātta ṛṣirbrahma sitaṃ vapuḥ //
                <span class="ref">LiP_1,85.46</span></p>
            
            
            <p id="LiP_1.85.47">
               chando devī ca gāyatrī paramātmādhidevatā <br />
               udāttaḥ prathamastadvac caturthaś ca dvitīyakaḥ //
                <span class="ref">LiP_1,85.47</span></p>
            
            
            <p id="LiP_1.85.48">
               pañcamaḥ svaritaścaiva madhyamo niṣadhaḥ smṛtāḥ <br />
               nakāraḥ pītavarṇaś ca sthānaṃ pūrvamukhaṃ smṛtam //
                <span class="ref">LiP_1,85.48</span></p>
            
            
            <p id="LiP_1.85.49">
               indro 'dhidaivataṃ chando gāyatrī gautama ṛṣiḥ <br />
               makāraḥ kṛṣṇavarṇo 'sya sthānaṃ vai dakṣiṇāmukham //
                <span class="ref">LiP_1,85.49</span></p>
            
            
            <p id="LiP_1.85.50">
               chando 'nuṣṭup ṛṣiścātrī rudro daivatamucyate <br />
               śikāro dhūmravarṇo 'sya sthānaṃ vai paścimaṃ mukham //
                <span class="ref">LiP_1,85.50</span></p>
            
            
            <p id="LiP_1.85.51">
               viśvāmitra ṛṣistriṣṭup chando viṣṇustu daivatam <br />
               vākāro hemavarṇo 'sya sthānaṃ caivottaraṃ mukham //
                <span class="ref">LiP_1,85.51</span></p>
            
            
            <p id="LiP_1.85.52">
               brahmādhidaivataṃ chando bṛhatī cāṅgirā ṛṣiḥ <br />
               yakāro raktavarṇaś ca sthānam ūrdhvaṃ mukhaṃ virāṭ //
                <span class="ref">LiP_1,85.52</span></p>
            
            
            <p id="LiP_1.85.53">
               chanda ṛṣirbharadvājaḥ skando daivatamucyate <br />
               nyāsamasya pravakṣyāmi sarvasiddhikaraṃ śubham //
                <span class="ref">LiP_1,85.53</span></p>
            <span class="note">nyāsa (def., description)</span>
            
            <p id="LiP_1.85.54">
               sarvapāpaharaṃ caiva trividho nyāsa ucyate <br />
               utpattisthitisaṃhārabhedatastrividhaḥ smṛtaḥ //
                <span class="ref">LiP_1,85.54</span></p>
            
            
            <p id="LiP_1.85.55">
               brahmacārigṛhasthānāṃ yatīnāṃ kramaśo bhavet <br />
               utpattirbrahmacāriṇāṃ gṛhasthānāṃ sthitiḥ sadā //
                <span class="ref">LiP_1,85.55</span></p>
            
            
            <p id="LiP_1.85.56">
               yatīnāṃ saṃhṛtir nyāsaḥ siddhir bhavati nānyathā <br />
               aṅganyāsaḥ karanyāso dehanyāsa iti tridhā //
                <span class="ref">LiP_1,85.56</span></p>
            
            
            <p id="LiP_1.85.57">
               utpattyāditribhedena vakṣyate te varānane <br />
               nyasetpūrvaṃ karanyāsaṃ dehanyāsam anantaram //
                <span class="ref">LiP_1,85.57</span></p>
            
            
            <p id="LiP_1.85.58">
               aṅganyāsaṃ tataḥ paścād akṣarāṇāṃ vidhikramāt <br />
               mūrdhādipādaparyantam utpattinyāsa ucyate //
                <span class="ref">LiP_1,85.58</span></p>
            
            
            <p id="LiP_1.85.59">
               pādādimūrdhaparyantaṃ saṃhāro bhavati priye <br />
               hṛdayāsyagalanyāsaḥ sthitinyāsa udāhṛtaḥ //
                <span class="ref">LiP_1,85.59</span></p>
            
            
            <p id="LiP_1.85.60">
               brahmacārigṛhasthānāṃ yatīnāṃ caiva śobhane <br />
               saśiraskaṃ tato dehaṃ sarvamantreṇa saṃspṛśet //
                <span class="ref">LiP_1,85.60</span></p>
            
            
            <p id="LiP_1.85.61">
               sa dehanyāsa ityuktaḥ sarveṣāṃ sama eva sa <br />
               dakṣiṇāṅguṣṭhamārabhya vāmāṅguṣṭhānta eva hi //
                <span class="ref">LiP_1,85.61</span></p>
            
            
            <p id="LiP_1.85.62">
               nyasyate yattadutpattir viparītaṃ tu saṃhṛtiḥ <br />
               aṅguṣṭhādikaniṣṭhāntaṃ nyasyate hastayor dvayoḥ //
                <span class="ref">LiP_1,85.62</span></p>
            
            
            <p id="LiP_1.85.63">
               atīva bhogado devi sthitinyāsaḥ kuṭuṃbinām <br />
               karanyāsaṃ purā kṛtvā dehanyāsam anantaram //
                <span class="ref">LiP_1,85.63</span></p>
            
            
            <p id="LiP_1.85.64">
               aṅganyāsaṃ nyasetpaścād eṣa sādhāraṇo vidhiḥ <br />
               oṅkāraṃ saṃpuṭīkṛtya sarvāṅgeṣu ca vinyaset //
                <span class="ref">LiP_1,85.64</span></p>
            
            
            <p id="LiP_1.85.65">
               karayorubhayoścaiva daśāgrāṃguliṣu kramāt <br />
               prakṣālya pādāvācamya śucirbhūtvā samāhitaḥ //
                <span class="ref">LiP_1,85.65</span></p>
            
            
            <p id="LiP_1.85.66">
               prāṅmukhodaṅmukho vāpi nyāsakarma samācaret <br />
               smaret pūrvam ṛṣiṃ chando daivataṃ bījameva ca //
                <span class="ref">LiP_1,85.66</span></p>
            
            
            <p id="LiP_1.85.67">
               śaktiṃ ca paramātmānaṃ guruṃ caiva varānane <br />
               mantreṇa pāṇī saṃmṛjya talayoḥ praṇavaṃ nyaset //
                <span class="ref">LiP_1,85.67</span></p>
            
            
            <p id="LiP_1.85.68">
               aṅgulīnāṃ ca sarveṣāṃ tathā cādyantaparvasu <br />
               sabindukāni bījāni pañca madhyamaparvasu //
                <span class="ref">LiP_1,85.68</span></p>
            
            
            <p id="LiP_1.85.69">
               utpattyāditribhedena nyasedāśramataḥ kramāt <br />
               ubhābhyāmeva pāṇibhyām āpādatalamastakam //
                <span class="ref">LiP_1,85.69</span></p>
            
            
            <p id="LiP_1.85.70">
               mantreṇa saṃspṛśeddehaṃ praṇavenaiva saṃpuṭam <br />
               mūrdhni vaktre ca kaṇṭhe ca hṛdaye guhyake tathā //
                <span class="ref">LiP_1,85.70</span></p>
            
            
            <p id="LiP_1.85.71">
               pādayor ubhayoścaiva guhye ca hṛdaye tathā <br />
               kaṇṭhe ca mukhamadhye ca mūrdhni ca praṇavādikam //
                <span class="ref">LiP_1,85.71</span></p>
            
            
            <p id="LiP_1.85.72">
               hṛdaye guhyake caiva pādayormūrdhni vāci vā <br />
               kaṇṭhe caiva nyasedeva praṇavāditribhedataḥ //
                <span class="ref">LiP_1,85.72</span></p>
            
            
            <p id="LiP_1.85.73">
               kṛtvāṅganyāsamevaṃ hi mukhāni parikalpayet <br />
               pūrvādi cordhvaparyantaṃ nakārādi yathākramam //
                <span class="ref">LiP_1,85.73</span></p>
            
            
            <p id="LiP_1.85.74">
               ṣaḍaṅgāni nyasetpaścād yathāsthānaṃ ca śobhanam <br />
               namaḥ svāhā vaṣaḍḍhuṃ ca vauṣaṭphaṭkārakaiḥ saha //
                <span class="ref">LiP_1,85.74</span></p>
            
            
            <p id="LiP_1.85.75">
               praṇavaṃ hṛdayaṃ vidyān nakāraḥ śira ucyate <br />
               śikhā makāra ākhyātaḥ śikāraḥ kavacaṃ tathā //
                <span class="ref">LiP_1,85.75</span></p>
            
            
            <p id="LiP_1.85.76">
               ākāro netramastraṃ tu yakāraḥ parikīrtitaḥ <br />
               itthamaṅgāni vinyasya tato vai bandhayeddiśaḥ //
                <span class="ref">LiP_1,85.76</span></p>
            
            
            <p id="LiP_1.85.77">
               vighneśo mātaro durgā kṣetrajño devatā diśaḥ <br />
               āgneyādiṣu koṇeṣu caturṣvapi yathākramam //
                <span class="ref">LiP_1,85.77</span></p>
            
            
            <p id="LiP_1.85.78">
               aṅguṣṭhatarjanyagrābhyāṃ saṃsthāpya sumukhaṃ śubham <br />
               rakṣadhvamiti coktvā tu namaskuryātpṛthakpṛthak //
                <span class="ref">LiP_1,85.78</span></p>
            
            
            <p id="LiP_1.85.79">
               gale madhye tathāṅguṣṭhe tarjanyādyāṅgulīṣu ca <br />
               aṅguṣṭhena karanyāsaṃ kuryādeva vicakṣaṇaḥ //
                <span class="ref">LiP_1,85.79</span></p>
            
            
            <p id="LiP_1.85.80">
               evaṃ nyāsamimaṃ proktaṃ sarvapāpaharaṃ śubham <br />
               sarvasiddhikaraṃ puṇyaṃ sarvarakṣākaraṃ śivam //
                <span class="ref">LiP_1,85.80</span></p>
            
            
            <p id="LiP_1.85.81">
               nyaste mantre 'tha subhage śaṅkarapratimo bhavet <br />
               janmāntarakṛtaṃ pāpam api naśyati tatkṣaṇāt //
                <span class="ref">LiP_1,85.81</span></p>
            
            
            <p id="LiP_1.85.82">
               evaṃ vinyasya medhāvī śuddhakāyo dṛḍhavrataḥ <br />
               japetpañcākṣaraṃ mantraṃ labdhvācāryaprasādataḥ //
                <span class="ref">LiP_1,85.82</span></p>
            
            
            <p id="LiP_1.85.83">
               ataḥ paraṃ pravakṣyāmi mantrasaṃgrahaṇaṃ śubhe <br />
               yaṃ vinā niṣphalaṃ nityaṃ yena vā saphalaṃ bhavet //
                <span class="ref">LiP_1,85.83</span></p>
            
            
            <p id="LiP_1.85.84">
               ājñāhīnaṃ kriyāhīnaṃ śraddhāhīnam amānasam <br />
               ājñaptaṃ dakṣiṇāhīnaṃ sadā japtaṃ ca niṣphalam //
                <span class="ref">LiP_1,85.84</span></p>
            
            
            <p id="LiP_1.85.85">
               ājñāsiddhaṃ kriyāsiddhaṃ śraddhāsiddhaṃ sumānasam <br />
               evaṃ ca dakṣiṇāsiddhaṃ mantraṃ siddhaṃ yatastataḥ //
                <span class="ref">LiP_1,85.85</span></p>
            <span class="note">guru/śiṣya</span>
            
            <p id="LiP_1.85.86">
               upāgamya guruṃ vipraṃ mantratattvārthavedinam <br />
               jñāninaṃ sadguṇopetaṃ dhyānayogaparāyaṇam //
                <span class="ref">LiP_1,85.86</span></p>
            
            
            <p id="LiP_1.85.87">
               toṣayettaṃ prayatnena bhāvaśuddhisamanvitaḥ <br />
               vācā ca manasā caiva kāyena draviṇena ca //
                <span class="ref">LiP_1,85.87</span></p>
            
            
            <p id="LiP_1.85.88">
               ācāryaṃ pūjayecchiṣyaḥ sarvadātiprayatnataḥ <br />
               hastyaśvaratharatnāni kṣetrāṇi ca gṛhāṇi ca //
                <span class="ref">LiP_1,85.88</span></p>
            
            
            <p id="LiP_1.85.89">
               bhūṣaṇāni ca vāsāṃsi dhānyāni vividhāni ca <br />
               etāni gurave dadyād bhaktyā ca vibhave sati //
                <span class="ref">LiP_1,85.89</span></p>
            
            
            <p id="LiP_1.85.90">
               vittaśāṭhyaṃ na kurvīta yadīcchetsiddhimātmanaḥ <br />
               paścānnivedayeddevi ātmānaṃ saparicchadam //
                <span class="ref">LiP_1,85.90</span></p>
            
            
            <p id="LiP_1.85.91">
               evaṃ sampūjya vidhivad yathāśakti tvavañcayan <br />
               ādadīta gurormantraṃ jñānaṃ caiva krameṇa tu //
                <span class="ref">LiP_1,85.91</span></p>
            
            
            <p id="LiP_1.85.92">
               evaṃ tuṣṭo guruḥ śiṣyaṃ pūjitaṃ vatsaroṣitam <br />
               śuśrūṣum anahaṅkāram upavāsakṛśaṃ śucim //
                <span class="ref">LiP_1,85.92</span></p>
            
            
            <p id="LiP_1.85.93">
               snāpayitvā tu śiṣyāya brāhmaṇānapi pūjya ca <br />
               samudratīre nadyāṃ ca goṣṭhe devālaye 'pi vā //
                <span class="ref">LiP_1,85.93</span></p>
            
            
            <p id="LiP_1.85.94">
               śucau deśe gṛhe vāpi kāle siddhikare tithau <br />
               nakṣatre śubhayoge ca sarvadā doṣavarjite //
                <span class="ref">LiP_1,85.94</span></p>
            
            
            <p id="LiP_1.85.95">
               anugṛhya tato dadyāc chivajñānam anuttamam <br />
               svareṇoccārayet samyag ekānte 'pi prasannadhīḥ //
                <span class="ref">LiP_1,85.95</span></p>
            
            
            <p id="LiP_1.85.96">
               uccāryoccārayitvā tu ācāryaḥ siddhidaḥ svayam <br />
               śivaṃ cāstu śubhaṃ cāstu śobhano 'stu priyo 'stviti //
                <span class="ref">LiP_1,85.96</span></p>
            
            
            <p id="LiP_1.85.97">
               evaṃ labdhvā paraṃ mantraṃ jñānaṃ caiva gurostataḥ <br />
               japennityaṃ sasaṃkalpaṃ puraścaraṇameva ca //
                <span class="ref">LiP_1,85.97</span></p>
            
            
            <p id="LiP_1.85.98">
               yāvajjīvaṃ japennityam aṣṭottarasahasrakam <br />
               anaśnaṃstatparo bhūtvā sa yāti paramāṃ gatim //
                <span class="ref">LiP_1,85.98</span></p>
            
            
            <p id="LiP_1.85.99">
               japedakṣaralakṣaṃ vai caturguṇitamādarāt <br />
               naktāśī saṃyamī yaś ca pauraścaraṇikaḥ smṛtaḥ //
                <span class="ref">LiP_1,85.99</span></p>
            
            
            <p id="LiP_1.85.100">
               puraścaraṇajāpī vā api vā nityajāpakaḥ <br />
               acirātsiddhikāṅkṣī tu tayoranyataro bhavet //
                <span class="ref">LiP_1,85.100</span></p>
            <span class="note">japa</span>
            
            <p id="LiP_1.85.101">
               yaḥ puraścaraṇaṃ kṛtvā nityajāpī bhavennaraḥ <br />
               tasya nāsti samo loke sa siddhaḥ siddhido vaśī //
                <span class="ref">LiP_1,85.101</span></p>
            
            
            <p id="LiP_1.85.102">
               āsanaṃ ruciraṃ baddhvā maunī caikāgramānasaḥ <br />
               prāṅmukhodaṅmukho vāpi japenmantramanuttamam //
                <span class="ref">LiP_1,85.102</span></p>
            
            
            <p id="LiP_1.85.103">
               ādyāntayor japasyāpi kuryādvai prāṇasaṃyamān <br />
               tathā cānte japedbījaṃ śatamaṣṭottaraṃ śubham //
                <span class="ref">LiP_1,85.103</span></p>
            
            
            <p id="LiP_1.85.104">
               catvāriṃśatsamāvṛtti prāṇānāyamya saṃsmaret <br />
               pañcākṣarasya mantrasya prāṇāyāma udāhṛtaḥ //
                <span class="ref">LiP_1,85.104</span></p>
            
            
            <p id="LiP_1.85.105">
               prāṇāyāmādbhavetkṣipraṃ sarvapāpaparikṣayaḥ <br />
               indriyāṇāṃ vaśitvaṃ ca tasmātprāṇāṃś ca saṃyamet //
                <span class="ref">LiP_1,85.105</span></p>
            
            
            <p id="LiP_1.85.106">
               gṛhe japaḥ samaṃ vidyād goṣṭhe śataguṇaṃ bhavet <br />
               nadyāṃ śatasahasraṃ tu anantaḥ śivasannidhau //
                <span class="ref">LiP_1,85.106</span></p>
            
            
            <p id="LiP_1.85.107">
               samudratīre devahrade girau devālayeṣu ca <br />
               puṇyāśrameṣu sarveṣu japaḥ koṭiguṇo bhavet //
                <span class="ref">LiP_1,85.107</span></p>
            
            
            <p id="LiP_1.85.108">
               śivasya saṃnidhāne ca sūryasyāgre gurorapi <br />
               dīpasya gorjalasyāpi japakarma praśasyate //
                <span class="ref">LiP_1,85.108</span></p>
            
            
            <p id="LiP_1.85.109">
               aṅgulījapasaṃkhyānam ekamekaṃ śubhānane <br />
               rekhairaṣṭaguṇaṃ proktaṃ putrajīvaphalair daśa //
                <span class="ref">LiP_1,85.109</span></p>
            
            
            <p id="LiP_1.85.110">
               śataṃ vai śaṅkhamaṇibhiḥ pravālaiś ca sahasrakam <br />
               sphāṭikair daśasāhasraṃ mauktikairlakṣamucyate //
                <span class="ref">LiP_1,85.110</span></p>
            
            
            <p id="LiP_1.85.111">
               padmākṣairdaśalakṣaṃ tu sauvarṇaiḥ koṭirucyate <br />
               kuśagranthyā ca rudrākṣair anantaguṇamucyate //
                <span class="ref">LiP_1,85.111</span></p>
            
            
            <p id="LiP_1.85.112">
               pañcaviṃśati mokṣārthaṃ saptaviṃśati pauṣṭikam <br />
               triṃśacca dhanasaṃpattyai pañcāśaccābhicārikam //
                <span class="ref">LiP_1,85.112</span></p>
            
            
            <p id="LiP_1.85.113">
               tatpūrvābhimukhaṃ vaśyaṃ dakṣiṇaṃ cābhicārikam <br />
               paścimaṃ dhanadaṃ vidyād uttaraṃ śāntikaṃ bhavet //
                <span class="ref">LiP_1,85.113</span></p>
            
            
            <p id="LiP_1.85.114">
               aṅguṣṭhaṃ mokṣadaṃ vidyāt tarjanī śatrunāśanī <br />
               madhyamā dhanadā śāntiṃ karotyeṣā hy anāmikā //
                <span class="ref">LiP_1,85.114</span></p>
            
            
            <p id="LiP_1.85.115">
               kaniṣṭhā rakṣaṇīyā sā japakarmaṇi śobhane <br />
               aṅguṣṭhena japejjapyam anyairaṅgulibhiḥ saha //
                <span class="ref">LiP_1,85.115</span></p>
            
            
            <p id="LiP_1.85.116">
               aṅguṣṭhena vinā karma kṛtaṃ tadaphalaṃ yataḥ <br />
               <span class="note">japayajña</span>
               śṛṇuṣva sarvayajñebhyo japayajño viśiṣyate //
                <span class="ref">LiP_1,85.116</span></p>
            
            
            <p id="LiP_1.85.117">
               hiṃsayā te pravartante japayajño na hiṃsayā <br />
               yāvantaḥ karmayajñāḥ syuḥ pradānāni tapāṃsi ca //
                <span class="ref">LiP_1,85.117</span></p>
            
            
            <p id="LiP_1.85.118">
               sarve te japayajñasya kalāṃ nārhanti ṣoḍaśīm <br />
               māhātmyaṃ vācikasyaiva japayajñasya kīrtitam //
                <span class="ref">LiP_1,85.118</span></p>
            
            
            <p id="LiP_1.85.119">
               tasmācchataguṇopāṃśuḥ sahasro mānasaḥ smṛtaḥ <br />
               yad uccanīcasvaritaiḥ śabdaiḥ spaṣṭapadākṣaraiḥ //
                <span class="ref">LiP_1,85.119</span></p>
            
            
            <p id="LiP_1.85.120">
               mantramuccārayedvācā japayajñaḥ sa vācikaḥ <br />
               śanairuccārayenmantram īṣad oṣṭhau tu cālayet //
                <span class="ref">LiP_1,85.120</span></p>
            
            
            <p id="LiP_1.85.121">
               kiṃcit karṇāntaraṃ vidyād upāṃśuḥ sa japaḥ smṛtaḥ <br />
               <span class="note">mānasajapa</span>
               dhiyā yadakṣaraśreṇyā varṇādvarṇaṃ padātpadam //
                <span class="ref">LiP_1,85.121</span></p>
            
            
            <p id="LiP_1.85.122">
               śabdārthaṃ cintayedbhūyaḥ sa tūkto mānaso japaḥ <br />
               trayāṇāṃ japayajñānāṃ śreyān syāduttarottaraḥ //
                <span class="ref">LiP_1,85.122</span></p>
            
            
            <p id="LiP_1.85.123">
               bhavedyajñaviśeṣeṇa vaiśiṣṭyaṃ tatphalasya ca <br />
               japena devatā nityaṃ stūyamānā prasīdati //
                <span class="ref">LiP_1,85.123</span></p>
            
            
            <p id="LiP_1.85.124">
               prasannā vipulān bhogān dadyānmuktiṃ ca śāśvatīm <br />
               yakṣarakṣaḥpiśācāś ca grahāḥ sarve ca bhīṣaṇāḥ <br />
               jāpinaṃ nopasarpanti bhayabhītāḥ samantataḥ //
                <span class="ref">LiP_1,85.124</span></p>
            
            japena pāpaṃ śamayedaśeṣaṃ yattatkṛtaṃ janmaparaṃparāsu /*
            
            <p id="LiP_1.85.125">
               japena bhogān jayate ca mṛtyuṃ japena siddhiṃ labhate ca muktim //
                <span class="ref">LiP_1,85.125</span></p>
            
            <p id="LiP_1.85.126">
               evaṃ labdhvā śivaṃ jñānaṃ jñātvā japavidhikramam //
                <span class="ref">LiP_1,85.126</span></p>
            
            
            <p id="LiP_1.85.127">
               sadācārī japannityaṃ dhyāyan bhadraṃ samaśnute <br />
               <span class="note">sadācāra</span>
               sadācāraṃ pravakṣyāmi samyagdharmasya sādhanam //
                <span class="ref">LiP_1,85.127</span></p>
            
            
            <p id="LiP_1.85.128">
               yasmādācārahīnasya sādhanaṃ niṣphalaṃ bhavet <br />
               ācāraḥ paramo dharma ācāraḥ paramaṃ tapaḥ //
                <span class="ref">LiP_1,85.128</span></p>
            
            
            <p id="LiP_1.85.129">
               ācāraḥ paramā vidyā ācāraḥ paramā gatiḥ <br />
               sadācāravatāṃ puṃsāṃ sarvatrāpyabhayaṃ bhavet //
                <span class="ref">LiP_1,85.129</span></p>
            
            
            <p id="LiP_1.85.130">
               tadvadācārahīnānāṃ sarvatraiva bhayaṃ bhavet <br />
               sadācāreṇa devatvam ṛṣitvaṃ ca varānane //
                <span class="ref">LiP_1,85.130</span></p>
            
            
            <p id="LiP_1.85.131">
               upayānti kuyonitvaṃ tadvad ācāralaṅghanāt <br />
               ācārahīnaḥ puruṣo loke bhavati ninditaḥ //
                <span class="ref">LiP_1,85.131</span></p>
            
            
            <p id="LiP_1.85.132">
               tasmātsaṃsiddhimanvicchan samyagācāravān bhavet <br />
               durvṛttaḥ śuddhibhūyiṣṭhaḥ pāpīyān jñānadūṣakaḥ //
                <span class="ref">LiP_1,85.132</span></p>
            
            
            <p id="LiP_1.85.133">
               varṇāśramavidhānoktaṃ dharmaṃ kurvīta yatnataḥ //
                <span class="ref">LiP_1,85.133</span></p>
            
            
            <p id="LiP_1.85.134">
               yasya yadvihitaṃ karma tatkurvanmatpriyaḥ sadā <br />
               <span class="note">sandhyā</span>
               saṃdhyopāsanaśīlaḥ syāt sāyaṃ prātaḥ prasannadhīḥ //
                <span class="ref">LiP_1,85.134</span></p>
            
            
            <p id="LiP_1.85.135">
               udayāstamayātpūrvam āramya vidhinā śuciḥ <br />
               kāmānmohādbhayāllobhāt saṃdhyāṃ nātikrameddvijaḥ //
                <span class="ref">LiP_1,85.135</span></p>
            
            
            <p id="LiP_1.85.136">
               saṃdhyātikramaṇādvipro brāhmaṇyātpatate yataḥ <br />
               asatyaṃ na vadet kiṃcin na satyaṃ ca parityajet //
                <span class="ref">LiP_1,85.136</span></p>
            
            
            <p id="LiP_1.85.137">
               yatsatyaṃ brahma ityāhur asatyaṃ brahmadūṣaṇam <br />
               anṛtaṃ paruṣaṃ śāṭhyaṃ paiśunyaṃ pāpahetukam //
                <span class="ref">LiP_1,85.137</span></p>
            
            
            <p id="LiP_1.85.138">
               paradārānparadravyaṃ parahiṃsāṃ ca sarvadā <br />
               kvaciccāpi na kurvīta vācā ca manasā tathā //
                <span class="ref">LiP_1,85.138</span></p>
            <span class="note">rules for food and a meal</span>
            
            <p id="LiP_1.85.139">
               śūdrānnaṃ yātayāmānnaṃ naivedyaṃ śrāddhameva ca <br />
               gaṇānnaṃ samudāyānnaṃ rājānnaṃ ca vivarjayet //
                <span class="ref">LiP_1,85.139</span></p>
            
            
            <p id="LiP_1.85.140">
               annaśuddhau sattvaśuddhir na mṛdā na jalena vai <br />
               sattvaśuddhau bhavetsiddhis tato 'nnaṃ pariśodhayet //
                <span class="ref">LiP_1,85.140</span></p>
            
            
            <p id="LiP_1.85.141">
               rājapratigrahair dagdhān brāhmaṇān brahmavādinaḥ <br />
               svinnānāmapi bījānāṃ punarjanma na vidyate //
                <span class="ref">LiP_1,85.141</span></p>
            
            
            <p id="LiP_1.85.142">
               rājapratigraho ghoro buddhvā cādau viṣopamaḥ <br />
               budhena parihartavyaḥ śvamāṃsaṃ cāpi varjayet //
                <span class="ref">LiP_1,85.142</span></p>
            
            
            <p id="LiP_1.85.143">
               asnātvā na ca bhuñjīyād ajapo 'gnimapūjya ca <br />
               parṇapṛṣṭhe na bhuñjīyād rātrau dīpaṃ vinā tathā //
                <span class="ref">LiP_1,85.143</span></p>
            
            
            <p id="LiP_1.85.144">
               bhinnabhāṇḍe ca rathyāyāṃ patitānāṃ ca saṃnidhau <br />
               śūdraśeṣaṃ na bhuñjīyāt sahānnaṃ śiśukairapi //
                <span class="ref">LiP_1,85.144</span></p>
            
            
            <p id="LiP_1.85.145">
               śuddhānnaṃ snigdham aśnīyāt saṃskṛtaṃ cābhimantritam <br />
               bhoktā śiva iti smṛtvā maunī caikāgramānasaḥ //
                <span class="ref">LiP_1,85.145</span></p>
            
            
            <p id="LiP_1.85.146">
               āsyena na pibettoyaṃ tiṣṭhannañjalināpi vā <br />
               vāmahastena śayyāyāṃ tathaivānyaṃkareṇa vā //
                <span class="ref">LiP_1,85.146</span></p>
            
            
            <p id="LiP_1.85.147">
               vibhītakārkakārañjasnuhicchāyāṃ na cāśrayet <br />
               staṃbhadīpamanuṣyāṇām anyeṣāṃ prāṇināṃ tathā //
                <span class="ref">LiP_1,85.147</span></p>
            
            
            <p id="LiP_1.85.148">
               eko na gacchedadhvānaṃ bāhubhyāṃ nottarennadīm <br />
               nāvaroheta kūpādiṃ nāroheduccapādapān //
                <span class="ref">LiP_1,85.148</span></p>
            
            
            <p id="LiP_1.85.149">
               sūryāgnijaladevānāṃ gurūṇāṃ vimukhaḥ śubhe <br />
               na kuryādiha kāryāṇi japakarma śubhāni vā //
                <span class="ref">LiP_1,85.149</span></p>
            
            
            <p id="LiP_1.85.150">
               agnau na tāpayetpādau hastaṃ padbhyāṃ na saṃspṛśet <br />
               agnernocchrayam āsīta nāgnau kiṃcin malaṃ tyajet //
                <span class="ref">LiP_1,85.150</span></p>
            
            
            <p id="LiP_1.85.151">
               na jalaṃ tāḍayetpadbhyāṃ nāṃbhasyaṅgamalaṃ tyajet <br />
               malaṃ prakṣālayet tīre prakṣālya snānamācaret //
                <span class="ref">LiP_1,85.151</span></p>
            
            
            <p id="LiP_1.85.152">
               nakhāgrakeśanirdhūtasnānavastraghaṭodakam <br />
               aśrīkaraṃ manuṣyāṇām aśuddhaṃ saṃspṛśedyadi //
                <span class="ref">LiP_1,85.152</span></p>
            <span class="note">no pets!</span>
            
            <p id="LiP_1.85.153">
               ajāśvānakhuroṣṭrāṇāṃ mārjanāt tuṣareṇukān <br />
               saṃspṛśed yadi mūḍhātmā śriyaṃ hanti harerapi //
                <span class="ref">LiP_1,85.153</span></p>
            
            
            <p id="LiP_1.85.154">
               mārjāraś ca gṛhe yasya so 'pyantyajasamo naraḥ <br />
               bhojayedyastu viprendrān mārjārasaṃnidhau yadi //
                <span class="ref">LiP_1,85.154</span></p>
            
            
            <p id="LiP_1.85.155">
               taccāṇḍālasamaṃ jñeyaṃ nātra kāryā vicāraṇā <br />
               sphigvātaṃ śūrpavātaṃ ca vātaṃ prāṇamukhānilam //
                <span class="ref">LiP_1,85.155</span></p>
            
            
            <p id="LiP_1.85.156">
               sukṛtāni harantyete saṃspṛṣṭāḥ puruṣasya tu <br />
               uṣṇīṣī kañcukī nagno muktakeśo malāvṛtaḥ //
                <span class="ref">LiP_1,85.156</span></p>
            
            
            <p id="LiP_1.85.157">
               apavitrakaro 'śuddhaḥ pralapanna japet kvacit <br />
               krodho madaḥ kṣudhā tandrā niṣṭhīvanavijṛmbhaṇe //
                <span class="ref">LiP_1,85.157</span></p>
            
            
            <p id="LiP_1.85.158">
               śvanīcadarśanaṃ nidrā pralāpāste japadviṣaḥ <br />
               eteṣāṃ saṃbhave vāpi kuryātsūryādidarśanam //
                <span class="ref">LiP_1,85.158</span></p>
            
            
            <p id="LiP_1.85.159">
               ācamya vā japeccheṣaṃ kṛtvā vā prāṇasaṃyamam <br />
               sūryo 'gniścandramāścaiva grahanakṣatratārakāḥ //
                <span class="ref">LiP_1,85.159</span></p>
            
            
            <p id="LiP_1.85.160">
               ete jyotīṃṣi proktāni vidvadbhir brāhmaṇais tathā <br />
               prasārya pādau na japet kukkuṭāsana eva ca //
                <span class="ref">LiP_1,85.160</span></p>
            <span class="note">performing āsana</span>
            
            <p id="LiP_1.85.161">
               anāsanaḥ śayāno vā rathyāyāṃ śūdrasannidhau <br />
               raktabhūmyāṃ ca khaṭvāyāṃ na japejjāpakas tathā //
                <span class="ref">LiP_1,85.161</span></p>
            
            
            <p id="LiP_1.85.162">
               āsanastho japetsamyak mantrārthagatamānasaḥ <br />
               kauśeyaṃ vyāghracarmaṃ vā cailaṃ taulamathāpi vā //
                <span class="ref">LiP_1,85.162</span></p>
            
            
            <p id="LiP_1.85.163">
               dāravaṃ tālaparṇaṃ vā āsanaṃ parikalpayet <br />
               trisaṃdhyaṃ tu guroḥ pūjā kartavyā hitamicchatā //
                <span class="ref">LiP_1,85.163</span></p>
            
            
            <p id="LiP_1.85.164">
               yo guruḥ sa śivaḥ prokto yaḥ śivaḥ sa guruḥ smṛtaḥ <br />
               yathā śivas tathā vidyā yathā vidyā tathā guruḥ //
                <span class="ref">LiP_1,85.164</span></p>
            
            
            <p id="LiP_1.85.165">
               śivavidyāgurostasmād bhaktyā ca sadṛśaṃ phalam <br />
               sarvadevamayo devi sarvaśaktimayo hi saḥ //
                <span class="ref">LiP_1,85.165</span></p>
            
            
            <p id="LiP_1.85.166">
               saguṇo nirguṇo vāpi tasyājñāṃ śirasā vahet <br />
               śreyo 'rthī yastu gurvājñāṃ manasāpi na laṅghayet //
                <span class="ref">LiP_1,85.166</span></p>
            
            
            <p id="LiP_1.85.167">
               gurvājñāpālakaḥ samyak jñānasaṃpattimaśnute <br />
               gacchaṃstiṣṭhansvapan bhuñjan yadyatkarma samācaret //
                <span class="ref">LiP_1,85.167</span></p>
            
            
            <p id="LiP_1.85.168">
               samakṣaṃ yadi tatsarvaṃ kartavyaṃ gurvanujñayā <br />
               gurordevasamakṣaṃ vā na yatheṣṭāsano bhavet //
                <span class="ref">LiP_1,85.168</span></p>
            
            
            <p id="LiP_1.85.169">
               gururdevo yataḥ sākṣāt tadgṛhaṃ devamandiram <br />
               pāpinā ca yathāsaṃgāt tatpāpaiḥ patanaṃ bhavet //
                <span class="ref">LiP_1,85.169</span></p>
            
            
            <p id="LiP_1.85.170">
               tadvadācāryasaṃgena taddharmaphalabhāgbhavet <br />
               yathaiva vahnisaṃparkān malaṃ tyajati kāñcanam //
                <span class="ref">LiP_1,85.170</span></p>
            
            
            <p id="LiP_1.85.171">
               tathaiva gurusaṃparkāt pāpaṃ tyajati mānavaḥ <br />
               yathā vahnisamīpastho ghṛtakuṃbho vilīyate //
                <span class="ref">LiP_1,85.171</span></p>
            
            
            <p id="LiP_1.85.172">
               tathā pāpaṃ vilīyeta ācāryasya samīpataḥ <br />
               yathā prajvalito vahnir viṣṭhāṃ kāṣṭhaṃ ca nirdahet //
                <span class="ref">LiP_1,85.172</span></p>
            
            
            <p id="LiP_1.85.173">
               gurustuṣṭo dahatyevaṃ pāpaṃ tanmantratejasā <br />
               brahmā haris tathā rudro devāś ca munayas tathā //
                <span class="ref">LiP_1,85.173</span></p>
            
            
            <p id="LiP_1.85.174">
               kurvantyanugrahaṃ tuṣṭā gurau tuṣṭe na saṃśayaḥ <br />
               karmaṇā manasā vācā guroḥ krodhaṃ na kārayet //
                <span class="ref">LiP_1,85.174</span></p>
            
            
            <p id="LiP_1.85.175">
               tasya krodhena dahyante āyuḥśrījñānasatkriyāḥ <br />
               tatkrodhaṃ ye kariṣyanti teṣāṃ yajñāś ca niṣphalāḥ //
                <span class="ref">LiP_1,85.175</span></p>
            
            
            <p id="LiP_1.85.176">
               japānyaniyamāścaiva nātra kāryā vicāraṇā <br />
               gurorviruddhaṃ yadvākyaṃ na vadetsarvayatnataḥ //
                <span class="ref">LiP_1,85.176</span></p>
            
            
            <p id="LiP_1.85.177">
               vaded yadi mahāmohād rauravaṃ narakaṃ vrajet <br />
               cittenaiva ca vittena tathā vācā ca suvratāḥ //
                <span class="ref">LiP_1,85.177</span></p>
            
            
            <p id="LiP_1.85.178">
               mithyā na kārayeddevi kriyayā ca guroḥ sadā <br />
               durguṇe khyāpite tasya nairguṇyaśatabhāgbhavet //
                <span class="ref">LiP_1,85.178</span></p>
            
            
            <p id="LiP_1.85.179">
               guṇe tu khyāpite tasya sārvaguṇyaphalaṃ bhavet <br />
               gurorhitaṃ priyaṃ kuryād ādiṣṭo vā na vā sadā //
                <span class="ref">LiP_1,85.179</span></p>
            
            
            <p id="LiP_1.85.180">
               asamakṣaṃ samakṣaṃ vā guroḥ kāryaṃ samācaret <br />
               gurorhitaṃ priyaṃ kuryān manovākkāyakarmabhiḥ //
                <span class="ref">LiP_1,85.180</span></p>
            
            
            <p id="LiP_1.85.181">
               kurvanpatatyadho gatvā tatraiva parivartate <br />
               tasmātsa sarvadopāsyo vandanīyaś ca sarvadā //
                <span class="ref">LiP_1,85.181</span></p>
            
            
            <p id="LiP_1.85.182">
               samīpastho 'pyanujñāpya vadettadvimukho gurum <br />
               evamācāravān bhakto nityaṃ japaparāyaṇaḥ //
                <span class="ref">LiP_1,85.182</span></p>
            
            
            <p id="LiP_1.85.183">
               gurupriyakaro mantraṃ viniyoktuṃ tato 'rhati <br />
               viniyogaṃ pravakṣyāmi siddhamantraprayojanam //
                <span class="ref">LiP_1,85.183</span></p>
            
            
            <p id="LiP_1.85.184">
               daurbalyaṃ yāti tanmantraṃ viniyogamajānataḥ <br />
               yasya yena viyuñjīta kāryeṇa tu viśeṣataḥ //
                <span class="ref">LiP_1,85.184</span></p>
            
            
            <p id="LiP_1.85.185">
               viniyogaḥ sa vijñeya aihikāmuṣmikaṃ phalam <br />
               viniyogajamāyuṣyam ārogyaṃ tanunityatā //
                <span class="ref">LiP_1,85.185</span></p>
            
            
            <p id="LiP_1.85.186">
               rājyaiśvaryaṃ ca vijñānaṃ svargo nirvāṇa eva ca <br />
               prokṣaṇaṃ cābhiṣekaṃ ca aghamarṣaṇameva ca //
                <span class="ref">LiP_1,85.186</span></p>
            
            
            <p id="LiP_1.85.187">
               snāne ca saṃdhyayoścaiva kuryādekādaśena vai <br />
               śuciḥ parvatamāruhya japellakṣamatandritaḥ //
                <span class="ref">LiP_1,85.187</span></p>
            
            
            <p id="LiP_1.85.188">
               mahānadyāṃ dvilakṣaṃ tu dīrghamāyuravāpnuyāt <br />
               dūrvāṅkurāstilā vāṇī guḍūcī ghuṭikā tathā //
                <span class="ref">LiP_1,85.188</span></p>
            
            
            <p id="LiP_1.85.189">
               teṣāṃ tu daśasāhasraṃ homamāyuṣyavardhanam <br />
               aśvatthavṛkṣamāśritya japellakṣadvayaṃ sudhīḥ //
                <span class="ref">LiP_1,85.189</span></p>
            
            
            <p id="LiP_1.85.190">
               śanaiścaradine spṛṣṭvā dīrghāyuṣyaṃ labhennaraḥ <br />
               śanaiścaradine 'śvatthaṃ pāṇibhyāṃ saṃspṛśetsudhīḥ //
                <span class="ref">LiP_1,85.190</span></p>
            
            
            <p id="LiP_1.85.191">
               japedaṣṭottaraśataṃ somamṛtyuharo bhavet <br />
               ādityābhimukho bhūtvā japellakṣamananyadhīḥ //
                <span class="ref">LiP_1,85.191</span></p>
            
            
            <p id="LiP_1.85.192">
               arkairaṣṭaśataṃ japtvā juhvanvyādhervimucyate <br />
               samastavyādhiśāntyarthaṃ palāśasamidhair naraḥ //
                <span class="ref">LiP_1,85.192</span></p>
            
            
            <p id="LiP_1.85.193">
               hutvā daśasahasraṃ tu nirogī manujo bhavet <br />
               nityamaṣṭaśataṃ japtvā pibed ambho 'rkasannidhau //
                <span class="ref">LiP_1,85.193</span></p>
            
            
            <p id="LiP_1.85.194">
               audaryairvyādhibhiḥ sarvair māsenaikena mucyate <br />
               ekādaśena bhuñjīyād annaṃ caivābhimantritam //
                <span class="ref">LiP_1,85.194</span></p>
            
            
            <p id="LiP_1.85.195">
               bhakṣyaṃ cānyattathā peyaṃ viṣamapyamṛtaṃ bhavet <br />
               japel lakṣaṃ tu pūrvāhṇe hutvā cāṣṭaśatena vai //
                <span class="ref">LiP_1,85.195</span></p>
            
            
            <p id="LiP_1.85.196">
               sūryaṃ nityamupasthāya samyagārogyamāpnuyāt <br />
               nadītoyena sampūrṇaṃ ghaṭaṃ saṃspṛśya śobhanam //
                <span class="ref">LiP_1,85.196</span></p>
            
            
            <p id="LiP_1.85.197">
               japtvāyutaṃ ca tatsnānād rogāṇāṃ bheṣajaṃ bhavet <br />
               aṣṭāviṃśajjapitvānnam aśnīyād anvahaṃ śuciḥ //
                <span class="ref">LiP_1,85.197</span></p>
            
            
            <p id="LiP_1.85.198">
               hutvā ca tāvatpālāśair evaṃ vārogyam aśnute <br />
               candrasūryagrahe pūrvam upoṣya vidhinā śuciḥ //
                <span class="ref">LiP_1,85.198</span></p>
            
            
            <p id="LiP_1.85.199">
               yāvadgrahaṇamokṣaṃ tu tāvannadyāṃ samāhitaḥ <br />
               japetsamudragāminyāṃ vimokṣe grahaṇasya tu //
                <span class="ref">LiP_1,85.199</span></p>
            
            
            <p id="LiP_1.85.200">
               aṣṭottarasahasreṇa pibedbrāhmīrasaṃ dvijāḥ <br />
               aihikāṃ labhate medhāṃ sarvaśāstradharāṃ śubhām //
                <span class="ref">LiP_1,85.200</span></p>
            
            
            <p id="LiP_1.85.201">
               sārasvatī bhaveddevī tasya vāgatimānuṣī <br />
               grahanakṣatrapīḍāsu japedbhaktyāyutaṃ naraḥ //
                <span class="ref">LiP_1,85.201</span></p>
            
            
            <p id="LiP_1.85.202">
               hutvā cāṣṭasahasraṃ tu grahapīḍāṃ vyapohati <br />
               duḥsvapnadarśane snātvā japedvai cāyutaṃ naraḥ //
                <span class="ref">LiP_1,85.202</span></p>
            
            
            <p id="LiP_1.85.203">
               ghṛtenāṣṭaśataṃ hutvā sadyaḥ śāntirbhaviṣyati <br />
               candrasūryagrahe liṅgaṃ samabhyarcya yathāvidhi //
                <span class="ref">LiP_1,85.203</span></p>
            
            
            <p id="LiP_1.85.204">
               yat kiṃcit prārthayed devi japedayutamādarāt <br />
               saṃnidhāvasya devasya śuciḥ saṃyatamānasaḥ //
                <span class="ref">LiP_1,85.204</span></p>
            
            
            <p id="LiP_1.85.205">
               sarvānkāmānavāpnoti puruṣo nātra saṃśayaḥ <br />
               gajānāṃ turagāṇāṃ tu gojātīnāṃ viśeṣataḥ //
                <span class="ref">LiP_1,85.205</span></p>
            
            
            <p id="LiP_1.85.206">
               vyādhyāgame śucirbhūtvā juhuyātsamidhāhutim <br />
               māsamabhyarcya vidhinā-yutaṃ bhaktisamanvitaḥ //
                <span class="ref">LiP_1,85.206</span></p>
            
            
            <p id="LiP_1.85.207">
               teṣāmṛddhiś ca śāntiś ca bhaviṣyati na saṃśayaḥ <br />
               utpāte śatrubādhāyāṃ juhuyādayutaṃ śuciḥ //
                <span class="ref">LiP_1,85.207</span></p>
            
            
            <p id="LiP_1.85.208">
               pālāśasamidhair devi tasya śāntirbhaviṣyati <br />
               ābhicārikabādhāyām etaddevi samācaret //
                <span class="ref">LiP_1,85.208</span></p>
            
            
            <p id="LiP_1.85.209">
               pratyag bhavati tacchaktiḥ śatroḥ pīḍā bhaviṣyati <br />
               vidveṣaṇārthaṃ juhuyād vaibhītasamidhāṣṭakam //
                <span class="ref">LiP_1,85.209</span></p>
            
            
            <p id="LiP_1.85.210">
               akṣarapratilomyena ārdreṇa rudhireṇa vā <br />
               viṣeṇa rudhirābhyakto vidveṣaṇakaraṃ nṛṇām //
                <span class="ref">LiP_1,85.210</span></p>
            
            
            <p id="LiP_1.85.211">
               prāyaścittaṃ pravakṣyāmi sarvapāpaviśuddhaye <br />
               pāpaśuddhiryathā samyak kartumabhyudyato naraḥ //
                <span class="ref">LiP_1,85.211</span></p>
            
            
            <p id="LiP_1.85.212">
               pāpaśuddhir yataḥ samyag jñānasaṃpattihaitukī <br />
               pāpaśuddhirna cetpuṃsaḥ kriyāḥ sarvāścaniṣphalāḥ //
                <span class="ref">LiP_1,85.212</span></p>
            
            
            <p id="LiP_1.85.213">
               jñānaṃ ca hīyate tasmāt kartavyaṃ pāpaśodhanam <br />
               vidyālakṣmīviśuddhyarthaṃ māṃ dhyātvāñjalinā śubhe //
                <span class="ref">LiP_1,85.213</span></p>
            
            
            <p id="LiP_1.85.214">
               śivenaikādaśenādbhir abhiṣiñcetsamantataḥ <br />
               aṣṭottaraśatenaiva snāyātpāpaviśuddhaye //
                <span class="ref">LiP_1,85.214</span></p>
            
            
            <p id="LiP_1.85.215">
               sarvatīrthaphalaṃ tacca sarvapāpaharaṃ śubham <br />
               saṃdhyopāsanavicchede japedaṣṭaśataṃ naraḥ //
                <span class="ref">LiP_1,85.215</span></p>
            
            
            <p id="LiP_1.85.216">
               viḍvarāhaiś ca cāṇḍālair durjanaiḥ kukkuṭairapi <br />
               spṛṣṭamannaṃ na bhuñjīta bhuktvā cāṣṭaśataṃ japet //
                <span class="ref">LiP_1,85.216</span></p>
            
            
            <p id="LiP_1.85.217">
               brahmahatyāviśuddhyarthaṃ japellakṣāyutaṃ naraḥ <br />
               pātakānāṃ tadardhaṃ syān nātra kāryā vicāraṇā //
                <span class="ref">LiP_1,85.217</span></p>
            
            
            <p id="LiP_1.85.218">
               upapātakaduṣṭānāṃ tadardhaṃ parikīrtitam <br />
               śeṣāṇāmapi pāpānāṃ japetpañcasahasrakam //
                <span class="ref">LiP_1,85.218</span></p>
            
            
            <p id="LiP_1.85.219">
               ātmabodhaparaṃ guhyaṃ śivabodhaprakāśakam <br />
               śivaḥ syātsa japenmantraṃ pañcalakṣam anākulaḥ //
                <span class="ref">LiP_1,85.219</span></p>
            
            
            <p id="LiP_1.85.220">
               pañcavāyujayaṃ bhadre prāpnoti manujaḥ sukham <br />
               japecca pañcalakṣaṃ tu vigṛhītendriyaḥ śuciḥ //
                <span class="ref">LiP_1,85.220</span></p>
            
            
            <p id="LiP_1.85.221">
               pañcendriyāṇāṃ vijayo bhaviṣyati varānane <br />
               dhyānayukto japedyastu pañcalakṣamanākulaḥ //
                <span class="ref">LiP_1,85.221</span></p>
            
            
            <p id="LiP_1.85.222">
               viṣayāṇāṃ ca pañcānāṃ jayaṃ prāpnoti mānavaḥ <br />
               caturthaṃ pañcalakṣaṃ tu yo japedbhaktisaṃyutaḥ //
                <span class="ref">LiP_1,85.222</span></p>
            
            
            <p id="LiP_1.85.223">
               bhūtānāmiha pañcānāṃ vijayaṃ manujo labhet <br />
               caturlakṣaṃ japedyastu manaḥ saṃyamya yatnataḥ //
                <span class="ref">LiP_1,85.223</span></p>
            
            
            <p id="LiP_1.85.224">
               samyagvijayamāpnoti karaṇānāṃ varānane <br />
               pañcaviṃśatilakṣāṇāṃ japena kamalānane //
                <span class="ref">LiP_1,85.224</span></p>
            
            
            <p id="LiP_1.85.225">
               pañcaviṃśatitattvānāṃ vijayaṃ manujo labhet <br />
               madhyarātre 'tinirvāte japedayutamādarāt //
                <span class="ref">LiP_1,85.225</span></p>
            
            
            <p id="LiP_1.85.226">
               brahmasiddhimavāpnoti vratenānena suṃdari <br />
               japellakṣamanālasyo nirvāte dhvanivarjite //
                <span class="ref">LiP_1,85.226</span></p>
            
            
            <p id="LiP_1.85.227">
               madhyarātre ca śivayoḥ paśyatyeva na saṃśayaḥ <br />
               andhakāravināśaś ca dīpasyeva prakāśanam //
                <span class="ref">LiP_1,85.227</span></p>
            
            
            <p id="LiP_1.85.228">
               hṛdayāntarbahirvāpi bhaviṣyati na saṃśayaḥ <br />
               sarvasaṃpatsamṛddhyarthaṃ japedayutamātmavān //
                <span class="ref">LiP_1,85.228</span></p>
            
            
            <p id="LiP_1.85.229">
               sabījasaṃpuṭaṃ mantraṃ śatalakṣaṃ japecchuciḥ <br />
               matsāyujyamavāpnoti bhaktimān kimataḥ param //
                <span class="ref">LiP_1,85.229</span></p>
            
            
            <p id="LiP_1.85.230">
               iti te sarvamākhyātaṃ pañcākṣaravidhikramam <br />
               yaḥ paṭhecchṛṇuyādvāpi sa yāti paramāṃ gatim //
                <span class="ref">LiP_1,85.230</span></p>
            
            
            <p id="LiP_1.85.231">
               śrāvayecca dvijāñchuddhān pañcākṣaravidhikramam <br />
               daive karmaṇi pitrye vā śivaloke mahīyate //
                <span class="ref">LiP_1,85.231</span></p>
            
            
            <p>iti śrīliṅgamahāpurāṇe pūrvabhāge pañcākṣaramāhātmyaṃ nāma pañcāśītitamo 'dhyāyaḥ</p>
            
            </div>
         
         <div id="d1e101300">
            
            ṛṣaya ūcuḥ
            
            <p id="LiP_1.86.1">
               japācchreṣṭhatamaṃ prāhur brāhmaṇā dagdhakilbiṣāḥ <br />
               viraktānāṃ prabuddhānāṃ dhyānayajñaṃ suśobhanam //
                <span class="ref">LiP_1,86.1</span></p>
            
            
            <p id="LiP_1.86.2">
               tasmādvadasva sūtādya dhyānayajñamaśeṣataḥ <br />
               vistārātsarvayatnena viraktānāṃ mahātmanām //
                <span class="ref">LiP_1,86.2</span></p>
            
            
            <p id="LiP_1.86.3">
               teṣāṃ tadvacanaṃ śrutvā munīnāṃ dīrghasattriṇām <br />
               rudreṇa kathitaṃ prāha guhāṃ prāpya mahātmanām //
                <span class="ref">LiP_1,86.3</span></p>
            
            
            <p id="LiP_1.86.4">
               saṃhṛtya kālakūṭākhyaṃ viṣaṃ vai viśvakarmaṇā <br />
               sūta uvāca
               guhāṃ prāpya sukhāsīnaṃ bhavānyā saha śaṅkaram //
                <span class="ref">LiP_1,86.4</span></p>
            
            
            <p id="LiP_1.86.5">
               munayaḥ saṃśitātmānaḥ praṇemustaṃ guhāśrayam <br />
               astuvaṃś ca tataḥ sarve nīlakaṇṭhamumāpatim //
                <span class="ref">LiP_1,86.5</span></p>
            
            
            <p id="LiP_1.86.6">
               atyugraṃ kālakūṭākhyaṃ saṃhṛtaṃ bhagavaṃstvayā <br />
               ataḥ pratiṣṭhitaṃ sarvaṃ tvayā deva vṛṣadhvaja //
                <span class="ref">LiP_1,86.6</span></p>
            
            
            <p id="LiP_1.86.7">
               teṣāṃ tadvacanaṃ śrutvā bhagavānnīlalohitaḥ <br />
               prahasanprāha viśvātmā sanandanapurogamān //
                <span class="ref">LiP_1,86.7</span></p>
            
            
            <p id="LiP_1.86.8">
               kimanena dvijaśreṣṭhā viṣaṃ vakṣye sudāruṇam <br />
               saṃharettadviṣaṃ yastu sa samartho hyanena kim //
                <span class="ref">LiP_1,86.8</span></p>
            <span class="note">curse of saṃsāra</span>
            
            <p id="LiP_1.86.9">
               na viṣaṃ kālakūṭākhyaṃ saṃsāro viṣamucyate <br />
               tasmātsarvaprayatnena saṃhareta sudāruṇam //
                <span class="ref">LiP_1,86.9</span></p>
            
            
            <p id="LiP_1.86.10">
               saṃsāro dvividhaḥ proktaḥ svādhikārānurūpataḥ <br />
               puṃsāṃ saṃmūḍhacittānām asaṃkṣīṇaḥ sudāruṇaḥ //
                <span class="ref">LiP_1,86.10</span></p>
            
            
            <p id="LiP_1.86.11">
               īṣaṇārāgadoṣeṇa sargo jñānena suvratāḥ <br />
               tadvaśādeva sarveṣāṃ dharmādharmau na saṃśayaḥ //
                <span class="ref">LiP_1,86.11</span></p>
            
            
            <p id="LiP_1.86.12">
               asannikṛṣṭe tvarthe 'pi śāstraṃ tacchravaṇātsatām <br />
               buddhimutpādayatyeva saṃsāre viduṣāṃ dvijāḥ //
                <span class="ref">LiP_1,86.12</span></p>
            
            
            <p id="LiP_1.86.13">
               tasmāddṛṣṭānuśravikaṃ duṣṭamityubhayātmakam <br />
               saṃtyajetsarvayatnena viraktaḥ so 'bhidhīyate //
                <span class="ref">LiP_1,86.13</span></p>
            
            
            <p id="LiP_1.86.14">
               śāstramityucyate bhāgaṃ śruteḥ karmasu taddvijāḥ <br />
               mūrdhānaṃ brahmaṇaḥ sāram ṛṣīṇāṃ karmaṇaḥ phalam //
                <span class="ref">LiP_1,86.14</span></p>
            
            
            <p id="LiP_1.86.15">
               nanu svabhāvaḥ sarveṣāṃ kāmo dṛṣṭo na cānyathā <br />
               śrutiḥ pravartikā teṣām iti karmaṇyatadvidaḥ //
                <span class="ref">LiP_1,86.15</span></p>
            
            
            <p id="LiP_1.86.16">
               nivṛttilakṣaṇo dharmaḥ samarthānām ihocyate <br />
               tasmādajñānamūlo hi saṃsāraḥ sarvadehinām //
                <span class="ref">LiP_1,86.16</span></p>
            
            
            <p id="LiP_1.86.17">
               kalā saṃśoṣamāyāti karmaṇānyasvabhāvataḥ <br />
               sakalastrividho jīvo jñānahīnastvavidyayā //
                <span class="ref">LiP_1,86.17</span></p>
            
            
            <p id="LiP_1.86.18">
               nārakī pāpakṛtsvargī puṇyakṛt puṇyagauravāt <br />
               vyatimiśreṇa vai jīvaś caturdhā saṃvyavasthitaḥ //
                <span class="ref">LiP_1,86.18</span></p>
            
            
            <p id="LiP_1.86.19">
               udbhijjaḥ svedajaścaiva aṇḍajo vai jarāyujaḥ <br />
               evaṃ vyavasthito dehī karmaṇājño hyanirvṛtaḥ //
                <span class="ref">LiP_1,86.19</span></p>
            
            
            <p id="LiP_1.86.20">
               prajayā karmaṇā muktir dhanena ca satāṃ na hi <br />
               tyāgenaikena muktiḥ syāt tadabhāvādbhramatyasau //
                <span class="ref">LiP_1,86.20</span></p>
            <span class="note">everything is duḥkha</span>
            
            <p id="LiP_1.86.21">
               evamajñānadoṣeṇa nānākarmavaśena ca <br />
               ṣaṭkauśikaṃ samudbhūtaṃ bhajatyeṣa kalevaram //
                <span class="ref">LiP_1,86.21</span></p>
            
            
            <p id="LiP_1.86.22">
               garbhe duḥkhānyanekāni yonimārge ca bhūtale <br />
               kaumāre yauvane caiva vārddhake maraṇe 'pi vā //
                <span class="ref">LiP_1,86.22</span></p>
            
            
            <p id="LiP_1.86.23">
               vicārataḥ satāṃ duḥkhaṃ strīsaṃsargādibhir dvijāḥ <br />
               duḥkhenaikena vai duḥkhaṃ praśāmyatīha duḥkhinaḥ //
                <span class="ref">LiP_1,86.23</span></p>
            
            
            <p id="LiP_1.86.24">
               na jātu kāmaḥ kāmānām upabhogena śāmyati <br />
               haviṣā kṛṣṇavartmeva bhūya evābhivardhate //
                <span class="ref">LiP_1,86.24</span></p>
            
            
            <p id="LiP_1.86.25">
               tasmādvicārato nāsti saṃyogādapi vai nṛṇām <br />
               arthānām arjane 'pyevaṃ pālane ca vyaye tathā //
                <span class="ref">LiP_1,86.25</span></p>
            
            
            <p id="LiP_1.86.26">
               paiśāce rākṣase duḥkhaṃ yākṣe caiva vicārataḥ <br />
               gāndharve ca tathā cāndre saumyaloke dvijottamāḥ //
                <span class="ref">LiP_1,86.26</span></p>
            
            
            <p id="LiP_1.86.27">
               prājāpatye tathā brāhme prākṛte pauruṣe tathā <br />
               kṣayasātiśayādyaistu duḥkhairduḥkhāni suvratāḥ //
                <span class="ref">LiP_1,86.27</span></p>
            
            
            <p id="LiP_1.86.28">
               tāni bhāgyānyaśuddhāni saṃtyajecca dhanāni ca <br />
               tasmādaṣṭaguṇaṃ bhogaṃ tathā ṣoḍaśadhā sthitam //
                <span class="ref">LiP_1,86.28</span></p>
            
            
            <p id="LiP_1.86.29">
               caturviṃśatprakāreṇa saṃsthitaṃ cāpi suvratāḥ <br />
               dvātriṃśadbhedamanaghāś catvāriṃśadguṇaṃ punaḥ //
                <span class="ref">LiP_1,86.29</span></p>
            
            
            <p id="LiP_1.86.30">
               tathāṣṭacatvāriṃśacca ṣaṭpañcāśatprakārataḥ <br />
               catuḥṣaṣṭividhaṃ caiva duḥkhameva vivekinaḥ //
                <span class="ref">LiP_1,86.30</span></p>
            
            
            <p id="LiP_1.86.31">
               pārthivaṃ ca tathāpyaṃ ca taijasaṃ ca vicārataḥ <br />
               vāyavyaṃ ca tathā vyauma[ṃ] mānasaṃ ca yathākramam //
                <span class="ref">LiP_1,86.31</span></p>
            
            
            <p id="LiP_1.86.32">
               ābhimānikamapyevaṃ bauddhaṃ prākṛtameva ca <br />
               duḥkhameva na saṃdeho yogināṃ brahmavādinām //
                <span class="ref">LiP_1,86.32</span></p>
            
            
            <p id="LiP_1.86.33">
               gauṇaṃ gaṇeśvarāṇāṃ ca duḥkhameva vicārataḥ <br />
               ādau madhye tathā cānte sarvalokeṣu sarvadā //
                <span class="ref">LiP_1,86.33</span></p>
            
            
            <p id="LiP_1.86.34">
               vartamānāni duḥkhāni bhaviṣyāṇi yathātatham <br />
               doṣaduṣṭeṣu deśeṣu duḥkhāni vividhāni ca //
                <span class="ref">LiP_1,86.34</span></p>
            
            
            <p id="LiP_1.86.35">
               na bhāvayantyatītāni hy ajñāne jñānamāninaḥ <br />
               kṣudvyādheḥ parihārārthaṃ na sukhāyānnamucyate //
                <span class="ref">LiP_1,86.35</span></p>
            
            
            <p id="LiP_1.86.36">
               yathetareṣāṃ rogāṇām auṣadhaṃ na sukhāya tat <br />
               śītoṣṇavātavarṣādyais tattatkāleṣu dehinām //
                <span class="ref">LiP_1,86.36</span></p>
            
            
            <p id="LiP_1.86.37">
               duḥkhameva na saṃdeho na jānanti hyapaṇḍitāḥ <br />
               svarge 'pyevaṃ muniśreṣṭhā hy aviśuddhakṣayādibhiḥ //
                <span class="ref">LiP_1,86.37</span></p>
            
            
            <p id="LiP_1.86.38">
               rogair nānāvidhair grastā rāgadveṣabhayādibhiḥ <br />
               chinnamūlataruryadvad avaśaḥ patati kṣitau //
                <span class="ref">LiP_1,86.38</span></p>
            
            
            <p id="LiP_1.86.39">
               puṇyavṛkṣakṣayāttadvad gāṃ patanti divaukasaḥ <br />
               duḥkhābhilāṣaniṣṭhānāṃ duḥkhabhogādisaṃpadām //
                <span class="ref">LiP_1,86.39</span></p>
            
            
            <p id="LiP_1.86.40">
               asmāttu patatāṃ duḥkhaṃ kaṣṭaṃ svargāddivaukasām <br />
               narake duḥkhamevātra narakāṇāṃ niṣevaṇāt //
                <span class="ref">LiP_1,86.40</span></p>
            
            
            <p id="LiP_1.86.41">
               vihitākaraṇāccaiva varṇināṃ munipuṅgavāḥ //
                <span class="ref">LiP_1,86.41</span></p>
            
            
            <p id="LiP_1.86.42">
               yathā mṛgo mṛtyubhayasya bhīta ucchinnavāso na labheta nidrām <br />
               evaṃ yatirdhyānaparo mahātmā saṃsārabhīto na labheta nidrām //
                <span class="ref">LiP_1,86.42</span></p>
            
            
            <p id="LiP_1.86.43">
               kīṭapakṣimṛgāṇāṃ ca paśūnāṃ gajavājinām <br />
               dṛṣṭam evāsukhaṃ tasmāt tyajataḥ sukhamuttamam //
                <span class="ref">LiP_1,86.43</span></p>
            
            
            <p id="LiP_1.86.44">
               vaimānikānāmapyevaṃ duḥkhaṃ kalpādhikāriṇām <br />
               sthānābhimānināṃ caiva manvādīnāṃ ca suvratāḥ //
                <span class="ref">LiP_1,86.44</span></p>
            
            
            <p id="LiP_1.86.45">
               devānāṃ caiva daityānām anyonyavijigīṣayā <br />
               duḥkhameva nṛpāṇāṃ ca rākṣasānāṃ jagattraye //
                <span class="ref">LiP_1,86.45</span></p>
            
            
            <p id="LiP_1.86.46">
               śramārthamāśramaścāpi varṇānāṃ paramārthataḥ <br />
               āśramairna ca devaiś ca yajñaiḥ sāṃkhyairvratais tathā //
                <span class="ref">LiP_1,86.46</span></p>
            
            
            <p id="LiP_1.86.47">
               ugraistapobhir vividhair dānairnānāvidhairapi <br />
               na labhante tathātmānaṃ labhante jñāninaḥ svayam //
                <span class="ref">LiP_1,86.47</span></p>
            <span class="note">pāśupatavrata as escape from saṃsāra</span>
            
            <p id="LiP_1.86.48">
               tasmātsarvaprayatnena caretpāśupatavratam <br />
               bhasmaśāyī bhavennityaṃ vrate pāśupate budhaḥ //
                <span class="ref">LiP_1,86.48</span></p>
            
            
            <p id="LiP_1.86.49">
               pañcārthajñānasampannaḥ śivatattve samāhitaḥ <br />
               kaivalyakaraṇaṃ yogavidhikarmacchidaṃ budhaḥ //
                <span class="ref">LiP_1,86.49</span></p>
            
            
            <p id="LiP_1.86.50">
               pañcārthayogasampanno duḥkhāntaṃ vrajate sudhīḥ <br />
               parayā vidyayā vedyaṃ vidantyaparayā na hi //
                <span class="ref">LiP_1,86.50</span></p>
            
            
            <p id="LiP_1.86.51">
               dve vidye veditavye hi parā caivāparā tathā <br />
               aparā tatra ṛgvedo yajurvedo dvijottamāḥ //
                <span class="ref">LiP_1,86.51</span></p>
            
            
            <p id="LiP_1.86.52">
               sāmavedastathātharvo vedaḥ sarvārthasādhakaḥ <br />
               śikṣā kalpo vyākaraṇaṃ niruktaṃ chanda eva ca //
                <span class="ref">LiP_1,86.52</span></p>
            
            
            <p id="LiP_1.86.53">
               jyotiṣaṃ cāparā vidyā parākṣaramiti sthitam <br />
               tadadṛśyaṃ tadagrāhyam agotraṃ tadavarṇakam //
                <span class="ref">LiP_1,86.53</span></p>
            
            
            <p id="LiP_1.86.54">
               tadacakṣustadaśrotraṃ tadapāṇi apādakam <br />
               tadajātamabhūtaṃ ca tadaśabdaṃ dvijottamāḥ //
                <span class="ref">LiP_1,86.54</span></p>
            
            
            <p id="LiP_1.86.55">
               asparśaṃ tadarūpaṃ ca rasagandhavivarjitam <br />
               avyayaṃ cāpratiṣṭhaṃ ca tannityaṃ sarvagaṃ vibhum //
                <span class="ref">LiP_1,86.55</span></p>
            
            
            <p id="LiP_1.86.56">
               mahāntaṃ tad bṛhantaṃ ca tadajaṃ cinmayaṃ dvijāḥ <br />
               aprāṇamamanaskaṃ ca tadasnigdhamalohitam //
                <span class="ref">LiP_1,86.56</span></p>
            
            
            <p id="LiP_1.86.57">
               aprameyaṃ tadasthūlam adīrghaṃ tadanulbaṇam <br />
               ahrasvaṃ tadapāraṃ ca tadānandaṃ tadacyutam //
                <span class="ref">LiP_1,86.57</span></p>
            
            
            <p id="LiP_1.86.58">
               anapāvṛtamadvaitaṃ tadanantamagocaram <br />
               asaṃvṛtaṃ tadātmaikaṃ parā vidyā na cānyathā //
                <span class="ref">LiP_1,86.58</span></p>
            
            
            <p id="LiP_1.86.59">
               parāpareti kathite naiveha paramārthataḥ <br />
               ahameva jagatsarvaṃ mayyeva sakalaṃ jagat //
                <span class="ref">LiP_1,86.59</span></p>
            
            
            <p id="LiP_1.86.60">
               matta utpadyate tiṣṭhan mayi mayyeva līyate <br />
               matto nānyaditīkṣeta manovākpāṇibhis tathā //
                <span class="ref">LiP_1,86.60</span></p>
            
            
            <p id="LiP_1.86.61">
               sarvamātmani saṃpaśyet saccāsacca samāhitaḥ <br />
               sarvaṃ hyātmani saṃpaśyan na bāhye kurute manaḥ //
                <span class="ref">LiP_1,86.61</span></p>
            <span class="note">4 states of mind</span>
            
            <p id="LiP_1.86.62">
               adhodṛṣṭyā vitastyāṃ tu nābhyāmuparitiṣṭhati <br />
               hṛdayaṃ tadvijānīyād viśvasyāyatanaṃ mahat //
                <span class="ref">LiP_1,86.62</span></p>
            
            
            <p id="LiP_1.86.63">
               hṛdayasyāsya madhye tu puṇḍarīkamavasthitam <br />
               dharmakandasamudbhūtaṃ jñānanālaṃ suśobhanam //
                <span class="ref">LiP_1,86.63</span></p>
            
            
            <p id="LiP_1.86.64">
               aiśvaryāṣṭadalaṃ śvetaṃ paraṃ vairāgyakarṇikam <br />
               chidrāṇi ca diśo yasya prāṇādyāś ca pratiṣṭhitāḥ //
                <span class="ref">LiP_1,86.64</span></p>
            
            
            <p id="LiP_1.86.65">
               prāṇādyaiścaiva saṃyuktaḥ paśyate bahudhā kramāt <br />
               daśaprāṇavahā nāḍyaḥ pratyekaṃ munipuṅgavāḥ //
                <span class="ref">LiP_1,86.65</span></p>
            
            
            <p id="LiP_1.86.66">
               dvisaptatisahasrāṇi nāḍyaḥ samparikīrtitāḥ <br />
               netrasthaṃ jāgrataṃ vidyāt kaṇṭhe svapnaṃ samādiśet //
                <span class="ref">LiP_1,86.66</span></p>
            
            
            <p id="LiP_1.86.67">
               suṣuptaṃ hṛdayasthaṃ tu turīyaṃ mūrdhani sthitam <br />
               jāgre brahmā ca viṣṇuś ca svapne caiva yathākramāt //
                <span class="ref">LiP_1,86.67</span></p>
            
            
            <p id="LiP_1.86.68">
               īśvarastu suṣupte tu turīye ca maheśvaraḥ <br />
               vadanty evam athānye 'pi samastakaraṇaiḥ pumān //
                <span class="ref">LiP_1,86.68</span></p>
            
            
            <p id="LiP_1.86.69">
               vartamānastadā tasya jāgradityabhidhīyate <br />
               manobuddhir ahaṅkāraṃ cittaṃ ceti catuṣṭayam //
                <span class="ref">LiP_1,86.69</span></p>
            
            
            <p id="LiP_1.86.70">
               yadā vyavasthitastvetaiḥ svapna ityabhidhīyate <br />
               karaṇāni vilīnāni yadā svātmani suvratāḥ //
                <span class="ref">LiP_1,86.70</span></p>
            
            
            <p id="LiP_1.86.71">
               suṣuptaḥ karaṇairbhinnas turīyaḥ parikīrtyate <br />
               parasturīyātīto 'sau śivaḥ paramakāraṇam //
                <span class="ref">LiP_1,86.71</span></p>
            
            
            <p id="LiP_1.86.72">
               jāgratsvapnasuṣuptiś ca turīyaṃ cādhibhautikam <br />
               ādhyātmikaṃ ca viprendrāś cādhidaivikamucyate //
                <span class="ref">LiP_1,86.72</span></p>
            
            
            <p id="LiP_1.86.73">
               tatsarvamaham eveti veditavyaṃ vijānatā <br />
               buddhīndriyāṇi viprendrās tathā karmendriyāṇi ca //
                <span class="ref">LiP_1,86.73</span></p>
            
            
            <p id="LiP_1.86.74">
               manobuddhir ahaṅkāraś cittaṃ ceti catuṣṭayam <br />
               adhyātmaṃ pṛthagevedaṃ caturdaśavidhaṃ smṛtam //
                <span class="ref">LiP_1,86.74</span></p>
            
            
            <p id="LiP_1.86.75">
               draṣṭavyaṃ caiva śrotavyaṃ ghrātavyaṃ ca yathākramam <br />
               rasitavyaṃ muniśreṣṭhāḥ sparśitavyaṃ tathaiva ca //
                <span class="ref">LiP_1,86.75</span></p>
            
            
            <p id="LiP_1.86.76">
               mantavyaṃ caiva boddhavyam ahaṃkartavyameva ca <br />
               tathā cetayitavyaṃ ca vaktavyaṃ munipuṅgavāḥ //
                <span class="ref">LiP_1,86.76</span></p>
            
            
            <p id="LiP_1.86.77">
               ādātavyaṃ ca gantavyaṃ visargāyitameva ca <br />
               ānanditavyamityete hy adhibhūtamanukramāt //
                <span class="ref">LiP_1,86.77</span></p>
            
            
            <p id="LiP_1.86.78">
               ādityo 'pi diśaścaiva pṛthivī varuṇas tathā <br />
               vāyuścandras tathā brahmā rudraḥ kṣetrajña eva ca //
                <span class="ref">LiP_1,86.78</span></p>
            
            
            <p id="LiP_1.86.79">
               agnirindras tathā viṣṇur mitro devaḥ prajāpatiḥ <br />
               ādhidaivikamevaṃ hi caturdaśavidhaṃ kramāt //
                <span class="ref">LiP_1,86.79</span></p>
            
            
            <p id="LiP_1.86.80">
               rājñī sudarśanā caiva jitā saumyā yathākramam <br />
               moghā rudrāmṛtā satyā madhyamā ca dvijottamāḥ //
                <span class="ref">LiP_1,86.80</span></p>
            
            
            <p id="LiP_1.86.81">
               nāḍī rāśiśukā caiva asurā caiva kṛttikā <br />
               bhāsvatī nāḍayaścaitāś caturdaśanibandhanāḥ //
                <span class="ref">LiP_1,86.81</span></p>
            
            
            <p id="LiP_1.86.82">
               vāyavo nāḍimadhyasthā vāhakāś ca caturdaśa <br />
               prāṇo vyānastvapānaś ca udānaś ca samānakaḥ //
                <span class="ref">LiP_1,86.82</span></p>
            
            
            <p id="LiP_1.86.83">
               vairambhaś ca tathā mukhyo hy antaryāmaḥ prabhañjanaḥ <br />
               kūrmakaś ca tathā śyenaḥ śvetaḥ kṛṣṇas tathānilaḥ //
                <span class="ref">LiP_1,86.83</span></p>
            
            
            <p id="LiP_1.86.84">
               nāga ityeva kathitā vāyavaś ca caturdaśa <br />
               yaścakṣuḥṣvatha draṣṭavye tathāditye ca suvratāḥ //
                <span class="ref">LiP_1,86.84</span></p>
            
            
            <p id="LiP_1.86.85">
               nāḍyāṃ prāṇe ca vijñāne tv ānande ca yathākramam <br />
               hṛdyākāśe ya etasmin sarvasminnantare paraḥ //
                <span class="ref">LiP_1,86.85</span></p>
            
            
            <p id="LiP_1.86.86">
               ātmā ekaś ca carati tamupāsīta māṃ prabhum <br />
               ajaraṃ tamanantaṃ ca aśokamamṛtaṃ dhruvam //
                <span class="ref">LiP_1,86.86</span></p>
            
            
            <p id="LiP_1.86.87">
               caturdaśavidheṣveva saṃcaratyeka eva saḥ <br />
               līyante tāni tatraiva yadanyaṃ nāsti vai dvijāḥ //
                <span class="ref">LiP_1,86.87</span></p>
            
            
            <p id="LiP_1.86.88">
               eka eva hi sarvajñaḥ sarveśastveka eva saḥ <br />
               eṣa sarvādhipo devas tv antaryāmī mahādyutiḥ //
                <span class="ref">LiP_1,86.88</span></p>
            
            
            <p id="LiP_1.86.89">
               upāsyamānaḥ sarvasya sarvasaukhyaḥ sanātanaḥ <br />
               upāsyati na caiveha sarvasaukhyaṃ dvijottamāḥ //
                <span class="ref">LiP_1,86.89</span></p>
            
            
            <p id="LiP_1.86.90">
               upāsyamāno vedaiś ca śāstrairnānāvidhairapi <br />
               na vaiṣa vedaśāstrāṇi sarvajño yāsyati prabhuḥ //
                <span class="ref">LiP_1,86.90</span></p>
            
            
            <p id="LiP_1.86.91">
               asyaivānnamidaṃ sarvaṃ na so 'nnaṃ bhavati svayam <br />
               svātmanā rakṣitaṃ cādyād annabhūtaṃ na kutracit //
                <span class="ref">LiP_1,86.91</span></p>
            
            
            <p id="LiP_1.86.92">
               sarvatra prāṇināmannaṃ prāṇināṃ granthirasmyaham <br />
               praśāstā nayanaścaiva pañcātmā sa vibhāgaśaḥ //
                <span class="ref">LiP_1,86.92</span></p>
            
            
            <p id="LiP_1.86.93">
               annamayo 'sau bhūtātmā cādyate hyannamucyate <br />
               prāṇamayaścendriyātmā saṃkalpātmā manomayaḥ //
                <span class="ref">LiP_1,86.93</span></p>
            
            
            <p id="LiP_1.86.94">
               kālātmā soma eveha vijñānamaya ucyate <br />
               sadānandamayo bhūtvā maheśaḥ parameśvaraḥ //
                <span class="ref">LiP_1,86.94</span></p>
            
            
            <p id="LiP_1.86.95">
               so 'ham evaṃ jagatsarvaṃ mayyeva sakalaṃ sthitam <br />
               paratantraṃ svatantre 'pi tadabhāvādvicārataḥ //
                <span class="ref">LiP_1,86.95</span></p>
            
            
            <p id="LiP_1.86.96">
               ekatvamapi nāstyeva dvaitaṃ tatra kutastvaho <br />
               evaṃ nāstyatha martyaṃ ca kuto 'mṛtamajodbhavaḥ //
                <span class="ref">LiP_1,86.96</span></p>
            <span class="note">ajñāna = source of saṃsāra</span>
            
            <p id="LiP_1.86.97">
               nāntaḥprajño bahiḥprajño na cobhayagatas tathā <br />
               na prajñānaghanastvevaṃ na prājño jñānapūrvakaḥ //
                <span class="ref">LiP_1,86.97</span></p>
            
            
            <p id="LiP_1.86.98">
               viditaṃ nāsti vedyaṃ ca nirvāṇaṃ paramārthataḥ <br />
               nirvāṇaṃ caiva kaivalyaṃ niḥśreyasamanāmayam //
                <span class="ref">LiP_1,86.98</span></p>
            
            
            <p id="LiP_1.86.99">
               amṛtaṃ cākṣaraṃ brahma paramātmā parāparam <br />
               nirvikalpaṃ nirābhāsaṃ jñānaṃ paryāyavācakam //
                <span class="ref">LiP_1,86.99</span></p>
            
            
            <p id="LiP_1.86.100">
               prasannaṃ ca yadekāgraṃ tadā jñānamiti smṛtam <br />
               ajñānamitaratsarvaṃ nātra kāryā vicāraṇā //
                <span class="ref">LiP_1,86.100</span></p>
            
            
            <p id="LiP_1.86.101">
               itthaṃ prasannaṃ vijñānaṃ gurusaṃparkajaṃ dhruvam <br />
               rāgadveṣānṛtakrodhaṃ kāmatṛṣṇādibhiḥ sadā //
                <span class="ref">LiP_1,86.101</span></p>
            
            
            <p id="LiP_1.86.102">
               aparāmṛṣṭamadyaiva vijñeyaṃ muktidaṃ tvidam <br />
               ajñānamalapūrvatvāt puruṣo malinaḥ smṛtaḥ //
                <span class="ref">LiP_1,86.102</span></p>
            
            
            <p id="LiP_1.86.103">
               tatkṣayāddhi bhavenmuktir nānyathā janmakoṭibhiḥ <br />
               jñānamekaṃ vinā nāsti puṇyapāpaparikṣayaḥ //
                <span class="ref">LiP_1,86.103</span></p>
            
            
            <p id="LiP_1.86.104">
               jñānam evābhyaset tasmān muktyarthaṃ brahmavittamāḥ <br />
               jñānābhyāsāddhi vai puṃsāṃ buddhirbhavati nirmalā //
                <span class="ref">LiP_1,86.104</span></p>
            
            
            <p id="LiP_1.86.105">
               tasmātsadābhyasejjñānaṃ tanniṣṭhastatparāyaṇaḥ <br />
               jñānenaikena tṛptasya tyaktasaṃgasya yoginaḥ //
                <span class="ref">LiP_1,86.105</span></p>
            
            
            <p id="LiP_1.86.106">
               kartavyaṃ nāsti viprendrā asti cettattvavinna ca <br />
               iha loke pare cāpi kartavyaṃ nāsti tasya vai //
                <span class="ref">LiP_1,86.106</span></p>
            
            
            <p id="LiP_1.86.107">
               jīvanmukto yatas tasmād brahmavit paramārthataḥ <br />
               jñānābhyāsarato nityaṃ jñānatattvārthavit svayam //
                <span class="ref">LiP_1,86.107</span></p>
            
            
            <p id="LiP_1.86.108">
               kartavyābhyāsamutsṛjya jñānamevādhigacchati <br />
               varṇāśramābhimānī yas tyaktakrodho dvijottamāḥ //
                <span class="ref">LiP_1,86.108</span></p>
            
            
            <p id="LiP_1.86.109">
               anyatra ramate mūḍhaḥ so 'jñānī nātra saṃśayaḥ <br />
               saṃsāraheturajñānaṃ saṃsārastanusaṃgrahaḥ //
                <span class="ref">LiP_1,86.109</span></p>
            
            
            <p id="LiP_1.86.110">
               mokṣahetus tathā jñānaṃ muktaḥ svātmanyavasthitaḥ <br />
               ajñāne sati viprendrāḥ krodhādyā nātra saṃśayaḥ //
                <span class="ref">LiP_1,86.110</span></p>
            
            
            <p id="LiP_1.86.111">
               krodho harṣas tathā lobho moho dambho dvijottamāḥ <br />
               dharmādharmau hi teṣāṃ ca tadvaśāttanusaṃgrahaḥ //
                <span class="ref">LiP_1,86.111</span></p>
            
            
            <p id="LiP_1.86.112">
               śarīre sati vai kleśaḥ so 'vidyāṃ saṃtyajedbudhaḥ <br />
               avidyāṃ vidyayā hitvā sthitasyaiva ca yoginaḥ //
                <span class="ref">LiP_1,86.112</span></p>
            
            
            <p id="LiP_1.86.113">
               krodhādyā nāśamāyānti dharmādharmau ca vai dvijāḥ <br />
               tatkṣayācca śarīreṇa na punaḥ samprayujyate //
                <span class="ref">LiP_1,86.113</span></p>
            
            
            <p id="LiP_1.86.114">
               sa eva muktaḥ saṃsārād duḥkhatrayavivarjitaḥ <br />
               evaṃ jñānaṃ vinā nāsti dhyānaṃ dhyātur dvijarṣabhāḥ //
                <span class="ref">LiP_1,86.114</span></p>
            
            
            <p id="LiP_1.86.115">
               jñānaṃ gurorhi saṃparkān na vācā paramārthataḥ <br />
               caturvyūhamiti jñātvā dhyātā dhyānaṃ samabhyaset //
                <span class="ref">LiP_1,86.115</span></p>
            
            
            <p id="LiP_1.86.116">
               sahajāgantukaṃ pāpam asthivāgudbhavaṃ tathā <br />
               jñānāgnirdahate kṣipraṃ śuṣkendhanam ivānalaḥ //
                <span class="ref">LiP_1,86.116</span></p>
            
            
            <p id="LiP_1.86.117">
               jñānātparataraṃ nāsti sarvapāpavināśanam <br />
               abhyasecca sadā jñānaṃ sarvasaṃgavivarjitaḥ //
                <span class="ref">LiP_1,86.117</span></p>
            
            
            <p id="LiP_1.86.118">
               jñāninaḥ sarvapāpāni jīryante nātra saṃśayaḥ <br />
               krīḍannapi na lipyeta pāpairnānāvidhairapi //
                <span class="ref">LiP_1,86.118</span></p>
            <span class="note">importance of dhyāna</span>
            
            <p id="LiP_1.86.119">
               jñānaṃ yathā tathā dhyānaṃ tasmāddhyānaṃ samabhyaset <br />
               dhyānaṃ nirviṣayaṃ proktam ādau saviṣayaṃ tathā //
                <span class="ref">LiP_1,86.119</span></p>
            
            
            <p id="LiP_1.86.120">
               ṣaṭprakāraṃ samabhyasya catuḥṣaḍdaśabhis tathā <br />
               tathā dvādaśadhā caiva punaḥ ṣoḍaśadhā kramāt //
                <span class="ref">LiP_1,86.120</span></p>
            
            
            <p id="LiP_1.86.121">
               dvidhābhyasya ca yogīndro mucyate nātra saṃśayaḥ <br />
               śuddhajāṃbūnadākāraṃ vidhūmāṅgārasannibham //
                <span class="ref">LiP_1,86.121</span></p>
            
            
            <p id="LiP_1.86.122">
               pītaṃ raktaṃ sitaṃ vidyut koṭikoṭisamaprabham <br />
               athavā brahmarandhrasthaṃ cittaṃ kṛtvā prayatnataḥ //
                <span class="ref">LiP_1,86.122</span></p>
            
            
            <p id="LiP_1.86.123">
               na sitaṃ vāsitaṃ pītaṃ na smared brahmavid bhavet <br />
               ahiṃsakaḥ satyavādī asteyī sarvayatnataḥ //
                <span class="ref">LiP_1,86.123</span></p>
            
            
            <p id="LiP_1.86.124">
               parigrahavinirmukto brahmacārī dṛḍhavrataḥ <br />
               saṃtuṣṭaḥ śaucasampannaḥ svādhyāyanirataḥ sadā //
                <span class="ref">LiP_1,86.124</span></p>
            
            
            <p id="LiP_1.86.125">
               madraktaścābhyaseddhyānaṃ gurusaṃparkajaṃ dhruvam <br />
               na budhyati tathā dhyātā sthāpya cittaṃ dvijottamāḥ //
                <span class="ref">LiP_1,86.125</span></p>
            
            
            <p id="LiP_1.86.126">
               na cābhimanyate yogī na paśyati samantataḥ <br />
               na ghrāti na śṛṇotyeva līnaḥ svātmani yaḥ svayam //
                <span class="ref">LiP_1,86.126</span></p>
            
            
            <p id="LiP_1.86.127">
               na ca sparśaṃ vijānāti sa vai samarasaḥ smṛtaḥ <br />
               pārthive paṭale brahmā vāritattve hariḥ svayam //
                <span class="ref">LiP_1,86.127</span></p>
            
            
            <p id="LiP_1.86.128">
               vāhneye kālarudrākhyo vāyutattve maheśvaraḥ <br />
               suṣire sa śivaḥ sākṣāt kramādevaṃ vicintayet //
                <span class="ref">LiP_1,86.128</span></p>
            
            
            <p id="LiP_1.86.129">
               kṣitau śarvaḥ smṛto devo hy apāṃ bhava iti smṛtaḥ <br />
               rudra eva tathā vahnau ugro vāyau vyavasthitaḥ //
                <span class="ref">LiP_1,86.129</span></p>
            
            
            <p id="LiP_1.86.130">
               bhīmaḥ suṣiranāke 'sau bhāskare maṇḍale sthitaḥ <br />
               īśānaḥ somabimbe ca mahādeva iti smṛtaḥ //
                <span class="ref">LiP_1,86.130</span></p>
            
            
            <p id="LiP_1.86.131">
               puṃsāṃ paśupatirdevaś cāṣṭadhāhaṃ vyavasthitaḥ <br />
               kāṭhinyaṃ yattanau sarvaṃ pārthivaṃ parigīyate //
                <span class="ref">LiP_1,86.131</span></p>
            
            
            <p id="LiP_1.86.132">
               āpyaṃ dravamiti proktaṃ varṇākhyo vahnirucyate <br />
               yatsaṃcarati tadvāyuḥ suṣiraṃ yaddvijottamāḥ //
                <span class="ref">LiP_1,86.132</span></p>
            
            
            <p id="LiP_1.86.133">
               tadākāśaṃ ca vijñānaṃ śabdajaṃ vyomasaṃbhavam <br />
               tathaiva viprā vijñānaṃ sparśākhyaṃ vāyusaṃbhavam //
                <span class="ref">LiP_1,86.133</span></p>
            
            
            <p id="LiP_1.86.134">
               rūpaṃ vāhneyamityuktam āpyaṃ rasamayaṃ dvijāḥ <br />
               gandhākhyaṃ pārthivaṃ bhūyaś cintayedbhāskaraṃ kramāt //
                <span class="ref">LiP_1,86.134</span></p>
            
            
            <p id="LiP_1.86.135">
               netre ca dakṣiṇe vāme somaṃ hṛdi vibhuṃ dvijāḥ <br />
               ājānu pṛthivītattvam ānābher vārimaṇḍalam //
                <span class="ref">LiP_1,86.135</span></p>
            
            
            <p id="LiP_1.86.136">
               ākaṇṭhaṃ vahnitattvaṃ syāl lalāṭāntaṃ dvijottamāḥ <br />
               vāyavyaṃ vai lalāṭādyaṃ vyomākhyaṃ vā śikhāgrakam //
                <span class="ref">LiP_1,86.136</span></p>
            
            
            <p id="LiP_1.86.137">
               haṃsākhyaṃ ca tato brahma vyomnaścordhvaṃ tataḥ param <br />
               vyomākhyo vyomamadhyastho hy ayaṃ prāthamikaḥ smaret //
                <span class="ref">LiP_1,86.137</span></p>
            
            
            <p id="LiP_1.86.138">
               na jīvaḥ prakṛtiḥ sattvaṃ rajaścātha tamaḥ punaḥ <br />
               mahāṃstathābhimānaś ca tanmātrāṇīndriyāṇi ca //
                <span class="ref">LiP_1,86.138</span></p>
            
            
            <p id="LiP_1.86.139">
               vyomādīni ca bhūtāni naiveha paramārthataḥ <br />
               vyāpya tiṣṭhadyato viśvaṃ sthāṇurityabhidhīyate //
                <span class="ref">LiP_1,86.139</span></p>
            
            
            <p id="LiP_1.86.140">
               udeti sūryo bhītaś ca pavate vāta eva ca <br />
               dyotate candramā vahnir jvalatyāpo vahanti ca //
                <span class="ref">LiP_1,86.140</span></p>
            
            
            <p id="LiP_1.86.141">
               dadhāti bhūmirākāśam avakāśaṃ dadāti ca <br />
               tadājñayā tataṃ sarvaṃ tasmādvai cintayeddvijāḥ //
                <span class="ref">LiP_1,86.141</span></p>
            
            
            <p id="LiP_1.86.142">
               tenaivādhiṣṭhitaṃ tasmād etatsarvaṃ dvijottamāḥ <br />
               sarvarūpamayaḥ śarva iti matvā smaredbhavam //
                <span class="ref">LiP_1,86.142</span></p>
            
            
            <p id="LiP_1.86.143">
               saṃsāraviṣataptānāṃ jñānadhyānāmṛtena vai <br />
               pratīkāraḥ samākhyāto nānyathā dvijasattamāḥ //
                <span class="ref">LiP_1,86.143</span></p>
            
            
            <p id="LiP_1.86.144">
               jñānaṃ dharmodbhavaṃ sākṣāj jñānād vairāgyasaṃbhavaḥ <br />
               vairāgyātparamaṃ jñānaṃ paramārthaprakāśakam //
                <span class="ref">LiP_1,86.144</span></p>
            
            
            <p id="LiP_1.86.145">
               jñānavairāgyayuktasya yogasiddhirdvijottamāḥ <br />
               yogasiddhyā vimuktiḥ syāt sattvaniṣṭhasya nānyathā //
                <span class="ref">LiP_1,86.145</span></p>
            
            
            <p id="LiP_1.86.146">
               tamovidyāpadacchannaṃ citraṃ yatpadamavyayam <br />
               sattvaśaktiṃ samāsthāya śivamabhyarcayeddvijāḥ //
                <span class="ref">LiP_1,86.146</span></p>
            
            
            <p id="LiP_1.86.147">
               yaḥ sattvaniṣṭho madbhakto madarcanaparāyaṇaḥ <br />
               sarvato dharmaniṣṭhaś ca sadotsāhī samāhitaḥ //
                <span class="ref">LiP_1,86.147</span></p>
            
            
            <p id="LiP_1.86.148">
               sarvadvandvasaho dhīraḥ sarvabhūtahite rataḥ <br />
               ṛjusvabhāvaḥ satataṃ svasthacitto mṛduḥ sadā //
                <span class="ref">LiP_1,86.148</span></p>
            
            
            <p id="LiP_1.86.149">
               amānī buddhimāñchāntas tyaktaspardho dvijottamāḥ <br />
               sadā mumukṣurdharmajñaḥ svātmalakṣaṇalakṣaṇaḥ //
                <span class="ref">LiP_1,86.149</span></p>
            
            
            <p id="LiP_1.86.150">
               ṛṇatrayavinirmuktaḥ pūrvajanmani puṇyabhāk <br />
               jarāyukto dvijo bhūtvā śraddhayā ca guroḥ kramāt //
                <span class="ref">LiP_1,86.150</span></p>
            
            
            <p id="LiP_1.86.151">
               anyathā vāpi śuśrūṣāṃ kṛtvā kṛtrimavarjitaḥ <br />
               svargalokamanuprāpya bhuktvā bhogānanukramāt //
                <span class="ref">LiP_1,86.151</span></p>
            
            
            <p id="LiP_1.86.152">
               āsādya bhārataṃ varṣaṃ brahmavijjāyate dvijāḥ <br />
               saṃparkājjñānamāsādya jñānino yogavidbhavet //
                <span class="ref">LiP_1,86.152</span></p>
            
            
            <p id="LiP_1.86.153">
               kramo 'yaṃ malapūrṇasya jñānaprāpterdvijottamāḥ <br />
               tasmādanena mārgeṇa tyaktasaṃgo dṛḍhavrataḥ //
                <span class="ref">LiP_1,86.153</span></p>
            
            
            <p id="LiP_1.86.154">
               saṃsārakālakūṭākhyān mucyate munipuṅgavāḥ <br />
               evaṃ saṃkṣepataḥ proktaṃ mayā yuṣmākamacyutam //
                <span class="ref">LiP_1,86.154</span></p>
            
            
            <p id="LiP_1.86.155">
               jñānasyaiveha māhātmyaṃ prasaṃgādiha śobhanam <br />
               evaṃ pāśupataṃ yogaṃ kathitaṃ tvīśvareṇa tu //
                <span class="ref">LiP_1,86.155</span></p>
            
            
            <p id="LiP_1.86.156">
               na deyaṃ yasya kasyāpi śivoktaṃ munipuṅgavāḥ <br />
               dātavyaṃ yogine nityaṃ bhasmaniṣṭhāya supriyam //
                <span class="ref">LiP_1,86.156</span></p>
            
            
            <p id="LiP_1.86.157">
               yaḥ paṭhecchṛṇuyādvāpi saṃsāraśamanaṃ naraḥ <br />
               sa yāti brahmasāyujyaṃ nātra kāryā vicāraṇā //
                <span class="ref">LiP_1,86.157</span></p>
            
            
            <p>iti śrīliṅgamahāpurāṇe pūrvabhāge saṃsāraviṣakathanaṃ nāma ṣaḍaśītitamo 'dhyāyaḥ</p>
            
            </div>
         
         <div id="d1e104322">
            
            sūta uvāca
            
            <p id="LiP_1.87.1">
               niśamya te mahāprājñāḥ kumārādyāḥ pinākinam <br />
               procuḥ praṇamya vai bhītāḥ prasannaṃ parameśvaram //
                <span class="ref">LiP_1,87.1</span></p>
            
            
            <p id="LiP_1.87.2">
               evaṃ cedanayā devyā haimavatyā maheśvara <br />
               krīḍase vividhairbhogaiḥ kathaṃ vaktumihārhasi //
                <span class="ref">LiP_1,87.2</span></p>
            
            sūta uvāca
            
            <p id="LiP_1.87.3">
               evamuktaḥ prahasyeśaḥ pinākī nīlalohitaḥ <br />
               prāha tām aṃbikāṃ prekṣya praṇipatya sthitān dvijān //
                <span class="ref">LiP_1,87.3</span></p>
            
            
            <p id="LiP_1.87.4">
               bandhamokṣau na caiveha mama svecchā śarīriṇaḥ <br />
               akartajñaḥ paśurjīvo vibhurbhoktā hyaṇuḥ pumān //
                <span class="ref">LiP_1,87.4</span></p>
            
            
            <p id="LiP_1.87.5">
               māyī ca māyayā baddhaḥ karmabhir yujyate tu saḥ <br />
               jñānaṃ dhyānaṃ ca bandhaś ca mokṣo nāstyātmano dvijāḥ //
                <span class="ref">LiP_1,87.5</span></p>
            
            
            <p id="LiP_1.87.6">
               yadaivaṃ mayi vidvān yas tasyāpi na ca sarvataḥ <br />
               eṣā vidyā hyahaṃ vedyaḥ prajñaiṣā ca śrutiḥ smṛtiḥ //
                <span class="ref">LiP_1,87.6</span></p>
            
            
            <p id="LiP_1.87.7">
               dhṛtireṣā mayā niṣṭhā jñānaśaktiḥ kriyā tathā <br />
               icchākhyā ca tathā hyājñā dve vidye na ca saṃśayaḥ //
                <span class="ref">LiP_1,87.7</span></p>
            
            
            <p id="LiP_1.87.8">
               na hyeṣā prakṛtirjaivī vikṛtiś ca vicārataḥ <br />
               vikāro naiva māyaiṣā sadasadvyaktivarjitā //
                <span class="ref">LiP_1,87.8</span></p>
            
            
            <p id="LiP_1.87.9">
               purā mamājñā madvaktrāt samutpannā sanātanī <br />
               pañcavaktrā mahābhāgā jagatāmabhayapradā //
                <span class="ref">LiP_1,87.9</span></p>
            
            
            <p id="LiP_1.87.10">
               tāmājñāṃ sampraviśyāhaṃ cintayan jagatāṃ hitam <br />
               saptaviṃśatprakāreṇa sarvaṃ vyāpyānayā śivaḥ //
                <span class="ref">LiP_1,87.10</span></p>
            
            
            <p id="LiP_1.87.11">
               tadāprabhṛti vai mokṣapravṛttirdvijasattamāḥ <br />
               sūta uvāca
               evamuktvā tadāpaśyad bhavānīṃ parameśvaraḥ //
                <span class="ref">LiP_1,87.11</span></p>
            
            
            <p id="LiP_1.87.12">
               bhavānī ca tamālokya māyāmaharadavyayā <br />
               te māyāmalanirmuktā munayaḥ prekṣya pārvatīm //
                <span class="ref">LiP_1,87.12</span></p>
            
            
            <p id="LiP_1.87.13">
               prītā babhūvurmuktāś ca tasmādeṣā parā gatiḥ <br />
               umāśaṅkarayorbhedo nāstyeva paramārthataḥ //
                <span class="ref">LiP_1,87.13</span></p>
            
            
            <p id="LiP_1.87.14">
               dvidhāsau rūpamāsthāya sthita eva na saṃśayaḥ <br />
               yadā vidvānasaṃgaḥ syād ājñayā parameṣṭhinaḥ //
                <span class="ref">LiP_1,87.14</span></p>
            
            
            <p id="LiP_1.87.15">
               tadā muktiḥ kṣaṇādeva nānyathā karmakoṭibhiḥ <br />
               kramo 'vivakṣito bhūtavivṛddhaḥ parameṣṭhinaḥ //
                <span class="ref">LiP_1,87.15</span></p>
            
            
            <p id="LiP_1.87.16">
               prasādena kṣaṇānmuktiḥ pratijñaiṣā na saṃśayaḥ <br />
               garbhastho jāyamāno vā bālo vā taruṇo 'pi vā //
                <span class="ref">LiP_1,87.16</span></p>
            
            
            <p id="LiP_1.87.17">
               vṛddho vā mucyate jantuḥ prasādātparameṣṭhinaḥ <br />
               aṇḍajaś codbhijjo vāpi svedajo vāpi mucyate //
                <span class="ref">LiP_1,87.17</span></p>
            
            
            <p id="LiP_1.87.18">
               prasādāddevadevasya nātra kāryā vicāraṇā <br />
               eṣa eva jagannātho bandhamokṣakaraḥ śivaḥ //
                <span class="ref">LiP_1,87.18</span></p>
            
            
            <p id="LiP_1.87.19">
               bhūrbhūvaḥsvarmahaś caiva janaḥ sākṣāttapaḥ svayam <br />
               satyalokas tathāṇḍānāṃ koṭikoṭiśatāni ca //
                <span class="ref">LiP_1,87.19</span></p>
            
            
            <p id="LiP_1.87.20">
               vigrahaṃ devadevasya tathāṇḍāvaraṇāṣṭakam <br />
               saptadvīpeṣu sarveṣu parvateṣu vaneṣu ca //
                <span class="ref">LiP_1,87.20</span></p>
            
            
            <p id="LiP_1.87.21">
               samudreṣu ca sarveṣu vāyuskandheṣu sarvataḥ <br />
               tathānyeṣu ca lokeṣu vasanti ca carācarāḥ //
                <span class="ref">LiP_1,87.21</span></p>
            
            
            <p id="LiP_1.87.22">
               sarve bhavāṃśajā nūnaṃ gatistveṣāṃ sa eva vai <br />
               sarvo rudro namastasmai puruṣāya mahātmane //
                <span class="ref">LiP_1,87.22</span></p>
            
            
            <p id="LiP_1.87.23">
               viśvaṃ bhūtaṃ tathā jātaṃ bahudhā rudra eva saḥ <br />
               rudrājñaiṣā sthitā devī hy anayā muktiraṃbikā //
                <span class="ref">LiP_1,87.23</span></p>
            
            
            <p id="LiP_1.87.24">
               ityevaṃ khecarāḥ siddhā jajalpuḥ prītamānasāḥ <br />
               yadāvalokya tān sarvān prasādādanayāṃbikā //
                <span class="ref">LiP_1,87.24</span></p>
            
            
            <p id="LiP_1.87.25">
               tadā tiṣṭhanti sāyujyaṃ prāptāste khecarāḥ prabhoḥ //
                <span class="ref">LiP_1,87.25</span></p>
            
            
            <p>iti śrīliṅgamahāpurāṇe pūrvabhāge munimohaśamanaṃ nāma saptāśītitamo 'dhyāyaḥ</p>
            
            </div>
         
         <div id="d1e104802">
            
            ṛṣaya ūcuḥ
            
            <p id="LiP_1.88.1">
               kena yogena vai sūta guṇaprāptiḥ satāmiha <br />
               aṇimādiguṇopetā bhavantyeveha yoginaḥ <br />
               tatsarvaṃ vistarātsūta vaktumarhasi sāṃpratam //
                <span class="ref">LiP_1,88.1</span></p>
            
            sūta uvāca
            
            <p id="LiP_1.88.2">
               ata ūrdhvaṃ pravakṣyāmi yogaṃ paramadurlabham <br />
               pañcadhā saṃsmaredādau sthāpya citte sanātanam //
                <span class="ref">LiP_1,88.2</span></p>
            
            
            <p id="LiP_1.88.3">
               kalpayeccāsanaṃ padmaṃ somasūryāgnisaṃyutam <br />
               ṣaḍviṃśacchaktisaṃyuktam aṣṭadhā ca dvijottamāḥ //
                <span class="ref">LiP_1,88.3</span></p>
            
            
            <p id="LiP_1.88.4">
               tataḥ ṣoḍaśadhā caiva punardvādaśadhā dvijāḥ <br />
               smarec ca tat tathā madhye devyā devam umāpatim //
                <span class="ref">LiP_1,88.4</span></p>
            
            
            <p id="LiP_1.88.5">
               aṣṭaśaktisamāyuktam aṣṭamūrtimajaṃ prabhum <br />
               tābhiścāṣṭavidhā rudrāś catuḥṣaṣṭividhāḥ punaḥ //
                <span class="ref">LiP_1,88.5</span></p>
            
            
            <p id="LiP_1.88.6">
               śaktayaś ca tathā sarvā guṇāṣṭakasamanvitāḥ <br />
               evaṃ smaretkrameṇaiva labdhvā jñānamanuttamam //
                <span class="ref">LiP_1,88.6</span></p>
            
            
            <p id="LiP_1.88.7">
               evaṃ pāśupataṃ yogaṃ mokṣasiddhipradāyakam <br />
               tasyāṇimādayo viprā nānyathā karmakoṭibhiḥ //
                <span class="ref">LiP_1,88.7</span></p>
            <span class="note">aiśvarya</span>
            
            <p id="LiP_1.88.8">
               tatrāṣṭaguṇamaiśvaryaṃ yogināṃ samudāhṛtam <br />
               tatsarvaṃ kramayogena hy ucyamānaṃ nibodhata //
                <span class="ref">LiP_1,88.8</span></p>
            
            
            <p id="LiP_1.88.9">
               aṇimā laghimā caiva mahimā prāptireva ca <br />
               prākāmyaṃ caiva sarvatra īśitvaṃ caiva sarvataḥ //
                <span class="ref">LiP_1,88.9</span></p>
            
            
            <p id="LiP_1.88.10">
               vaśitvamatha sarvatra yatra kāmāvasāyitā <br />
               taccāpi trividhaṃ jñeyam aiśvaryaṃ sārvakāmikam //
                <span class="ref">LiP_1,88.10</span></p>
            
            
            <p id="LiP_1.88.11">
               sāvadyaṃ niravadyaṃ ca sūkṣmaṃ caiva pravartate <br />
               sāvadyaṃ nāma yattatra pañcabhūtātmakaṃ smṛtam //
                <span class="ref">LiP_1,88.11</span></p>
            
            
            <p id="LiP_1.88.12">
               indriyāṇi manaścaiva ahaṅkāraś ca yaḥ smṛtaḥ <br />
               tatra sūkṣmapravṛttistu pañcabhūtātmikā punaḥ //
                <span class="ref">LiP_1,88.12</span></p>
            
            
            <p id="LiP_1.88.13">
               indriyāṇi manaścittabuddhyahaṅkārasaṃjñitam <br />
               tathā sarvamayaṃ caiva ātmasthā khyātireva ca //
                <span class="ref">LiP_1,88.13</span></p>
            
            
            <p id="LiP_1.88.14">
               saṃyoga eva trividhaḥ sūkṣmeṣveva pravartate <br />
               punaraṣṭaguṇaścāpi sūkṣmeṣveva vidhīyate //
                <span class="ref">LiP_1,88.14</span></p>
            
            
            <p id="LiP_1.88.15">
               tasya rūpaṃ pravakṣyāmi yathāha bhagavānprabhuḥ <br />
               trailokye sarvabhūteṣu yathāsya niyamaḥ smṛtaḥ //
                <span class="ref">LiP_1,88.15</span></p>
            
            
            <p id="LiP_1.88.16">
               aṇimādyaṃ tathāvyaktaṃ sarvatraiva pratiṣṭhitam <br />
               trailokye sarvabhūtānāṃ duṣprāpyaṃ samudāhṛtam //
                <span class="ref">LiP_1,88.16</span></p>
            
            
            <p id="LiP_1.88.17">
               tat tasya bhavati prāpyaṃ prathamaṃ yogināṃ balam <br />
               laṅghanaṃ plavanaṃ loke rūpamasya sadā bhavet //
                <span class="ref">LiP_1,88.17</span></p>
            
            
            <p id="LiP_1.88.18">
               śīghratvaṃ sarvabhūteṣu dvitīyaṃ tu padaṃ smṛtam <br />
               trailokye sarvabhūtānāṃ mahimnā caiva vanditam //
                <span class="ref">LiP_1,88.18</span></p>
            
            
            <p id="LiP_1.88.19">
               mahitvaṃ cāpi loke 'smiṃs tṛtīyo yoga ucyate <br />
               trailokye sarvabhūteṣu yatheṣṭagamanaṃ smṛtam //
                <span class="ref">LiP_1,88.19</span></p>
            
            
            <p id="LiP_1.88.20">
               prākāmān viṣayān bhuṅkte tathāpratihataḥ kvacit <br />
               trailokye sarvabhūtānāṃ sukhaduḥkhaṃ pravartate //
                <span class="ref">LiP_1,88.20</span></p>
            
            
            <p id="LiP_1.88.21">
               īśo bhavati sarvatra pravibhāgena yogavit <br />
               vaśyāni cāsya bhūtāni trailokye sacarācare //
                <span class="ref">LiP_1,88.21</span></p>
            
            
            <p id="LiP_1.88.22">
               icchayā tasya rūpāṇi bhavanti na bhavanti ca <br />
               yatra kāmāvasāyitvaṃ trailokye sacarācare //
                <span class="ref">LiP_1,88.22</span></p>
            
            
            <p id="LiP_1.88.23">
               śabdaḥ sparśo raso gandho rūpaṃ caiva manas tathā <br />
               pravartante 'sya cecchāto na bhavanti yathecchayā //
                <span class="ref">LiP_1,88.23</span></p>
            <span class="note">yogin is freed from attachment</span>
            
            <p id="LiP_1.88.24">
               na jāyate na mriyate chidyate na ca bhidyate <br />
               na dahyate na muhyeta līyate na ca lipyate //
                <span class="ref">LiP_1,88.24</span></p>
            
            
            <p id="LiP_1.88.25">
               na kṣīyate na kṣarati khidyate na kadācana <br />
               kriyate vā na sarvatra tathā vikriyate na ca //
                <span class="ref">LiP_1,88.25</span></p>
            
            
            <p id="LiP_1.88.26">
               agandharasarūpastu asparśaḥ śabdavarjitaḥ <br />
               avarṇo hyasvaraś caiva asavarṇastu karhicit //
                <span class="ref">LiP_1,88.26</span></p>
            
            
            <p id="LiP_1.88.27">
               sa bhuṅkte viṣayāṃścaiva viṣayairna ca yujyate <br />
               aṇutvāttu paraḥ sūkṣmaḥ sūkṣmatvād apavargikaḥ //
                <span class="ref">LiP_1,88.27</span></p>
            
            
            <p id="LiP_1.88.28">
               vyāpakastvapavargācca vyāpakātpuruṣaḥ smṛtaḥ <br />
               puruṣaḥ sūkṣmabhāvāttu aiśvarye parame sthitaḥ //
                <span class="ref">LiP_1,88.28</span></p>
            
            
            <p id="LiP_1.88.29">
               guṇottaramathaiśvarye sarvataḥ sūkṣmamucyate <br />
               aiśvaryaṃ cāpratīghātaṃ prāpya yogamanuttamam //
                <span class="ref">LiP_1,88.29</span></p>
            
            
            <p id="LiP_1.88.30">
               apavargaṃ tato gacchet sūkṣmaṃ tatparamaṃ padam <br />
               evaṃ pāśupataṃ yogaṃ jñātavyaṃ munipuṅgavāḥ //
                <span class="ref">LiP_1,88.30</span></p>
            
            
            <p id="LiP_1.88.31">
               svargāpavargaphaladaṃ śivasāyujyakāraṇam <br />
               athavā gatavijñāno rāgātkarma samācaret //
                <span class="ref">LiP_1,88.31</span></p>
            
            
            <p id="LiP_1.88.32">
               rājasaṃ tāmasaṃ vāpi bhuktvā tatraiva mucyate <br />
               <span class="note">brahman guarantees liberation</span>
               tathā sukṛtakarmā tu phalaṃ svarge samaśnute //
                <span class="ref">LiP_1,88.32</span></p>
            
            
            <p id="LiP_1.88.33">
               tasmātsthānātpunaḥ śreṣṭho mānuṣyamupapadyate <br />
               tasmādbrahma paraṃ saukhyaṃ brahma śāśvatam uttamam //
                <span class="ref">LiP_1,88.33</span></p>
            
            
            <p id="LiP_1.88.34">
               brahma eva hi seveta brahmaiva hi paraṃ sukham <br />
               pariśramo hi yajñānāṃ mahatārthena vartate //
                <span class="ref">LiP_1,88.34</span></p>
            
            
            <p id="LiP_1.88.35">
               bhūyo mṛtyuvaśaṃ yāti tasmānmokṣaḥ paraṃ sukham <br />
               athavā dhyānasaṃyukto brahmatattvaparāyaṇaḥ //
                <span class="ref">LiP_1,88.35</span></p>
            
            
            <p id="LiP_1.88.36">
               na tu cyāvayituṃ śakyo manvantaraśatairapi <br />
               dṛṣṭvā tu puruṣaṃ divyaṃ viśvākhyaṃ viśvatomukham //
                <span class="ref">LiP_1,88.36</span></p>
            
            
            <p id="LiP_1.88.37">
               viśvapādaśirogrīvaṃ viśveśaṃ viśvarūpiṇam <br />
               viśvagandhaṃ viśvamālyaṃ viśvāṃbaradharaṃ prabhum //
                <span class="ref">LiP_1,88.37</span></p>
            
            
            <p id="LiP_1.88.38">
               gobhir mahīṃ saṃpatate patatriṇo naivaṃ bhūyo janayatyevameva <br />
               kaviṃ purāṇam anuśāsitāraṃ sūkṣmācca sūkṣmaṃ mahato mahāntam //
                <span class="ref">LiP_1,88.38</span></p>
            
            
            <p id="LiP_1.88.39">
               yogena paśyenna ca cakṣuṣā punar nirindriyaṃ puruṣaṃ rukmavarṇam <br />
               aliṅginaṃ nirguṇaṃ cetanaṃ ca nityaṃ sadā sarvagaṃ sarvasāram //
                <span class="ref">LiP_1,88.39</span></p>
            
            paśyanti yuktyā hyacalaprakāśaṃ tadbhāvitāstejasā dīpyamānam /*
            
            <p id="LiP_1.88.40">
               apāṇipādodarapārśvajihvo hyatīndriyo vāpi susūkṣma ekaḥ //
                <span class="ref">LiP_1,88.40</span></p>
            paśyatyacakṣuḥ sa śṛṇotyakarṇo na cāstyabuddhaṃ na ca buddhir asti /*
            
            <p id="LiP_1.88.41">
               sa veda sarvaṃ na ca sarvavedyaṃ tamāhuragryaṃ puruṣaṃ mahāntam //
                <span class="ref">LiP_1,88.41</span></p>
            
            <p id="LiP_1.88.42">
               acetanāṃ sarvagatāṃ sūkṣmāṃ prasavadharmiṇīm <br />
               prakṛtiṃ sarvabhūtānāṃ yuktāḥ paśyanti yoginaḥ //
                <span class="ref">LiP_1,88.42</span></p>
            
            
            <p id="LiP_1.88.43">
               sarvataḥ pāṇipādaṃ tat sarvato 'kṣiśiromukham <br />
               sarvataḥ śrutimal loke sarvamāvṛtya tiṣṭhati //
                <span class="ref">LiP_1,88.43</span></p>
            
            
            <p id="LiP_1.88.44">
               yukto yogena ceśānaṃ sarvataś ca sanātanam <br />
               puruṣaṃ sarvabhūtānāṃ taṃ vidvānna vimuhyati //
                <span class="ref">LiP_1,88.44</span></p>
            
            
            <p id="LiP_1.88.45">
               bhūtātmānaṃ mahātmānaṃ paramātmānamavyayam <br />
               sarvātmānaṃ paraṃ brahma tadvai dhyātā na muhyati //
                <span class="ref">LiP_1,88.45</span></p>
            
            
            <p id="LiP_1.88.46">
               pavano hi yathā grāhyo vicaransarvamūrtiṣu <br />
               puri śete sudurgrāhyas tasmātpuruṣa ucyate //
                <span class="ref">LiP_1,88.46</span></p>
            <span class="note">development of an embryo</span>
            
            <p id="LiP_1.88.47">
               atha celluptadharmā tu sāvaśeṣaiḥ svakarmabhiḥ <br />
               tatastu brahmagarbhe vai śukraśoṇitasaṃyute //
                <span class="ref">LiP_1,88.47</span></p>
            
            
            <p id="LiP_1.88.48">
               strīpuṃsoḥ saṃprayoge hi jāyate hi tataḥ prabhuḥ <br />
               tatastu garbhakālena kalalaṃ nāma jāyate //
                <span class="ref">LiP_1,88.48</span></p>
            
            
            <p id="LiP_1.88.49">
               kālena kalalaṃ cāpi budbudaṃ samprajāyate <br />
               mṛtpiṇḍastu yathā cakre cakrāvartena pīḍitaḥ //
                <span class="ref">LiP_1,88.49</span></p>
            
            
            <p id="LiP_1.88.50">
               hastābhyāṃ kriyamāṇastu biṃbatvamanugacchati <br />
               evamādhyātmikairyuktā vāyunā saṃprapūritaḥ //
                <span class="ref">LiP_1,88.50</span></p>
            
            
            <p id="LiP_1.88.51">
               yadi yoniṃ vimuñcāmi tatprapadye maheśvaram <br />
               yāvaddhi vaiṣṇavo vāyur jātamātraṃ na saṃspṛśet //
                <span class="ref">LiP_1,88.51</span></p>
            
            
            <p id="LiP_1.88.52">
               tāvatkālaṃ mahādevam arcayāmīti cintayet <br />
               jāyate mānuṣastatra yathārūpaṃ yathāvayaḥ //
                <span class="ref">LiP_1,88.52</span></p>
            
            
            <p id="LiP_1.88.53">
               vāyuḥ saṃbhavate khāttu vātādbhavati vai jalam <br />
               jalāt sambhavati prāṇaḥ prāṇācchukraṃ vivardhate //
                <span class="ref">LiP_1,88.53</span></p>
            
            
            <p id="LiP_1.88.54">
               raktabhāgās trayastriṃśad retobhāgāś caturdaśa <br />
               bhāgato 'rdhaphalaṃ kṛtvā tato garbho niṣicyate //
                <span class="ref">LiP_1,88.54</span></p>
            
            
            <p id="LiP_1.88.55">
               tatastu garbhasaṃyuktaḥ pañcabhir vāyubhir vṛtaḥ <br />
               pituḥ śarīrātpratyaṅgaṃ rūpamasyopajāyate //
                <span class="ref">LiP_1,88.55</span></p>
            
            
            <p id="LiP_1.88.56">
               tato 'sya māturāhārāt pītalīḍhapraveśanāt <br />
               nābhideśena vai prāṇās te hy ādhārā hi dehinām //
                <span class="ref">LiP_1,88.56</span></p>
            
            
            <p id="LiP_1.88.57">
               navamāsāt parikliṣṭaḥ saṃveṣṭitaśirodharaḥ <br />
               veṣṭitaḥ sarvagātraiś ca aparyāptapraveśanaḥ //
                <span class="ref">LiP_1,88.57</span></p>
            
            
            <p id="LiP_1.88.58">
               navamāsoṣitaścāpi yonicchidrādavāṅmukhaḥ <br />
               <span class="note">hell</span>
               tataḥ svakarmabhiḥ pāpair nirayaṃ samprapadyate //
                <span class="ref">LiP_1,88.58</span></p>
            
            
            <p id="LiP_1.88.59">
               asipatravanaṃ caiva śālmalicchedanaṃ tathā <br />
               tāḍanaṃ bhakṣaṇaṃ caiva pūyaśoṇitabhakṣaṇam //
                <span class="ref">LiP_1,88.59</span></p>
            
            
            <p id="LiP_1.88.60">
               yathā hyāpastu saṃchinnāḥ saṃśleṣmam upayānti vai <br />
               tathā chinnāś ca bhinnāśca yātanāsthānam āgatāḥ //
                <span class="ref">LiP_1,88.60</span></p>
            
            
            <p id="LiP_1.88.61">
               evaṃ jīvāstu taiḥ pāpais tapyamānāḥ svayaṃkṛtaiḥ <br />
               prāpnuyuḥ karmabhiḥ śeṣair duḥkhaṃ vā yadi vetarat //
                <span class="ref">LiP_1,88.61</span></p>
            
            
            <p id="LiP_1.88.62">
               ekenaiva tu gantavyaṃ sarvamutsṛjya vai janam <br />
               ekenaiva tu bhoktavyaṃ tasmātsukṛtamācaret //
                <span class="ref">LiP_1,88.62</span></p>
            
            
            <p id="LiP_1.88.63">
               na hyenaṃ prasthitaṃ kaścid gacchantam anugacchati <br />
               yadanena kṛtaṃ karma tadenamanugacchati //
                <span class="ref">LiP_1,88.63</span></p>
            
            
            <p id="LiP_1.88.64">
               te nityaṃ yamaviṣayeṣu sampravṛttāḥ krośantaḥ satatamaniṣṭasaṃprayogaiḥ <br />
               śuṣyante parigatavedanāḥ śarīrā bahvībhiḥ subhṛśamanantayātanābhiḥ //
                <span class="ref">LiP_1,88.64</span></p>
            <span class="note">diff. forms of rebirth</span>
            
            <p id="LiP_1.88.65">
               karmaṇā manasā vācā yadabhīkṣṇaṃ niṣevate <br />
               tadabhyāso haratyenaṃ tasmātkalyāṇamācaret //
                <span class="ref">LiP_1,88.65</span></p>
            
            
            <p id="LiP_1.88.66">
               anādimānprabandhaḥ syāt pūrvakarmaṇi dehinaḥ <br />
               saṃsāraṃ tāmasaṃ ghoraṃ ṣaḍvidhaṃ pratipadyate //
                <span class="ref">LiP_1,88.66</span></p>
            
            
            <p id="LiP_1.88.67">
               mānuṣyātpaśubhāvaś ca paśubhāvān mṛgo bhavet <br />
               mṛgatvātpakṣibhāvaś ca tasmāccaiva sarīsṛpaḥ //
                <span class="ref">LiP_1,88.67</span></p>
            
            
            <p id="LiP_1.88.68">
               sarīsṛpatvādgacchedvai sthāvaratvaṃ na saṃśayaḥ <br />
               sthāvaratve punaḥ prāpte yāvad unmilate janaḥ //
                <span class="ref">LiP_1,88.68</span></p>
            
            
            <p id="LiP_1.88.69">
               kulālacakravadbhrāntas tatraiva parivartate <br />
               ityevaṃ hi manuṣyādiḥ saṃsāraḥ sthāvarāntikaḥ //
                <span class="ref">LiP_1,88.69</span></p>
            
            
            <p id="LiP_1.88.70">
               vijñeyastāmaso nāma tatraiva parivartate <br />
               sāttvikaścāpi saṃsāro brahmādiḥ parikīrtitaḥ //
                <span class="ref">LiP_1,88.70</span></p>
            
            
            <p id="LiP_1.88.71">
               piśācāntaḥ sa vijñeyaḥ svargasthāneṣu dehinām <br />
               brāhme tu kevalaṃ sattvaṃ sthāvare kevalaṃ tamaḥ //
                <span class="ref">LiP_1,88.71</span></p>
            
            
            <p id="LiP_1.88.72">
               caturdaśānāṃ sthānānāṃ madhye viṣṭambhakaṃ rajaḥ <br />
               marmasu chidyamāneṣu vedanārtasya dehinaḥ //
                <span class="ref">LiP_1,88.72</span></p>
            
            
            <p id="LiP_1.88.73">
               tatastatparamaṃ brahma kathaṃ vipraḥ smariṣyati <br />
               saṃsāraḥ pūrvadharmasya bhāvanābhiḥ praṇoditaḥ //
                <span class="ref">LiP_1,88.73</span></p>
            
            
            <p id="LiP_1.88.74">
               mānuṣaṃ bhajate nityaṃ tasmāddhyānaṃ samācaret <br />
               caturdaśavidhaṃ hyetad buddhvā saṃsāramaṇḍalam //
                <span class="ref">LiP_1,88.74</span></p>
            
            
            <p id="LiP_1.88.75">
               nityaṃ samārabheddharmaṃ saṃsārabhayapīḍitaḥ <br />
               tatastarati saṃsāraṃ krameṇa parivartitaḥ //
                <span class="ref">LiP_1,88.75</span></p>
            
            
            <p id="LiP_1.88.76">
               tasmācca satataṃ yukto dhyānatatparayuñjakaḥ <br />
               tathā samārabhedyogaṃ yathātmānaṃ sa paśyati //
                <span class="ref">LiP_1,88.76</span></p>
            
            
            <p id="LiP_1.88.77">
               eṣa āpaḥ paraṃ jyotir eṣa seturanuttamaḥ <br />
               vivṛtyā hyeṣa saṃbhedād bhūtānāṃ caiva śāśvataḥ //
                <span class="ref">LiP_1,88.77</span></p>
            
            
            <p id="LiP_1.88.78">
               tadenaṃ setumātmānam agniṃ vai viśvatomukham <br />
               hṛdisthaṃ sarvabhūtānām upāsīta maheśvaram //
                <span class="ref">LiP_1,88.78</span></p>
            
            
            <p id="LiP_1.88.79">
               tathāntaḥ saṃsthitaṃ devaṃ svaśaktyā parimaṇḍitam <br />
               aṣṭadhā cāṣṭadhā caiva tathā cāṣṭavidhena ca //
                <span class="ref">LiP_1,88.79</span></p>
            
            
            <p id="LiP_1.88.80">
               sṛṣṭyarthaṃ saṃsthitaṃ vahniṃ saṃkṣipya ca hṛdi sthitam <br />
               dhyātvā yathāvaddeveśaṃ rudraṃ bhuvananāyakam //
                <span class="ref">LiP_1,88.80</span></p>
            
            
            <p id="LiP_1.88.81">
               hutvā pañcāhutīḥ samyak taccintāgatamānasaḥ <br />
               vaiśvānaraṃ hṛdisthaṃ tu yathāvadanupūrvaśaḥ //
                <span class="ref">LiP_1,88.81</span></p>
            
            
            <p id="LiP_1.88.82">
               āpaḥ pūtāḥ sakṛtprāśya tūṣṇīṃ hutvā hyupāviśan <br />
               prāṇāyeti tatastasya prathamā hyāhutiḥ smṛtā //
                <span class="ref">LiP_1,88.82</span></p>
            
            
            <p id="LiP_1.88.83">
               apānāya dvitīyā ca vyānāyeti tathā parā <br />
               udānāya caturthī syāt samānāyeti pañcamī //
                <span class="ref">LiP_1,88.83</span></p>
            
            
            <p id="LiP_1.88.84">
               svāhākāraiḥ pṛthagghutvā śeṣaṃ bhuñjīta kāmataḥ <br />
               apaḥ punaḥ sakṛtprāśya ācamya hṛdayaṃ spṛśet //
                <span class="ref">LiP_1,88.84</span></p>
            
            
            <p id="LiP_1.88.85">
               prāṇānāṃ granthirasyātmā rudro hyātmā viśāntakaḥ <br />
               rudro vai hyātmanaḥ prāṇa evamāpyāyayetsvayam //
                <span class="ref">LiP_1,88.85</span></p>
            
            
            <p id="LiP_1.88.86">
               prāṇe niviṣṭo vai rudras tasmātprāṇamayaḥ svayam <br />
               prāṇāya caiva rudrāya juhotyamṛtamuttamam //
                <span class="ref">LiP_1,88.86</span></p>
            
            
            <p id="LiP_1.88.87">
               śivāviśeha māmīśa svāhā brahmātmane svayam <br />
               evaṃ pañcāhutīścaiva prabhuḥ prīṇātu śāśvataḥ //
                <span class="ref">LiP_1,88.87</span></p>
            
            
            <p id="LiP_1.88.88">
               puruṣo 'si pure śeṣe tvaṃ aṅguṣṭhapramāṇataḥ <br />
               āśritaścaiva cāṅguṣṭham īśaḥ paramakāraṇam //
                <span class="ref">LiP_1,88.88</span></p>
            
            
            <p id="LiP_1.88.89">
               sarvasya jagataścaiva prabhuḥ prīṇātu śāśvataḥ <br />
               tvaṃ devānāmasi jyeṣṭho rudrastvaṃ ca puro vṛṣā //
                <span class="ref">LiP_1,88.89</span></p>
            
            
            <p id="LiP_1.88.90">
               mṛdustvamannamasmabhyam etadastu hutaṃ tava <br />
               ityevaṃ kathitaṃ sarvaṃ guṇaprāptiviśeṣataḥ //
                <span class="ref">LiP_1,88.90</span></p>
            
            
            <p id="LiP_1.88.91">
               yogācāraḥ svayaṃ tena brahmaṇā kathitaḥ purā <br />
               evaṃ pāśupataṃ jñānaṃ jñātavyaṃ ca prayatnataḥ //
                <span class="ref">LiP_1,88.91</span></p>
            
            
            <p id="LiP_1.88.92">
               bhasmasnāyī bhaven nityaṃ bhasmaliptaḥ sadā bhavet <br />
               yaḥ paṭhecchṛṇuyādvāpi śrāvayedvā dvijottamān //
                <span class="ref">LiP_1,88.92</span></p>
            
            
            <p id="LiP_1.88.93">
               daive karmaṇi pitrye vā sa yāti paramāṃ gatim //
                <span class="ref">LiP_1,88.93</span></p>
            
            
            <p>iti śrīliṅgamahāpurāṇe pūrvabhāge 'ṇimādyaṣṭasiddhitriguṇasaṃsāraprāgnau homādivarṇanaṃ
               nāmāṣṭāśītitamo 'dhyāyaḥ</p>
            
            </div>
         
         <div id="d1e106577">
            
            sūta uvāca
            
            <p id="LiP_1.89.1">
               ata ūrdhvaṃ pravakṣyāmi śaucācārasya lakṣaṇam <br />
               yadanuṣṭhāya śuddhātmā paretya gatimāpnuyāt //
                <span class="ref">LiP_1,89.1</span></p>
            
            
            <p id="LiP_1.89.2">
               brahmaṇā kathitaṃ pūrvaṃ sarvabhūtahitāya vai <br />
               saṃkṣepātsarvavedārthaṃ saṃcayaṃ brahmavādinām //
                <span class="ref">LiP_1,89.2</span></p>
            
            
            <p id="LiP_1.89.3">
               udayārthaṃ tu śaucānāṃ munīnāmuttamaṃ padam <br />
               yastatrāthāpramattaḥ syāt sa munirnāvasīdati //
                <span class="ref">LiP_1,89.3</span></p>
            
            
            <p id="LiP_1.89.4">
               mānāvamānau dvāvetau tāvevāhur viṣāmṛte <br />
               avamāno 'mṛtaṃ tatra sanmāno viṣamucyate //
                <span class="ref">LiP_1,89.4</span></p>
            
            
            <p id="LiP_1.89.5">
               gurorapi hite yuktaḥ sa tu saṃvatsaraṃ vaset <br />
               niyameṣvapramattastu yameṣu ca sadā bhavet //
                <span class="ref">LiP_1,89.5</span></p>
            
            
            <p id="LiP_1.89.6">
               prāpyānujñāṃ tataścaiva jñānayogamanuttamam <br />
               avirodhena dharmasya careta pṛthivīmimām //
                <span class="ref">LiP_1,89.6</span></p>
            
            
            <p id="LiP_1.89.7">
               cakṣuḥpūtaṃ carenmārgaṃ vastrapūtaṃ jalaṃ pibet <br />
               satyapūtaṃ vadedvākyaṃ manaḥpūtaṃ samācaret //
                <span class="ref">LiP_1,89.7</span></p>
            
            
            <p id="LiP_1.89.8">
               matsyagṛhyasya yatpāpaṃ ṣaṇmāsābhyantare bhavet <br />
               ekāhaṃ tatsamaṃ jñeyam apūtaṃ yajjalaṃ bhavet //
                <span class="ref">LiP_1,89.8</span></p>
            
            
            <p id="LiP_1.89.9">
               apūtodakapāne tu japecca śatapañcakam <br />
               aghoralakṣaṇaṃ mantraṃ tataḥ śuddhimavāpnuyāt //
                <span class="ref">LiP_1,89.9</span></p>
            
            
            <p id="LiP_1.89.10">
               athavā pūjayecchaṃbhuṃ ghṛtasnānādivistaraiḥ <br />
               tridhā pradakṣiṇīkṛtya śudhyate nātra saṃśayaḥ //
                <span class="ref">LiP_1,89.10</span></p>
            
            
            <p id="LiP_1.89.11">
               ātithyaśrāddhayajñeṣu na gacchedyogavitkvacit <br />
               evaṃ hyahiṃsako yogī bhavediti vicāritam //
                <span class="ref">LiP_1,89.11</span></p>
            <span class="note">rules for bhaikṣyacaraṇa</span>
            
            <p id="LiP_1.89.12">
               vahnau vidhūme 'tyaṅgāre sarvasminbhuktavajjane <br />
               carettu matimān bhaikṣyaṃ na tu teṣveva nityaśaḥ //
                <span class="ref">LiP_1,89.12</span></p>
            
            
            <p id="LiP_1.89.13">
               athainam avamanyante pare paribhavanti ca <br />
               tathā yuktaṃ caredbhaikṣyaṃ satāṃ dharmamadūṣayan //
                <span class="ref">LiP_1,89.13</span></p>
            
            
            <p id="LiP_1.89.14">
               bhaikṣyaṃ caredvanastheṣu yāyāvaragṛheṣu ca <br />
               śreṣṭhā tu prathamā hīyaṃ vṛttirasyopajāyate //
                <span class="ref">LiP_1,89.14</span></p>
            
            
            <p id="LiP_1.89.15">
               ata ūrdhvaṃ gṛhastheṣu śīlīneṣu careddvijāḥ <br />
               śraddadhāneṣu dānteṣu śrotriyeṣu mahātmasu //
                <span class="ref">LiP_1,89.15</span></p>
            
            
            <p id="LiP_1.89.16">
               ata ūrdhvaṃ punaścāpi aduṣṭāpatiteṣu ca <br />
               bhaikṣyacaryā hi varṇeṣu jaghanyā vṛttirucyate //
                <span class="ref">LiP_1,89.16</span></p>
            
            
            <p id="LiP_1.89.17">
               bhaikṣyaṃ yavāgūstakraṃ vā payo yāvakameva ca <br />
               phalamūlādi pakvaṃ vā kaṇapiṇyākasaktavaḥ //
                <span class="ref">LiP_1,89.17</span></p>
            
            
            <p id="LiP_1.89.18">
               ityeva te mayā proktā yogināṃ siddhivarddhanāḥ <br />
               āhārāsteṣu siddheṣu śreṣṭhaṃ bhaikṣyamiti smṛtam //
                <span class="ref">LiP_1,89.18</span></p>
            
            
            <p id="LiP_1.89.19">
               abbinduṃ yaḥ kuśāgreṇa māsi māsi samaśnute <br />
               nyāyato yaścaredbhaikṣyaṃ pūrvoktātsa viśiṣyate //
                <span class="ref">LiP_1,89.19</span></p>
            
            
            <p id="LiP_1.89.20">
               jarāmaraṇagarbhebhyo bhītasya narakādiṣu <br />
               evaṃ dāyayate tasmāt tadbhaikṣyamiti saṃsmṛtam //
                <span class="ref">LiP_1,89.20</span></p>
            
            
            <p id="LiP_1.89.21">
               dadhibhakṣāḥ payobhakṣā ye cānye jīvakṣīṇakāḥ <br />
               sarve te bhaikṣyabhakṣasya kalāṃ nārhanti ṣoḍaśīm //
                <span class="ref">LiP_1,89.21</span></p>
            
            
            <p id="LiP_1.89.22">
               bhasmaśāyī bhavennityaṃ bhikṣācārī jitendriyaḥ <br />
               ya icchet paramaṃ sthānaṃ vrataṃ pāśupataṃ caret //
                <span class="ref">LiP_1,89.22</span></p>
            <span class="note">behaviour of a yogin</span>
            
            <p id="LiP_1.89.23">
               yogināṃ caiva sarveṣāṃ śreṣṭhaṃ cāndrāyaṇaṃ bhavet <br />
               ekaṃ dve trīṇi catvāri śaktito vā samācaret //
                <span class="ref">LiP_1,89.23</span></p>
            
            
            <p id="LiP_1.89.24">
               asteyaṃ brahmacaryaṃ ca alobhastyāga eva ca <br />
               vratāni pañca bhikṣūṇām ahiṃsā paramā tviha //
                <span class="ref">LiP_1,89.24</span></p>
            
            
            <p id="LiP_1.89.25">
               akrodho guruśuśrūṣā śaucamāhāralāghavam <br />
               nityaṃ svādhyāya ityete niyamāḥ parikīrtitāḥ //
                <span class="ref">LiP_1,89.25</span></p>
            
            
            <p id="LiP_1.89.26">
               bījayoniguṇā vastubandhaḥ karmabhir eva ca <br />
               yathā dvipa ivāraṇye manuṣyāṇāṃ vidhīyate //
                <span class="ref">LiP_1,89.26</span></p>
            
            
            <p id="LiP_1.89.27">
               devaistulyāḥ sarvayajñakriyāstu yajñājjāpyaṃ jñānamāhuś ca jāpyāt <br />
               jñānād dhyānaṃ saṃgarāgādapetaṃ tasminprāpte śāśvatasyopalambhaḥ //
                <span class="ref">LiP_1,89.27</span></p>
            
            
            <p id="LiP_1.89.28">
               damaḥ śamaḥ satyamakalmaṣatvaṃ maunaṃ ca bhūteṣvakhileṣu cārjavam <br />
               atīndriyaṃ jñānamidaṃ tathā śivaṃ prāhus tathā jñānaviśuddhabuddhayaḥ //
                <span class="ref">LiP_1,89.28</span></p>
            
            samāhito brahmaparo 'pramādī śucis tathaikāntaratir jitendriyaḥ /*
            
            <p id="LiP_1.89.29">
               samāpnuyādyogamimaṃ mahātmā maharṣayaścaivam aninditāmalāḥ //
                <span class="ref">LiP_1,89.29</span></p>
            
            <p id="LiP_1.89.30">
               prāpyate 'bhimatān deśān aṅkuśena nivāritaḥ <br />
               etanmārgeṇa śuddhena dagdhabījo hyakalmaṣaḥ //
                <span class="ref">LiP_1,89.30</span></p>
            
            
            <p id="LiP_1.89.31">
               sadācāraratāḥ śāntāḥ svadharmaparipālakāḥ <br />
               sarvāṃllokān vinirjitya brahmalokaṃ vrajanti te //
                <span class="ref">LiP_1,89.31</span></p>
            <span class="note">salutation of superiors</span>
            
            <p id="LiP_1.89.32">
               pitāmahenopadiṣṭo dharmaḥ sākṣātsanātanaḥ <br />
               sarvalokopakārārthaṃ śṛṇudhvaṃ pravadāmi vaḥ //
                <span class="ref">LiP_1,89.32</span></p>
            
            
            <p id="LiP_1.89.33">
               gurūpadeśayuktānāṃ vṛddhānāṃ kramavarttinām <br />
               abhyutthānādikaṃ sarvaṃ praṇāmaṃ caiva kārayet //
                <span class="ref">LiP_1,89.33</span></p>
            
            
            <p id="LiP_1.89.34">
               aṣṭāṅgapraṇipātena tridhā nyastena suvratāḥ <br />
               triḥpradakṣiṇayogena vandyo vai brahmaṇo guruḥ //
                <span class="ref">LiP_1,89.34</span></p>
            
            
            <p id="LiP_1.89.35">
               jyeṣṭhānye 'pi ca te sarve vandanīyā vijānatā <br />
               ājñābhaṅgaṃ na kurvīta yadīcchet siddhim uttamām //
                <span class="ref">LiP_1,89.35</span></p>
            
            
            <p id="LiP_1.89.36">
               dhātuśūnyabilakṣetrakṣudramantropajīvanam <br />
               viṣagrahaviḍambādīn varjayet sarvayatnataḥ //
                <span class="ref">LiP_1,89.36</span></p>
            
            
            <p id="LiP_1.89.37">
               kaitavaṃ vittaśāṭhyaṃ ca paiśunyaṃ varjayetsadā <br />
               atihāsam avaṣṭambhaṃ līlāsvecchāpravartanam //
                <span class="ref">LiP_1,89.37</span></p>
            
            
            <p id="LiP_1.89.38">
               varjayetsarvayatnena gurūṇāmapi saṃnidhau <br />
               tadvākyapratikūlaṃ ca ayuktaṃ vai gurorvacaḥ //
                <span class="ref">LiP_1,89.38</span></p>
            
            
            <p id="LiP_1.89.39">
               na vadetsarvayatnena aniṣṭaṃ na smaretsadā <br />
               yatīnāmāsanaṃ vastraṃ daṇḍādyaṃ pāduke tathā //
                <span class="ref">LiP_1,89.39</span></p>
            
            
            <p id="LiP_1.89.40">
               mālyaṃ ca śayanasthānaṃ pātraṃ chāyāṃ ca yatnataḥ <br />
               yajñopakaraṇāṅgaṃ ca na spṛśed vai padena ca //
                <span class="ref">LiP_1,89.40</span></p>
            
            
            <p id="LiP_1.89.41">
               devadrohaṃ gurudrohaṃ na kuryātsarvayatnataḥ <br />
               kṛtvā pramādato viprāḥ praṇavasyāyutaṃ japet //
                <span class="ref">LiP_1,89.41</span></p>
            
            
            <p id="LiP_1.89.42">
               devadrohagurudrohāt koṭimātreṇa śudhyati <br />
               mahāpātakaśuddhyarthaṃ tathaiva ca yathāvidhi //
                <span class="ref">LiP_1,89.42</span></p>
            
            
            <p id="LiP_1.89.43">
               pātakī ca tadardhena śudhyate vṛttavānyadi <br />
               upapātakinaḥ sarve tadardhenaiva suvratāḥ //
                <span class="ref">LiP_1,89.43</span></p>
            
            
            <p id="LiP_1.89.44">
               saṃdhyālope kṛte vipraḥ trirāvṛttyaiva śudhyati <br />
               āhnikacchedane jāte śatamekamudāhṛtam //
                <span class="ref">LiP_1,89.44</span></p>
            
            
            <p id="LiP_1.89.45">
               laṅghane samayānāṃ tu abhakṣyasya ca bhakṣaṇe <br />
               avācyavācane caiva sahasrācchuddhirucyate //
                <span class="ref">LiP_1,89.45</span></p>
            
            
            <p id="LiP_1.89.46">
               kākolūkakapotānāṃ pakṣiṇāmapi ghātane <br />
               śatamaṣṭottaraṃ japtvā mucyate nātra saṃśayaḥ //
                <span class="ref">LiP_1,89.46</span></p>
            
            
            <p id="LiP_1.89.47">
               yaḥ punastattvavettā ca brahmavid brāhmaṇottamaḥ <br />
               smaraṇācchuddhimāpnoti nātra kāryā vicāraṇā //
                <span class="ref">LiP_1,89.47</span></p>
            
            
            <p id="LiP_1.89.48">
               naivamātmavidāmasti prāyaścittāni codanā <br />
               viśvasyaiva hi te śuddhā brahmavidyāvido janāḥ //
                <span class="ref">LiP_1,89.48</span></p>
            
            
            <p id="LiP_1.89.49">
               yogadhyānaikaniṣṭhāś ca nirlepāḥ kāñcanaṃ yathā <br />
               śuddhānāṃ śodhanaṃ nāsti viśuddhā brahmavidyayā //
                <span class="ref">LiP_1,89.49</span></p>
            <span class="note">cleaning of water</span>
            
            <p id="LiP_1.89.50">
               uddhṛtānuṣṇaphenābhiḥ pūtābhir vastracakṣuṣā <br />
               adbhiḥ samācaretsarvaṃ varjayetkaluṣodakam //
                <span class="ref">LiP_1,89.50</span></p>
            
            
            <p id="LiP_1.89.51">
               gandhavarṇarasairduṣṭam aśucisthānasaṃsthitam <br />
               paṅkāśmadūṣitaṃ caiva sāmudraṃ palvalodakam //
                <span class="ref">LiP_1,89.51</span></p>
            
            
            <p id="LiP_1.89.52">
               saśaivālaṃ tathānyairvā doṣairduṣṭaṃ vivarjayet <br />
               <span class="note">cleaning of clothes</span>
               vastraśaucānvitaḥ kuryāt sarvakāryāṇi vai dvijāḥ //
                <span class="ref">LiP_1,89.52</span></p>
            
            
            <p id="LiP_1.89.53">
               namaskārādikaṃ sarvaṃ guruśuśrūṣaṇādikam <br />
               vastraśaucavihīnātmā hy aśucirnātra saṃśayaḥ //
                <span class="ref">LiP_1,89.53</span></p>
            
            
            <p id="LiP_1.89.54">
               devakāryopayuktānāṃ pratyahaṃ śaucamiṣyate <br />
               itareṣāṃ hi vastrāṇāṃ śaucaṃ kāryaṃ malāgame //
                <span class="ref">LiP_1,89.54</span></p>
            
            
            <p id="LiP_1.89.55">
               varjayetsarvayatnena vāso 'nyair vidhṛtaṃ dvijāḥ <br />
               kauśeyāvikayo rūkṣaiḥ kṣaumāṇāṃ gaurasarṣapaiḥ //
                <span class="ref">LiP_1,89.55</span></p>
            
            
            <p id="LiP_1.89.56">
               śrīphalairaṃśupaṭṭānāṃ kutapānāmariṣṭakaiḥ <br />
               carmaṇāṃ vidalānāṃ ca vetrāṇāṃ vastravanmatam //
                <span class="ref">LiP_1,89.56</span></p>
            
            
            <p id="LiP_1.89.57">
               valkalānāṃ tu sarveṣāṃ chatracāmarayorapi <br />
               cailavacchaucamākhyātaṃ brahmavidbhir munīśvaraiḥ //
                <span class="ref">LiP_1,89.57</span></p>
            <span class="note">cleaning of objects</span>
            
            <p id="LiP_1.89.58">
               bhasmanā śudhyate kāṃsyaṃ kṣāreṇāyasam ucyate <br />
               tāmramamlena vai viprās trapusīsakayorapi //
                <span class="ref">LiP_1,89.58</span></p>
            
            
            <p id="LiP_1.89.59">
               haimam adbhiḥ śubhaṃ pātraṃ raupyapātraṃ dvijottamāḥ <br />
               maṇyaśmaśaṅkhamuktānāṃ śaucaṃ taijasavatsmṛtam //
                <span class="ref">LiP_1,89.59</span></p>
            
            
            <p id="LiP_1.89.60">
               agner apāṃ ca saṃyogād atyantopahatasya ca <br />
               rasānāmiha sarveṣāṃ śuddhirutplavanaṃ smṛtam //
                <span class="ref">LiP_1,89.60</span></p>
            
            
            <p id="LiP_1.89.61">
               tṛṇakāṣṭhādivastūnāṃ śubhenābhyukṣaṇaṃ smṛtam <br />
               uṣṇena vāriṇā śuddhis tathā sruksruvayorapi //
                <span class="ref">LiP_1,89.61</span></p>
            
            
            <p id="LiP_1.89.62">
               tathaiva yajñapātrāṇāṃ muśalolūkhalasya ca <br />
               śṛṅgāsthidārudantānāṃ takṣaṇenaiva śodhanam //
                <span class="ref">LiP_1,89.62</span></p>
            
            
            <p id="LiP_1.89.63">
               saṃhatānāṃ mahābhāgā dravyāṇāṃ prokṣaṇaṃ smṛtam <br />
               asaṃhatānāṃ dravyāṇāṃ pratyekaṃ śaucamucyate //
                <span class="ref">LiP_1,89.63</span></p>
            
            
            <p id="LiP_1.89.64">
               abhuktarāśidhānyānām ekadeśasya dūṣaṇe <br />
               tāvanmātraṃ samuddhṛtya prokṣayedvai kuśāṃbhasā //
                <span class="ref">LiP_1,89.64</span></p>
            
            
            <p id="LiP_1.89.65">
               śākamūlaphalādīnāṃ dhānyavacchuddhiriṣyate <br />
               mārjanonmārjanair veśma punaḥpākena mṛnmayam //
                <span class="ref">LiP_1,89.65</span></p>
            
            
            <p id="LiP_1.89.66">
               ullekhanenāñjanena tathā saṃmārjanena ca <br />
               gonivāsena vai śuddhā secanena dharā smṛtā //
                <span class="ref">LiP_1,89.66</span></p>
            
            
            <p id="LiP_1.89.67">
               bhūmistham udakaṃ śuddhaṃ vaitṛṣṇyaṃ yatra gaurvrajet <br />
               avyāptaṃ yadamedhyena gandhavarṇarasānvitam //
                <span class="ref">LiP_1,89.67</span></p>
            
            
            <p id="LiP_1.89.68">
               vatsaḥ śuciḥ prasravaṇe śakuniḥ phalapātane <br />
               svadārāsyaṃ gṛhasthānāṃ ratau bhāryābhikāṅkṣayā //
                <span class="ref">LiP_1,89.68</span></p>
            
            
            <p id="LiP_1.89.69">
               hastābhyāṃ kṣālitaṃ vastraṃ kāruṇā ca yathāvidhi <br />
               kuśāṃbunā susaṃprokṣya gṛhṇīyāddharmavittamaḥ //
                <span class="ref">LiP_1,89.69</span></p>
            
            
            <p id="LiP_1.89.70">
               paṇyaṃ prasāritaṃ caiva varṇāśramavibhāgaśaḥ <br />
               śucirākarajaṃ teṣāṃ śvā mṛgagrahaṇe śuciḥ //
                <span class="ref">LiP_1,89.70</span></p>
            
            
            <p id="LiP_1.89.71">
               chāyā ca vipluṣo viprā makṣikādyā dvijottamāḥ <br />
               rajo bhūr vāyur agniś ca medhyāni sparśane sadā //
                <span class="ref">LiP_1,89.71</span></p>
            
            
            <p id="LiP_1.89.72">
               suptvā bhuktvā ca vai viprāḥ kṣuttvā pītvā ca vai tathā <br />
               ṣṭhīvitvādhyayanādau ca śucirapyācametpunaḥ //
                <span class="ref">LiP_1,89.72</span></p>
            
            
            <p id="LiP_1.89.73">
               pādau spṛśanti ye cāpi parācamanabindavaḥ <br />
               te pārthivaiḥ samā jñeyā na tairaprayato bhavet //
                <span class="ref">LiP_1,89.73</span></p>
            
            
            <p id="LiP_1.89.74">
               kṛtvā ca maithunaṃ spṛṣṭvā patitaṃ kukkuṭādikam <br />
               sūkaraṃ caiva kākādi śvānamuṣṭraṃ kharaṃ tathā //
                <span class="ref">LiP_1,89.74</span></p>
            
            
            <p id="LiP_1.89.75">
               yūpaṃ cāṇḍālakādyāṃś ca spṛṣṭvā snānena śudhyati <br />
               rajasvalāṃ sūtikāṃ ca na spṛśedantyajāmapi //
                <span class="ref">LiP_1,89.75</span></p>
            
            
            <p id="LiP_1.89.76">
               sūtikāśaucasaṃyuktaḥ śāvāśaucasamanvitaḥ <br />
               saṃspṛśenna rajastāsāṃ spṛṣṭvā snātvaiva śudhyati //
                <span class="ref">LiP_1,89.76</span></p>
            <span class="note">undefilable people</span>
            
            <p id="LiP_1.89.77">
               naivāśaucaṃ yatīnāṃ ca vanasthabrahmacāriṇām <br />
               naiṣṭhikānāṃ nṛpāṇāṃ ca maṇḍalīnāṃ ca suvratāḥ //
                <span class="ref">LiP_1,89.77</span></p>
            
            
            <p id="LiP_1.89.78">
               tataḥ kāryavirodhāddhi nṛpāṇāṃ nānyathā bhavet <br />
               vaikhānasānāṃ viprāṇāṃ patitānāmasaṃbhavāt //
                <span class="ref">LiP_1,89.78</span></p>
            
            
            <p id="LiP_1.89.79">
               asaṃcayād dvijānāṃ ca snānamātreṇa nānyathā <br />
               tathā saṃnihitānāṃ ca yajñārthaṃ dīkṣitasya ca //
                <span class="ref">LiP_1,89.79</span></p>
            
            
            <p id="LiP_1.89.80">
               ekāhād yajñayājināṃ śuddhiruktā svayaṃbhuvā <br />
               tatastvadhītaśākhānāṃ caturbhiḥ sarvadehinām //
                <span class="ref">LiP_1,89.80</span></p>
            <span class="note">duration of defilement</span>
            
            <p id="LiP_1.89.81">
               sūtakaṃ pretakaṃ nāsti tryahād ūrdhvam amutra vai <br />
               arvāg ekādaśāhāntaṃ bāndhavānāṃ dvijottamāḥ //
                <span class="ref">LiP_1,89.81</span></p>
            
            
            <p id="LiP_1.89.82">
               snānamātreṇa vai śuddhir maraṇe samupasthite <br />
               tata ṛtutrayādarvāg ekāhaḥ parigīyate //
                <span class="ref">LiP_1,89.82</span></p>
            
            
            <p id="LiP_1.89.83">
               saptavarṣāt tataścārvāk trirātraṃ hi tataḥ param <br />
               daśāhaṃ brāhmaṇānāṃ vai prathame 'hani vā pituḥ //
                <span class="ref">LiP_1,89.83</span></p>
            
            
            <p id="LiP_1.89.84">
               daśāhaṃ sūtikāśaucaṃ māturapyevamavyayāḥ <br />
               arvāk trivarṣātsnānena bāndhavānāṃ pituḥ sadā //
                <span class="ref">LiP_1,89.84</span></p>
            
            
            <p id="LiP_1.89.85">
               aṣṭābdād ekarātreṇa śuddhiḥ syād bāndhavasya tu <br />
               dvādaśābdāttataścārvāk trirātraṃ strīṣu suvratāḥ //
                <span class="ref">LiP_1,89.85</span></p>
            
            
            <p id="LiP_1.89.86">
               sapiṇḍatā ca puruṣe saptame vinivartate <br />
               atikrānte daśāhe tu trirātramaśucirbhavet //
                <span class="ref">LiP_1,89.86</span></p>
            
            
            <p id="LiP_1.89.87">
               tataḥ saṃnihito vipraś cārvāk pūrvaṃ tadeva vai <br />
               saṃvatsare vyatīte tu snānamātreṇa śudhyati //
                <span class="ref">LiP_1,89.87</span></p>
            <span class="note">purification after touching a dead body</span>
            
            <p id="LiP_1.89.88">
               spṛṣṭvā pretaṃ trirātreṇa dharmārthaṃ snānamucyate <br />
               dāhakānāṃ ca netṝṇāṃ snānamātramabāndhave //
                <span class="ref">LiP_1,89.88</span></p>
            
            
            <p id="LiP_1.89.89">
               anugamya ca vai snātvā ghṛtaṃ prāśya viśudhyati <br />
               ācāryamaraṇe caiva trirātraṃ śrotriye mṛte //
                <span class="ref">LiP_1,89.89</span></p>
            
            
            <p id="LiP_1.89.90">
               pakṣiṇī mātulānāṃ ca sodarāṇāṃ ca vā dvijāḥ <br />
               bhūpānāṃ maṇḍalīnāṃ ca sadyo nīrāṣṭravāsinām //
                <span class="ref">LiP_1,89.90</span></p>
            
            
            <p id="LiP_1.89.91">
               kevalaṃ dvādaśāhena kṣattriyāṇāṃ dvijottamāḥ <br />
               nābhiṣiktasya cāśaucaṃ saṃpramādeṣu vai raṇe //
                <span class="ref">LiP_1,89.91</span></p>
            
            
            <p id="LiP_1.89.92">
               vaiśyaḥ pañcadaśāhena śūdro māsena śudhyati <br />
               iti saṃkṣepataḥ proktā dravyaśuddhiranuttamā //
                <span class="ref">LiP_1,89.92</span></p>
            
            
            <p id="LiP_1.89.93">
               aśaucaṃ cānupūrvyeṇa yatīnāṃ naiva vidyate <br />
               <span class="note">menstruation</span>
               tretāprabhṛti nārīṇāṃ māsi māsyārtavaṃ dvijāḥ //
                <span class="ref">LiP_1,89.93</span></p>
            
            
            <p id="LiP_1.89.94">
               kṛte sakṛd yugavaśāj jāyante vai sahaiva tu <br />
               prayānti ca mahābhāgā bhāryābhiḥ kuravo yathā //
                <span class="ref">LiP_1,89.94</span></p>
            
            
            <p id="LiP_1.89.95">
               varṇāśramavyavasthā ca tretāprabhṛti suvratāḥ <br />
               bhārate dakṣiṇe varṣe vyavasthā netareṣvatha //
                <span class="ref">LiP_1,89.95</span></p>
            
            
            <p id="LiP_1.89.96">
               mahāvīte suvīte ca jaṃbūdvīpe tathāṣṭasu <br />
               śākadvīpādiṣu prokto dharmo vai bhārate yathā //
                <span class="ref">LiP_1,89.96</span></p>
            
            
            <p id="LiP_1.89.97">
               rasollāsā kṛte vṛttis tretāyāṃ gṛhavṛkṣajā <br />
               saivārtavakṛtād doṣād rāgadveṣādibhir nṛṇām //
                <span class="ref">LiP_1,89.97</span></p>
            
            
            <p id="LiP_1.89.98">
               maithunātkāmato viprās tathaiva paruṣādibhiḥ <br />
               yavādyāḥ samprajāyante grāmyāraṇyāścaturdaśa //
                <span class="ref">LiP_1,89.98</span></p>
            
            
            <p id="LiP_1.89.99">
               oṣadhyaś ca rajodoṣāḥ strīṇāṃ rāgādibhir nṛṇām <br />
               akālakṛṣṭā vidhvastāḥ punarutpāditās tathā //
                <span class="ref">LiP_1,89.99</span></p>
            
            
            <p id="LiP_1.89.100">
               tasmātsarvaprayatnena na saṃbhāṣyā rajasvalā <br />
               prathame 'hani cāṇḍālī yathā varjyā tathāṅganā //
                <span class="ref">LiP_1,89.100</span></p>
            
            
            <p id="LiP_1.89.101">
               dvitīye 'hani viprā hi yathā vai brahmaghātinī <br />
               tṛtīye 'hni tadardhena caturthe 'hani suvratāḥ //
                <span class="ref">LiP_1,89.101</span></p>
            
            
            <p id="LiP_1.89.102">
               snātvārdhamāsāt saṃśuddhā tataḥ śuddhirbhaviṣyati <br />
               ā ṣoḍaśāt tataḥ strīṇāṃ mūtravacchaucamiṣyate //
                <span class="ref">LiP_1,89.102</span></p>
            
            
            <p id="LiP_1.89.103">
               pañcarātraṃ tathāspṛśyā rajasā vartate yadi <br />
               sā viṃśaddivasādūrdhvaṃ rajasā pūrvavattathā //
                <span class="ref">LiP_1,89.103</span></p>
            
            
            <p id="LiP_1.89.104">
               snānaṃ śaucaṃ tathā gānaṃ rodanaṃ hasanaṃ tathā <br />
               yānamabhyañjanaṃ nārī dyūtaṃ caivānulepanam //
                <span class="ref">LiP_1,89.104</span></p>
            
            
            <p id="LiP_1.89.105">
               divāsvapnaṃ viśeṣeṇa tathā vai dantadhāvanam <br />
               maithunaṃ mānasaṃ vāpi vācikaṃ devatārcanam //
                <span class="ref">LiP_1,89.105</span></p>
            
            
            <p id="LiP_1.89.106">
               varjayetsarvayatnena namaskāraṃ rajasvalā <br />
               rajasvalāṅganāsparśasaṃbhāṣe ca rajasvalā //
                <span class="ref">LiP_1,89.106</span></p>
            
            
            <p id="LiP_1.89.107">
               saṃtyāgaṃ caiva vastrāṇāṃ varjayetsarvayatnataḥ <br />
               snātvānyapuruṣaṃ nārī na spṛśettu rajasvalā //
                <span class="ref">LiP_1,89.107</span></p>
            
            
            <p id="LiP_1.89.108">
               īkṣayedbhāskaraṃ devaṃ brahmakūrcaṃ tataḥ pibet <br />
               kevalaṃ pañcagavyaṃ vā kṣīraṃ vā cātmaśuddhaye //
                <span class="ref">LiP_1,89.108</span></p>
            
            
            <p id="LiP_1.89.109">
               caturthyāṃ strī na gamyā tu gato 'lpāyuḥ prasūyate <br />
               vidyāhīnaṃ vratabhraṣṭaṃ patitaṃ pāradārikam //
                <span class="ref">LiP_1,89.109</span></p>
            
            
            <p id="LiP_1.89.110">
               dāridryārṇavamagnaṃ ca tanayaṃ sā prasūyate <br />
               kanyārthinaiva gantavyā pañcamyāṃ vidhivatpunaḥ //
                <span class="ref">LiP_1,89.110</span></p>
            
            
            <p id="LiP_1.89.111">
               raktādhikyādbhavennārī śukrādhikye bhavetpumān <br />
               same napuṃsakaṃ caiva pañcamyāṃ kanyakā bhavet //
                <span class="ref">LiP_1,89.111</span></p>
            
            
            <p id="LiP_1.89.112">
               ṣaṣṭhyāṃ gamyā mahābhāgā satputrajananī bhavet <br />
               putratvaṃ vyañjayettasya jātaputro mahādyutiḥ //
                <span class="ref">LiP_1,89.112</span></p>
            
            
            <p id="LiP_1.89.113">
               pumiti narakasyākhyā duḥkhaṃ ca narakaṃ viduḥ <br />
               puṃsastrāṇānvitaṃ putraṃ tathābhūtaṃ prasūyate //
                <span class="ref">LiP_1,89.113</span></p>
            
            
            <p id="LiP_1.89.114">
               saptamyāṃ caiva kanyārthī gacchetsaiva prasūyate <br />
               aṣṭamyāṃ sarvasampannaṃ tanayaṃ samprasūyate //
                <span class="ref">LiP_1,89.114</span></p>
            
            
            <p id="LiP_1.89.115">
               navamyāṃ dārikāyārthī daśamyāṃ paṇḍito bhavet <br />
               ekādaśyāṃ tathā nārīṃ janayetsaiva pūrvavat //
                <span class="ref">LiP_1,89.115</span></p>
            
            
            <p id="LiP_1.89.116">
               dvādaśyāṃ dharmatattvajñaṃ śrautasmārtapravartakam <br />
               trayodaśyāṃ jaḍāṃ nārīṃ sarvasaṃkarakāriṇīm //
                <span class="ref">LiP_1,89.116</span></p>
            
            
            <p id="LiP_1.89.117">
               janayatyaṅganā yasmān na gacchetsarvayatnataḥ <br />
               caturdaśyāṃ yadā gacchet sā putrajananī bhavet //
                <span class="ref">LiP_1,89.117</span></p>
            
            
            <p id="LiP_1.89.118">
               pañcadaśyāṃ ca dharmiṣṭhāṃ ṣoḍaśyāṃ jñānapāragam <br />
               strīṇāṃ vai maithune kāle vāmapārśve prabhañjanaḥ //
                <span class="ref">LiP_1,89.118</span></p>
            
            
            <p id="LiP_1.89.119">
               caredyadi bhavennārī pumāṃsaṃ dakṣiṇe labhet <br />
               strīṇāṃ maithunakāle tu pāpagrahavivarjite //
                <span class="ref">LiP_1,89.119</span></p>
            
            
            <p id="LiP_1.89.120">
               uktakāle śucirbhūtvā śuddhāṃ gacchecchucismitām <br />
               ityevaṃ saṃprasaṃgena yatīnāṃ dharmasaṃgrahe //
                <span class="ref">LiP_1,89.120</span></p>
            
            
            <p id="LiP_1.89.121">
               sarveṣāmeva bhūtānāṃ sadācāraḥ prakīrtitaḥ <br />
               yaḥ paṭhecchṛṇuyād vāpi sadācāraṃ śucirnaraḥ //
                <span class="ref">LiP_1,89.121</span></p>
            
            
            <p id="LiP_1.89.122">
               śrāvayedvā yathānyāyaṃ brāhmaṇān dagdhakilbiṣān <br />
               brahmalokamanuprāpya brahmaṇā saha modate //
                <span class="ref">LiP_1,89.122</span></p>
            
            
            <p>iti śrīliṅgamahāpurāṇe pūrvabhāge sadācārakathanaṃ nāmaikonanavatitamo 'dhyāyaḥ</p>
            
            </div>
         
         <div id="d1e108928">
            
            sūta uvāca
            
            <p id="LiP_1.90.1">
               ata ūrdhvaṃ pravakṣyāmi yatīnāmiha niścitam <br />
               prāyaścittaṃ śivaproktaṃ yatīnāṃ pāpaśodhanam //
                <span class="ref">LiP_1,90.1</span></p>
            
            
            <p id="LiP_1.90.2">
               pāpaṃ hi trividhaṃ jñeyaṃ vāṅmanaḥkāyasaṃbhavam <br />
               satataṃ hi divā rātrau yenedaṃ veṣṭyate jagat //
                <span class="ref">LiP_1,90.2</span></p>
            
            
            <p id="LiP_1.90.3">
               tatkarmaṇā vināpyeṣa tiṣṭhatīti parā śrutiḥ <br />
               kṣaṇamevaṃ prayojyaṃ tu āyuṣyaṃ tu vidhāraṇam //
                <span class="ref">LiP_1,90.3</span></p>
            
            
            <p id="LiP_1.90.4">
               bhavedyogo 'pramattasya yogo hi paramaṃ balam <br />
               na hi yogātparaṃ kiṃcin narāṇāṃ dṛśyate śubham //
                <span class="ref">LiP_1,90.4</span></p>
            
            
            <p id="LiP_1.90.5">
               tasmād yogaṃ praśaṃsanti dharmayuktā manīṣiṇaḥ <br />
               avidyāṃ vidyayā jitvā prāpyaiśvaryamanuttamam //
                <span class="ref">LiP_1,90.5</span></p>
            
            
            <p id="LiP_1.90.6">
               dṛṣṭvā parāvaraṃ dhīrāḥ paraṃ gacchanti tatpadam <br />
               vratāni yāni bhikṣūṇāṃ tathaivopavratāni ca //
                <span class="ref">LiP_1,90.6</span></p>
            
            
            <p id="LiP_1.90.7">
               ekaikātikrame teṣāṃ prāyaścittaṃ vidhīyate <br />
               upetya tu striyaṃ kāmāt prāyaścittaṃ vinirdiśet //
                <span class="ref">LiP_1,90.7</span></p>
            
            
            <p id="LiP_1.90.8">
               prāṇāyāmasamāyuktaṃ caretsāṃtapanaṃ vratam <br />
               tataścarati nirdeśāt kṛcchraṃ cānte samāhitaḥ //
                <span class="ref">LiP_1,90.8</span></p>
            
            
            <p id="LiP_1.90.9">
               punar āśramam āgatya caredbhikṣuratandritaḥ <br />
               na dharmayuktamanṛtaṃ hinastīti manīṣiṇaḥ //
                <span class="ref">LiP_1,90.9</span></p>
            
            
            <p id="LiP_1.90.10">
               tathāpi na ca kartavyaṃ prasaṃgo hyeṣa dāruṇaḥ <br />
               ahorātropavāsaś ca prāṇāyāmaśataṃ tathā //
                <span class="ref">LiP_1,90.10</span></p>
            
            
            <p id="LiP_1.90.11">
               asadvādo na kartavyo yatinā dharmalipsunā <br />
               paramāpadgatenāpi na kāryaṃ steyamapyuta //
                <span class="ref">LiP_1,90.11</span></p>
            <span class="note">importance of possession</span>
            
            <p id="LiP_1.90.12">
               steyādabhyadhikaḥ kaścin nāstyadharma iti śrutiḥ <br />
               hiṃsā hyeṣā parā sṛṣṭā stainyaṃ vai kathitaṃ tathā //
                <span class="ref">LiP_1,90.12</span></p>
            
            
            <p id="LiP_1.90.13">
               yadetaddraviṇaṃ nāma prāṇā hyete bahiścarāḥ <br />
               sa tasya harate prāṇān yo yasya harate dhanam //
                <span class="ref">LiP_1,90.13</span></p>
            
            
            <p id="LiP_1.90.14">
               evaṃ kṛtvā suduṣṭātmā bhinnavṛtto vratāccyutaḥ <br />
               bhūyo nirvedamāpannaś careccāndrāyaṇaṃ vratam //
                <span class="ref">LiP_1,90.14</span></p>
            
            
            <p id="LiP_1.90.15">
               vidhinā śāstradṛṣṭena saṃvatsaramiti śrutiḥ <br />
               tataḥ saṃvatsarasyānte bhūyaḥ prakṣīṇakalmaṣaḥ <br />
               punarnirvedamāpannaś caredbhikṣuratandritaḥ //
                <span class="ref">LiP_1,90.15</span></p>
            
            
            <p id="LiP_1.90.16">
               ahiṃsā sarvabhūtānāṃ karmaṇā manasā girā <br />
               akāmādapi hiṃseta yadi bhikṣuḥ paśūn kṛmīn //
                <span class="ref">LiP_1,90.16</span></p>
            
            
            <p id="LiP_1.90.17">
               kṛcchrātikṛcchraṃ kurvīta cāndrāyaṇamathāpi vā <br />
               skandedindriyadaurbalyāt striyaṃ dṛṣṭvā yatiryadi //
                <span class="ref">LiP_1,90.17</span></p>
            
            
            <p id="LiP_1.90.18">
               tena dhārayitavyā vai prāṇāyāmāstu ṣoḍaśa <br />
               divā skannasya viprasya prāyaścittaṃ vidhīyate //
                <span class="ref">LiP_1,90.18</span></p>
            
            
            <p id="LiP_1.90.19">
               trirātramupavāsāś ca prāṇāyāmaśataṃ tathā <br />
               rātrau skannaḥ śuciḥ snātvā dvādaśaiva tu dhāraṇā //
                <span class="ref">LiP_1,90.19</span></p>
            
            
            <p id="LiP_1.90.20">
               prāṇāyāmena śuddhātmā virajā jāyate dvijāḥ <br />
               ekānnaṃ madhumāṃsaṃ vā aśṛtānnaṃ tathaiva ca //
                <span class="ref">LiP_1,90.20</span></p>
            
            
            <p id="LiP_1.90.21">
               abhojyāni yatīnāṃ tu pratyakṣalavaṇāni ca <br />
               ekaikātikramātteṣāṃ prāyaścittaṃ vidhīyate //
                <span class="ref">LiP_1,90.21</span></p>
            
            
            <p id="LiP_1.90.22">
               prājāpatyena kṛcchreṇa tataḥ pāpātpramucyate <br />
               vyatikramāś ca ye kecid vāṅmanaḥkāyasaṃbhavāḥ //
                <span class="ref">LiP_1,90.22</span></p>
            
            
            <p id="LiP_1.90.23">
               sadbhiḥ saha viniścitya yadbrūyustatsamācaret //
                <span class="ref">LiP_1,90.23</span></p>
            
            
            <p id="LiP_1.90.24">
               careddhi śuddhaḥ samaloṣṭakāñcanaḥ samastabhūteṣu ca satsamāhitaḥ <br />
               sthānaṃ dhruvaṃ śāśvatamavyayaṃ tu paraṃ hi gatvā na punarhi jāyate //
                <span class="ref">LiP_1,90.24</span></p>
            
            
            <p>iti śrīliṅgamahāpurāṇe pūrvabhāge yatiprāyaścittaṃ nāma navatitamo 'dhyāyaḥ</p>
            
            </div>
         
         <div id="d1e109397">
            
            sūta uvāca
            
            <p id="LiP_1.91.1">
               ata ūrdhvaṃ pravakṣyāmi ariṣṭāni nibodhata <br />
               yena jñānaviśeṣeṇa mṛtyuṃ paśyanti yoginaḥ //
                <span class="ref">LiP_1,91.1</span></p>
            
            
            <p id="LiP_1.91.2">
               arundhatīṃ dhruvaṃ caiva somachāyāṃ mahāpatham <br />
               yo na paśyenna jīvetsa naraḥ saṃvatsarātparam //
                <span class="ref">LiP_1,91.2</span></p>
            
            
            <p id="LiP_1.91.3">
               ariśmavantam ādityaṃ raśmivantaṃ ca pāvakam <br />
               yaḥ paśyati na jīvedvai māsādekādaśātparam //
                <span class="ref">LiP_1,91.3</span></p>
            
            
            <p id="LiP_1.91.4">
               vamenmūtraṃ purīṣaṃ ca suvarṇaṃ rajataṃ tathā <br />
               pratyakṣamathavā svapne daśamāsānna jīvati //
                <span class="ref">LiP_1,91.4</span></p>
            
            
            <p id="LiP_1.91.5">
               rukmavarṇaṃ drumaṃ paśyed gandharvanagarāṇi ca <br />
               paśyet pretapiśācāṃś ca navamāsān sa jīvati //
                <span class="ref">LiP_1,91.5</span></p>
            
            
            <p id="LiP_1.91.6">
               akasmācca bhavetsthūlo hy akasmācca kṛśo bhavet <br />
               prakṛteś ca nivarteta cāṣṭau māsāṃś ca jīvati //
                <span class="ref">LiP_1,91.6</span></p>
            
            
            <p id="LiP_1.91.7">
               agrataḥ pṛṣṭhato vāpi khaṇḍaṃ yasya padaṃ bhavet <br />
               pāṃsuke kardame vāpi saptamāsānsa jīvati //
                <span class="ref">LiP_1,91.7</span></p>
            
            
            <p id="LiP_1.91.8">
               kākaḥ kapoto gṛdhro vā nilīyedyasya mūrdhani <br />
               kravyādo vā khago yasya ṣaṇmāsān nātivartate //
                <span class="ref">LiP_1,91.8</span></p>
            
            
            <p id="LiP_1.91.9">
               gacched vāyasapaṅktībhiḥ pāṃsuvarṣeṇa vā punaḥ <br />
               svacchāyāṃ vikṛtāṃ paśyec catuḥpañca sa jīvati //
                <span class="ref">LiP_1,91.9</span></p>
            
            
            <p id="LiP_1.91.10">
               anabhre vidyutaṃ paśyed dakṣiṇāṃ diśamāsthitām <br />
               udake dhanur aindraṃ vā trīṇi dvau vā sa jīvati //
                <span class="ref">LiP_1,91.10</span></p>
            
            
            <p id="LiP_1.91.11">
               apsu vā yadi vādarśe yo hyātmānaṃ na paśyati <br />
               aśiraskaṃ tathā paśyen māsād ūrdhvaṃ na jīvati //
                <span class="ref">LiP_1,91.11</span></p>
            
            
            <p id="LiP_1.91.12">
               śavagandhi bhavedgātraṃ vasāgandhamathāpi vā <br />
               mṛtyurhyupāgatastasya ardhamāsānna jīvati //
                <span class="ref">LiP_1,91.12</span></p>
            
            
            <p id="LiP_1.91.13">
               yasya vai snātamātrasya hṛdayaṃ pariśuṣyati <br />
               dhūmaṃ vā mastakātpaśyed daśāhānna sa jīvati //
                <span class="ref">LiP_1,91.13</span></p>
            
            
            <p id="LiP_1.91.14">
               saṃbhinno māruto yasya marmasthānāni kṛntati <br />
               adbhiḥ spṛṣṭo na hṛṣyeta tasya mṛtyurupasthitaḥ //
                <span class="ref">LiP_1,91.14</span></p>
            
            
            <p id="LiP_1.91.15">
               ṛkṣavānarayuktena rathenāśāṃ ca dakṣiṇām <br />
               gāyannṛtyan vrajet svapne vidyānmṛtyurupasthitaḥ //
                <span class="ref">LiP_1,91.15</span></p>
            
            
            <p id="LiP_1.91.16">
               kṛṣṇāṃbaradharā śyāmā gāyantī vāpyathāṅganā <br />
               yaṃ nayeddakṣiṇāmāśāṃ svapne so 'pi na jīvati //
                <span class="ref">LiP_1,91.16</span></p>
            
            
            <p id="LiP_1.91.17">
               chidraṃ vā svasya kaṇṭhasya svapne yo vīkṣate naraḥ <br />
               nagnaṃ vā śramaṇaṃ dṛṣṭvā vidyānmṛtyumupasthitam //
                <span class="ref">LiP_1,91.17</span></p>
            
            
            <p id="LiP_1.91.18">
               ā mastakatalādyas tu nimajjetpaṅkasāgare <br />
               dṛṣṭvā tu tādṛśaṃ svapnaṃ sadya eva na jīvati //
                <span class="ref">LiP_1,91.18</span></p>
            
            
            <p id="LiP_1.91.19">
               bhasmāṅgārāṃś ca keśāṃś ca nadīṃ śuṣkāṃ bhujaṅgamān <br />
               paśyedyo daśarātraṃ tu na sa jīvati tādṛśaḥ //
                <span class="ref">LiP_1,91.19</span></p>
            
            
            <p id="LiP_1.91.20">
               kṛṣṇaiś ca vikaṭaiścaiva puruṣairudyatāyudhaiḥ <br />
               pāṣāṇaistāḍyate svapne yaḥ sadyo na sa jīvati //
                <span class="ref">LiP_1,91.20</span></p>
            
            
            <p id="LiP_1.91.21">
               sūryodaye pratyuṣasi pratyakṣaṃ yasya vai śivāḥ <br />
               krośantyabhimukhaṃ pretya sa gatāyurbhavennaraḥ //
                <span class="ref">LiP_1,91.21</span></p>
            
            
            <p id="LiP_1.91.22">
               yasya vā snātamātrasya hṛdayaṃ pīḍyate bhṛśam <br />
               jāyate dantaharṣaś ca taṃ gatāyuṣamādiśet //
                <span class="ref">LiP_1,91.22</span></p>
            
            
            <p id="LiP_1.91.23">
               bhūyobhūyastrasedyastu rātrau vā yadi vā divā <br />
               dīpagandhaṃ ca nāghrāti vidyānmṛtyum upasthitam //
                <span class="ref">LiP_1,91.23</span></p>
            
            
            <p id="LiP_1.91.24">
               rātrau cendradhanuḥ paśyed divā nakṣatramaṇḍalam <br />
               paranetreṣu cātmānaṃ na paśyenna sa jīvati //
                <span class="ref">LiP_1,91.24</span></p>
            
            
            <p id="LiP_1.91.25">
               netramekaṃ sravedyasya karṇau sthānācca bhraśyataḥ <br />
               vakrā ca nāsā bhavati vijñeyo gatajīvitaḥ //
                <span class="ref">LiP_1,91.25</span></p>
            
            
            <p id="LiP_1.91.26">
               yasya kṛṣṇā kharā jihvā padmābhāsaṃ ca vai mukham <br />
               gaṇḍe vā piṇḍikārakte tasya mṛtyurupasthitaḥ //
                <span class="ref">LiP_1,91.26</span></p>
            
            
            <p id="LiP_1.91.27">
               muktakeśo hasaṃścaiva gāyannṛtyaṃś ca yo naraḥ <br />
               yāmyāmabhimukhaṃ gacchet tadantaṃ tasya jīvitam //
                <span class="ref">LiP_1,91.27</span></p>
            
            
            <p id="LiP_1.91.28">
               yasya śvetaghanābhāsā śvetasarṣapasaṃnibhā <br />
               śvetā ca mūrtirhyasakṛt tasya mṛtyurupasthitaḥ //
                <span class="ref">LiP_1,91.28</span></p>
            
            
            <p id="LiP_1.91.29">
               uṣṭrā vā rāsabhā vābhiyuktāḥ svapne rathe śubhāḥ <br />
               yasya so 'pi na jīvettu dakṣiṇābhimukho gataḥ //
                <span class="ref">LiP_1,91.29</span></p>
            
            
            <p id="LiP_1.91.30">
               dve vātha parame 'riṣṭe ekībhūtaḥ paraṃ bhavet <br />
               ghoṣaṃ na śṛṇuyātkarṇe jyotir netre na paśyati //
                <span class="ref">LiP_1,91.30</span></p>
            
            
            <p id="LiP_1.91.31">
               śvabhre yo nipatetsvapne dvāraṃ cāpi pidhīyate <br />
               na cottiṣṭhati yaḥ śvabhrāt tadantaṃ tasya jīvitam //
                <span class="ref">LiP_1,91.31</span></p>
            
            ūrdhvā ca dṛṣṭirna ca sampratiṣṭhā raktā punaḥ samparivartamānā /*
            
            <p id="LiP_1.91.32">
               mukhasya śoṣaḥ suṣirā ca nābhiratyuṣṇamūtro viṣamastha eva //
                <span class="ref">LiP_1,91.32</span></p>
            
            <p id="LiP_1.91.33">
               divā vā yadi vā rātrau pratyakṣaṃ yo nihanyate <br />
               hantāraṃ na ca paśyecca sa gatāyurna jīvati //
                <span class="ref">LiP_1,91.33</span></p>
            
            
            <p id="LiP_1.91.34">
               agnipraveśaṃ kurute svapnānte yastu mānavaḥ <br />
               smṛtiṃ nopalabheccāpi tadantaṃ tasya jīvitam //
                <span class="ref">LiP_1,91.34</span></p>
            
            
            <p id="LiP_1.91.35">
               yastu prāvaraṇaṃ śuklaṃ svakaṃ paśyati mānavaḥ <br />
               kṛṣṇaṃ raktamapi svapne tasya mṛtyurupasthitaḥ //
                <span class="ref">LiP_1,91.35</span></p>
            <span class="note">preparation for death</span>
            
            <p id="LiP_1.91.36">
               ariṣṭe sūcite dehe tasminkāla upasthite <br />
               tyaktvā khedaṃ viṣādaṃ ca upekṣed buddhimān naraḥ //
                <span class="ref">LiP_1,91.36</span></p>
            
            
            <p id="LiP_1.91.37">
               prācīṃ vā yadi vodīcīṃ diśaṃ niṣkramya vai śuciḥ <br />
               same 'tisthāvare deśe vivikte jantuvarjite //
                <span class="ref">LiP_1,91.37</span></p>
            
            
            <p id="LiP_1.91.38">
               udaṅmukhaḥ prāṅmukho vā svasthaś cācānta eva ca <br />
               svastikenopaviṣṭastu namaskṛtvā maheśvaram //
                <span class="ref">LiP_1,91.38</span></p>
            
            
            <p id="LiP_1.91.39">
               samakāyaśirogrīvo dhārayan nāvalokayet <br />
               yathā dīpo nivātastho neṅgate sopamā smṛtā //
                <span class="ref">LiP_1,91.39</span></p>
            
            
            <p id="LiP_1.91.40">
               prāgudakpravaṇe deśe tathā yuñjīta śāstravit <br />
               kāmaṃ vitarkaṃ prītiṃ ca sukhaduḥkhe ubhe tathā //
                <span class="ref">LiP_1,91.40</span></p>
            
            
            <p id="LiP_1.91.41">
               nigṛhya manasā sarvaṃ śuklaṃ dhyānam anusmaret <br />
               ghrāṇe ca rasane nityaṃ cakṣuṣī sparśane tathā //
                <span class="ref">LiP_1,91.41</span></p>
            
            
            <p id="LiP_1.91.42">
               śrotre manasi buddhau ca tatra vakṣasi dhārayet <br />
               kālakarmāṇi vijñāya samūheṣveva nityaśaḥ //
                <span class="ref">LiP_1,91.42</span></p>
            
            
            <p id="LiP_1.91.43">
               dvādaśādhyātmamityevaṃ yogadhāraṇamucyate <br />
               śatamardhaśataṃ vāpi dhāraṇāṃ mūrdhni dhārayet //
                <span class="ref">LiP_1,91.43</span></p>
            
            
            <p id="LiP_1.91.44">
               khinnasya dhāraṇāyogād vāyurūrdhvaṃ pravartate <br />
               tataścāpūrayed deham oṅkāreṇa samanvitaḥ //
                <span class="ref">LiP_1,91.44</span></p>
            
            
            <p id="LiP_1.91.45">
               tathauṃkāramayo yogī akṣare tvakṣarī bhavet <br />
               <span class="note">oṃkāra</span>
               ata ūrdhvaṃ pravakṣyāmi oṅkāraprāptilakṣaṇam //
                <span class="ref">LiP_1,91.45</span></p>
            
            
            <p id="LiP_1.91.46">
               eṣa trimātro vijñeyo vyañjanaṃ cātra ceśvaraḥ <br />
               prathamā vidyutī mātrā dvitīyā tāmasī smṛtā //
                <span class="ref">LiP_1,91.46</span></p>
            
            
            <p id="LiP_1.91.47">
               tṛtīyāṃ nirguṇāṃ caiva mātrāmakṣaragāminīm <br />
               gāndhārī caiva vijñeyā gāndhārasvarasaṃbhavā //
                <span class="ref">LiP_1,91.47</span></p>
            
            
            <p id="LiP_1.91.48">
               pipīlikāgatisparśā prayuktā mūrdhni lakṣyate <br />
               yathā prayukta oṅkāraḥ pratiniryāti mūrdhani //
                <span class="ref">LiP_1,91.48</span></p>
            
            
            <p id="LiP_1.91.49">
               tathauṃkāramayo yogī tv akṣarī tvakṣarī bhavet <br />
               praṇavo dhanuḥ śaro hyātmā brahmalakṣaṇamucyate //
                <span class="ref">LiP_1,91.49</span></p>
            
            
            <p id="LiP_1.91.50">
               apramattena veddhavyaṃ śaravat tanmayo bhavet <br />
               omityekākṣaraṃ hyetad guhāyāṃ nihitaṃ padam //
                <span class="ref">LiP_1,91.50</span></p>
            
            
            <p id="LiP_1.91.51">
               omityetattrayo lokās trayo vedāstrayo 'gnayaḥ <br />
               viṣṇukramāstrayastvete ṛksāmāni yajūṃṣi ca //
                <span class="ref">LiP_1,91.51</span></p>
            
            
            <p id="LiP_1.91.52">
               mātrā cārdhaṃ ca tisrastu vijñeyāḥ paramārthataḥ <br />
               tatprayuktastu yo yogī tasya sālokyamāpnuyāt //
                <span class="ref">LiP_1,91.52</span></p>
            
            
            <p id="LiP_1.91.53">
               akāro hyakṣaro jñeya ukāraḥ sahitaḥ smṛtaḥ <br />
               makārasahitauṃkāras trimātra iti saṃjñitaḥ //
                <span class="ref">LiP_1,91.53</span></p>
            
            
            <p id="LiP_1.91.54">
               akāras tveṣa bhūrloka ukāro bhuva ucyate <br />
               savyañjano makārastu svarloka iti gīyate //
                <span class="ref">LiP_1,91.54</span></p>
            
            
            <p id="LiP_1.91.55">
               oṅkārastu trayo lokāḥ śirastasya triviṣṭapam <br />
               bhuvanāṅgaṃ ca tatsarvaṃ brāhmaṃ tatpadamucyate //
                <span class="ref">LiP_1,91.55</span></p>
            
            
            <p id="LiP_1.91.56">
               mātrāpādo rudraloko hy amātraṃ tu śivaṃ padam <br />
               evaṃ jñānaviśeṣeṇa tatpadaṃ samupāsyate //
                <span class="ref">LiP_1,91.56</span></p>
            
            
            <p id="LiP_1.91.57">
               tasmāddhyānaratirnityam amātraṃ hi tadakṣaram <br />
               upāsyaṃ hi prayatnena śāśvataṃ sukhamicchatā //
                <span class="ref">LiP_1,91.57</span></p>
            
            
            <p id="LiP_1.91.58">
               hrasvā tu prathamā mātrā tato dīrghā tvanantaram <br />
               tataḥ plutavatī caiva tṛtīyā copadiśyate //
                <span class="ref">LiP_1,91.58</span></p>
            
            
            <p id="LiP_1.91.59">
               etāstu mātrā vijñeyā yathāvadanupūrvaśaḥ <br />
               yāvadeva tu śakyante dhāryante tāvadeva hi //
                <span class="ref">LiP_1,91.59</span></p>
            
            
            <p id="LiP_1.91.60">
               indriyāṇi mano buddhiṃ dhyāyannātmani yaḥ sadā <br />
               ardhaṃ tanmātram api cec chṛṇu yat phalamāpnuyāt //
                <span class="ref">LiP_1,91.60</span></p>
            
            
            <p id="LiP_1.91.61">
               māse māse 'śvamedhena yo yajeta śataṃ samāḥ <br />
               tena yatprāpyate puṇyaṃ mātrayā tadavāpnuyāt //
                <span class="ref">LiP_1,91.61</span></p>
            
            
            <p id="LiP_1.91.62">
               na tathā tapasogreṇa na yajñairbhūridakṣiṇaiḥ <br />
               yatphalaṃ prāpyate samyaṅ mātrayā tadavāpnuyāt //
                <span class="ref">LiP_1,91.62</span></p>
            
            
            <p id="LiP_1.91.63">
               tatra caiṣā tu yā mātrā plutā nāmopadiśyate <br />
               eṣā eva bhavetkāryā gṛhasthānāṃ tu yoginām //
                <span class="ref">LiP_1,91.63</span></p>
            
            
            <p id="LiP_1.91.64">
               eṣāṃ caiva viśeṣeṇa aiśvarye hyaṣṭalakṣaṇe <br />
               aṇimādye tu vijñeyā tasmādyuñjīta tāṃ dvijāḥ //
                <span class="ref">LiP_1,91.64</span></p>
            
            
            <p id="LiP_1.91.65">
               evaṃ hi yogasaṃyuktaḥ śucir dānto jitendriyaḥ <br />
               ātmānaṃ vidyate yastu sa sarvaṃ vindate dvijāḥ //
                <span class="ref">LiP_1,91.65</span></p>
            
            
            <p id="LiP_1.91.66">
               tasmātpāśupatairyogair ātmānaṃ cintayedbudhaḥ <br />
               ātmānaṃ jānate ye tu śucayaste na saṃśayaḥ //
                <span class="ref">LiP_1,91.66</span></p>
            
            
            <p id="LiP_1.91.67">
               ṛco yajūṃṣi sāmāni vedopaniṣadas tathā <br />
               yogajñānādavāpnoti brāhmaṇo 'dhyātmacintakaḥ //
                <span class="ref">LiP_1,91.67</span></p>
            
            
            <p id="LiP_1.91.68">
               sarvadevamayo bhūtvā abhūtaḥ sa tu jāyate <br />
               yonisaṃkramaṇaṃ tyaktvā yāti vai śāśvataṃ padam //
                <span class="ref">LiP_1,91.68</span></p>
            
            
            <p id="LiP_1.91.69">
               yathā vṛkṣāt phalaṃ pakvaṃ pavanena samīritam <br />
               namaskāreṇa rudrasya tathā pāpaṃ praṇaśyati //
                <span class="ref">LiP_1,91.69</span></p>
            
            
            <p id="LiP_1.91.70">
               yatra rudranamaskāraḥ sarvakarmaphalo dhruvaḥ <br />
               anyadevanamaskārān na tatphalamavāpnuyāt //
                <span class="ref">LiP_1,91.70</span></p>
            
            
            <p id="LiP_1.91.71">
               tasmāttriḥpravaṇaṃ yogī upāsīta maheśvaram <br />
               daśavistārakaṃ brahma tathā ca brahmavistaraiḥ //
                <span class="ref">LiP_1,91.71</span></p>
            
            
            <p id="LiP_1.91.72">
               evaṃ dhyānasamāyuktaḥ svadehaṃ yaḥ parityajet <br />
               sa yāti śivasāyujyaṃ samuddhṛtya kulatrayam //
                <span class="ref">LiP_1,91.72</span></p>
            
            
            <p id="LiP_1.91.73">
               athavāriṣṭamālokya maraṇe samupasthite <br />
               avimukteśvaraṃ gatvā vārāṇasyāṃ tu śodhanam //
                <span class="ref">LiP_1,91.73</span></p>
            
            
            <p id="LiP_1.91.74">
               yena kenāpi vā dehaṃ saṃtyajen mucyate naraḥ <br />
               śrīparvate vā viprendrāḥ saṃtyajetsvatanuṃ naraḥ //
                <span class="ref">LiP_1,91.74</span></p>
            
            
            <p id="LiP_1.91.75">
               sa yāti śivasāyujyaṃ nātra kāryā vicāraṇā <br />
               avimuktaṃ paraṃ kṣetraṃ jantūnāṃ muktidaṃ sadā //
                <span class="ref">LiP_1,91.75</span></p>
            
            
            <p id="LiP_1.91.76">
               seveta satataṃ dhīmān viśeṣānmaraṇāntike //
                <span class="ref">LiP_1,91.76</span></p>
            
            
            <p>iti śrīliṅgamahāpurāṇe pūrvabhāge ariṣṭakathanaṃ nāma ekanavatitamo 'dhyāyaḥ</p>
            
            </div>
         
         <div id="d1e110842">
            
            ṛṣaya ūcuḥ
            
            <p id="LiP_1.92.1">
               evaṃ vārāṇasī puṇyā yadi sūta mahāmate <br />
               vaktumarhasi cāsmākaṃ tatprabhāvaṃ hi sāṃpratam //
                <span class="ref">LiP_1,92.1</span></p>
            
            
            <p id="LiP_1.92.2">
               kṣetrasyāsya ca māhātmyam avimuktasya śobhanam <br />
               vistareṇa yathānyāyaṃ śrotuṃ kautūhalaṃ hi naḥ //
                <span class="ref">LiP_1,92.2</span></p>
            
            sūta uvāca
            <span class="note">description of Avimukta</span>
            
            <p id="LiP_1.92.3">
               vakṣye saṃkṣepataḥ samyak vārāṇasyāḥ suśobhanam <br />
               avimuktasya māhātmyaṃ yathāha bhagavān bhavaḥ //
                <span class="ref">LiP_1,92.3</span></p>
            
            
            <p id="LiP_1.92.4">
               vistareṇa mayā vaktuṃ brahmaṇā ca mahātmanā <br />
               śakyate naiva viprendrā varṣakoṭiśatairapi //
                <span class="ref">LiP_1,92.4</span></p>
            
            
            <p id="LiP_1.92.5">
               devaḥ purā kṛtodvāhaḥ śaṅkaro nīlalohitaḥ <br />
               himavacchikharāddevyā haimavatyā gaṇeśvaraiḥ //
                <span class="ref">LiP_1,92.5</span></p>
            
            
            <p id="LiP_1.92.6">
               vārāṇasīmanuprāpya darśayāmāsa śaṅkaraḥ <br />
               avimukteśvaraṃ liṅgaṃ vāsaṃ tatra cakāra saḥ //
                <span class="ref">LiP_1,92.6</span></p>
            
            
            <p id="LiP_1.92.7">
               vārāṇasīkurukṣetraśrīparvatamahālaye <br />
               tuṅgeśvare ca kedāre tatsthāne yo yatirbhavet //
                <span class="ref">LiP_1,92.7</span></p>
            
            
            <p id="LiP_1.92.8">
               yoge pāśupate samyak dinamekaṃ yatirbhavet <br />
               tasmātsarvaṃ parityajya caret pāśupataṃ vratam //
                <span class="ref">LiP_1,92.8</span></p>
            
            
            <p id="LiP_1.92.9">
               devodyāne vasettatra śarvodyānamanuttamam <br />
               manasā nirmame rudro vimānaṃ ca suśobhanam //
                <span class="ref">LiP_1,92.9</span></p>
            
            
            <p id="LiP_1.92.10">
               darśayāmāsa ca tadā devodyānamanuttamam <br />
               haimavatyāḥ svayaṃ devaḥ sanandī parameśvaraḥ //
                <span class="ref">LiP_1,92.10</span></p>
            
            
            <p id="LiP_1.92.11">
               kṣetrasyāsya ca māhātmyam avimuktasya śaṅkaraḥ <br />
               uktavānparameśānaḥ pārvatyāḥ prītaye bhavaḥ //
                <span class="ref">LiP_1,92.11</span></p>
            
            
            <p id="LiP_1.92.12">
               praphullanānāvidhagulmaśobhitaṃ latāpratānādimanoharaṃ bahiḥ <br />
               virūḍhapuṣpaiḥ paritaḥ priyaṅgubhiḥ supuṣpitaiḥ kaṇṭakitaiś ca ketakaiḥ //
                <span class="ref">LiP_1,92.12</span></p>
            
            
            <p id="LiP_1.92.13">
               tamālagulmairnicitaṃ sugandhibhir nikāmapuṣpairvakulaiś ca sarvataḥ <br />
               aśokapunnāgaśataiḥ supuṣpitair dvirephamālākulapuṣpasaṃcayaiḥ //
                <span class="ref">LiP_1,92.13</span></p>
            
            
            <p id="LiP_1.92.14">
               kvacit praphullāmbujareṇubhūṣitair vihaṅgamaiś cānukalapraṇādibhiḥ <br />
               vināditaṃ sārasacakravākaiḥ pramattadātyūhavaraiś ca sarvataḥ //
                <span class="ref">LiP_1,92.14</span></p>
            
            
            <p id="LiP_1.92.15">
               kvacicca kekārutanāditaṃ śubhaṃ kvacicca kāraṇḍavanādanāditam <br />
               kvacicca mattālikulākulīkṛtaṃ madākulābhir bhramarāṅganādibhiḥ //
                <span class="ref">LiP_1,92.15</span></p>
            
            
            <p id="LiP_1.92.16">
               niṣevitaṃ cārusugandhipuṣpakaiḥ kvacit supuṣpaiḥ sahakāravṛkṣaiḥ <br />
               latopagūḍhaistilakaiś ca gūḍhaṃ pragītavidyādharasiddhacāraṇam //
                <span class="ref">LiP_1,92.16</span></p>
            
            
            <p id="LiP_1.92.17">
               pravṛttanṛttānugatāpsarogaṇaṃ prahṛṣṭanānāvidhapakṣisevitam <br />
               pranṛttahārītakulopanāditaṃ mṛgendranādākulamattamānasaiḥ //
                <span class="ref">LiP_1,92.17</span></p>
            
            
            <p id="LiP_1.92.18">
               kvacit kvacid gandhakadambakair mṛgair vilūnadarbhāṅkurapuṣpasaṃcayam <br />
               praphullanānāvidhacārupaṅkajaiḥ sarastaḍāgairupaśobhitaṃ kvacit //
                <span class="ref">LiP_1,92.18</span></p>
            
            
            <p id="LiP_1.92.19">
               viṭapanicayalīnaṃ nīlakaṇṭhābhirāmaṃ madamuditavihaṅgaṃ prāptanādābhirāmam <br />
               kusumitataruśākhālīnamattadvirephaṃ navakisalayaśobhāśobhitaṃ prāṃśuśākham //
                <span class="ref">LiP_1,92.19</span></p>
            
            kvacicca dantakṣatacāruvīrudhaṃ kvacillatāliṅgitacāruvṛkṣakam /*
            
            <p id="LiP_1.92.20">
               kvacidvilāsālasagāminībhir niṣevitaṃ kiṃpuruṣāṅganābhiḥ //
                <span class="ref">LiP_1,92.20</span></p>
            
            <p id="LiP_1.92.21">
               pārāvatadhvanivikūjitacāruśṛṅgair abhraṅkaṣaiḥ sitamanoharacārurūpaiḥ <br />
               ākīrṇapuṣpanikarapravibhaktahaṃsair vibhrājitaṃ tridaśadivyakulairanekaiḥ //
                <span class="ref">LiP_1,92.21</span></p>
            
            
            <p id="LiP_1.92.22">
               phullotpalāṃbujavitānasahasrayuktaṃ toyāśayaiḥ samanuśobhitadevamārgam <br />
               mārgāntarākalitapuṣpavicitrapaṅktisambaddhagulmaviṭapair vividhairupetam //
                <span class="ref">LiP_1,92.22</span></p>
            
            
            <p id="LiP_1.92.23">
               tuṅgāgrair nīlapuṣpastabakabharanataprāṃśuśākhair aśokair dolāprāntāntanīlaśrutisukhajanakair bhāsitāntaṃ manojñaiḥ <br />
               rātrau candrasya bhāsā kusumitatilakairekatāṃ samprayātaṃ chāyāsuptaprabuddhasthitahariṇakulāluptadūrvāṅkurāgram //
                <span class="ref">LiP_1,92.23</span></p>
            
            
            <p id="LiP_1.92.24">
               haṃsānāṃ pakṣavātapracalitakamalasvacchavistīrṇatoyaṃ toyānāṃ tīrajātapracakitakadalīcāṭunṛtyanmayūram <br />
               māyūraiḥ pakṣacandraiḥ kvacidavanigatai rañjitakṣmāpradeśaṃ deśe deśe vilīnapramuditavilasanmattahārītavṛndam //
                <span class="ref">LiP_1,92.24</span></p>
            
            
            <p id="LiP_1.92.25">
               sāraṅgaiḥ kvacidupaśobhitapradeśaṃ pracchannaṃ kusumacayaiḥ kvacidvicitraiḥ <br />
               hṛṣṭābhiḥ kvacidapi kinnarāṅganābhir vīṇābhiḥ sumadhuragītanṛttakaṇṭham //
                <span class="ref">LiP_1,92.25</span></p>
            
            
            <p id="LiP_1.92.26">
               saṃsṛṣṭaiḥ kvacidupaliptakīrṇapuṣpair āvāsaiḥ parivṛtapādapaṃ munīnām <br />
               ā mūlāt phalanicitaiḥ kvacidviśālair uttuṅgaiḥ panasamahīruhairupetam //
                <span class="ref">LiP_1,92.26</span></p>
            
            phullātimuktakalatāgṛhanītasiddhasiddhāṅganākanakanūpurarāvaramyam /*
            
            <p id="LiP_1.92.27">
               ramyaṃ priyaṅgutarumañjarisaktabhṛṅgaṃ bhṛṅgāvalīkavalitāmrakadambapuṣpam //
                <span class="ref">LiP_1,92.27</span></p>
            
            <p id="LiP_1.92.28">
               puṣpotkarānilavighūrṇitavāriramyaṃ ramyadvirephavinipātitamañjugulmam <br />
               gulmāntaraprasabhabhītamṛgīsamūhaṃ vāteritaṃ tanubhṛtāmapavargadātṛ //
                <span class="ref">LiP_1,92.28</span></p>
            
            
            <p id="LiP_1.92.29">
               candrāṃśujālaśabalais tilakair manojñaiḥ sindūrakuṅkumakusumbhanibhair aśokaiḥ <br />
               cāmīkaradyutisamairatha karṇikāraiḥ puṣpotkarairupacitaṃ suviśālaśākhaiḥ //
                <span class="ref">LiP_1,92.29</span></p>
            
            
            <p id="LiP_1.92.30">
               kvacidañjanacūrṇābhaiḥ kvacid vidrumasannibhaiḥ <br />
               kvacitkāñcanasaṃkāśaiḥ puṣpair ācitabhūtalam //
                <span class="ref">LiP_1,92.30</span></p>
            
            
            <p id="LiP_1.92.31">
               punnāgeṣu dvijaśatavirutaṃ raktāśokastabakabharanatam <br />
               ramyopāntaklamahārabhavanaṃ phullābjeṣu bhramaravilasitam //
                <span class="ref">LiP_1,92.31</span></p>
            
            
            <p id="LiP_1.92.32">
               sakalabhuvanabhartā lokanāthastadānīṃ tuhinaśikharaputryā sārdhamiṣṭairgaṇeśaiḥ <br />
               vividhataruviśālaṃ mattahṛṣṭānnapuṣṭair upavanam atiramyaṃ darśayāmāsa devyāḥ //
                <span class="ref">LiP_1,92.32</span></p>
            
            
            <p id="LiP_1.92.33">
               puṣpairvanyaiḥ śubhaśubhatamaiḥ kalpitairdivyabhūṣair devīṃ divyāmupavanagatāṃ bhūṣayāmāsa śarvaḥ <br />
               sā cāpyenaṃ tuhinagirisutā śaṅkaraṃ devadevaṃ puṣpairdivyaiḥ śubhataratamair bhūṣayāmāsa bhaktyā //
                <span class="ref">LiP_1,92.33</span></p>
            
            
            <p id="LiP_1.92.34">
               sampūjya pūjyaṃ tridaśeśvarāṇāṃ samprekṣya codyānam atīva ramyam <br />
               gaṇeśvarair nandimukhaiś ca sārdham uvāca devaṃ praṇipatya devī //
                <span class="ref">LiP_1,92.34</span></p>
            
            śrīdevyuvāca
            
            <p id="LiP_1.92.35">
               udyānaṃ darśitaṃ deva prabhayā parayā yutam <br />
               kṣetrasya ca guṇānsarvān punarme vaktumarhasi //
                <span class="ref">LiP_1,92.35</span></p>
            
            
            <p id="LiP_1.92.36">
               asya kṣetrasya māhātmyam avimuktasya sarvathā <br />
               vaktumarhasi deveśa devadeva vṛṣadhvaja //
                <span class="ref">LiP_1,92.36</span></p>
            
            sūta uvāca
            
            <p id="LiP_1.92.37">
               devyāstadvacanaṃ śrutvā devadevo varaprabhuḥ <br />
               āghrāya vadanāmbhojaṃ tadāha girijāṃ hasan //
                <span class="ref">LiP_1,92.37</span></p>
            <span class="note">holiness of Avimukta</span>
            
            śrībhagavānuvāca
            
            <p id="LiP_1.92.38">
               idaṃ guhyatamaṃ kṣetraṃ sadā vārāṇasī mama <br />
               sarveṣāmeva jantūnāṃ heturmokṣasya sarvadā //
                <span class="ref">LiP_1,92.38</span></p>
            
            
            <p id="LiP_1.92.39">
               asminsiddhāḥ sadā devi madīyaṃ vratamāsthitāḥ <br />
               nānāliṅgadharā nityaṃ mama lokābhikāṅkṣiṇaḥ //
                <span class="ref">LiP_1,92.39</span></p>
            
            
            <p id="LiP_1.92.40">
               abhyasyanti paraṃ yogaṃ yuktātmāno jitendriyāḥ <br />
               nānāvṛkṣasamākīrṇe nānāvihagaśobhite //
                <span class="ref">LiP_1,92.40</span></p>
            
            
            <p id="LiP_1.92.41">
               kamalotpalapuṣpāḍhyaiḥ sarobhiḥ samalaṃkṛte <br />
               apsarogaṇagandharvaiḥ sadā saṃsevite śubhe //
                <span class="ref">LiP_1,92.41</span></p>
            
            
            <p id="LiP_1.92.42">
               rocate me sadā vāso yena kāryeṇa tacchṛṇu <br />
               manmanā mama bhaktaś ca mayi nityārpitakriyaḥ //
                <span class="ref">LiP_1,92.42</span></p>
            
            
            <p id="LiP_1.92.43">
               yathā mokṣamavāpnoti anyatra na tathā kvacit <br />
               kāmaṃ hyatra mṛto devi janturmokṣāya kalpate //
                <span class="ref">LiP_1,92.43</span></p>
            
            
            <p id="LiP_1.92.44">
               etanmama puraṃ divyaṃ guhyādguhyatamaṃ mahat <br />
               brahmādayo vijānanti ye ca siddhā mumukṣavaḥ //
                <span class="ref">LiP_1,92.44</span></p>
            
            
            <p id="LiP_1.92.45">
               ataḥ paramidaṃ kṣetraṃ parā ceyaṃ gatirmama <br />
               vimuktaṃ na mayā yasmān mokṣyate vā kadācana //
                <span class="ref">LiP_1,92.45</span></p>
            
            
            <p id="LiP_1.92.46">
               mama kṣetramidaṃ tasmād avimuktamiti smṛtam <br />
               naimiṣe ca kurukṣetre gaṅgādvāre ca puṣkare //
                <span class="ref">LiP_1,92.46</span></p>
            
            
            <p id="LiP_1.92.47">
               snānātsaṃsevanādvāpi na mokṣaḥ prāpyate yataḥ <br />
               iha samprāpyate yena tata etadviśiṣyate //
                <span class="ref">LiP_1,92.47</span></p>
            
            
            <p id="LiP_1.92.48">
               prayāge vā bhavenmokṣa iha vā matparigrahāt <br />
               prayāgādapi tīrthāgryād avimuktamidaṃ śubham //
                <span class="ref">LiP_1,92.48</span></p>
            
            
            <p id="LiP_1.92.49">
               dharmasyopaniṣat satyaṃ mokṣasyopaniṣac chamaḥ <br />
               kṣetratīrthopaniṣadaṃ na vidurbudhasattamāḥ //
                <span class="ref">LiP_1,92.49</span></p>
            
            
            <p id="LiP_1.92.50">
               kāmaṃ bhuñjan svapan krīḍan kurvan hi vividhāḥ kriyāḥ <br />
               avimukte tyajetprāṇān janturmokṣāya kalpate //
                <span class="ref">LiP_1,92.50</span></p>
            
            
            <p id="LiP_1.92.51">
               kṛtvā pāpasahasrāṇi piśācatvaṃ varaṃ nṛṇām <br />
               na tu śakrasahasratvaṃ svarge kāśīpurīṃ vinā //
                <span class="ref">LiP_1,92.51</span></p>
            
            
            <p id="LiP_1.92.52">
               tasmātsaṃsevanīyaṃ hi avimuktaṃ hi muktaye <br />
               jaigīṣavyaḥ parāṃ siddhiṃ gato yatra mahātapāḥ //
                <span class="ref">LiP_1,92.52</span></p>
            
            
            <p id="LiP_1.92.53">
               asya kṣetrasya māhātmyād bhaktyā ca mama bhāvitaḥ <br />
               jaigīṣavyaguhā śreṣṭhā yogināṃ sthānamiṣyate //
                <span class="ref">LiP_1,92.53</span></p>
            
            
            <p id="LiP_1.92.54">
               dhyāyantastatra māṃ nityaṃ yogāgnirdīpyate bhṛśam <br />
               kaivalyaṃ paramaṃ yāti devānāmapi durlabham //
                <span class="ref">LiP_1,92.54</span></p>
            
            
            <p id="LiP_1.92.55">
               avyaktaliṅgairmunibhiḥ sarvasiddhāntavedibhiḥ <br />
               iha samprāpyate mokṣo durlabho 'nyatra karhicit //
                <span class="ref">LiP_1,92.55</span></p>
            
            
            <p id="LiP_1.92.56">
               tebhyaścāhaṃ pravakṣyāmi yogaiśvaryamanuttamam <br />
               ātmanaścaiva sāyujyam īpsitaṃ sthānameva ca //
                <span class="ref">LiP_1,92.56</span></p>
            
            
            <p id="LiP_1.92.57">
               kubero 'tra mama kṣetre mayi sarvārpitakriyaḥ <br />
               kṣetrasaṃsevanādeva gaṇeśatvamavāpa ha //
                <span class="ref">LiP_1,92.57</span></p>
            
            
            <p id="LiP_1.92.58">
               saṃvarto bhavitā yaś ca so 'pi bhakto mamaiva tu <br />
               ihaivārādhya māṃ devi siddhiṃ yāsyatyanuttamām //
                <span class="ref">LiP_1,92.58</span></p>
            
            
            <p id="LiP_1.92.59">
               parāśarasutau yogī ṛṣirvyāso mahātapāḥ <br />
               mama bhakto bhaviṣyaś ca vedasaṃsthāpravartakaḥ //
                <span class="ref">LiP_1,92.59</span></p>
            
            
            <p id="LiP_1.92.60">
               raṃsyate so 'pi padmākṣi kṣetre 'sminmunipuṅgavaḥ <br />
               brahmā devarṣibhiḥ sārddhaṃ viṣṇurvāpi divākaraḥ //
                <span class="ref">LiP_1,92.60</span></p>
            
            
            <p id="LiP_1.92.61">
               devarājastathā śakro ye 'pi cānye divaukasaḥ <br />
               upāsate mahātmānaḥ sarve māmiha suvrate //
                <span class="ref">LiP_1,92.61</span></p>
            
            
            <p id="LiP_1.92.62">
               anye 'pi yogino divyāś channarūpā mahātmanaḥ <br />
               ananyamanaso bhūtvā māmihopāsate sadā //
                <span class="ref">LiP_1,92.62</span></p>
            
            
            <p id="LiP_1.92.63">
               viṣayāsaktacitto 'pi tyaktadharmaratirnaraḥ <br />
               iha kṣetre mṛtaḥ so 'pi saṃsāre na punarbhavet //
                <span class="ref">LiP_1,92.63</span></p>
            
            
            <p id="LiP_1.92.64">
               ye punarnirmamā dhīrāḥ sattvasthā vijitendriyāḥ <br />
               vratinaś ca nirārambhāḥ sarve te mayi bhāvitāḥ //
                <span class="ref">LiP_1,92.64</span></p>
            
            
            <p id="LiP_1.92.65">
               devadevaṃ samāsādya dhīmantaḥ saṃgavarjitāḥ <br />
               gatā iha paraṃ mokṣaṃ prasādānmama suvrate //
                <span class="ref">LiP_1,92.65</span></p>
            
            
            <p id="LiP_1.92.66">
               janmāntarasahasreṣu yaṃ na yogī samāpnuyāt <br />
               tamihaiva paraṃ mokṣaṃ prasādānmama suvrate //
                <span class="ref">LiP_1,92.66</span></p>
            
            
            <p id="LiP_1.92.67">
               goprekṣakam idaṃ kṣetraṃ brahmaṇā sthāpitaṃ purā <br />
               kailāsabhavanaṃ cātra paśya divyaṃ varānane //
                <span class="ref">LiP_1,92.67</span></p>
            
            
            <p id="LiP_1.92.68">
               goprekṣakam athāgamya dṛṣṭvā māmatra mānavaḥ <br />
               na durgatimavāpnoti kalmaṣaiś ca vimucyate //
                <span class="ref">LiP_1,92.68</span></p>
            
            
            <p id="LiP_1.92.69">
               kapilāhradam ityevaṃ tathā vai brahmaṇā kṛtam <br />
               gavāṃ stanyajatoyena tīrthaṃ puṇyatamaṃ mahat //
                <span class="ref">LiP_1,92.69</span></p>
            
            
            <p id="LiP_1.92.70">
               atrāpi svayamevāhaṃ vṛṣadhvaja iti smṛtaḥ <br />
               sānnidhyaṃ kṛtavān devi sadāhaṃ dṛśyate tvayā //
                <span class="ref">LiP_1,92.70</span></p>
            
            
            <p id="LiP_1.92.71">
               bhadratoyaṃ ca paśyeha brahmaṇā ca kṛtaṃ hradam <br />
               sarvairdevairahaṃ devi asmindeśe prasāditaḥ //
                <span class="ref">LiP_1,92.71</span></p>
            
            
            <p id="LiP_1.92.72">
               gacchopaśamam īśeti upaśāntaḥ śivas tathā <br />
               atrāhaṃ brahmaṇānīya sthāpitaḥ parameṣṭhinā //
                <span class="ref">LiP_1,92.72</span></p>
            
            
            <p id="LiP_1.92.73">
               brahmaṇā cāpi saṃgṛhya viṣṇunā sthāpitaḥ punaḥ <br />
               brahmaṇāpi tato viṣṇuḥ proktaḥ saṃvignacetasā //
                <span class="ref">LiP_1,92.73</span></p>
            
            
            <p id="LiP_1.92.74">
               mayānītamidaṃ liṅgaṃ kasmāt sthāpitavān asi <br />
               tamuvāca punar viṣṇur brahmāṇaṃ kupitānanam //
                <span class="ref">LiP_1,92.74</span></p>
            
            
            <p id="LiP_1.92.75">
               rudre deve mamātyantaṃ parā bhaktirmahattarā <br />
               mayaiva sthāpitaṃ liṅgaṃ tava nāmnā bhaviṣyati //
                <span class="ref">LiP_1,92.75</span></p>
            
            
            <p id="LiP_1.92.76">
               hiraṇyagarbha ityevaṃ tato 'trāhaṃ samāsthitaḥ <br />
               dṛṣṭvainamapi deveśaṃ mama lokaṃ vrajennaraḥ //
                <span class="ref">LiP_1,92.76</span></p>
            
            
            <p id="LiP_1.92.77">
               tataḥ punarapi brahmā mama liṅgamidaṃ śubham <br />
               sthāpayāmāsa vidhivad bhaktyā paramayā yutaḥ //
                <span class="ref">LiP_1,92.77</span></p>
            
            
            <p id="LiP_1.92.78">
               svarlīneśvara ityevam atrāhaṃ svayamāgataḥ <br />
               prāṇān iha narastyaktvā na punarjāyate kvacit //
                <span class="ref">LiP_1,92.78</span></p>
            
            
            <p id="LiP_1.92.79">
               ananyā sā gatistasya yogināṃ caiva yā smṛtā <br />
               <span class="note">Vyāghreśvara</span>
               asminnapi mayā deśe daityo daivatakaṇṭakaḥ //
                <span class="ref">LiP_1,92.79</span></p>
            
            
            <p id="LiP_1.92.80">
               vyāghrarūpaṃ samāsthāya nihato darpito balī <br />
               vyāghreśvara iti khyāto nityamatrāhamāsthitaḥ //
                <span class="ref">LiP_1,92.80</span></p>
            
            
            <p id="LiP_1.92.81">
               na punardurgatiṃ yāti dṛṣṭvainaṃ vyāghramīśvaram <br />
               utpalo vidalaścaiva yau daityau brahmaṇā purā //
                <span class="ref">LiP_1,92.81</span></p>
            
            
            <p id="LiP_1.92.82">
               strīvadhyau darpitau dṛṣṭvā tvayaiva nihatau raṇe <br />
               sāvajñaṃ kandukenātra tasyedaṃ dehamāsthitam //
                <span class="ref">LiP_1,92.82</span></p>
            
            
            <p id="LiP_1.92.83">
               ādāvatrāhamāgamya prasthito gaṇapaiḥ saha <br />
               jyeṣṭhasthānamidaṃ tasmād etanme puṇyadarśanam //
                <span class="ref">LiP_1,92.83</span></p>
            
            
            <p id="LiP_1.92.84">
               devaiḥ samantād etāni liṅgāni sthāpitānyataḥ <br />
               dṛṣṭvāpi niyato martyo dehabhede gaṇo bhavet //
                <span class="ref">LiP_1,92.84</span></p>
            
            
            <p id="LiP_1.92.85">
               pitrā te śailarājena purā himavatā svayam <br />
               mama priyahitaṃ sthānaṃ jñātvā liṅgaṃ pratiṣṭhitam //
                <span class="ref">LiP_1,92.85</span></p>
            
            
            <p id="LiP_1.92.86">
               śaileśvaramiti khyātaṃ dṛśyatāmiha cādarāt <br />
               dṛṣṭvaitanmanujo devi na durgatimato vrajet //
                <span class="ref">LiP_1,92.86</span></p>
            
            
            <p id="LiP_1.92.87">
               nadyeṣā varuṇā devi puṇyā pāpapramocanī <br />
               kṣetrametad alaṃkṛtya jāhnavyā saha saṃgatā //
                <span class="ref">LiP_1,92.87</span></p>
            
            
            <p id="LiP_1.92.88">
               sthāpitaṃ brahmaṇā cāpi saṃgame liṅgamuttamam <br />
               saṃgameśvaram ityevaṃ khyātaṃ jagati dṛśyatām //
                <span class="ref">LiP_1,92.88</span></p>
            
            
            <p id="LiP_1.92.89">
               saṃgame devanadyā hi yaḥ snātvā manujaḥ śuciḥ <br />
               arcayet saṃgameśvaraṃ tasya janmabhayaṃ kutaḥ //
                <span class="ref">LiP_1,92.89</span></p>
            
            
            <p id="LiP_1.92.90">
               idaṃ manye mahākṣetraṃ nivāso yogināṃ param <br />
               kṣetramadhye ca yatrāhaṃ svayaṃ bhūtvāgramāsthitaḥ //
                <span class="ref">LiP_1,92.90</span></p>
            
            
            <p id="LiP_1.92.91">
               madhyameśvaramityevaṃ khyātaḥ sarvasurāsuraiḥ <br />
               siddhānāṃ sthānametaddhi madīyavratadhāriṇām //
                <span class="ref">LiP_1,92.91</span></p>
            
            
            <p id="LiP_1.92.92">
               yogināṃ mokṣalipsūnāṃ jñānayogaratātmanām <br />
               dṛṣṭvainaṃ madhyameśānaṃ janma prati na śocati //
                <span class="ref">LiP_1,92.92</span></p>
            
            
            <p id="LiP_1.92.93">
               sthāpitaṃ liṅgametattu śukreṇa bhṛgusūnunā <br />
               nāmnā śukreśvaraṃ nāma sarvasiddhāmarārcitam //
                <span class="ref">LiP_1,92.93</span></p>
            
            
            <p id="LiP_1.92.94">
               dṛṣṭvainaṃ niyataḥ sadyo mucyate sarvakilbiṣaiḥ <br />
               mṛtaś ca na punarjantuḥ saṃsārī tu bhavennaraḥ //
                <span class="ref">LiP_1,92.94</span></p>
            
            
            <p id="LiP_1.92.95">
               purā jambūkarūpeṇa asuro devakaṇṭakaḥ <br />
               brahmaṇo hi varaṃ labdhvā gomāyurbandhaśaṅkitaḥ //
                <span class="ref">LiP_1,92.95</span></p>
            
            
            <p id="LiP_1.92.96">
               nihato himavatputri jambūkeśastato hyaham <br />
               adyāpi jagati khyātaṃ surāsuranamaskṛtam //
                <span class="ref">LiP_1,92.96</span></p>
            
            
            <p id="LiP_1.92.97">
               dṛṣṭvainamapi deveśaṃ sarvānkāmānavāpnuyāt <br />
               grahaiḥ śukrapurogaiś ca etāni sthāpitāni ha //
                <span class="ref">LiP_1,92.97</span></p>
            
            
            <p id="LiP_1.92.98">
               paśya puṇyāni liṅgāni sarvakāmapradāni tu <br />
               evametāni puṇyāni mannivāsāni pārvati //
                <span class="ref">LiP_1,92.98</span></p>
            
            
            <p id="LiP_1.92.99">
               kathitāni mama kṣetre guhyaṃ cānyadidaṃ śṛṇu <br />
               catuḥkrośaṃ caturdikṣu kṣetrametatprakīrtitam //
                <span class="ref">LiP_1,92.99</span></p>
            
            
            <p id="LiP_1.92.100">
               yojanaṃ viddhi cārvaṅgi mṛtyukāle 'mṛtapradam <br />
               mahālayagiristhaṃ māṃ kedāre ca vyavasthitam //
                <span class="ref">LiP_1,92.100</span></p>
            
            
            <p id="LiP_1.92.101">
               gaṇatvaṃ labhate dṛṣṭvā hy asminmokṣo hyavāpyate <br />
               gāṇapatyaṃ labhedyasmād yataḥ sā muktiruttamā //
                <span class="ref">LiP_1,92.101</span></p>
            
            
            <p id="LiP_1.92.102">
               tato mahālayāt tasmāt kedārānmadhyamādapi <br />
               smṛtaṃ puṇyatamaṃ kṣetram avimuktaṃ varānane //
                <span class="ref">LiP_1,92.102</span></p>
            
            
            <p id="LiP_1.92.103">
               kedāraṃ madhyamaṃ kṣetraṃ sthānaṃ caiva mahālayam <br />
               mama puṇyāni bhūrloke tebhyaḥ śreṣṭhatamaṃ tvidam //
                <span class="ref">LiP_1,92.103</span></p>
            
            
            <p id="LiP_1.92.104">
               yataḥ sṛṣṭāstvime lokās tataḥ kṣetramidaṃ śubham <br />
               kadācinna mayā muktam avimuktaṃ tato 'bhavat //
                <span class="ref">LiP_1,92.104</span></p>
            
            
            <p id="LiP_1.92.105">
               avimukteśvaraṃ liṅgaṃ mama dṛṣṭveha mānavaḥ <br />
               sadyaḥ pāpavinirmuktaḥ paśupāśairvimucyate //
                <span class="ref">LiP_1,92.105</span></p>
            
            
            <p id="LiP_1.92.106">
               śaileśaṃ saṃgameśaṃ ca svarlīnaṃ madhyameśvaram <br />
               hiraṇyagarbham īśānaṃ goprekṣaṃ vṛṣabhadhvajam //
                <span class="ref">LiP_1,92.106</span></p>
            
            
            <p id="LiP_1.92.107">
               upaśāntaṃ śivaṃ caiva jyeṣṭhasthānanivāsinam <br />
               śukreśvaraṃ ca vikhyātaṃ vyāghreśaṃ jambukeśvaram //
                <span class="ref">LiP_1,92.107</span></p>
            
            
            <p id="LiP_1.92.108">
               dṛṣṭvā na jāyate martyaḥ saṃsāre duḥkhasāgare <br />
               sūta uvāca
               evam uktvā mahādevo diśaḥ sarvā vyalokayat //
                <span class="ref">LiP_1,92.108</span></p>
            
            
            <p id="LiP_1.92.109">
               vilokya saṃsthite paścād devadeve maheśvare <br />
               akasmādabhavatsarvaḥ sa deśojjvalito yathā //
                <span class="ref">LiP_1,92.109</span></p>
            
            
            <p id="LiP_1.92.110">
               tataḥ pāśupatāḥ siddhā bhasmābhyaṅgasitaprabhāḥ <br />
               māheśvarā mahātmānas tathā vai niyatavratāḥ //
                <span class="ref">LiP_1,92.110</span></p>
            
            
            <p id="LiP_1.92.111">
               bahavaḥ śataśo 'bhyetya namaścakrurmaheśvaram <br />
               punarnirīkṣya yogeśaṃ dhyānayogaṃ ca kṛtsnaśaḥ //
                <span class="ref">LiP_1,92.111</span></p>
            
            
            <p id="LiP_1.92.112">
               tasthurātmānamāsthāya līyamānā iveśvare <br />
               sthitānāṃ sa tadā teṣāṃ devadeva umāpatiḥ //
                <span class="ref">LiP_1,92.112</span></p>
            
            
            <p id="LiP_1.92.113">
               sa bibhratparamāṃ mūrtiṃ babhūva puruṣaḥ prabhuḥ <br />
               kṛtsnaṃ jagadihaikasthaṃ kartum anta iva sthitaḥ //
                <span class="ref">LiP_1,92.113</span></p>
            
            
            <p id="LiP_1.92.114">
               tasya tāṃ paramāṃ mūrtim āsthitasya jagatprabhoḥ <br />
               na śaśāka punardraṣṭuṃ hṛṣṭaromā girīndrajā //
                <span class="ref">LiP_1,92.114</span></p>
            
            
            <p id="LiP_1.92.115">
               tatastvadṛṣṭamākāraṃ buddhvā sā prakṛtisthitam <br />
               prakṛtermūrtimāsthāya yogena parameśvarī //
                <span class="ref">LiP_1,92.115</span></p>
            
            
            <p id="LiP_1.92.116">
               taṃ śaśāka punardraṣṭuṃ harasya ca mahātmanaḥ <br />
               tataste layamādhāya yoginaḥ puruṣasya tu //
                <span class="ref">LiP_1,92.116</span></p>
            
            
            <p id="LiP_1.92.117">
               viviśurhṛdayaṃ sarve dagdhasaṃsārabījinaḥ <br />
               pañcākṣarasya vai bījaṃ saṃsmarantaḥ suśobhanam //
                <span class="ref">LiP_1,92.117</span></p>
            
            
            <p id="LiP_1.92.118">
               sarvapāpaharaṃ divyaṃ purā caiva prakāśitam <br />
               nīlalohitamūrtisthaṃ punaścakre vapuḥ śubham //
                <span class="ref">LiP_1,92.118</span></p>
            
            
            <p id="LiP_1.92.119">
               taṃ dṛṣṭvā śailajā prāha hṛṣṭasarvatanūruhā <br />
               stuvatī caraṇau natvā ka ime bhagavanniti //
                <span class="ref">LiP_1,92.119</span></p>
            
            
            <p id="LiP_1.92.120">
               tāmuvāca suraśreṣṭhas tadā devīṃ girīndrajām <br />
               śrībhagavānuvāca
               madīyaṃ vratamāśritya bhaktimadbhir dvijottamaiḥ //
                <span class="ref">LiP_1,92.120</span></p>
            
            
            <p id="LiP_1.92.121">
               yairyairyogā ihābhyastās teṣām ekena janmanā <br />
               kṣetrasyāsya prabhāvena bhaktyā ca mama bhāmini //
                <span class="ref">LiP_1,92.121</span></p>
            
            
            <p id="LiP_1.92.122">
               anugraho mayā hyevaṃ kriyate mūrtitaḥ svayam <br />
               tasmād etan mahat kṣetraṃ brahmādyaiḥ sevitaṃ tathā //
                <span class="ref">LiP_1,92.122</span></p>
            
            
            <p id="LiP_1.92.123">
               śrutimadbhiś ca viprendraiḥ saṃsiddhaiś ca tapasvibhiḥ <br />
               pratimāsaṃ tathāṣṭamyāṃ pratimāsaṃ caturdaśīm //
                <span class="ref">LiP_1,92.123</span></p>
            
            
            <p id="LiP_1.92.124">
               ubhayoḥ pakṣayordevi vārāṇasyāmupāsyate <br />
               śaśibhānūparāge ca kārtikyāṃ ca viśeṣataḥ //
                <span class="ref">LiP_1,92.124</span></p>
            
            
            <p id="LiP_1.92.125">
               sarvaparvasu puṇyeṣu viṣuveṣvayaneṣu ca <br />
               pṛthivyāṃ sarvatīrthāni vārāṇasyāṃ tu jāhnavīm //
                <span class="ref">LiP_1,92.125</span></p>
            
            
            <p id="LiP_1.92.126">
               uttarapravahāṃ puṇyāṃ mama mauliviniḥsṛtām <br />
               pituste girirājasya śubhāṃ himavataḥ sutām //
                <span class="ref">LiP_1,92.126</span></p>
            
            
            <p id="LiP_1.92.127">
               puṇyasthānasthitāṃ puṇyāṃ puṇyadikpravahāṃ sadā <br />
               bhajante sarvato 'bhyetya ye tāñchṛṇu varānane //
                <span class="ref">LiP_1,92.127</span></p>
            
            
            <p id="LiP_1.92.128">
               saṃnihatya kurukṣetraṃ sārdhaṃ tīrthaśatais tathā <br />
               puṣkaraṃ nimiṣaṃ caiva prayāgaṃ ca pṛthūdakam //
                <span class="ref">LiP_1,92.128</span></p>
            
            
            <p id="LiP_1.92.129">
               drumakṣetraṃ kurukṣetraṃ naimiṣaṃ tīrthasaṃyutam <br />
               kṣetrāṇi sarvato devi devatā ṛṣayas tathā //
                <span class="ref">LiP_1,92.129</span></p>
            
            
            <p id="LiP_1.92.130">
               saṃdhyā ca ṛtavaścaiva sarvā nadyaḥ sarāṃsi ca <br />
               samudrāḥ sapta caivātra devatīrthāni kṛtsnaśaḥ //
                <span class="ref">LiP_1,92.130</span></p>
            
            
            <p id="LiP_1.92.131">
               bhāgīrathīṃ sameṣyanti sarvaparvasu suvrate <br />
               avimukteśvaraṃ dṛṣṭvā dṛṣṭvā caiva triviṣṭapam //
                <span class="ref">LiP_1,92.131</span></p>
            
            
            <p id="LiP_1.92.132">
               kālabhairavamāsādya dhūtapāpāni sarvaśaḥ <br />
               bhavanti hi sureśāni sarvaparvasu parvasu //
                <span class="ref">LiP_1,92.132</span></p>
            
            
            <p id="LiP_1.92.133">
               pṛthivyāṃ yāni puṇyāni mahāntyāyatanāni ca <br />
               praviśanti sadābhyetya puṇyaṃ parvasu parvasu <br />
               avimuktaṃ kṣetravaraṃ mahāpāpanibarhaṇam //
                <span class="ref">LiP_1,92.133</span></p>
            
            
            <p id="LiP_1.92.134">
               kedāre caiva yalliṅgaṃ yacca liṅgaṃ mahālaye //
                <span class="ref">LiP_1,92.134</span></p>
            
            
            <p id="LiP_1.92.135">
               madhyameśvarasaṃjñaṃ ca tathā pāśupateśvaram <br />
               śaṅkukarṇeśvaraṃ caiva gokarṇau ca tathā hyubhau //
                <span class="ref">LiP_1,92.135</span></p>
            
            
            <p id="LiP_1.92.136">
               drumacaṇḍeśvaraṃ nāma bhadreśvaram anuttamam <br />
               sthāneśvaraṃ tathaikāgraṃ kāleśvaram ajeśvaram //
                <span class="ref">LiP_1,92.136</span></p>
            
            
            <p id="LiP_1.92.137">
               bhairaveśvaram īśānaṃ tathauṃkārakasaṃjñitam <br />
               amareśaṃ mahākālaṃ jyotiṣaṃ bhasmagātrakam //
                <span class="ref">LiP_1,92.137</span></p>
            
            
            <p id="LiP_1.92.138">
               yāni cānyāni puṇyāni sthānāni mama bhūtale <br />
               aṣṭaṣaṣṭisamākhyāni rūḍhānyanyāni kṛtsnaśaḥ //
                <span class="ref">LiP_1,92.138</span></p>
            
            
            <p id="LiP_1.92.139">
               tāni sarvāṇyaśeṣāṇi vārāṇasyāṃ viśanti mām <br />
               sarvaparvasu puṇyeṣu guhyaṃ caitadudāhṛtam //
                <span class="ref">LiP_1,92.139</span></p>
            
            
            <p id="LiP_1.92.140">
               teneha labhate jantur mṛto divyāmṛtaṃ padam <br />
               snātasya caiva gaṅgāyāṃ dṛṣṭena ca mayā śubhe //
                <span class="ref">LiP_1,92.140</span></p>
            
            
            <p id="LiP_1.92.141">
               sarvayajñaphalaistulyam iṣṭaiḥ śatasahasraśaḥ <br />
               sadya eva samāpnoti kiṃ tataḥ paramādbhutam //
                <span class="ref">LiP_1,92.141</span></p>
            
            
            <p id="LiP_1.92.142">
               sarvāyatanamukhyāni divi bhūmau giriṣv api <br />
               parātparataraṃ devī budhyasveti mayoditam //
                <span class="ref">LiP_1,92.142</span></p>
            
            
            <p id="LiP_1.92.143">
               aviśabdena pāpastu vedoktaḥ kathyate dvijaiḥ <br />
               tena muktaṃ mayā juṣṭam avimuktam ata ucyate //
                <span class="ref">LiP_1,92.143</span></p>
            
            
            <p id="LiP_1.92.144">
               ityuktvā bhagavān rudraḥ sarvalokamaheśvaraḥ <br />
               sudṛṣṭaṃ kuru deveśi avimuktaṃ gṛhaṃ mama //
                <span class="ref">LiP_1,92.144</span></p>
            <span class="note">śrīśaila</span>
            
            <p id="LiP_1.92.145">
               ityuktvā bhagavān devas tayā sārdham umāpatiḥ <br />
               darśayāmāsa bhagavān śrīparvatamanuttamam //
                <span class="ref">LiP_1,92.145</span></p>
            
            
            <p id="LiP_1.92.146">
               avimukteśvare nityam avasacca sadā tayā <br />
               sarvagatvācca sarvatvāt sarvātmā sadasanmayaḥ //
                <span class="ref">LiP_1,92.146</span></p>
            
            
            <p id="LiP_1.92.147">
               śrīparvatamanuprāpya devyā deveśvaro haraḥ <br />
               kṣetrāṇi darśayāmāsa sarvabhūtapatirbhavaḥ //
                <span class="ref">LiP_1,92.147</span></p>
            
            
            <p id="LiP_1.92.148">
               kuṇḍīprabhaṃ ca paramaṃ divyaṃ vaiśravaṇeśvaram <br />
               āśāliṅgaṃ ca deveśaṃ divyaṃ yacca bileśvaram //
                <span class="ref">LiP_1,92.148</span></p>
            
            
            <p id="LiP_1.92.149">
               rāmeśvaraṃ ca paramaṃ viṣṇunā yatpratiṣṭhitam <br />
               dakṣiṇadvārapārśve tu kuṇḍaleśvaramīśvaram //
                <span class="ref">LiP_1,92.149</span></p>
            
            
            <p id="LiP_1.92.150">
               pūrvadvārasamīpasthaṃ tripurāntakamuttamam <br />
               vivṛddhaṃ giriṇā sārdhaṃ devadevanamaskṛtam //
                <span class="ref">LiP_1,92.150</span></p>
            
            
            <p id="LiP_1.92.151">
               madhyameśvaramityuktaṃ triṣu lokeṣu viśrutam <br />
               amareśvaraṃ ca varadaṃ devaiḥ pūrvaṃ pratiṣṭhitam //
                <span class="ref">LiP_1,92.151</span></p>
            
            
            <p id="LiP_1.92.152">
               gocarmeśvaram īśānaṃ tathendreśvaram adbhutam <br />
               karmeśvaraṃ ca vipulaṃ kāryārthaṃ brahmaṇā kṛtam //
                <span class="ref">LiP_1,92.152</span></p>
            
            
            <p id="LiP_1.92.153">
               śrīmatsiddhavaṭaṃ caiva sadāvāso mamāvyaye <br />
               ajena nirmitaṃ divyaṃ sākṣādajabilaṃ śubham //
                <span class="ref">LiP_1,92.153</span></p>
            
            
            <p id="LiP_1.92.154">
               tatraiva pāduke divye madīye ca bileśvare <br />
               tatra śṛṅgāṭakākāraṃ śṛṅgāṭācalamadhyame //
                <span class="ref">LiP_1,92.154</span></p>
            
            
            <p id="LiP_1.92.155">
               śṛṅgāṭakeśvaraṃ nāma śrīdevyā tu pratiṣṭhitam <br />
               mallikārjunakaṃ caiva mama vāsamidaṃ śubham //
                <span class="ref">LiP_1,92.155</span></p>
            
            
            <p id="LiP_1.92.156">
               rajeśvaraṃ ca paryāye rajasā supratiṣṭhitam <br />
               gajeśvaraṃ ca vaiśākhaṃ kapoteśvaramavyayam //
                <span class="ref">LiP_1,92.156</span></p>
            
            
            <p id="LiP_1.92.157">
               koṭīśvaraṃ mahātīrthaṃ rudrakoṭigaṇaiḥ purā <br />
               sevitaṃ devi paśyādya sarvasmādadhikaṃ śubham //
                <span class="ref">LiP_1,92.157</span></p>
            
            
            <p id="LiP_1.92.158">
               dvidevakulasaṃjñaṃ ca brahmaṇā dakṣiṇe śubham <br />
               uttare sthāpitaṃ caiva viṣṇunā caiva śailajam //
                <span class="ref">LiP_1,92.158</span></p>
            
            
            <p id="LiP_1.92.159">
               mahāpramāṇaliṅgaṃ ca mayā pūrvaṃ pratiṣṭhitam <br />
               paścime parvate paśya brahmeśvaramaleśvaram //
                <span class="ref">LiP_1,92.159</span></p>
            
            
            <p id="LiP_1.92.160">
               alaṃkṛtaṃ tvayā brahman purastān munibhiḥ saha <br />
               ityuktvā tadgṛhe tiṣṭhad alaṃgṛhamiti smṛtam //
                <span class="ref">LiP_1,92.160</span></p>
            
            
            <p id="LiP_1.92.161">
               tatrāpi tīrthaṃ tīrthajñe vyomaliṅgaṃ ca paśya me <br />
               kadambeśvaram etaddhi skandenaiva pratiṣṭhitam //
                <span class="ref">LiP_1,92.161</span></p>
            
            
            <p id="LiP_1.92.162">
               gomaṇḍaleśvaraṃ caiva nandādyaiḥ supratiṣṭhitam <br />
               devaiḥ sarvaistu śakrādyaiḥ sthāpitāni varānane //
                <span class="ref">LiP_1,92.162</span></p>
            
            
            <p id="LiP_1.92.163">
               śrīmaddevahradaprānte sthānānīmāni paśya me <br />
               tathā hārapure devi tava hāre nipātite //
                <span class="ref">LiP_1,92.163</span></p>
            
            
            <p id="LiP_1.92.164">
               tvayā hitāya jagatāṃ hārakuṇḍamidaṃ kṛtam <br />
               śivarudrapure caiva tatkāyopari suvrate //
                <span class="ref">LiP_1,92.164</span></p>
            
            
            <p id="LiP_1.92.165">
               tatra pitrā suśailena sthāpitaṃ tvacaleśvaram <br />
               alaṃkṛtaṃ mayā brahma purastān munibhiḥ saha //
                <span class="ref">LiP_1,92.165</span></p>
            
            
            <p id="LiP_1.92.166">
               caṇḍikeśvarakaṃ devi caṇḍikeśā tavātmajā <br />
               caṇḍikānirmitaṃ sthānam aṃbikātīrtham uttamam //
                <span class="ref">LiP_1,92.166</span></p>
            
            
            <p id="LiP_1.92.167">
               rucikeśvarakaṃ caiva dhāraiṣā kapilā śubhā <br />
               eteṣu devi sthāneṣu tīrtheṣu vividheṣu ca //
                <span class="ref">LiP_1,92.167</span></p>
            
            
            <p id="LiP_1.92.168">
               pūjayenmāṃ sadā bhaktyā mayā sārdhaṃ hi modate <br />
               śrīśaile saṃtyajed dehaṃ brāhmaṇo dagdhakilbiṣaḥ //
                <span class="ref">LiP_1,92.168</span></p>
            
            
            <p id="LiP_1.92.169">
               mucyate nātra saṃdeho hy avimukte yathā śubham <br />
               mahāsnānaṃ ca yaḥ kuryād ghṛtena vidhinaiva tu //
                <span class="ref">LiP_1,92.169</span></p>
            
            
            <p id="LiP_1.92.170">
               sa yāti mama sāyujyaṃ sthāneṣveteṣu suvrate <br />
               snānaṃ palaśataṃ jñeyam abhyaṅgaṃ pañcaviṃśati //
                <span class="ref">LiP_1,92.170</span></p>
            
            
            <p id="LiP_1.92.171">
               palānāṃ dve sahasre tu mahāsnānaṃ prakīrtitam <br />
               snāpya liṅgaṃ madīyaṃ tu gavyenaiva ghṛtena ca //
                <span class="ref">LiP_1,92.171</span></p>
            
            
            <p id="LiP_1.92.172">
               viśodhya sarvadravyaistu vāribhir abhiṣiñcati <br />
               saṃmārjya śatayajñānāṃ snānena prayutaṃ tathā //
                <span class="ref">LiP_1,92.172</span></p>
            
            
            <p id="LiP_1.92.173">
               pūjayā śatasāhasram anantaṃ gītavādinām <br />
               mahāsnāne prasaktaṃ tu snānamaṣṭaguṇaṃ smṛtam //
                <span class="ref">LiP_1,92.173</span></p>
            
            
            <p id="LiP_1.92.174">
               jalena kevalenaiva gandhatoyena bhaktitaḥ <br />
               anulepanaṃ tu tat sarvaṃ pañcaviṃśatpalena vai //
                <span class="ref">LiP_1,92.174</span></p>
            
            
            <p id="LiP_1.92.175">
               śamīpuṣpaṃ ca vidhinā bilvapatraṃ ca paṅkajam <br />
               anyānyapi ca puṣpāṇi bilvapatraṃ na saṃtyajet //
                <span class="ref">LiP_1,92.175</span></p>
            
            
            <p id="LiP_1.92.176">
               caturdroṇair mahādevam aṣṭadroṇairathāpi vā <br />
               daśadroṇais tu naivedyam aṣṭadroṇairathāpi vā //
                <span class="ref">LiP_1,92.176</span></p>
            
            
            <p id="LiP_1.92.177">
               śatadroṇasamaṃ puṇyam āḍhake 'pi vidhīyate <br />
               vittahīnasya viprasya nātra kāryā vicāraṇā //
                <span class="ref">LiP_1,92.177</span></p>
            
            
            <p id="LiP_1.92.178">
               bherīmṛdaṅgamurajatimirāpaṭahādibhiḥ <br />
               vāditrairvividhaiścānyair ninādairvividhairapi //
                <span class="ref">LiP_1,92.178</span></p>
            
            
            <p id="LiP_1.92.179">
               jāgaraṃ kārayedyastu prārthayecca yathākramam <br />
               sa bhṛtyaputradāraiś ca tathā saṃbandhibāndhavaiḥ //
                <span class="ref">LiP_1,92.179</span></p>
            
            
            <p id="LiP_1.92.180">
               sārdhaṃ pradakṣiṇaṃ kṛtvā prārthayelliṅgam uttamam <br />
               dravyahīnaṃ kriyāhīnaṃ śraddhāhīnaṃ sureśvara //
                <span class="ref">LiP_1,92.180</span></p>
            
            
            <p id="LiP_1.92.181">
               kṛtaṃ vā na kṛtaṃ vāpi kṣantumarhasi śaṅkara <br />
               ityuktvā vai japedrudraṃ tvaritaṃ śāntimeva ca //
                <span class="ref">LiP_1,92.181</span></p>
            
            
            <p id="LiP_1.92.182">
               japitvaivaṃ mahābījaṃ tathā pañcākṣarasya vai <br />
               sa evaṃ sarvatīrtheṣu sarvayajñeṣu yatphalam //
                <span class="ref">LiP_1,92.182</span></p>
            
            
            <p id="LiP_1.92.183">
               tatphalaṃ samavāpnoti vārāṇasyāṃ yathā mṛtaḥ <br />
               tathaiva mama sāyujyaṃ labhate nātra saṃśayaḥ //
                <span class="ref">LiP_1,92.183</span></p>
            
            
            <p id="LiP_1.92.184">
               matpriyārthamidaṃ kāryaṃ madbhaktairvidhipūrvakam <br />
               ye na kurvanti te bhaktā na bhavanti na saṃśayaḥ //
                <span class="ref">LiP_1,92.184</span></p>
            
            sūta uvāca
            
            <p id="LiP_1.92.185">
               niśamya vacanaṃ devī gatvā vārāṇasīṃ purīm <br />
               avimukteśvaraṃ liṅgaṃ payasā ca ghṛtena ca //
                <span class="ref">LiP_1,92.185</span></p>
            
            
            <p id="LiP_1.92.186">
               arcayāmāsa deveśaṃ rudraṃ bhuvananāyakam <br />
               avimukte ca tapasā mandarasya mahātmanaḥ //
                <span class="ref">LiP_1,92.186</span></p>
            
            
            <p id="LiP_1.92.187">
               kalpayāmāsa vai kṣetraṃ mandare cārukandare <br />
               tatrāndhakaṃ mahādaityaṃ hiraṇyākṣasutaṃ prabhuḥ //
                <span class="ref">LiP_1,92.187</span></p>
            
            
            <p id="LiP_1.92.188">
               anugṛhya gaṇatvaṃ ca prāpayāmāsa līlayā <br />
               etadvaḥ kathitaṃ sarvaṃ kathāsarvasvamādarāt //
                <span class="ref">LiP_1,92.188</span></p>
            
            
            <p id="LiP_1.92.189">
               yaḥ paṭhecchṛṇuyādvāpi kṣetramāhātmyamuttamam <br />
               sarvakṣetreṣu yatpuṇyaṃ tatsarvaṃ sahasā labhet //
                <span class="ref">LiP_1,92.189</span></p>
            
            
            <p id="LiP_1.92.190">
               śrāvayedvā dvijānsarvān kṛtaśaucān jitendriyān <br />
               sa eva sarvayajñasya phalaṃ prāpnoti mānavaḥ //
                <span class="ref">LiP_1,92.190</span></p>
            
            
            <p>iti śrīliṅgamahāpurāṇe pūrvabhāge vārāṇasīśrīśailamāhātmyakathanaṃ nāma dvinavatitamo
               'dhyāyaḥ</p>
            
            </div>
         
         <div id="d1e114483">
            ṛṣaya ūcuḥ
            
            <p id="LiP_1.93.1">
               andhako nāma daityendro mandare cārukandare <br />
               damitastu kathaṃ lebhe gāṇapatyaṃ maheśvarāt //
                <span class="ref">LiP_1,93.1</span></p>
            
            
            <p id="LiP_1.93.2">
               vaktumarhasi cāsmākaṃ yathāvṛttaṃ yathāśrutam <br />
               sūta uvāca
               andhakānugrahaṃ caiva mandare śoṣaṇaṃ tathā //
                <span class="ref">LiP_1,93.2</span></p>
            
            
            <p id="LiP_1.93.3">
               varalābhamaśeṣaṃ ca pravadāmi samāsataḥ <br />
               hiraṇyākṣasya tanayo hiraṇyanayanopamaḥ //
                <span class="ref">LiP_1,93.3</span></p>
            
            
            <p id="LiP_1.93.4">
               purāndhaka iti khyātas tapasā labdhavikramaḥ <br />
               prasādādbrahmaṇaḥ sākṣād avadhyatvamavāpya ca //
                <span class="ref">LiP_1,93.4</span></p>
            
            
            <p id="LiP_1.93.5">
               trailokyamakhilaṃ bhuktvā jitvā cendrapuraṃ purā <br />
               līlayā cāprayatnena trāsayāmāsa vāsavam //
                <span class="ref">LiP_1,93.5</span></p>
            
            
            <p id="LiP_1.93.6">
               bādhitāstāḍitā baddhāḥ pātitāstena te surāḥ <br />
               viviśurmandaraṃ bhītā nārāyaṇapurogamāḥ //
                <span class="ref">LiP_1,93.6</span></p>
            
            
            <p id="LiP_1.93.7">
               evaṃ saṃpīḍya vai devān andhako 'pi mahāsuraḥ <br />
               yadṛcchayā giriṃ prāpto mandaraṃ cārukandaram //
                <span class="ref">LiP_1,93.7</span></p>
            
            
            <p id="LiP_1.93.8">
               tataste samastāḥ surendrāḥ sasādhyāḥ sureśaṃ maheśaṃ puretyāhurevam <br />
               drutaṃ cālpavīryaprabhinnāṅgabhinnā vayaṃ daityarājasya śastrairnikṛttāḥ //
                <span class="ref">LiP_1,93.8</span></p>
            
            
            <p id="LiP_1.93.9">
               itīdamakhilaṃ śrutvā daityāgamam anaupamam <br />
               gaṇeśvaraiś ca bhagavān andhakābhimukhaṃ yayau //
                <span class="ref">LiP_1,93.9</span></p>
            
            tatrendrapadmodbhavaviṣṇumukhyāḥ sureśvarā vipravarāś ca sarve /*
            
            <p id="LiP_1.93.10">
               jayeti vācā bhagavantam ūcuḥ kirīṭabaddhāñjalayaḥ samantāt //
                <span class="ref">LiP_1,93.10</span></p>
            
            <p id="LiP_1.93.11">
               athāśeṣāsurāṃstasya koṭikoṭiśatais tataḥ <br />
               bhasmīkṛtya mahādevo nirbibhedāndhakaṃ tadā //
                <span class="ref">LiP_1,93.11</span></p>
            
            
            <p id="LiP_1.93.12">
               śūlena śūlinā protaṃ dagdhakalmaṣakañcukam <br />
               dṛṣṭvāndhakaṃ nanādeśaṃ praṇamya sa pitāmahaḥ //
                <span class="ref">LiP_1,93.12</span></p>
            
            
            <p id="LiP_1.93.13">
               tannādaśravaṇānnedur devā devaṃ praṇamya tam <br />
               nanṛturmunayaḥ sarve mumudurgaṇapuṅgavāḥ //
                <span class="ref">LiP_1,93.13</span></p>
            
            
            <p id="LiP_1.93.14">
               sasṛjuḥ puṣpavarṣāṇi devāḥ śaṃbhostadopari <br />
               trailokyamakhilaṃ harṣān nananda ca nanāda ca //
                <span class="ref">LiP_1,93.14</span></p>
            
            
            <p id="LiP_1.93.15">
               dagdho 'gninā ca śūlena protaḥ preta ivāndhakaḥ <br />
               sāttvikaṃ bhāvamāsthāya cintayāmāsa cetasā //
                <span class="ref">LiP_1,93.15</span></p>
            
            
            <p id="LiP_1.93.16">
               janmāntare 'pi devena dagdho yasmācchivena vai <br />
               ārādhito mayā śaṃbhuḥ purā sākṣānmaheśvaraḥ //
                <span class="ref">LiP_1,93.16</span></p>
            
            
            <p id="LiP_1.93.17">
               tasmādetanmayā labdham anyathā nopapadyate <br />
               yaḥ smarenmanasā rudraṃ prāṇānte sakṛdeva vā //
                <span class="ref">LiP_1,93.17</span></p>
            
            
            <p id="LiP_1.93.18">
               sa yāti śivasāyujyaṃ kiṃ punarbahuśaḥ smaran <br />
               brahmā ca bhagavānviṣṇuḥ sarve devāḥ savāsavāḥ //
                <span class="ref">LiP_1,93.18</span></p>
            
            
            <p id="LiP_1.93.19">
               śaraṇaṃ prāpya tiṣṭhanti tameva śaraṇaṃ vrajet <br />
               evaṃ saṃcintya tuṣṭātmā so 'ndhakaś cāndhakārdanam //
                <span class="ref">LiP_1,93.19</span></p>
            
            
            <p id="LiP_1.93.20">
               sagaṇaṃ śivamīśānam astuvatpuṇyagauravāt <br />
               prārthitastena bhagavān paramārtiharo haraḥ //
                <span class="ref">LiP_1,93.20</span></p>
            
            
            <p id="LiP_1.93.21">
               hiraṇyanetratanayaṃ śūlāgrasthaṃ sureśvaraḥ <br />
               provāca dānavaṃ prekṣya ghṛṇayā nīlalohitaḥ //
                <span class="ref">LiP_1,93.21</span></p>
            
            
            <p id="LiP_1.93.22">
               tuṣṭo 'smi vatsa bhadraṃ te kāmaṃ kiṃ karavāṇi te <br />
               varānvaraya daityendra varado 'haṃ tavāndhaka //
                <span class="ref">LiP_1,93.22</span></p>
            
            
            <p id="LiP_1.93.23">
               śrutvā vākyaṃ tadā śaṃbhor hiraṇyanayanātmajaḥ <br />
               harṣagadgadayā vācā provācedaṃ maheśvaram //
                <span class="ref">LiP_1,93.23</span></p>
            
            
            <p id="LiP_1.93.24">
               bhagavandevadeveśa bhaktārtihara śaṅkara <br />
               tvayi bhaktiḥ prasīdeśa yadi deyo varaś ca me //
                <span class="ref">LiP_1,93.24</span></p>
            
            
            <p id="LiP_1.93.25">
               śrutvā bhavo 'pi vacanam andhakasya mahātmanaḥ <br />
               pradadau durlabhāṃ śraddhāṃ daityendrāya mahādyutiḥ //
                <span class="ref">LiP_1,93.25</span></p>
            
            
            <p id="LiP_1.93.26">
               gāṇapatyaṃ ca daityāya pradadau cāvaropya tam <br />
               praṇemustaṃ surendrādyā gāṇapatye pratiṣṭhitam //
                <span class="ref">LiP_1,93.26</span></p>
            
            
            <p>iti śrīliṅgamahāpurāṇe pūrvabhāge andhakagāṇapatyātmako nāma trinavatitamo 'dhyāyaḥ</p>
            
            </div>
         
         <div id="d1e114976">
            
            ṛṣaya ūcuḥ
            
            <p id="LiP_1.94.1">
               kathamasya pitā daityo hiraṇyākṣaḥ sudāruṇaḥ <br />
               viṣṇunā sūdito viṣṇur vārāhatvaṃ kathaṃ gataḥ //
                <span class="ref">LiP_1,94.1</span></p>
            
            
            <p id="LiP_1.94.2">
               tasya śṛṅgaṃ maheśasya bhūṣaṇatvaṃ kathaṃ gatam <br />
               etatsarvaṃ viśeṣeṇa sūta vaktumihārhasi //
                <span class="ref">LiP_1,94.2</span></p>
            
            sūta uvāca
            
            <p id="LiP_1.94.3">
               hiraṇyakaśiporbhrātā hiraṇyākṣa iti smṛtaḥ <br />
               purāndhakāsureśasya pitā kālāntakopamaḥ //
                <span class="ref">LiP_1,94.3</span></p>
            
            
            <p id="LiP_1.94.4">
               devāñjitvātha daityendro baddhvā ca dharaṇīmimām <br />
               nītvā rasātalaṃ cakre vandīm indīvaraprabhām //
                <span class="ref">LiP_1,94.4</span></p>
            
            
            <p id="LiP_1.94.5">
               tataḥ sabrahmakā devāḥ parimlānamukhaśriyaḥ <br />
               bādhitāstāḍitā baddhvā hiraṇyākṣeṇa tena vai //
                <span class="ref">LiP_1,94.5</span></p>
            
            
            <p id="LiP_1.94.6">
               balinā daityamukhyena krūreṇa sudurātmanā <br />
               praṇamya śirasā viṣṇuṃ daityakoṭivimardanam //
                <span class="ref">LiP_1,94.6</span></p>
            
            
            <p id="LiP_1.94.7">
               sarve vijñāpayāmāsur dharaṇībandhanaṃ hareḥ <br />
               śrutvaitadbhagavān viṣṇur dharaṇībandhanaṃ hariḥ //
                <span class="ref">LiP_1,94.7</span></p>
            
            
            <p id="LiP_1.94.8">
               bhūtvā yajñavarāho 'sau yathā liṅgodbhave tathā <br />
               daityaiś ca sārdhaṃ daityendraṃ hiraṇyākṣaṃ mahābalam //
                <span class="ref">LiP_1,94.8</span></p>
            
            
            <p id="LiP_1.94.9">
               daṃṣṭrāgrakoṭyā hatvainaṃ reje daityāntakṛtprabhuḥ <br />
               kalpādiṣu yathāpūrvaṃ praviśya ca rasātalam //
                <span class="ref">LiP_1,94.9</span></p>
            
            
            <p id="LiP_1.94.10">
               ānīya vasudhāṃ devīm aṅkasthāmakarodbahiḥ <br />
               tatas tuṣṭāva deveśaṃ devadevaḥ pitāmahaḥ //
                <span class="ref">LiP_1,94.10</span></p>
            
            
            <p id="LiP_1.94.11">
               śakrādyaiḥ sahito bhūtvā harṣagadgadayā girā <br />
               śāśvatāya varāhāya daṃṣṭriṇe daṇḍine namaḥ //
                <span class="ref">LiP_1,94.11</span></p>
            
            
            <p id="LiP_1.94.12">
               nārāyaṇāya sarvāya brahmaṇe paramātmane <br />
               kartre dhartre dharāyāstu hartre devāriṇāṃ svayam <br />
               kartre netre surendrāṇāṃ śāstre ca sakalasya ca //
                <span class="ref">LiP_1,94.12</span></p>
            
            
            <p id="LiP_1.94.13">
               tvamaṣṭamūrtistvamanantamūrtis tvamādidevastvamanantaveditaḥ <br />
               tvayā kṛtaṃ sarvamidaṃ prasīda sureśa lokeśa varāha viṣṇo //
                <span class="ref">LiP_1,94.13</span></p>
            
            
            <p id="LiP_1.94.14">
               tathaikadaṃṣṭrāgramukhāgrakoṭibhāgaikabhāgārdhatamena viṣṇo <br />
               hatāḥ kṣaṇāt kāmada daityamukhyāḥ svadaṃṣṭrakoṭyā saha putrabhṛtyaiḥ //
                <span class="ref">LiP_1,94.14</span></p>
            
            
            <p id="LiP_1.94.15">
               tvayoddhṛtā deva dharā dhareśa dharādharākāra dhṛtāgradaṃṣṭre <br />
               dharādharaiḥ sarvajanaiḥ samudraiḥ surāsuraiḥ sevitacandravaktra //
                <span class="ref">LiP_1,94.15</span></p>
            
            
            <p id="LiP_1.94.16">
               tvayaiva deveśa vibho kṛtaś ca jayaḥ surāṇāmasureśvarāṇām <br />
               aho pradattastu varaḥ prasīda vāgdevatā vārijasaṃbhavāya //
                <span class="ref">LiP_1,94.16</span></p>
            
            tava romṇi sakalāmareśvarānayanadvaye śaśiravī padadvaye /*
            
            <p id="LiP_1.94.17">
               nihitā rasātalagatā vasuṃdharā tava pṛṣṭhataḥ sakalatārakādayaḥ //
                <span class="ref">LiP_1,94.17</span></p>
            
            <p id="LiP_1.94.18">
               jagatāṃ hitāya bhavatā vasuṃdharā bhagavan rasātalapuṭaṃ gatā tadā <br />
               abaloddhṛtā ca bhagavaṃstavaiva sakalaṃ tvayaiva hi dhṛtaṃ jagadguro //
                <span class="ref">LiP_1,94.18</span></p>
            
            
            <p id="LiP_1.94.19">
               iti vākpatirbahuvidhaistavārcanaiḥ praṇipatya viṣṇumamaraiḥ prajāpatiḥ <br />
               vividhānvarān harimukhāttu labdhavān harinābhivārijadehabhṛt svayam //
                <span class="ref">LiP_1,94.19</span></p>
            
            
            <p id="LiP_1.94.20">
               atha tāmuddhṛtāṃ tena dharāṃ devā munīśvarāḥ <br />
               mūrdhnyāropya namaścakruś cakriṇaḥ saṃnidhau tadā //
                <span class="ref">LiP_1,94.20</span></p>
            
            
            <p id="LiP_1.94.21">
               anenaiva varāheṇa coddhṛtāsi varaprade <br />
               kṛṣṇenākliṣṭakāryeṇa śatahastena viṣṇunā //
                <span class="ref">LiP_1,94.21</span></p>
            
            
            <p id="LiP_1.94.22">
               dharaṇi tvaṃ mahābhoge bhūmistvaṃ dhenuravyaye <br />
               lokānāṃ dhāriṇī tvaṃ hi mṛttike hara pātakam //
                <span class="ref">LiP_1,94.22</span></p>
            
            
            <p id="LiP_1.94.23">
               manasā karmaṇā vācā varade vārijekṣaṇe <br />
               tvayā hatena pāpena jīvāmastvatprasādataḥ //
                <span class="ref">LiP_1,94.23</span></p>
            
            
            <p id="LiP_1.94.24">
               ityuktā sā tadā devī dharā devair athābravīt <br />
               varāhadaṃṣṭrābhinnāyāṃ dharāyāṃ mṛttikāṃ dvijāḥ //
                <span class="ref">LiP_1,94.24</span></p>
            
            
            <p id="LiP_1.94.25">
               mantreṇānena yo bibhrat mūrdhni pāpātpramucyate <br />
               āyuṣmān balavān dhanyaḥ putrapautrasamanvitaḥ //
                <span class="ref">LiP_1,94.25</span></p>
            
            
            <p id="LiP_1.94.26">
               kramādbhuvi divaṃ prāpya karmānte modate suraiḥ <br />
               atha deve gate tyaktvā varāhe kṣīrasāgaram //
                <span class="ref">LiP_1,94.26</span></p>
            
            
            <p id="LiP_1.94.27">
               vārāharūpamanaghaṃ cacāla ca dharā punaḥ <br />
               tasya daṃṣṭrābharākrāntā devadevasya dhīmataḥ //
                <span class="ref">LiP_1,94.27</span></p>
            
            
            <p id="LiP_1.94.28">
               yadṛcchayā bhavaḥ paśyan jagāma jagadīśvaraḥ <br />
               daṃṣṭrāṃ jagrāha dṛṣṭvā tāṃ bhūṣaṇārthamathātmanaḥ //
                <span class="ref">LiP_1,94.28</span></p>
            
            
            <p id="LiP_1.94.29">
               dadhāra ca mahādevaḥ kūrcānte vai mahorasi <br />
               devāś ca tuṣṭuvuḥ sendrā devadevasya vaibhavam //
                <span class="ref">LiP_1,94.29</span></p>
            
            
            <p id="LiP_1.94.30">
               dharā pratiṣṭhitā hyevaṃ devadevena līlayā <br />
               bhūtānāṃ saṃplave cāpi viṣṇoścaiva kalevaram //
                <span class="ref">LiP_1,94.30</span></p>
            
            
            <p id="LiP_1.94.31">
               brahmaṇaś ca tathānyeṣāṃ devānāmapi līlayā <br />
               vibhuraṅgavibhāgena bhūṣito na yadi prabhuḥ //
                <span class="ref">LiP_1,94.31</span></p>
            
            
            <p id="LiP_1.94.32">
               kathaṃ vimuktirviprāṇāṃ tasmāddaṃṣṭrī maheśvaraḥ //
                <span class="ref">LiP_1,94.32</span></p>
            
            
            <p>iti śrīliṅgamahāpurāṇe pūrvabhāge varāhaprādurbhāvo nāma caturnavatitamo 'dhyāyaḥ</p>
            
            </div>
         
         <div id="d1e115583">
            
            ṛṣaya ūcuḥ
            
            <p id="LiP_1.95.1">
               nṛsiṃhena hataḥ pūrvaṃ hiraṇyākṣāgrajaḥ śrutam <br />
               kathaṃ niṣūditastena hiraṇyakaśipurvada //
                <span class="ref">LiP_1,95.1</span></p>
            
            sūta uvāca
            <span class="note">Viṣṇu transforms into Nṛsiṃha and kills Hiraṇyakaśipu</span>
            
            <p id="LiP_1.95.2">
               hiraṇyakaśipoḥ putraḥ prahrāda iti viśrutaḥ <br />
               dharmajñaḥ satyasampannas tapasvī cābhavatsudhīḥ //
                <span class="ref">LiP_1,95.2</span></p>
            
            
            <p id="LiP_1.95.3">
               janmaprabhṛti deveśaṃ pūjayāmāsa cāvyayam <br />
               sarvajñaṃ sarvagaṃ viṣṇuṃ sarvadevabhavodbhavam //
                <span class="ref">LiP_1,95.3</span></p>
            
            
            <p id="LiP_1.95.4">
               tamādipuruṣaṃ bhaktyā parabrahmasvarūpiṇam <br />
               brahmaṇo 'dhipatiṃ sṛṣṭisthitisaṃhārakāraṇam //
                <span class="ref">LiP_1,95.4</span></p>
            
            
            <p id="LiP_1.95.5">
               so 'pi viṣṇostathābhūtaṃ dṛṣṭvā putraṃ samāhitam <br />
               namo nārāyaṇāyeti govindeti muhurmuhuḥ //
                <span class="ref">LiP_1,95.5</span></p>
            
            
            <p id="LiP_1.95.6">
               stuvantaṃ prāha devāriḥ pradahanniva pāpadhīḥ <br />
               na māṃ jānāsi durbuddhe sarvadaityāmareśvaram //
                <span class="ref">LiP_1,95.6</span></p>
            
            
            <p id="LiP_1.95.7">
               prahrāda vīra duṣputra dvijadevārtikāraṇam <br />
               ko viṣṇuḥ padmajo vāpi śakraś ca varuṇo 'thavā //
                <span class="ref">LiP_1,95.7</span></p>
            
            
            <p id="LiP_1.95.8">
               vāyuḥ somastatheśānaḥ pāvako mama yaḥ samaḥ <br />
               māmevārcaya bhaktyā ca svalpaṃ nārāyaṇaṃ sadā //
                <span class="ref">LiP_1,95.8</span></p>
            
            
            <p id="LiP_1.95.9">
               prahrāda jīvite vāñchā tavaiṣā śṛṇu cāsti cet <br />
               śrutvāpi tasya vacanaṃ hiraṇyakaśipoḥ sudhīḥ //
                <span class="ref">LiP_1,95.9</span></p>
            
            
            <p id="LiP_1.95.10">
               prahrādaḥ pūjayāmāsa namo nārāyaṇeti ca <br />
               namo nārāyaṇāyeti sarvadaityakumārakān //
                <span class="ref">LiP_1,95.10</span></p>
            
            
            <p id="LiP_1.95.11">
               adhyāpayāmāsa ca tāṃ brahmavidyāṃ suśobhanām <br />
               durlaṅghyāṃ cātmano dṛṣṭvā śakrādibhir api svayam //
                <span class="ref">LiP_1,95.11</span></p>
            
            
            <p id="LiP_1.95.12">
               putreṇa laṅghitāmājñāṃ hiraṇyaḥ prāha dānavān <br />
               etaṃ nānāvidhairvadhyaṃ duṣputraṃ hantumarhatha //
                <span class="ref">LiP_1,95.12</span></p>
            
            
            <p id="LiP_1.95.13">
               evamuktāstadā tena daityena sudurātmanā <br />
               nijaghnurdevadevasya bhṛtyaṃ prahrādamavyayam //
                <span class="ref">LiP_1,95.13</span></p>
            
            
            <p id="LiP_1.95.14">
               tatra tatpratikṛtaṃ tadā surair daityarājatanayaṃ dvijottamāḥ <br />
               kṣīravārinidhiśāyinaḥ prabhor niṣphalaṃ tvatha babhūva tejasā //
                <span class="ref">LiP_1,95.14</span></p>
            
            
            <p id="LiP_1.95.15">
               tadātha garvabhinnasya hiraṇyakaśipoḥ prabhuḥ <br />
               tatraivāvirabhūddhantuṃ nṛsiṃhākṛtimāsthitaḥ //
                <span class="ref">LiP_1,95.15</span></p>
            
            
            <p id="LiP_1.95.16">
               jaghāna ca sutaṃ prekṣya pitaraṃ dānavādhamam <br />
               bibheda tatkṣaṇādeva karajair niśitaiḥ śataiḥ //
                <span class="ref">LiP_1,95.16</span></p>
            
            
            <p id="LiP_1.95.17">
               tato nihatya taṃ daityaṃ sabāndhavamaghāpahaḥ <br />
               pīḍayāmāsa daityendraṃ yugāntāgnirivāparaḥ //
                <span class="ref">LiP_1,95.17</span></p>
            
            
            <p id="LiP_1.95.18">
               nādaistasya nṛsiṃhasya ghorairvitrāsitaṃ jagat <br />
               ā brahmabhuvanād viprāḥ pracacāla ca suvratāḥ //
                <span class="ref">LiP_1,95.18</span></p>
            
            
            <p id="LiP_1.95.19">
               dṛṣṭvā surāsuramahoragasiddhasādhyās tasmin kṣaṇe hariviriñcimukhā nṛsiṃham <br />
               dhairyaṃ balaṃ ca samavāpya yayurvisṛjya ā diṅmukhāntam asurakṣaṇatatparāś ca //
                <span class="ref">LiP_1,95.19</span></p>
            
            
            <p id="LiP_1.95.20">
               tatastairgataiḥ saiṣa devo nṛsiṃhaḥ sahasrākṛtiḥ sarvapāt sarvabāhuḥ <br />
               sahasrekṣaṇaḥ somasūryāgninetras tadā saṃsthitaḥ sarvamāvṛtya māyī //
                <span class="ref">LiP_1,95.20</span></p>
            
            
            <p id="LiP_1.95.21">
               taṃ tuṣṭuvuḥ suraśreṣṭhā lokā lokācale sthitāḥ <br />
               sabrahmakāḥ sasādhyāś ca sayamāḥ samarudgaṇāḥ //
                <span class="ref">LiP_1,95.21</span></p>
            
            
            <p id="LiP_1.95.22">
               parātparataraṃ brahma tattvāt tattvatamaṃ bhavān <br />
               jyotiṣāṃ tu paraṃ jyotiḥ paramātmā jaganmayaḥ //
                <span class="ref">LiP_1,95.22</span></p>
            
            
            <p id="LiP_1.95.23">
               sthūlaṃ sūkṣmaṃ susūkṣmaṃ ca śabdabrahmamayaḥ śubhaḥ <br />
               vāgatīto nirālaṃbo nirdvandvo nirupaplavaḥ //
                <span class="ref">LiP_1,95.23</span></p>
            
            
            <p id="LiP_1.95.24">
               yajñabhugyajñamūrtistvaṃ yajñināṃ phaladaḥ prabhuḥ <br />
               bhavānmatsyākṛtiḥ kaurmam āsthāya jagati sthitaḥ //
                <span class="ref">LiP_1,95.24</span></p>
            
            
            <p id="LiP_1.95.25">
               vārāhīṃ caiva tāṃ saiṃhīm āsthāyehavyavasthitaḥ <br />
               devānāṃ devarakṣārthaṃ nihatya ditijeśvaram //
                <span class="ref">LiP_1,95.25</span></p>
            
            
            <p id="LiP_1.95.26">
               dvijaśāpacchalenaivam avatīrṇo 'si līlayā <br />
               na dṛṣṭaṃ yattvadanyaṃ hi bhavān sarvaṃ carācaram //
                <span class="ref">LiP_1,95.26</span></p>
            
            
            <p id="LiP_1.95.27">
               bhavānviṣṇurbhavān rudro bhavāneva pitāmahaḥ <br />
               bhavānādirbhavānanto bhavāneva vayaṃ vibho //
                <span class="ref">LiP_1,95.27</span></p>
            
            
            <p id="LiP_1.95.28">
               bhavāneva jagatsarvaṃ pralāpena kimīśvara <br />
               māyayā bahudhā saṃstham advitīyamayaṃ prabho //
                <span class="ref">LiP_1,95.28</span></p>
            
            
            <p id="LiP_1.95.29">
               stoṣyāmastvāṃ kathaṃ bhāsi devadeva mṛgādhipa <br />
               stuto 'pi vividhaiḥ stutyair bhāvairnānāvidhaiḥ prabhuḥ //
                <span class="ref">LiP_1,95.29</span></p>
            
            
            <p id="LiP_1.95.30">
               na jagāma dvijāḥ śāntiṃ mānayanyonimātmanaḥ <br />
               yo nṛsiṃhastavaṃ bhaktyā paṭhedvārthaṃ vicārayet //
                <span class="ref">LiP_1,95.30</span></p>
            
            
            <p id="LiP_1.95.31">
               śrāvayedvā dvijānsarvān viṣṇuloke mahīyate <br />
               <span class="note">devas take refuge to Śiva</span>
               tadantare śivaṃ devāḥ sendrāḥ sabrahmakāḥ prabhum //
                <span class="ref">LiP_1,95.31</span></p>
            
            
            <p id="LiP_1.95.32">
               samprāpya tuṣṭuvuḥ sarvaṃ vijñāpya mṛgarūpiṇaḥ <br />
               tato brahmādayastūrṇaṃ saṃstūya parameśvaram //
                <span class="ref">LiP_1,95.32</span></p>
            
            
            <p id="LiP_1.95.33">
               ātmatrāṇāya śaraṇaṃ jagmuḥ paramakāraṇam <br />
               mandarasthaṃ mahādevaṃ krīḍamānaṃ sahomayā //
                <span class="ref">LiP_1,95.33</span></p>
            
            
            <p id="LiP_1.95.34">
               sevitaṃ gaṇagandharvaiḥ siddhairapsarasāṃ gaṇaiḥ <br />
               devatābhiḥ saha brahmā bhītabhītaḥ sagadgadam <br />
               praṇamya daṇḍavadbhūmau tuṣṭāva parameśvaram //
                <span class="ref">LiP_1,95.34</span></p>
            
            brahmovāca
            
            <p id="LiP_1.95.35">
               namaste kālakālāya namaste rudra manyave <br />
               namaḥ śivāya rudrāya śaṅkarāya śivāya te //
                <span class="ref">LiP_1,95.35</span></p>
            
            
            <p id="LiP_1.95.36">
               ugro 'si sarvabhūtānāṃ niyantāsi śivo 'si naḥ <br />
               namaḥ śivāya śarvāya śaṅkarāyārttihāriṇe //
                <span class="ref">LiP_1,95.36</span></p>
            
            
            <p id="LiP_1.95.37">
               mayaskarāya viśvāya viṣṇave brahmaṇe namaḥ <br />
               antakāya namastubhyam umāyāḥ pataye namaḥ //
                <span class="ref">LiP_1,95.37</span></p>
            
            
            <p id="LiP_1.95.38">
               hiraṇyabāhave sākṣād dhiraṇyapataye namaḥ <br />
               śarvāya sarvarūpāya puruṣāya namonamaḥ //
                <span class="ref">LiP_1,95.38</span></p>
            
            
            <p id="LiP_1.95.39">
               sadasadvyaktihīnāya mahataḥ kāraṇāya te <br />
               nityāya viśvarūpāya jāyamānāya te namaḥ //
                <span class="ref">LiP_1,95.39</span></p>
            
            
            <p id="LiP_1.95.40">
               jātāya bahudhā loke prabhūtāya namonamaḥ <br />
               rudrāya nīlarudrāya kadrudrāya pracetase //
                <span class="ref">LiP_1,95.40</span></p>
            
            
            <p id="LiP_1.95.41">
               kālāya kālarūpāya namaḥ kālāṅgahāriṇe <br />
               mīḍhuṣṭamāya devāya śitikaṇṭhāya te namaḥ //
                <span class="ref">LiP_1,95.41</span></p>
            
            
            <p id="LiP_1.95.42">
               mahīyase namastubhyaṃ hantre devāriṇāṃ sadā <br />
               tārāya ca sutārāya tāraṇāya namonamaḥ //
                <span class="ref">LiP_1,95.42</span></p>
            
            
            <p id="LiP_1.95.43">
               harikeśāya devāya śaṃbhave paramātmane <br />
               devānāṃ śaṃbhave tubhyaṃ bhūtānāṃ śaṃbhave namaḥ //
                <span class="ref">LiP_1,95.43</span></p>
            
            
            <p id="LiP_1.95.44">
               śambhave haimavatyāś ca manyave rudrarūpiṇe <br />
               kapardine namastubhyaṃ kālakaṇṭhāya te namaḥ //
                <span class="ref">LiP_1,95.44</span></p>
            
            
            <p id="LiP_1.95.45">
               hiraṇyāya maheśāya śrīkaṇṭhāya namonamaḥ <br />
               bhasmadigdhaśarīrāya daṇḍamuṇḍīśvarāya ca //
                <span class="ref">LiP_1,95.45</span></p>
            
            
            <p id="LiP_1.95.46">
               namo hrasvāya dīrghāya vāmanāya namonamaḥ <br />
               nama ugratriśūlāya ugrāya ca namo namaḥ //
                <span class="ref">LiP_1,95.46</span></p>
            
            
            <p id="LiP_1.95.47">
               bhīmāya bhīmarūpāya bhīmakarmaratāya te <br />
               agrevadhāya vai bhūtvā namo dūrevadhāya ca //
                <span class="ref">LiP_1,95.47</span></p>
            
            
            <p id="LiP_1.95.48">
               dhanvine śūline tubhyaṃ gadine haline namaḥ <br />
               cakriṇe varmiṇe nityaṃ daityānāṃ karmabhedine //
                <span class="ref">LiP_1,95.48</span></p>
            
            
            <p id="LiP_1.95.49">
               sadyāya sadyarūpāya sadyojātāya te namaḥ <br />
               vāmāya vāmarūpāya vāmanetrāya te namaḥ //
                <span class="ref">LiP_1,95.49</span></p>
            
            aghorarūpāya vikaṭāya vikaṭaśarīrāya te namaḥ /*
            
            <p id="LiP_1.95.50">
               puruṣarūpāya puruṣaikatatpuruṣāya vai namaḥ //
                <span class="ref">LiP_1,95.50</span></p>
            
            <p id="LiP_1.95.51">
               puruṣārthapradānāya pataye parameṣṭhine <br />
               īśānāya namastubhyam īśvarāya namonamaḥ //
                <span class="ref">LiP_1,95.51</span></p>
            
            
            <p id="LiP_1.95.52">
               brahmaṇe brahmarūpāya namaḥ sākṣācchivāya te <br />
               sarvaviṣṇurnṛsiṃhasya rūpamāsthāya viśvakṛt //
                <span class="ref">LiP_1,95.52</span></p>
            
            
            <p id="LiP_1.95.53">
               hiraṇyakaśipuṃ hatvā karajairniśitaiḥ svayam <br />
               daityendrairbahubhiḥ sārdhaṃ hitārthaṃ jagatāṃ prabhuḥ //
                <span class="ref">LiP_1,95.53</span></p>
            
            
            <p id="LiP_1.95.54">
               saiṃhīṃ samānayanyoniṃ bādhate nikhilaṃ jagat <br />
               yatkṛtyamatra deveśa tatkuruṣva bhavāniha //
                <span class="ref">LiP_1,95.54</span></p>
            
            
            <p id="LiP_1.95.55">
               ugro 'si sarvaduṣṭānāṃ niyantāsi śivo 'si naḥ <br />
               kālakūṭādivapuṣā trāhi naḥ śaraṇāgatān //
                <span class="ref">LiP_1,95.55</span></p>
            
            
            <p id="LiP_1.95.56">
               śukraṃ tu vṛttaṃ viśveśa krīḍā vai kevalaṃ vayam <br />
               tavonmeṣanimeṣābhyām asmākaṃ pralayodayau //
                <span class="ref">LiP_1,95.56</span></p>
            
            
            <p id="LiP_1.95.57">
               unmīlayet tvayi brahman vināśo 'sti na te śiva <br />
               saṃtaptāsmo vayaṃ deva hariṇāmitatejasā //
                <span class="ref">LiP_1,95.57</span></p>
            
            
            <p id="LiP_1.95.58">
               sarvalokahitāyainaṃ tattvaṃ saṃhartumicchasi <br />
               sūta uvāca
               vijñāpitas tathā devaḥ prahasanprāha tān surān //
                <span class="ref">LiP_1,95.58</span></p>
            
            
            <p id="LiP_1.95.59">
               abhayaṃ ca dadau teṣāṃ haniṣyāmīti taṃ prabhuḥ <br />
               so 'pi śakraḥ suraiḥ sārdhaṃ praṇipatya yathāgatam //
                <span class="ref">LiP_1,95.59</span></p>
            
            
            <p id="LiP_1.95.60">
               jagāma bhagavān brahmā tathānye ca surottamāḥ <br />
               athotthāya mahādevaḥ śārabhaṃ rūpamāsthitaḥ //
                <span class="ref">LiP_1,95.60</span></p>
            
            
            <p id="LiP_1.95.61">
               yayau prānte nṛsiṃhasya garvitasya mṛgāśinaḥ <br />
               apahṛtya tadā prāṇān śarabhaḥ surapūjitaḥ //
                <span class="ref">LiP_1,95.61</span></p>
            
            
            <p id="LiP_1.95.62">
               siṃhāttato naro bhūtvā jagāma ca yathākramam <br />
               evaṃ stutastadā devair jagāma sa yathākramam //
                <span class="ref">LiP_1,95.62</span></p>
            
            
            <p id="LiP_1.95.63">
               yaḥ paṭhecchṛṇuyādvāpi saṃstavaṃ śārvamuttamam <br />
               rudralokamanuprāpya rudreṇa saha modate //
                <span class="ref">LiP_1,95.63</span></p>
            
            
            <p>iti śrīliṅgamahāpurāṇe pūrvabhāge nārasiṃhe pañcanavatitamo 'dhyāyaḥ</p>
            
            </div>
         
         <div id="d1e116802">
            
            ṛṣaya ūcuḥ
            
            <p id="LiP_1.96.1">
               kathaṃ devo mahādevo viśvasaṃhārakārakaḥ <br />
               śarabhākhyaṃ mahāghoraṃ vikṛtaṃ rūpamāsthitaḥ //
                <span class="ref">LiP_1,96.1</span></p>
            
            
            <p id="LiP_1.96.2">
               kiṃ kiṃ dhairyaṃ kṛtaṃ tena brūhi sarvam aśeṣataḥ <br />
               sūta uvāca
               evamabhyarthito devair matiṃ cakre kṛpālayaḥ //
                <span class="ref">LiP_1,96.2</span></p>
            
            
            <p id="LiP_1.96.3">
               yattejastu nṛsiṃhākhyaṃ saṃhartuṃ parameśvaraḥ <br />
               tadarthaṃ smṛtavān rudro vīrabhadraṃ mahābalam //
                <span class="ref">LiP_1,96.3</span></p>
            <span class="note">Bhairava (description)</span>
            
            <p id="LiP_1.96.4">
               ātmano bhairavaṃ rūpaṃ mahāpralayakārakam <br />
               ājagāma purā sadyo gaṇānāmagrato hasan //
                <span class="ref">LiP_1,96.4</span></p>
            
            
            <p id="LiP_1.96.5">
               sāṭṭahāsair gaṇavarair utpatadbhir itastataḥ <br />
               nṛsiṃharūpairatyugraiḥ koṭibhiḥ parivāritaḥ //
                <span class="ref">LiP_1,96.5</span></p>
            
            
            <p id="LiP_1.96.6">
               tāvadbhir abhito vīrair nṛtyadbhiś ca mudānvitaiḥ <br />
               krīḍadbhiś ca mahādhīrair brahmādyaiḥ kandukairiva //
                <span class="ref">LiP_1,96.6</span></p>
            
            
            <p id="LiP_1.96.7">
               adṛṣṭapūrvairanyaiś ca veṣṭito vīravanditaḥ <br />
               kalpāntajvalanajvālo vilasallocanatrayaḥ //
                <span class="ref">LiP_1,96.7</span></p>
            
            
            <p id="LiP_1.96.8">
               āttaśastro jaṭājūṭe jvaladbālendumaṇḍitaḥ <br />
               bālendudvitayākāratīkṣṇadaṃṣṭrāṅkuradvayaḥ //
                <span class="ref">LiP_1,96.8</span></p>
            
            
            <p id="LiP_1.96.9">
               ākhaṇḍaladhanuḥkhaṇḍasaṃnibhabhrūlatāyutaḥ <br />
               mahāpracaṇḍahuṅkārabadhirīkṛtadiṅmukhaḥ //
                <span class="ref">LiP_1,96.9</span></p>
            
            
            <p id="LiP_1.96.10">
               nīlameghāñjanākārabhīṣaṇaśmaśruradbhutaḥ <br />
               vādakhaṇḍam akhaṇḍābhyāṃ bhrāmayaṃstriśikhaṃ muhuḥ //
                <span class="ref">LiP_1,96.10</span></p>
            
            
            <p id="LiP_1.96.11">
               vīrabhadro 'pi bhagavān vīraśaktivijṛmbhitaḥ <br />
               svayaṃ vijñāpayāmāsa kimatra smṛtikāraṇam //
                <span class="ref">LiP_1,96.11</span></p>
            
            
            <p id="LiP_1.96.12">
               ājñāpaya jagatsvāmin prasādaḥ kriyatāṃ mayi <br />
               <span class="note">Śiva orders the destruction of Nṛsiṃha</span>
               śrībhagavānuvāca
               akāle bhayamutpannaṃ devānāmapi bhairava //
                <span class="ref">LiP_1,96.12</span></p>
            
            
            <p id="LiP_1.96.13">
               jvalitaḥ sa nṛsiṃhāgniḥ śamayainaṃ durāsadam <br />
               sāntvayan bodhayādau taṃ tena kiṃ nopaśāmyati //
                <span class="ref">LiP_1,96.13</span></p>
            
            
            <p id="LiP_1.96.14">
               tato matparamaṃ bhāvaṃ bhairavaṃ saṃpradarśaya <br />
               sūkṣmaṃ sūkṣmeṇa saṃhṛtya sthūlaṃ sthūlena tejasā //
                <span class="ref">LiP_1,96.14</span></p>
            
            
            <p id="LiP_1.96.15">
               vaktramānaya kṛttiṃ ca vīrabhadra mamājñayā <br />
               ityādiṣṭo gaṇādhyakṣaḥ praśāntavapurāsthitaḥ //
                <span class="ref">LiP_1,96.15</span></p>
            
            
            <p id="LiP_1.96.16">
               jagāma raṃhasā tatra yatrāste narakesarī <br />
               tatastaṃ bodhayāmāsa vīrabhadro haro harim //
                <span class="ref">LiP_1,96.16</span></p>
            
            
            <p id="LiP_1.96.17">
               uvāca vākyamīśānaḥ pitā putramivaurasam <br />
               <span class="note">discussion of Nṛsiṃha and Vīrabhadra</span>
               śrīvīrabhadra uvāca
               jagatsukhāya bhagavann avatīrṇo 'si mādhava //
                <span class="ref">LiP_1,96.17</span></p>
            
            
            <p id="LiP_1.96.18">
               sthityarthena ca yukto 'si pareṇa parameṣṭhinā <br />
               jantucakraṃ bhagavatā rakṣitaṃ matsyarūpiṇā //
                <span class="ref">LiP_1,96.18</span></p>
            
            
            <p id="LiP_1.96.19">
               pucchenaiva samābadhya bhramannekārṇave purā <br />
               bibharṣi kūrmarūpeṇa vārāheṇoddhṛtā mahī //
                <span class="ref">LiP_1,96.19</span></p>
            
            
            <p id="LiP_1.96.20">
               anena harirūpeṇa hiraṇyakaśipurhataḥ <br />
               vāmanena balirbaddhas tvayā vikramatā punaḥ //
                <span class="ref">LiP_1,96.20</span></p>
            
            
            <p id="LiP_1.96.21">
               tvam eva sarvabhūtānāṃ prabhāvaḥ prabhur avyayaḥ <br />
               yadā yadā hi lokasya duḥkhaṃ kiṃcit prajāyate //
                <span class="ref">LiP_1,96.21</span></p>
            
            
            <p id="LiP_1.96.22">
               tadā tadāvatīrṇastvaṃ kariṣyasi nirāmayam <br />
               nādhikastvatsamo 'pyasti hare śivaparāyaṇa //
                <span class="ref">LiP_1,96.22</span></p>
            
            
            <p id="LiP_1.96.23">
               tvayā dharmāś ca vedāś ca śubhe mārge pratiṣṭhitāḥ <br />
               yadartham avatāro 'yaṃ nihataḥ so 'pi keśava //
                <span class="ref">LiP_1,96.23</span></p>
            
            
            <p id="LiP_1.96.24">
               atyantaghoraṃ bhagavan narasiṃha vapustava <br />
               upasaṃhara viśvātmaṃs tvameva mama saṃnidhau //
                <span class="ref">LiP_1,96.24</span></p>
            
            sūta uvāca
            
            <p id="LiP_1.96.25">
               ityukto vīrabhadreṇa nṛsiṃhaḥ śāntayā girā <br />
               tato 'dhikaṃ mahāghoraṃ kopaṃ prajvālayaddhariḥ //
                <span class="ref">LiP_1,96.25</span></p>
            
            śrīnṛsiṃha uvāca
            
            <p id="LiP_1.96.26">
               āgato 'si yatastatra gaccha tvaṃ mā hitaṃ vada <br />
               idānīṃ saṃhariṣyāmi jagadetaccarācaram //
                <span class="ref">LiP_1,96.26</span></p>
            
            
            <p id="LiP_1.96.27">
               saṃhartur na hi saṃhāraḥ svato vā parato 'pi vā <br />
               śāsitaṃ mama sarvatra śāstā ko 'pi na vidyate //
                <span class="ref">LiP_1,96.27</span></p>
            
            
            <p id="LiP_1.96.28">
               matprasādena sakalaṃ samaryādaṃ pravartate <br />
               ahaṃ hi sarvaśaktīnāṃ pravartakanivartakaḥ //
                <span class="ref">LiP_1,96.28</span></p>
            
            
            <p id="LiP_1.96.29">
               yad yad vibhūtimat sattvaṃ śrīmadūrjitameva vā <br />
               tattadviddhi gaṇādhyakṣa mama tejovijṛmbhitam //
                <span class="ref">LiP_1,96.29</span></p>
            
            
            <p id="LiP_1.96.30">
               devatāparamārthajñā mamaiva paramaṃ viduḥ <br />
               madaṃśāḥ śaktisampannā brahmaśakrādayaḥ surāḥ //
                <span class="ref">LiP_1,96.30</span></p>
            
            
            <p id="LiP_1.96.31">
               mannābhipaṅkajājjātaḥ purā brahmā caturmukhaḥ <br />
               tallalāṭasamutpanno bhagavānvṛṣabhadhvajaḥ //
                <span class="ref">LiP_1,96.31</span></p>
            
            
            <p id="LiP_1.96.32">
               rajasādhiṣṭhitaḥ sraṣṭā rudrastāmasa ucyate <br />
               ahaṃ niyantā sarvasya matparaṃ nāsti daivatam //
                <span class="ref">LiP_1,96.32</span></p>
            
            
            <p id="LiP_1.96.33">
               viśvādhikaḥ svatantraś ca kartā hartākhileśvaraḥ <br />
               idaṃ tu matparaṃ tejaḥ kaḥ punaḥ śrotumicchati //
                <span class="ref">LiP_1,96.33</span></p>
            
            
            <p id="LiP_1.96.34">
               ato māṃ śaraṇaṃ prāpya gaccha tvaṃ vigatajvaraḥ <br />
               avehi paramaṃ bhāvam idaṃ bhūtamaheśvaraḥ //
                <span class="ref">LiP_1,96.34</span></p>
            
            
            <p id="LiP_1.96.35">
               kālo 'smyahaṃ kālavināśahetur lokān samāhartum ahaṃ pravṛttaḥ <br />
               mṛtyormṛtyuṃ viddhi māṃ vīrabhadra jīvantyete matprasādena devāḥ //
                <span class="ref">LiP_1,96.35</span></p>
            
            sūta uvāca
            
            <p id="LiP_1.96.36">
               sāhaṅkāramidaṃ śrutvā harer amitavikramaḥ <br />
               vihasyovāca sāvajñaṃ tato visphuritādharaḥ //
                <span class="ref">LiP_1,96.36</span></p>
            
            śrīvīrabhadra uvāca
            
            <p id="LiP_1.96.37">
               kiṃ na jānāsi viśveśaṃ saṃhartāraṃ pinākinam <br />
               asadvādo vivādaś ca vināśastvayi kevalaḥ //
                <span class="ref">LiP_1,96.37</span></p>
            
            
            <p id="LiP_1.96.38">
               tavānyonyāvatārāṇi kāni śeṣāṇi sāṃpratam <br />
               kṛtāni yena kenāpi kathāśeṣo bhaviṣyati //
                <span class="ref">LiP_1,96.38</span></p>
            
            
            <p id="LiP_1.96.39">
               doṣaṃ tvaṃ paśya etattvam avasthāmīdṛśīṃ gataḥ <br />
               tena saṃhāradakṣeṇa kṣaṇātsaṃkṣayameṣyasi //
                <span class="ref">LiP_1,96.39</span></p>
            
            
            <p id="LiP_1.96.40">
               prakṛtistvaṃ pumān rudras tvayi vīryaṃ samāhitam <br />
               tvannābhipaṅkajājjātaḥ pañcavaktraḥ pitāmahaḥ //
                <span class="ref">LiP_1,96.40</span></p>
            
            
            <p id="LiP_1.96.41">
               sṛṣṭyarthena jagatpūrvaṃ śaṅkaraṃ nīlalohitam <br />
               lalāṭe cintayāmāsa tapasyugre vyavasthitaḥ //
                <span class="ref">LiP_1,96.41</span></p>
            
            
            <p id="LiP_1.96.42">
               tallalāṭādabhūcchaṃbhoḥ sṛṣṭyarthaṃ tanna dūṣaṇam <br />
               aṃśo 'haṃ devadevasya mahābhairavarūpiṇaḥ //
                <span class="ref">LiP_1,96.42</span></p>
            
            
            <p id="LiP_1.96.43">
               tvatsaṃhāre niyukto 'smi vinayena balena ca <br />
               evaṃ rakṣo vidāryaiva tvaṃ śaktikalayā yutaḥ //
                <span class="ref">LiP_1,96.43</span></p>
            
            
            <p id="LiP_1.96.44">
               ahaṅkārāvalepena garjasi tvamatandritaḥ <br />
               upakāro hyasādhūnām apakārāya kevalam //
                <span class="ref">LiP_1,96.44</span></p>
            
            
            <p id="LiP_1.96.45">
               yadi siṃha maheśānaṃ svapunarbhūta manyase <br />
               na tvaṃ sraṣṭā na saṃhartā na svatantro hi kutracit //
                <span class="ref">LiP_1,96.45</span></p>
            
            
            <p id="LiP_1.96.46">
               kulālacakravacchaktyā prerito 'si pinākinā <br />
               adyāpi tava nikṣiptaṃ kapālaṃ kūrmarūpiṇaḥ //
                <span class="ref">LiP_1,96.46</span></p>
            
            
            <p id="LiP_1.96.47">
               harahāralatāmadhye mugdha kasmānna budhyase <br />
               vismṛtaṃ kiṃ tadaṃśena daṃṣṭrotpātanapīḍitaḥ //
                <span class="ref">LiP_1,96.47</span></p>
            
            
            <p id="LiP_1.96.48">
               vārāhavigrahaste 'dya sākrośaṃ tārakāriṇā <br />
               dagdho 'si yasya śūlāgre viṣvaksenacchalādbhavān //
                <span class="ref">LiP_1,96.48</span></p>
            
            
            <p id="LiP_1.96.49">
               dakṣayajñe śiraśchinnaṃ mayā te yajñarūpiṇaḥ <br />
               adyāpi tava putrasya brahmaṇaḥ pañcamaṃ śiraḥ //
                <span class="ref">LiP_1,96.49</span></p>
            
            
            <p id="LiP_1.96.50">
               chinnaṃ tamenābhisaṃdhaṃ tadaṃśaṃ tasya tadbalam <br />
               nirjitastvaṃ dadhīcena saṃgrāme samarudgaṇaḥ //
                <span class="ref">LiP_1,96.50</span></p>
            
            
            <p id="LiP_1.96.51">
               kaṇḍūyamāne śirasi kathaṃ tadvismṛtaṃ tvayā <br />
               cakraṃ vikramato yasya cakrapāṇe tava priyam //
                <span class="ref">LiP_1,96.51</span></p>
            
            
            <p id="LiP_1.96.52">
               kutaḥ prāptaṃ kṛtaṃ kena tvayā tadapi vismṛtam <br />
               te mayā sakalā lokā gṛhītāstvaṃ payonidhau //
                <span class="ref">LiP_1,96.52</span></p>
            
            
            <p id="LiP_1.96.53">
               nidrāparavaśaḥ śeṣe sa kathaṃ sāttviko bhavān <br />
               tvadādistambaparyantaṃ rudraśaktivijṛmbhitam //
                <span class="ref">LiP_1,96.53</span></p>
            
            
            <p id="LiP_1.96.54">
               śaktimānabhitastvaṃ ca hy analastvaṃ ca mohitaḥ <br />
               tattejaso 'pi māhātmyaṃ yuvāṃ draṣṭuṃ na hi kṣamau //
                <span class="ref">LiP_1,96.54</span></p>
            
            
            <p id="LiP_1.96.55">
               sthūlā ye hi prapaśyanti tadviṣṇoḥ paramaṃ padam <br />
               dyāvāpṛthivyā indrāgniyamasya varuṇasya ca //
                <span class="ref">LiP_1,96.55</span></p>
            
            
            <p id="LiP_1.96.56">
               dhvāntodare śaśāṅkasya janitvā parameśvaraḥ <br />
               kālo 'si tvaṃ mahākālaḥ kālakālo maheśvaraḥ //
                <span class="ref">LiP_1,96.56</span></p>
            
            
            <p id="LiP_1.96.57">
               atastvamugrakalayā mṛtyormṛtyurbhaviṣyasi <br />
               sthiradhanvā kṣayo vīro vīro viśvādhikaḥ prabhuḥ //
                <span class="ref">LiP_1,96.57</span></p>
            
            
            <p id="LiP_1.96.58">
               upahastā jvaraṃ bhīmo mṛgapakṣihiraṇmayaḥ <br />
               śāstāśeṣasya jagato na tvaṃ naivacaturmukhaḥ //
                <span class="ref">LiP_1,96.58</span></p>
            
            
            <p id="LiP_1.96.59">
               itthaṃ sarvaṃ samālokya saṃharātmānam ātmanā <br />
               no cedidānīṃ krodhasya mahābhairavarūpiṇaḥ //
                <span class="ref">LiP_1,96.59</span></p>
            
            
            <p id="LiP_1.96.60">
               vajrāśaniriva sthāṇos tv evaṃ mṛtyuḥ patiṣyati <br />
               sūta uvāca
               ityukto vīrabhadreṇa nṛsiṃhaḥ krodhavihvalaḥ //
                <span class="ref">LiP_1,96.60</span></p>
            
            
            <p id="LiP_1.96.61">
               nanāda tanuvegena taṃ gṛhītuṃ pracakrame <br />
               atrāntare mahāghoraṃ vipakṣabhayakāraṇam //
                <span class="ref">LiP_1,96.61</span></p>
            
            
            <p id="LiP_1.96.62">
               gaganavyāpi durdharṣaśaivatejaḥsamudbhavam <br />
               vīrabhadrasya tadrūpaṃ tatkṣaṇādeva dṛśyate //
                <span class="ref">LiP_1,96.62</span></p>
            
            
            <p id="LiP_1.96.63">
               na taddhiraṇmayaṃ saumyaṃ na sauraṃ nāgnisaṃbhavam <br />
               na taḍiccandrasadṛśam anaupamyaṃ maheśvaram //
                <span class="ref">LiP_1,96.63</span></p>
            
            
            <p id="LiP_1.96.64">
               tadā tejāṃsi sarvāṇi tasmin līnāni śāṅkare <br />
               tato vyakto mahātejā vyakte saṃbhavatastataḥ //
                <span class="ref">LiP_1,96.64</span></p>
            
            
            <p id="LiP_1.96.65">
               rudrasādhāraṇaṃ caiva cihnitaṃ vikṛtākṛti <br />
               tataḥ saṃhārarūpeṇa suvyaktaḥ parameśvaraḥ //
                <span class="ref">LiP_1,96.65</span></p>
            
            
            <p id="LiP_1.96.66">
               paśyatāṃ sarvadevānāṃ jayaśabdādimaṅgalaiḥ <br />
               sahasrabāhur jaṭilaś candrārdhakṛtaśekharaḥ //
                <span class="ref">LiP_1,96.66</span></p>
            
            
            <p id="LiP_1.96.67">
               sa mṛgārdhaśarīreṇa pakṣābhyāṃ cañcunā dvijāḥ <br />
               atitīkṣṇamahādaṃṣṭro vajratulyanakhāyudhaḥ //
                <span class="ref">LiP_1,96.67</span></p>
            
            
            <p id="LiP_1.96.68">
               kaṇṭhe kālo mahābāhuś catuṣpād vahnisaṃbhavaḥ <br />
               yugāntodyatajīmūtabhīmagaṃbhīraniḥsvanaḥ //
                <span class="ref">LiP_1,96.68</span></p>
            
            
            <p id="LiP_1.96.69">
               samaṃ kupitavṛttāgnivyāvṛttanayanatrayaḥ <br />
               spaṣṭadaṃṣṭro 'dharoṣṭhaś ca huṅkāreṇa yuto haraḥ //
                <span class="ref">LiP_1,96.69</span></p>
            <span class="note">Śiva overcomes Viṣṇu</span>
            
            <p id="LiP_1.96.70">
               haristaddarśanādeva vinaṣṭabalavikramaḥ <br />
               bibhrad aurmyaṃ sahasrāṃśor adhaḥ khadyotavibhramam //
                <span class="ref">LiP_1,96.70</span></p>
            
            
            <p id="LiP_1.96.71">
               atha vibhramya pakṣābhyāṃ nābhipāde 'bhyudārayan <br />
               pādāvābadhya pucchena bāhubhyāṃ bāhumaṇḍalam //
                <span class="ref">LiP_1,96.71</span></p>
            
            
            <p id="LiP_1.96.72">
               bhindannurasi bāhubhyāṃ nijagrāha haro harim <br />
               tato jagāma gaganaṃ devaiḥ saha maharṣibhiḥ //
                <span class="ref">LiP_1,96.72</span></p>
            
            
            <p id="LiP_1.96.73">
               sahasaiva bhayādviṣṇuṃ vihagaś ca yathoragam <br />
               utkṣipyotkṣipya saṃgṛhya nipātya ca nipātya ca //
                <span class="ref">LiP_1,96.73</span></p>
            
            
            <p id="LiP_1.96.74">
               uḍḍīyoḍḍīya bhagavān pakṣāghātavimohitam <br />
               hariṃ harantaṃ vṛṣabhaṃ viśveśānaṃ tamīśvaram //
                <span class="ref">LiP_1,96.74</span></p>
            
            
            <p id="LiP_1.96.75">
               anuyānti surāḥ sarve namovākyena tuṣṭuvuḥ <br />
               nīyamānaḥ paravaśo dīnavaktraḥ kṛtāñjaliḥ //
                <span class="ref">LiP_1,96.75</span></p>
            
            
            <p id="LiP_1.96.76">
               tuṣṭāva parameśānaṃ haristaṃ lalitākṣaraiḥ <br />
               <span class="note">Viṣṇu praises Śiva</span>
               śrīnṛsiṃha uvāca
               namo rudrāya śarvāya mahāgrāsāya viṣṇave //
                <span class="ref">LiP_1,96.76</span></p>
            
            
            <p id="LiP_1.96.77">
               nama ugrāya bhīmāya namaḥ krodhāya manyave <br />
               namo bhavāya śarvāya śaṅkarāya śivāya te //
                <span class="ref">LiP_1,96.77</span></p>
            
            
            <p id="LiP_1.96.78">
               kālakālāya kālāya mahākālāya mṛtyave <br />
               vīrāya vīrabhadrāya kṣayadvīrāya śūline //
                <span class="ref">LiP_1,96.78</span></p>
            
            
            <p id="LiP_1.96.79">
               mahādevāya mahate paśūnāṃ pataye namaḥ <br />
               ekāya nīlakaṇṭhāya śrīkaṇṭhāya pinākine //
                <span class="ref">LiP_1,96.79</span></p>
            
            
            <p id="LiP_1.96.80">
               namo 'nantāya sūkṣmāya namaste mṛtyumanyave <br />
               parāya parameśāya parātparatarāya te //
                <span class="ref">LiP_1,96.80</span></p>
            
            
            <p id="LiP_1.96.81">
               parātparāya viśvāya namaste viśvamūrttaye <br />
               namo viṣṇukalatrāya viṣṇukṣetrāya bhānave //
                <span class="ref">LiP_1,96.81</span></p>
            
            
            <p id="LiP_1.96.82">
               kaivartāya kirātāya mahāvyādhāya śāśvate <br />
               bhairavāya śaraṇyāya mahābhairavarūpiṇe //
                <span class="ref">LiP_1,96.82</span></p>
            
            
            <p id="LiP_1.96.83">
               namo nṛsiṃhasaṃhartre kāmakālapurāraye <br />
               mahāpāśaughasaṃhartre viṣṇumāyāntakāriṇe //
                <span class="ref">LiP_1,96.83</span></p>
            
            
            <p id="LiP_1.96.84">
               tryaṃbakāya tryakṣarāya śipiviṣṭāya mīḍhuṣe <br />
               mṛtyuñjayāya śarvāya sarvajñāya makhāraye //
                <span class="ref">LiP_1,96.84</span></p>
            
            
            <p id="LiP_1.96.85">
               makheśāya vareṇyāya namaste vahnirūpiṇe <br />
               mahāghrāṇāya jihvāya prāṇāpānapravartine //
                <span class="ref">LiP_1,96.85</span></p>
            
            
            <p id="LiP_1.96.86">
               triguṇāya triśūlāya guṇātītāya yogine <br />
               saṃsārāya pravāhāya mahāyantrapravartine //
                <span class="ref">LiP_1,96.86</span></p>
            
            
            <p id="LiP_1.96.87">
               namaścandrāgnisūryāya muktivaicitryahetave <br />
               varadāyāvatārāya sarvakāraṇahetave //
                <span class="ref">LiP_1,96.87</span></p>
            
            
            <p id="LiP_1.96.88">
               kapāline karālāya pataye puṇyakīrttaye <br />
               amoghāyāgninetrāya lakulīśāya śaṃbhave //
                <span class="ref">LiP_1,96.88</span></p>
            
            
            <p id="LiP_1.96.89">
               bhiṣaktamāya muṇḍāya daṇḍine yogarūpiṇe <br />
               meghavāhāya devāya pārvatīpataye namaḥ //
                <span class="ref">LiP_1,96.89</span></p>
            
            
            <p id="LiP_1.96.90">
               avyaktāya viśokāya sthirāya sthiradhanvine <br />
               sthāṇave kṛttivāsāya namaḥ pañcārthahetave //
                <span class="ref">LiP_1,96.90</span></p>
            
            
            <p id="LiP_1.96.91">
               varadāyaikapādāya namaścandrārdhamauline <br />
               namaste 'dhvararājāya vayasāṃ pataye namaḥ //
                <span class="ref">LiP_1,96.91</span></p>
            
            
            <p id="LiP_1.96.92">
               yogīśvarāya nityāya satyāya parameṣṭhine <br />
               sarvātmane namastubhyaṃ namaḥ sarveśvarāya te //
                <span class="ref">LiP_1,96.92</span></p>
            
            
            <p id="LiP_1.96.93">
               ekadvitricatuḥpañcakṛtvas te 'stu namonamaḥ <br />
               daśakṛtvastu sāhasrakṛtvaste ca namonamaḥ //
                <span class="ref">LiP_1,96.93</span></p>
            
            
            <p id="LiP_1.96.94">
               namo 'parimitaṃ kṛtvā-nantakṛtvo namonamaḥ <br />
               namonamo namo bhūyaḥ punarbhūyo namonamaḥ //
                <span class="ref">LiP_1,96.94</span></p>
            
            sūta uvāca
            
            <p id="LiP_1.96.95">
               nāmnāmaṣṭaśatenaivaṃ stutvāmṛtamayena tu <br />
               punastu prārthayāmāsa nṛsiṃhaḥ śarabheśvaram //
                <span class="ref">LiP_1,96.95</span></p>
            
            
            <p id="LiP_1.96.96">
               yadā yadā mamājñānam atyahaṅkāradūṣitam <br />
               tadā tadāpanetavyaṃ tvayaiva parameśvara //
                <span class="ref">LiP_1,96.96</span></p>
            
            
            <p id="LiP_1.96.97">
               evaṃ vijñāpayanprītaḥ śaṅkaraṃ narakesarī <br />
               nanvaśakto bhavān viṣṇo jīvitāntaṃ parājitaḥ //
                <span class="ref">LiP_1,96.97</span></p>
            
            
            <p id="LiP_1.96.98">
               tadvaktraśeṣamātrāntaṃ kṛtvā sarvasya vigraham <br />
               śuktiśityaṃ tadā maṅgaṃ vīrabhadraḥ kṣaṇāttataḥ //
                <span class="ref">LiP_1,96.98</span></p>
            
            devā ūcuḥ
            
            <p id="LiP_1.96.99">
               atha brahmādayaḥ sarve vīrabhadra tvayā dṛśā <br />
               jīvitāḥ smo vayaṃ devāḥ parjanyeneva pādapāḥ //
                <span class="ref">LiP_1,96.99</span></p>
            
            
            <p id="LiP_1.96.100">
               yasya bhīṣā dahatyagnir udeti ca raviḥ svayam <br />
               vāto vāti ca so 'si tvaṃ mṛtyurdhāvati pañcamaḥ //
                <span class="ref">LiP_1,96.100</span></p>
            
            
            <p id="LiP_1.96.101">
               yadavyaktaṃ paraṃ vyoma kalātītaṃ sadāśivam <br />
               bhagavaṃstvāmeva bhavaṃ vadanti brahmavādinaḥ //
                <span class="ref">LiP_1,96.101</span></p>
            
            
            <p id="LiP_1.96.102">
               ke vayameva dhātukye vedane parameśvaraḥ <br />
               na viddhi paramaṃ dhāma rūpalāvaṇyavarṇane //
                <span class="ref">LiP_1,96.102</span></p>
            
            
            <p id="LiP_1.96.103">
               upasargeṣu sarveṣu trāyasvāsmān gaṇādhipa <br />
               ekādaśātman bhagavān vartate rūpavān haraḥ //
                <span class="ref">LiP_1,96.103</span></p>
            
            
            <p id="LiP_1.96.104">
               īdṛśān te 'vatārāṇi dṛṣṭvā śiva bahūṃstamaḥ <br />
               kadācit saṃdihen nāsmāṃs tvaccintāstamayā tathā //
                <span class="ref">LiP_1,96.104</span></p>
            
            
            <p id="LiP_1.96.105">
               guñjāgirivarataṭā-mitarūpāṇi sarvaśaḥ <br />
               abhyasaṃhara gamyaṃ te na nītavyaṃ parāparā //
                <span class="ref">LiP_1,96.105</span></p>
            
            
            <p id="LiP_1.96.106">
               dve tanū tava rudrasya vedajñā brāhmaṇā viduḥ <br />
               ghorāpyanyā śivāpyanyā te pratyekamanekadhā //
                <span class="ref">LiP_1,96.106</span></p>
            
            
            <p id="LiP_1.96.107">
               ihāsmānpāhi bhagavan nityāhatamahābalaḥ <br />
               bhavatā hi jagatsarvaṃ vyāptaṃ svenaiva tejasā //
                <span class="ref">LiP_1,96.107</span></p>
            
            
            <p id="LiP_1.96.108">
               brahmaviṣṇvindracandrādi vayaṃ ca pramukhāḥ surāḥ <br />
               surāsurāḥ samprasūtās tvattaḥ sarve maheśvara //
                <span class="ref">LiP_1,96.108</span></p>
            
            
            <p id="LiP_1.96.109">
               brahmā ca indro viṣṇuś ca yamādyā na surāsurān <br />
               tato nigṛhya ca hariṃ siṃha ity upacetasam //
                <span class="ref">LiP_1,96.109</span></p>
            
            
            <p id="LiP_1.96.110">
               yato bibharṣi sakalaṃ vibhajya tanumaṣṭadhā <br />
               ato 'smān pāhi bhagavan surān dānair abhīpsitaiḥ //
                <span class="ref">LiP_1,96.110</span></p>
            
            
            <p id="LiP_1.96.111">
               uvāca tān surāndevo maharṣīṃś ca purātanān <br />
               yathā jale jalaṃ kṣiptaṃ kṣīraṃ kṣīre ghṛtaṃ ghṛte //
                <span class="ref">LiP_1,96.111</span></p>
            
            
            <p id="LiP_1.96.112">
               eka eva tadā viṣṇuḥ śivalīno na cānyathā <br />
               eṣa eva nṛsiṃhātmā sadarpaś ca mahābalaḥ //
                <span class="ref">LiP_1,96.112</span></p>
            
            
            <p id="LiP_1.96.113">
               jagatsaṃhārakāreṇa pravṛtto narakesarī <br />
               yājanīyo namastasmai madbhaktisiddhikāṅkṣibhiḥ //
                <span class="ref">LiP_1,96.113</span></p>
            
            
            <p id="LiP_1.96.114">
               etāvaduktvā bhagavān vīrabhadro mahābalaḥ <br />
               apaśyan sarvabhūtānāṃ tatraivāntaradhīyata //
                <span class="ref">LiP_1,96.114</span></p>
            
            
            <p id="LiP_1.96.115">
               nṛsiṃhakṛttivasanas tadāprabhṛti śaṅkaraḥ <br />
               vaktraṃ tanmuṇḍamālāyāṃ nāyakatvena kalpitam //
                <span class="ref">LiP_1,96.115</span></p>
            
            
            <p id="LiP_1.96.116">
               tato devā nirātaṅkāḥ kīrtayantaḥ kathāmimām <br />
               vismayotphullanayanā jagmuḥ sarve yathāgatam //
                <span class="ref">LiP_1,96.116</span></p>
            
            
            <p id="LiP_1.96.117">
               ya idaṃ paramākhyānaṃ puṇyaṃ vedaiḥ samanvitam <br />
               paṭhitvā śṛṇute caiva sarvaduḥkhavināśanam //
                <span class="ref">LiP_1,96.117</span></p>
            
            
            <p id="LiP_1.96.118">
               dhanyaṃ yaśasyam āyuṣyam ārogyaṃ puṣṭivardhanam <br />
               sarvavighnapraśamanaṃ sarvavyādhivināśanam //
                <span class="ref">LiP_1,96.118</span></p>
            
            
            <p id="LiP_1.96.119">
               apamṛtyupraśamanaṃ mahāśāntikaraṃ śubham <br />
               aricakrapraśamanaṃ sarvādhipravināśanam //
                <span class="ref">LiP_1,96.119</span></p>
            
            
            <p id="LiP_1.96.120">
               tato duḥsvapnaśamanaṃ sarvabhūtanivāraṇam <br />
               viṣagrahakṣayakaraṃ putrapautrādivardhanam //
                <span class="ref">LiP_1,96.120</span></p>
            
            
            <p id="LiP_1.96.121">
               yogasiddhipradaṃ samyak śivajñānaprakāśakam <br />
               śeṣalokasya sopānaṃ vāñchitārthaikasādhanam //
                <span class="ref">LiP_1,96.121</span></p>
            
            
            <p id="LiP_1.96.122">
               viṣṇumāyānirasanaṃ devatāparamārthadam <br />
               vāñchāsiddhipradaṃ caiva ṛddhiprajñādisādhanam //
                <span class="ref">LiP_1,96.122</span></p>
            
            
            <p id="LiP_1.96.123">
               idaṃ tu śarabhākāraṃ paraṃ rūpaṃ pinākinaḥ <br />
               prakāśitavyaṃ bhakteṣu cireṣūdyamiteṣu ca //
                <span class="ref">LiP_1,96.123</span></p>
            
            
            <p id="LiP_1.96.124">
               taireva paṭhitavyaṃ ca śrotavyaṃ ca śivātmabhiḥ <br />
               śivotsaveṣu sarveṣu caturdaśyaṣṭamīṣu ca //
                <span class="ref">LiP_1,96.124</span></p>
            
            
            <p id="LiP_1.96.125">
               paṭhetpratiṣṭhākāleṣu śivasannidhikāraṇam <br />
               coravyāghrāhisiṃhāntakṛto rājabhayeṣu ca //
                <span class="ref">LiP_1,96.125</span></p>
            
            
            <p id="LiP_1.96.126">
               atrānyotpātabhūkampadavāgnipāṃsuvṛṣṭiṣu <br />
               ulkāpāte mahāvāte vinā vṛṣṭyātivṛṣṭiṣu //
                <span class="ref">LiP_1,96.126</span></p>
            
            
            <p id="LiP_1.96.127">
               atastatra paṭhedvidvāñ chivabhakto dṛḍhavrataḥ <br />
               yaḥ paṭhecchṛṇuyādvāpi stavaṃ sarvamanuttamam //
                <span class="ref">LiP_1,96.127</span></p>
            
            
            <p id="LiP_1.96.128">
               sa rudratvaṃ samāsādya rudrasyānucaro bhavet //
                <span class="ref">LiP_1,96.128</span></p>
            
            
            <p>iti śrīliṅgamahāpurāṇe pūrvabhāge śarabhaprādurbhāvo nāma ṣaṇṇavatitamo 'dhyāyaḥ</p>
            
            </div>
         
         <div id="d1e119274">
            
            ṛṣaya ūcuḥ
            
            <p id="LiP_1.97.1">
               jalandharaṃ jaṭāmauliḥ purā jambhārivikramam <br />
               kathaṃ jaghāna bhagavān bhaganetraharo haraḥ //
                <span class="ref">LiP_1,97.1</span></p>
            
            
            <p id="LiP_1.97.2">
               vaktumarhasi cāsmākaṃ romaharṣaṇa suvrata <br />
               sūta uvāca
               jalandhara iti khyāto jalamaṇḍalasaṃbhavaḥ //
                <span class="ref">LiP_1,97.2</span></p>
            
            
            <p id="LiP_1.97.3">
               āsīdantakasaṃkāśas tapasā labdhavikramaḥ <br />
               tena devāḥ sagandharvāḥ sayakṣoragarākṣasāḥ //
                <span class="ref">LiP_1,97.3</span></p>
            
            
            <p id="LiP_1.97.4">
               nirjitāḥ samare sarve brahmā ca bhagavānajaḥ <br />
               jitvaiva devasaṃghātaṃ brahmāṇaṃ vai jalandharaḥ //
                <span class="ref">LiP_1,97.4</span></p>
            
            
            <p id="LiP_1.97.5">
               jagāma devadeveśaṃ viṣṇuṃ viśvaharaṃ gurum <br />
               tayoḥ samabhavadyuddhaṃ divārātram aviśramam //
                <span class="ref">LiP_1,97.5</span></p>
            
            
            <p id="LiP_1.97.6">
               jalandhareśayostena nirjito madhusūdanaḥ <br />
               jalandharo 'pi taṃ jitvā devadevaṃ janārdanam //
                <span class="ref">LiP_1,97.6</span></p>
            
            
            <p id="LiP_1.97.7">
               provācedaṃ diteḥ putrān nyāyadhīrjetumīśvaram <br />
               sarve jitā mayā yuddhe śaṅkaro hyajito raṇe //
                <span class="ref">LiP_1,97.7</span></p>
            
            
            <p id="LiP_1.97.8">
               taṃ jitvā sarvamīśānaṃ gaṇapair nandinā kṣaṇāt <br />
               ahameva bhavatvaṃ ca brahmatvaṃ vaiṣṇavaṃ tathā //
                <span class="ref">LiP_1,97.8</span></p>
            
            
            <p id="LiP_1.97.9">
               vāsavatvaṃ ca yuṣmākaṃ dāsye dānavapuṅgavāḥ <br />
               jalandharavacaḥ śrutvā sarve te dānavādhamāḥ //
                <span class="ref">LiP_1,97.9</span></p>
            
            
            <p id="LiP_1.97.10">
               jagarjuruccaiḥ pāpiṣṭhā mṛtyudarśanatatparāḥ <br />
               daityairetaistathānyaiś ca rathanāgaturaṅgamaiḥ //
                <span class="ref">LiP_1,97.10</span></p>
            
            
            <p id="LiP_1.97.11">
               saṃnaddhaiḥ saha saṃnahya śarvaṃ prati yayau balī <br />
               bhavo 'pi dṛṣṭvā daityendraṃ merukūṭamiva sthitam //
                <span class="ref">LiP_1,97.11</span></p>
            
            
            <p id="LiP_1.97.12">
               avadhyatvam api śrutvā tathānyair bhaganetrahā <br />
               brahmaṇo vacanaṃ rakṣan rakṣako jagatāṃ prabhuḥ //
                <span class="ref">LiP_1,97.12</span></p>
            
            
            <p id="LiP_1.97.13">
               sāṃbaḥ sanandī sagaṇaḥ provāca prahasanniva <br />
               kiṃ kṛtyamasureśāna yuddhenānena sāṃpratam //
                <span class="ref">LiP_1,97.13</span></p>
            
            
            <p id="LiP_1.97.14">
               madbāṇairbhinnasarvāṅgo martumabhyudyate mudā <br />
               jalandharo 'pi tadvākyaṃ śrutvā śrotravidāraṇam //
                <span class="ref">LiP_1,97.14</span></p>
            
            
            <p id="LiP_1.97.15">
               sureśvaramuvācedaṃ suretarabaleśvaraḥ <br />
               vākyenālaṃ mahābāho devadeva vṛṣadhvaja //
                <span class="ref">LiP_1,97.15</span></p>
            
            
            <p id="LiP_1.97.16">
               candrāṃśusannibhaiḥ śastrair hara yoddhumihāgataḥ <br />
               niśamyāsya vacaḥ śūlī pādāṅguṣṭhena līlayā <br />
               mahāṃbhasi cakārāśu rathāṅgaṃ raudramāyudham //
                <span class="ref">LiP_1,97.16</span></p>
            
            
            <p id="LiP_1.97.17">
               kṛtvārṇavāṃbhasi sitaṃ bhagavān rathāṅgaṃ smṛtvā jagattrayamanena hatāḥ surāś ca <br />
               dakṣāndhakāntakapuratrayayajñahartā lokatrayāntakakaraḥ prahasaṃtadāha //
                <span class="ref">LiP_1,97.17</span></p>
            
            
            <p id="LiP_1.97.18">
               pādena nirmitaṃ daitya jalandhara mahārṇave <br />
               balavān yadi coddhartuṃ tiṣṭha yoddhuṃ na cānyathā //
                <span class="ref">LiP_1,97.18</span></p>
            
            
            <p id="LiP_1.97.19">
               tasya tadvacanaṃ śrutvā krodhenādīptalocanaḥ <br />
               pradahanniva netrābhyāṃ prāhālokya jagattrayam //
                <span class="ref">LiP_1,97.19</span></p>
            
            jalandhara uvāca
            
            <p id="LiP_1.97.20">
               gadāmuddhṛtya hatvā ca nandinaṃ tvāṃ ca śaṅkara <br />
               hatvā lokānsuraiḥ sārdhaṃ ḍuṇḍubhān garuḍo yathā //
                <span class="ref">LiP_1,97.20</span></p>
            
            
            <p id="LiP_1.97.21">
               hantuṃ carācaraṃ sarvaṃ samartho 'haṃ savāsavam <br />
               ko maheśvara madbāṇair acchedyo bhuvanatraye //
                <span class="ref">LiP_1,97.21</span></p>
            
            
            <p id="LiP_1.97.22">
               bālabhāve ca bhagavān tapasaiva vinirjitaḥ <br />
               brahmā balī yauvane vai munayaḥ surapuṅgavaiḥ //
                <span class="ref">LiP_1,97.22</span></p>
            
            
            <p id="LiP_1.97.23">
               dagdhaṃ kṣaṇena sakalaṃ trailokyaṃ sacarācaram <br />
               tapasā kiṃ tvayā rudra nirjito bhagavānapi //
                <span class="ref">LiP_1,97.23</span></p>
            
            
            <p id="LiP_1.97.24">
               indrāgniyamavitteśavāyuvārīśvarādayaḥ <br />
               na sehire yathā nāgā gandhaṃ pakṣipateriva //
                <span class="ref">LiP_1,97.24</span></p>
            
            
            <p id="LiP_1.97.25">
               na labdhvā divi bhūmau ca bāhavo mama śaṅkara <br />
               samastānparvatānprāpya gharṣitāś ca gaṇeśvara //
                <span class="ref">LiP_1,97.25</span></p>
            
            
            <p id="LiP_1.97.26">
               girīndro mandaraḥ śrīmān nīlo meruḥ suśobhanaḥ <br />
               gharṣito bāhudaṇḍena kaṇḍūnodārtham āpatat //
                <span class="ref">LiP_1,97.26</span></p>
            
            
            <p id="LiP_1.97.27">
               gaṅgā niruddhā bāhubhyāṃ līlārthaṃ himavadgirau <br />
               nārīṇāṃ mama bhṛtyaiś ca vajro baddho divaukasām //
                <span class="ref">LiP_1,97.27</span></p>
            
            
            <p id="LiP_1.97.28">
               vaḍavāyā mukhaṃ bhagnaṃ gṛhītvā vai kareṇa tu <br />
               tatkṣaṇādeva sakalaṃ caikārṇavamabhūdidam //
                <span class="ref">LiP_1,97.28</span></p>
            
            
            <p id="LiP_1.97.29">
               airāvatādayo nāgāḥ kṣiptāḥ sindhujalopari <br />
               saratho bhagavānindraḥ kṣiptaś ca śatayojanam //
                <span class="ref">LiP_1,97.29</span></p>
            
            
            <p id="LiP_1.97.30">
               garuḍo 'pi mayā baddho nāgapāśena viṣṇunā <br />
               urvaśyādyā mayā nītā nāryaḥ kārāgṛhāntaram //
                <span class="ref">LiP_1,97.30</span></p>
            
            
            <p id="LiP_1.97.31">
               kathaṃcillabdhavān śakraḥ śacīmekāṃ praṇamya mām <br />
               māṃ na jānāsi daityendraṃ jalandharamumāpate //
                <span class="ref">LiP_1,97.31</span></p>
            
            sūta uvāca
            
            <p id="LiP_1.97.32">
               evamukto mahādevaḥ prādahadvai rathaṃ tadā <br />
               tasya netrāgnibhāgaikakalārdhārdhena cākulam //
                <span class="ref">LiP_1,97.32</span></p>
            
            
            <p id="LiP_1.97.33">
               daityānāmatulabalairhayaiś ca nāgair daityendrās tripuraripor nirīkṣaṇena <br />
               nāgād vaiśasam anusaṃvṛtaś ca nāgair deveśaṃ vacanamuvāca cālpabuddhiḥ //
                <span class="ref">LiP_1,97.33</span></p>
            
            
            <p id="LiP_1.97.34">
               kiṃ kāryaṃ mama yudhi devadaityasaṃghair hantuṃ yatsakalamidaṃ kṣaṇātsamarthaḥ <br />
               yattasmādbhayamihanāsti yoddhum īśa vāñchaiṣā vipulatarā na saṃśayo 'tra //
                <span class="ref">LiP_1,97.34</span></p>
            
            
            <p id="LiP_1.97.35">
               tasmāttvaṃ mama madanāridakṣaśatro yajñāre tripuraripo mamaiva vīraiḥ <br />
               bhūtendrairharivadanena devasaṃghair yoddhuṃ te balamiha cāsti ceddhi tiṣṭha //
                <span class="ref">LiP_1,97.35</span></p>
            
            
            <p id="LiP_1.97.36">
               ityuktvātha mahādevaṃ mahādevārinandanaḥ <br />
               na cacāla na sasmāra nihatānbāndhavānyudhi //
                <span class="ref">LiP_1,97.36</span></p>
            
            
            <p id="LiP_1.97.37">
               durmadenāvinītātmā dorbhyāmāsphoṭya dorbalāt <br />
               sudarśanākhyaṃ yaccakraṃ tena hantuṃ samudyataḥ //
                <span class="ref">LiP_1,97.37</span></p>
            
            
            <p id="LiP_1.97.38">
               durdhareṇa rathāṅgena kṛcchreṇāpi dvijottamāḥ <br />
               sthāpayāmāsa vai skandhe dvidhābhūtaś ca tena vai //
                <span class="ref">LiP_1,97.38</span></p>
            
            
            <p id="LiP_1.97.39">
               kuliśena yathā chinno dvidhā girivaro dvijāḥ <br />
               papāta daityo balavān añjanādririvāparaḥ //
                <span class="ref">LiP_1,97.39</span></p>
            
            
            <p id="LiP_1.97.40">
               tasya raktena raudreṇa sampūrṇam abhavatkṣaṇāt <br />
               tadraktamakhilaṃ rudraniyogānmāṃsameva ca //
                <span class="ref">LiP_1,97.40</span></p>
            
            
            <p id="LiP_1.97.41">
               mahārauravamāsādya raktakuṇḍamabhūdaho <br />
               jalandharaṃ hataṃ dṛṣṭvā devagandharvapārṣadāḥ //
                <span class="ref">LiP_1,97.41</span></p>
            
            
            <p id="LiP_1.97.42">
               siṃhanādaṃ mahatkṛtvā sādhu deveti cābruvan <br />
               yaḥ paṭhecchṛṇuyādvāpi jalandharavimardanam //
                <span class="ref">LiP_1,97.42</span></p>
            
            
            <p id="LiP_1.97.43">
               śrāvayedvā yathānyāyaṃ gāṇapatyamavāpnuyāt //
                <span class="ref">LiP_1,97.43</span></p>
            
            
            <p>iti śrīliṅgamahāpurāṇe pūrvabhāge jalandharavadho nāma saptanavatitamo 'dhyāyaḥ</p>
            
            </div>
         
         <div id="d1e120108">
            
            ṛṣaya ūcuḥ
            
            <p id="LiP_1.98.1">
               kathaṃ devena vai sūta devadevānmaheśvarāt <br />
               sudarśanākhyaṃ vai labdhaṃ vaktumarhasi viṣṇunā //
                <span class="ref">LiP_1,98.1</span></p>
            
            sūta uvāca
            
            <p id="LiP_1.98.2">
               devānām asurendrāṇām abhavacca sudāruṇaḥ <br />
               sarveṣāmeva bhūtānāṃ vināśakaraṇo mahān //
                <span class="ref">LiP_1,98.2</span></p>
            
            
            <p id="LiP_1.98.3">
               te devāḥ śaktimuśalaiḥ sāyakairnataparvabhiḥ <br />
               prabhidyamānāḥ kuntaiś ca dudruvurbhayavihvalāḥ //
                <span class="ref">LiP_1,98.3</span></p>
            
            
            <p id="LiP_1.98.4">
               parājitāstadā devā devadeveśvaraṃ harim <br />
               praṇemustaṃ sureśānaṃ śokasaṃvignamānasāḥ //
                <span class="ref">LiP_1,98.4</span></p>
            
            
            <p id="LiP_1.98.5">
               tān samīkṣyātha bhagavān devadeveśvaro hariḥ <br />
               praṇipatya sthitāndevān idaṃ vacanamabravīt //
                <span class="ref">LiP_1,98.5</span></p>
            
            
            <p id="LiP_1.98.6">
               vatsāḥ kimiti vai devāś cyutālaṅkāravikramāḥ <br />
               samāgatāḥ sasaṃtāpā vaktumarhatha suvratāḥ //
                <span class="ref">LiP_1,98.6</span></p>
            
            
            <p id="LiP_1.98.7">
               tasya tadvacanaṃ śrutvā tathābhūtāḥ surottamāḥ <br />
               praṇamyāhuryathāvṛttaṃ devadevāya viṣṇave //
                <span class="ref">LiP_1,98.7</span></p>
            
            
            <p id="LiP_1.98.8">
               bhagavandevadeveśa viṣṇo jiṣṇo janārdana <br />
               dānavaiḥ pīḍitāḥ sarve vayaṃ śaraṇamāgatāḥ //
                <span class="ref">LiP_1,98.8</span></p>
            
            
            <p id="LiP_1.98.9">
               tvameva devadeveśa gatirnaḥ puruṣottama <br />
               tvameva paramātmā hi tvaṃ pitā jagatāmapi //
                <span class="ref">LiP_1,98.9</span></p>
            
            
            <p id="LiP_1.98.10">
               tvameva bhartā hartā ca bhoktā dātā janārdana <br />
               hantumarhasi tasmāttvaṃ dānavāndānavārdana //
                <span class="ref">LiP_1,98.10</span></p>
            
            
            <p id="LiP_1.98.11">
               daityāś ca vaiṣṇavairbrāhmai raudrairyāmyaiḥ sudāruṇaiḥ <br />
               kauberaiścaiva saumyaiś ca nairṛtyairvāruṇairdṛḍhaiḥ //
                <span class="ref">LiP_1,98.11</span></p>
            
            
            <p id="LiP_1.98.12">
               vāyavyaiś ca tathāgneyair aiśānair vārṣikaiḥ śubhaiḥ <br />
               saurai raudrais tathā bhīmaiḥ kampanair jṛmbhaṇair dṛḍhaiḥ //
                <span class="ref">LiP_1,98.12</span></p>
            
            
            <p id="LiP_1.98.13">
               avadhyā varalābhātte sarve vārijalocana <br />
               sūryamaṇḍalasambhūtaṃ tvadīyaṃ cakram udyatam //
                <span class="ref">LiP_1,98.13</span></p>
            
            
            <p id="LiP_1.98.14">
               kuṇṭhitaṃ hi dadhīcena cyāvanena jagadguro <br />
               daṇḍaṃ śārṅgaṃ tavāstraṃ ca labdhaṃ daityaiḥ prasādataḥ //
                <span class="ref">LiP_1,98.14</span></p>
            
            
            <p id="LiP_1.98.15">
               purā jalandharaṃ hantuṃ nirmitaṃ tripurāriṇā <br />
               rathāṅgaṃ suśitaṃ ghoraṃ tena tān hantum arhasi //
                <span class="ref">LiP_1,98.15</span></p>
            
            
            <p id="LiP_1.98.16">
               tasmāttena nihantavyā nānyaiḥ śastraśatairapi <br />
               tato niśamya teṣāṃ vai vacanaṃ vārijekṣaṇaḥ //
                <span class="ref">LiP_1,98.16</span></p>
            
            
            <p id="LiP_1.98.17">
               vācaspatimukhānāha sa hariścakrabhṛt svayam <br />
               śrīviṣṇur uvāca
               bhobho devā mahādevaṃ sarvair devaiḥ sanātanaiḥ //
                <span class="ref">LiP_1,98.17</span></p>
            
            
            <p id="LiP_1.98.18">
               samprāpya sāṃprataṃ sarvaṃ kariṣyāmi divaukasām <br />
               devā jalandharaṃ hantuṃ nirmitaṃ hi purāriṇā //
                <span class="ref">LiP_1,98.18</span></p>
            
            
            <p id="LiP_1.98.19">
               labdhvā rathāṅgaṃ tenaiva nihatya ca mahāsurān <br />
               sarvāndhundhumukhāndaityān aṣṭaṣaṣṭiśatān surān //
                <span class="ref">LiP_1,98.19</span></p>
            
            
            <p id="LiP_1.98.20">
               sabāndhavānkṣaṇādeva yuṣmān saṃtārayāmyaham <br />
               sūta uvāca
               evam uktvā suraśreṣṭhān suraśreṣṭhamanusmaran //
                <span class="ref">LiP_1,98.20</span></p>
            
            
            <p id="LiP_1.98.21">
               suraśreṣṭhastadā śreṣṭhaṃ pūjayāmāsa śaṅkaram <br />
               liṅgaṃ sthāpya yathānyāyaṃ himavacchikhare śubhe //
                <span class="ref">LiP_1,98.21</span></p>
            
            
            <p id="LiP_1.98.22">
               meruparvatasaṃkāśaṃ nirmitaṃ viśvakarmaṇā <br />
               tvaritākhyena rudreṇa raudreṇa ca janārdanaḥ //
                <span class="ref">LiP_1,98.22</span></p>
            
            
            <p id="LiP_1.98.23">
               snāpya sampūjya gandhādyair jvālākāraṃ manoramam <br />
               tuṣṭāva ca tadā rudraṃ sampūjyāgnau praṇamya ca //
                <span class="ref">LiP_1,98.23</span></p>
            
            
            <p id="LiP_1.98.24">
               devaṃ nāmnāṃ sahasreṇa bhavādyena yathākramam <br />
               pūjayāmāsa ca śivaṃ praṇavādyaṃ namo 'ntakam //
                <span class="ref">LiP_1,98.24</span></p>
            
            
            <p id="LiP_1.98.25">
               devaṃ nāmnāṃ sahasreṇa bhavādyena maheśvaram <br />
               pratināma sa padmena pūjayāmāsa śaṅkaram //
                <span class="ref">LiP_1,98.25</span></p>
            
            
            <p id="LiP_1.98.26">
               agnau ca nāmabhir devaṃ bhavādyaiḥ samidādibhiḥ <br />
               svāhāntairvidhivaddhutvā pratyekamayutaṃ prabhum //
                <span class="ref">LiP_1,98.26</span></p>
            
            
            <p id="LiP_1.98.27">
               tuṣṭāva ca punaḥ śaṃbhuṃ bhavādyairbhavamīśvaram <br />
               śrīviṣṇuruvāca
               bhavaḥ śivo haro rudraḥ puruṣaḥ padmalocanaḥ //
                <span class="ref">LiP_1,98.27</span></p>
            
            
            <p id="LiP_1.98.28">
               arthitavyaḥ sadācāraḥ sarvaśaṃbhurmaheśvaraḥ <br />
               īśvaraḥ sthāṇurīśānaḥ sahasrākṣaḥ sahasrapāt //
                <span class="ref">LiP_1,98.28</span></p>
            
            
            <p id="LiP_1.98.29">
               varīyān varado vandyaḥ śaṅkaraḥ parameśvaraḥ <br />
               gaṅgādharaḥ śūladharaḥ parārthaikaprayojanaḥ //
                <span class="ref">LiP_1,98.29</span></p>
            
            
            <p id="LiP_1.98.30">
               sarvajñaḥ sarvadevādigiridhanvā jaṭādharaḥ <br />
               candrāpīḍaścandramaulir vidvānviśvāmareśvaraḥ //
                <span class="ref">LiP_1,98.30</span></p>
            
            
            <p id="LiP_1.98.31">
               vedāntasārasaṃdohaḥ kapālī nīlalohitaḥ <br />
               dhyānādhāroparicchedyo gaurībhartā gaṇeśvaraḥ //
                <span class="ref">LiP_1,98.31</span></p>
            
            
            <p id="LiP_1.98.32">
               aṣṭamūrtirviśvamūrtis trivargaḥ svargasādhanaḥ <br />
               jñānagamyo dṛḍhaprajño devadevastrilocanaḥ //
                <span class="ref">LiP_1,98.32</span></p>
            
            
            <p id="LiP_1.98.33">
               vāmadevo mahādevaḥ pāṇḍuḥ paridṛḍho dṛḍhaḥ <br />
               viśvarūpo virūpākṣo vāgīśaḥ śucirantaraḥ //
                <span class="ref">LiP_1,98.33</span></p>
            
            
            <p id="LiP_1.98.34">
               sarvapraṇayasaṃvādī vṛṣāṅko vṛṣavāhanaḥ <br />
               īśaḥ pinākī khaṭvāṅgī citraveṣaścirantanaḥ //
                <span class="ref">LiP_1,98.34</span></p>
            
            
            <p id="LiP_1.98.35">
               tamoharo mahāyogī goptā brahmāṅgahṛjjaṭī <br />
               kālakālaḥ kṛttivāsāḥ subhagaḥ praṇavātmakaḥ //
                <span class="ref">LiP_1,98.35</span></p>
            
            
            <p id="LiP_1.98.36">
               unmattaveṣaś cakṣuṣyo durvāsāḥ smaraśāsanaḥ <br />
               dṛḍhāyudhaḥ skandaguruḥ parameṣṭhī parāyaṇaḥ //
                <span class="ref">LiP_1,98.36</span></p>
            
            
            <p id="LiP_1.98.37">
               anādimadhyanidhano giriśo giribāndhavaḥ <br />
               kuberabandhuḥ śrīkaṇṭho lokavarṇottamottamaḥ //
                <span class="ref">LiP_1,98.37</span></p>
            
            
            <p id="LiP_1.98.38">
               sāmānyadevaḥ kodaṇḍī nīlakaṇṭhaḥ paraśvadhī <br />
               viśālākṣo mṛgavyādhaḥ sureśaḥ sūryatāpanaḥ //
                <span class="ref">LiP_1,98.38</span></p>
            
            
            <p id="LiP_1.98.39">
               dharmakarmākṣamaḥ kṣetraṃ bhagavān bhaganetrabhit <br />
               ugraḥ paśupatis tārkṣyaḥ priyabhaktaḥ priyaṃvadaḥ //
                <span class="ref">LiP_1,98.39</span></p>
            
            
            <p id="LiP_1.98.40">
               dātā dayākaro dakṣaḥ kapardī kāmaśāsanaḥ <br />
               śmaśānanilayaḥ sūkṣmaḥ śmaśānastho maheśvaraḥ //
                <span class="ref">LiP_1,98.40</span></p>
            
            
            <p id="LiP_1.98.41">
               lokakartā bhūtapatir mahākartā mahauṣadhī <br />
               uttaro gopatirgoptā jñānagamyaḥ purātanaḥ //
                <span class="ref">LiP_1,98.41</span></p>
            
            
            <p id="LiP_1.98.42">
               nītiḥ sunītiḥ śuddhātmā somaḥ somarataḥ sukhī <br />
               somapo 'mṛtapaḥ somo mahānītirmahāmatiḥ //
                <span class="ref">LiP_1,98.42</span></p>
            
            
            <p id="LiP_1.98.43">
               ajātaśatrurālokaḥ saṃbhāvyo havyavāhanaḥ <br />
               lokakāro vedakāraḥ sūtrakāraḥ sanātanaḥ //
                <span class="ref">LiP_1,98.43</span></p>
            
            
            <p id="LiP_1.98.44">
               maharṣiḥ kapilācāryo viśvadīptistrilocanaḥ <br />
               pinākapāṇir bhūdevaḥ svastidaḥ svastikṛtsadā //
                <span class="ref">LiP_1,98.44</span></p>
            
            
            <p id="LiP_1.98.45">
               tridhāmā saubhagaḥ śarvaḥ sarvajñaḥ sarvagocaraḥ <br />
               brahmadhṛg viśvasṛk svargaḥ karṇikāraḥ priyaḥ kaviḥ //
                <span class="ref">LiP_1,98.45</span></p>
            
            
            <p id="LiP_1.98.46">
               śākho viśākho gośākhaḥ śivo naikaḥ kratuḥ samaḥ <br />
               gaṅgāplavodako bhāvaḥ sakalaḥ sthapatiḥ sthiraḥ //
                <span class="ref">LiP_1,98.46</span></p>
            
            
            <p id="LiP_1.98.47">
               vijitātmā vidheyātmā bhūtavāhanasārathiḥ <br />
               sagaṇo gaṇakāryaś ca sukīrtiś chinnasaṃśayaḥ //
                <span class="ref">LiP_1,98.47</span></p>
            
            
            <p id="LiP_1.98.48">
               kāmadevaḥ kāmapālo bhasmoddhūlitavigrahaḥ <br />
               bhasmapriyo bhasmaśāyī kāmī kāntaḥ kṛtāgamaḥ //
                <span class="ref">LiP_1,98.48</span></p>
            
            
            <p id="LiP_1.98.49">
               samāyukto nivṛttātmā dharmayuktaḥ sadāśivaḥ <br />
               caturmukhaścaturbāhur durāvāso durāsadaḥ //
                <span class="ref">LiP_1,98.49</span></p>
            
            
            <p id="LiP_1.98.50">
               durgamo durlabho durgaḥ sarvāyudhaviśāradaḥ <br />
               adhyātmayoganilayaḥ sutantustantuvardhanaḥ //
                <span class="ref">LiP_1,98.50</span></p>
            
            
            <p id="LiP_1.98.51">
               śubhāṅgo lokasāraṅgo jagadīśo 'mṛtāśanaḥ <br />
               bhasmaśuddhikaro merur ojasvī śuddhavigrahaḥ //
                <span class="ref">LiP_1,98.51</span></p>
            
            
            <p id="LiP_1.98.52">
               hiraṇyaretās taraṇir marīcir mahimālayaḥ <br />
               mahāhrado mahāgarbhaḥ siddhavṛndāravanditaḥ //
                <span class="ref">LiP_1,98.52</span></p>
            
            
            <p id="LiP_1.98.53">
               vyāghracarmadharo vyālī mahābhūto mahānidhiḥ <br />
               amṛtāṅgo 'mṛtavapuḥ pañcayajñaḥ prabhañjanaḥ //
                <span class="ref">LiP_1,98.53</span></p>
            
            
            <p id="LiP_1.98.54">
               pañcaviṃśatitattvajñaḥ pārijātaḥ parāvaraḥ <br />
               sulabhaḥ suvrataḥ śūro vāṅmayaikanidhirnidhiḥ //
                <span class="ref">LiP_1,98.54</span></p>
            
            
            <p id="LiP_1.98.55">
               varṇāśramagururvarṇī śatrujicchatrutāpanaḥ <br />
               āśramaḥ kṣapaṇaḥ kṣāmo jñānavānacalācalaḥ //
                <span class="ref">LiP_1,98.55</span></p>
            
            
            <p id="LiP_1.98.56">
               pramāṇabhūto durjñeyaḥ suparṇo vāyuvāhanaḥ <br />
               dhanurdharo dhanurvedo guṇarāśirguṇākaraḥ //
                <span class="ref">LiP_1,98.56</span></p>
            
            
            <p id="LiP_1.98.57">
               anantadṛṣṭirānando daṇḍo damayitā damaḥ <br />
               abhivādyo mahācāryo viśvakarmā viśāradaḥ //
                <span class="ref">LiP_1,98.57</span></p>
            
            
            <p id="LiP_1.98.58">
               vītarāgo vinītātmā tapasvī bhūtabhāvanaḥ <br />
               unmattaveṣaḥ pracchanno jitakāmo jitapriyaḥ //
                <span class="ref">LiP_1,98.58</span></p>
            
            
            <p id="LiP_1.98.59">
               kalyāṇaprakṛtiḥ kalpaḥ sarvalokaprajāpatiḥ <br />
               tapasvī tārako dhīmān pradhānaprabhur avyayaḥ //
                <span class="ref">LiP_1,98.59</span></p>
            
            
            <p id="LiP_1.98.60">
               lokapālo 'ntarhitātmā kalpādiḥ kamalekṣaṇaḥ <br />
               vedaśāstrārthatattvajño niyamo niyamāśrayaḥ //
                <span class="ref">LiP_1,98.60</span></p>
            
            
            <p id="LiP_1.98.61">
               candraḥ sūryaḥ śaniḥ ketur virāmo vidrumacchaviḥ <br />
               bhaktigamyaḥ paraṃ brahma mṛgabāṇārpaṇo 'naghaḥ //
                <span class="ref">LiP_1,98.61</span></p>
            
            
            <p id="LiP_1.98.62">
               adrirājālayaḥ kāntaḥ paramātmā jagadguruḥ <br />
               sarvakarmācalastvaṣṭā maṅgalyo maṅgalāvṛtaḥ //
                <span class="ref">LiP_1,98.62</span></p>
            
            
            <p id="LiP_1.98.63">
               mahātapā dīrghatapāḥ sthaviṣṭhaḥ sthaviro dhruvaḥ <br />
               ahaḥ saṃvatsaro vyāptiḥ pramāṇaṃ paramaṃ tapaḥ //
                <span class="ref">LiP_1,98.63</span></p>
            
            
            <p id="LiP_1.98.64">
               saṃvatsarakaro mantraḥ pratyayaḥ sarvadarśanaḥ <br />
               ajaḥ sarveśvaraḥ snigdho mahāretā mahābalaḥ //
                <span class="ref">LiP_1,98.64</span></p>
            
            
            <p id="LiP_1.98.65">
               yogī yogyo mahāretāḥ siddhaḥ sarvādir agnidaḥ <br />
               vasurvasumanāḥ satyaḥ sarvapāpaharo haraḥ //
                <span class="ref">LiP_1,98.65</span></p>
            
            
            <p id="LiP_1.98.66">
               amṛtaḥ śāśvataḥ śānto bāṇahastaḥ pratāpavān <br />
               kamaṇḍaludharo dhanvī vedāṅgo vedavinmuniḥ //
                <span class="ref">LiP_1,98.66</span></p>
            
            
            <p id="LiP_1.98.67">
               bhrājiṣṇur bhojanaṃ bhoktā lokanetā durādharaḥ <br />
               atīndriyo mahāmāyaḥ sarvāvāsaścatuṣpathaḥ //
                <span class="ref">LiP_1,98.67</span></p>
            
            
            <p id="LiP_1.98.68">
               kālayogī mahānādo mahotsāho mahābalaḥ <br />
               mahābuddhir mahāvīryo bhūtacārī purandaraḥ //
                <span class="ref">LiP_1,98.68</span></p>
            
            
            <p id="LiP_1.98.69">
               niśācaraḥ pretacārī mahāśaktir mahādyutiḥ <br />
               anirdeśyavapuḥ śrīmān sarvahāryamito gatiḥ //
                <span class="ref">LiP_1,98.69</span></p>
            
            
            <p id="LiP_1.98.70">
               bahuśruto bahumayo niyatātmā bhavodbhavaḥ <br />
               ojastejo dyutikaro nartakaḥ sarvakāmakaḥ //
                <span class="ref">LiP_1,98.70</span></p>
            
            
            <p id="LiP_1.98.71">
               nṛtyapriyo nṛtyanṛtyaḥ prakāśātmā pratāpanaḥ <br />
               buddhaspaṣṭākṣaro mantraḥ sanmānaḥ sārasaṃplavaḥ //
                <span class="ref">LiP_1,98.71</span></p>
            
            
            <p id="LiP_1.98.72">
               yugādikṛd yugāvarto gaṃbhīro vṛṣavāhanaḥ <br />
               iṣṭo viśiṣṭaḥ śiṣṭeṣṭaḥ śarabhaḥ śarabho dhanuḥ //
                <span class="ref">LiP_1,98.72</span></p>
            
            
            <p id="LiP_1.98.73">
               apāṃ nidhiradhiṣṭhānaṃ vijayo jayakālavit <br />
               pratiṣṭhitaḥ pramāṇajño hiraṇyakavaco hariḥ //
                <span class="ref">LiP_1,98.73</span></p>
            
            
            <p id="LiP_1.98.74">
               virocanaḥ suragaṇo vidyeśo vibudhāśrayaḥ <br />
               bālarūpo balonmāthī vivarto gahano guruḥ //
                <span class="ref">LiP_1,98.74</span></p>
            
            
            <p id="LiP_1.98.75">
               karaṇaṃ kāraṇaṃ kartā sarvabandhavimocanaḥ <br />
               vidvattamo vītabhayo viśvabhartā niśākaraḥ //
                <span class="ref">LiP_1,98.75</span></p>
            
            
            <p id="LiP_1.98.76">
               vyavasāyo vyavasthānaḥ sthānado jagadādijaḥ <br />
               dundubho lalito viśvo bhavātmātmani saṃsthitaḥ //
                <span class="ref">LiP_1,98.76</span></p>
            
            
            <p id="LiP_1.98.77">
               vīreśvaro vīrabhadro vīrahā vīrabhṛd virāṭ <br />
               vīracūḍāmaṇirvettā tīvranādo nadīdharaḥ //
                <span class="ref">LiP_1,98.77</span></p>
            
            
            <p id="LiP_1.98.78">
               ājñādharastriśūlī ca śipiviṣṭaḥ śivālayaḥ <br />
               vālakhilyo mahācāpas tigmāṃśur nidhir avyayaḥ //
                <span class="ref">LiP_1,98.78</span></p>
            
            
            <p id="LiP_1.98.79">
               abhirāmaḥ suśaraṇaḥ subrahmaṇyaḥ sudhāpatiḥ <br />
               maghavānkauśiko gomān viśrāmaḥ sarvaśāsanaḥ //
                <span class="ref">LiP_1,98.79</span></p>
            
            
            <p id="LiP_1.98.80">
               lalāṭākṣo viśvadehaḥ sāraḥ saṃsāracakrabhṛt <br />
               amoghadaṇḍī madhyastho hiraṇyo brahmavarcasī //
                <span class="ref">LiP_1,98.80</span></p>
            
            
            <p id="LiP_1.98.81">
               paramārthaḥ paramayaḥ śambaro vyāghrako 'nalaḥ <br />
               rucir vararucir vandyo vācaspatiraharpatiḥ //
                <span class="ref">LiP_1,98.81</span></p>
            
            
            <p id="LiP_1.98.82">
               ravirvirocanaḥ skandhaḥ śāstā vaivasvato janaḥ <br />
               yuktirunnatakīrtiś ca śāntarāgaḥ parājayaḥ //
                <span class="ref">LiP_1,98.82</span></p>
            
            
            <p id="LiP_1.98.83">
               kailāsapatikāmāriḥ savitā ravilocanaḥ <br />
               vidvattamo vītabhayo viśvahartā nivāritaḥ //
                <span class="ref">LiP_1,98.83</span></p>
            
            
            <p id="LiP_1.98.84">
               nityo niyatakalyāṇaḥ puṇyaśravaṇakīrtanaḥ <br />
               dūraśravā viśvasaho dhyeyo duḥsvapnanāśanaḥ //
                <span class="ref">LiP_1,98.84</span></p>
            
            
            <p id="LiP_1.98.85">
               uttārako duṣkṛtihā durdharṣo duḥsaho 'bhayaḥ <br />
               anādirbhūrbhuvolakṣmīḥ kirīṭī tridaśādhipaḥ //
                <span class="ref">LiP_1,98.85</span></p>
            
            
            <p id="LiP_1.98.86">
               viśvagoptā viśvabhartā sudhīro rucirāṅgadaḥ <br />
               janano janajanmādiḥ prītimānnītimānnayaḥ //
                <span class="ref">LiP_1,98.86</span></p>
            
            
            <p id="LiP_1.98.87">
               viśiṣṭaḥ kāśyapo bhānur bhīmo bhīmaparākramaḥ <br />
               praṇavaḥ saptadhācāro mahākāyo mahādhanuḥ //
                <span class="ref">LiP_1,98.87</span></p>
            
            
            <p id="LiP_1.98.88">
               janmādhipo mahādevaḥ sakalāgamapāragaḥ <br />
               tattvātattvavivekātmā vibhūṣṇur bhūtibhūṣaṇaḥ //
                <span class="ref">LiP_1,98.88</span></p>
            
            
            <p id="LiP_1.98.89">
               ṛṣirbrāhmaṇavijjiṣṇur janmamṛtyujarātigaḥ <br />
               yajño yajñapatiryajvā yajñānto 'moghavikramaḥ //
                <span class="ref">LiP_1,98.89</span></p>
            
            
            <p id="LiP_1.98.90">
               mahendro durbharaḥ senī yajñāṅgo yajñavāhanaḥ <br />
               pañcabrahmasamutpattir viśveśo vimalodayaḥ //
                <span class="ref">LiP_1,98.90</span></p>
            
            
            <p id="LiP_1.98.91">
               ātmayonir anādyantaḥ ṣaḍviṃśatsaptalokadhṛk <br />
               gāyatrīvallabhaḥ prāṃśur viśvāvāsaḥ prabhākaraḥ //
                <span class="ref">LiP_1,98.91</span></p>
            
            
            <p id="LiP_1.98.92">
               śiśurgirirataḥ samrāṭ suṣeṇaḥ suraśatruhā <br />
               amogho 'riṣṭamathano mukundo vigatajvaraḥ //
                <span class="ref">LiP_1,98.92</span></p>
            
            
            <p id="LiP_1.98.93">
               svayaṃjyotir anujyotir ātmajyotir acañcalaḥ <br />
               piṅgalaḥ kapilaśmaśruḥ śāstranetras trayītanuḥ //
                <span class="ref">LiP_1,98.93</span></p>
            
            
            <p id="LiP_1.98.94">
               jñānaskandho mahājñānī nirutpattir upaplavaḥ <br />
               bhago vivasvānādityo yogācāryo bṛhaspatiḥ //
                <span class="ref">LiP_1,98.94</span></p>
            
            
            <p id="LiP_1.98.95">
               udārakīrtir udyogī sadyogī sadasanmayaḥ <br />
               nakṣatramālī rākeśaḥ sādhiṣṭhānaḥ ṣaḍāśrayaḥ //
                <span class="ref">LiP_1,98.95</span></p>
            
            
            <p id="LiP_1.98.96">
               pavitrapāṇiḥ pāpārir maṇipūro manogatiḥ <br />
               hṛtpuṇḍarīkamāsīnaḥ śuklaḥ śānto vṛṣākapiḥ //
                <span class="ref">LiP_1,98.96</span></p>
            
            
            <p id="LiP_1.98.97">
               viṣṇurgrahapatiḥ kṛṣṇaḥ samartho 'narthanāśanaḥ <br />
               adharmaśatrurakṣayyaḥ puruhūtaḥ puruṣṭutaḥ //
                <span class="ref">LiP_1,98.97</span></p>
            
            
            <p id="LiP_1.98.98">
               brahmagarbho bṛhadgarbho dharmadhenurdhanāgamaḥ <br />
               jagaddhitaiṣī sugataḥ kumāraḥ kuśalāgamaḥ //
                <span class="ref">LiP_1,98.98</span></p>
            
            
            <p id="LiP_1.98.99">
               hiraṇyavarṇo jyotiṣmān nānābhūtadharo dhvaniḥ <br />
               arogo niyamādhyakṣo viśvāmitro dvijottamaḥ //
                <span class="ref">LiP_1,98.99</span></p>
            
            
            <p id="LiP_1.98.100">
               bṛhajjyotiḥ sudhāmā ca mahājyotiranuttamaḥ <br />
               mātāmaho mātariśvā nabhasvān nāgahāradhṛk //
                <span class="ref">LiP_1,98.100</span></p>
            
            
            <p id="LiP_1.98.101">
               pulastyaḥ pulaho 'gastyo jātūkarṇyaḥ parāśaraḥ <br />
               nirāvaraṇadharmajño viriñco viṣṭaraśravāḥ //
                <span class="ref">LiP_1,98.101</span></p>
            
            
            <p id="LiP_1.98.102">
               ātmabhūr aniruddho 'trijñānamūrtir mahāyaśāḥ <br />
               lokacūḍāmaṇirvīraḥ caṇḍasatyaparākramaḥ //
                <span class="ref">LiP_1,98.102</span></p>
            
            
            <p id="LiP_1.98.103">
               vyālakalpo mahākalpo mahāvṛkṣaḥ kalādharaḥ <br />
               alaṃkariṣṇus tvacalo rociṣṇurvikramottamaḥ //
                <span class="ref">LiP_1,98.103</span></p>
            
            
            <p id="LiP_1.98.104">
               āśuśabdapatirvegī plavanaḥ śikhisārathiḥ <br />
               asaṃsṛṣṭo 'tithiḥ śakraḥ pramāthī pāpanāśanaḥ //
                <span class="ref">LiP_1,98.104</span></p>
            
            
            <p id="LiP_1.98.105">
               vasuśravāḥ kavyavāhaḥ pratapto viśvabhojanaḥ <br />
               jaryo jarādhiśamano lohitaś ca tanūnapāt //
                <span class="ref">LiP_1,98.105</span></p>
            
            
            <p id="LiP_1.98.106">
               pṛṣadaśvo nabhoyoniḥ supratīkas tamisrahā <br />
               nidāghastapano meghaḥ pakṣaḥ parapuraṃjayaḥ //
                <span class="ref">LiP_1,98.106</span></p>
            
            
            <p id="LiP_1.98.107">
               mukhānilaḥ suniṣpannaḥ surabhiḥ śiśirātmakaḥ <br />
               vasaṃto mādhavo grīṣmo nabhasyo bījavāhanaḥ //
                <span class="ref">LiP_1,98.107</span></p>
            
            
            <p id="LiP_1.98.108">
               aṅgirā munirātreyo vimalo viśvavāhanaḥ <br />
               pāvanaḥ purujicchakras trividyo naravāhanaḥ //
                <span class="ref">LiP_1,98.108</span></p>
            
            
            <p id="LiP_1.98.109">
               mano buddhirahaṅkāraḥ kṣetrajñaḥ kṣetrapālakaḥ <br />
               tejonidhir jñānanidhir vipāko vighnakārakaḥ //
                <span class="ref">LiP_1,98.109</span></p>
            
            
            <p id="LiP_1.98.110">
               adharo 'nuttaro jñeyo jyeṣṭho niḥśreyasālayaḥ <br />
               śailo nagastanurdeho dānavārirarindamaḥ //
                <span class="ref">LiP_1,98.110</span></p>
            
            
            <p id="LiP_1.98.111">
               cārudhīr janakaścāruviśalyo lokaśalyakṛt <br />
               caturvedaścaturbhāvaś caturaścaturapriyaḥ //
                <span class="ref">LiP_1,98.111</span></p>
            
            
            <p id="LiP_1.98.112">
               āmnāyo 'tha samāmnāyas tīrthadevaśivālayaḥ <br />
               bahurūpo mahārūpaḥ sarvarūpaś carācaraḥ //
                <span class="ref">LiP_1,98.112</span></p>
            
            
            <p id="LiP_1.98.113">
               nyāyanirvāhako nyāyo nyāyagamyo nirañjanaḥ <br />
               sahasramūrdhā devendraḥ sarvaśastraprabhañjanaḥ //
                <span class="ref">LiP_1,98.113</span></p>
            
            
            <p id="LiP_1.98.114">
               muṇḍo virūpo vikṛto daṇḍī dānto guṇottamaḥ <br />
               piṅgalākṣo 'tha haryakṣo nīlagrīvo nirāmayaḥ //
                <span class="ref">LiP_1,98.114</span></p>
            
            
            <p id="LiP_1.98.115">
               sahasrabāhuḥ sarveśaḥ śaraṇyaḥ sarvalokabhṛt <br />
               padmāsanaḥ paraṃ jyotiḥ parāvaraṃ paraṃ phalam //
                <span class="ref">LiP_1,98.115</span></p>
            
            
            <p id="LiP_1.98.116">
               padmagarbho mahāgarbho viśvagarbho vicakṣaṇaḥ <br />
               parāvarajño bījeśaḥ sumukhaḥ sumahāsvanaḥ //
                <span class="ref">LiP_1,98.116</span></p>
            
            
            <p id="LiP_1.98.117">
               devāsuragururdevo devāsuranamaskṛtaḥ <br />
               devāsuramahāmātro devāsuramahāśrayaḥ //
                <span class="ref">LiP_1,98.117</span></p>
            
            
            <p id="LiP_1.98.118">
               devādidevo devarṣidevāsuravarapradaḥ <br />
               devāsureśvaro divyo devāsuramaheśvaraḥ //
                <span class="ref">LiP_1,98.118</span></p>
            
            
            <p id="LiP_1.98.119">
               sarvadevamayo 'cintyo devatātmātmasaṃbhavaḥ <br />
               īḍyo 'nīśaḥ suravyāghro devasiṃho divākaraḥ //
                <span class="ref">LiP_1,98.119</span></p>
            
            
            <p id="LiP_1.98.120">
               vibudhāgravaraśreṣṭhaḥ sarvadevottamottamaḥ <br />
               śivajñānarataḥ śrīmān śikhiśrīparvatapriyaḥ //
                <span class="ref">LiP_1,98.120</span></p>
            
            
            <p id="LiP_1.98.121">
               jayastaṃbho viśiṣṭambho narasiṃhanipātanaḥ <br />
               brahmacārī lokacārī dharmacārī dhanādhipaḥ //
                <span class="ref">LiP_1,98.121</span></p>
            
            
            <p id="LiP_1.98.122">
               nandī nandīśvaro nagno nagnavratadharaḥ śuciḥ <br />
               liṅgādhyakṣaḥ surādhyakṣo yugādhyakṣo yugāvahaḥ //
                <span class="ref">LiP_1,98.122</span></p>
            
            
            <p id="LiP_1.98.123">
               svavaśaḥ savaśaḥ svargaḥ svaraḥ svaramayasvanaḥ <br />
               bījādhyakṣo bījakartā dhanakṛd dharmavardhanaḥ //
                <span class="ref">LiP_1,98.123</span></p>
            
            
            <p id="LiP_1.98.124">
               daṃbho 'dambho mahādaṃbhaḥ sarvabhūtamaheśvaraḥ <br />
               śmaśānanilayastiṣyaḥ seturapratimākṛtiḥ //
                <span class="ref">LiP_1,98.124</span></p>
            
            
            <p id="LiP_1.98.125">
               lokottarasphuṭālokas tryaṃbako nāgabhūṣaṇaḥ <br />
               andhakārirmakhadveṣī viṣṇukandharapātanaḥ //
                <span class="ref">LiP_1,98.125</span></p>
            
            
            <p id="LiP_1.98.126">
               vītadoṣo 'kṣayaguṇo dakṣāriḥ pūṣadantahṛt <br />
               dhūrjaṭiḥ khaṇḍaparaśuḥ sakalo niṣkalo 'naghaḥ //
                <span class="ref">LiP_1,98.126</span></p>
            
            
            <p id="LiP_1.98.127">
               ādhāraḥ sakalādhāraḥ pāṇḍurābho mṛḍo naṭaḥ <br />
               pūrṇaḥ pūrayitā puṇyaḥ sukumāraḥ sulocanaḥ //
                <span class="ref">LiP_1,98.127</span></p>
            
            
            <p id="LiP_1.98.128">
               sāmageyaḥ priyakaraḥ puṇyakīrtiranāmayaḥ <br />
               manojavastīrthakaro jaṭilo jīviteśvaraḥ //
                <span class="ref">LiP_1,98.128</span></p>
            
            
            <p id="LiP_1.98.129">
               jīvitāntakaro nityo vasuretā vasupriyaḥ <br />
               sadgatiḥ satkṛtiḥ saktaḥ kālakaṇṭhaḥ kalādharaḥ //
                <span class="ref">LiP_1,98.129</span></p>
            
            
            <p id="LiP_1.98.130">
               mānī mānyo mahākālaḥ sadbhūtiḥ satparāyaṇaḥ <br />
               candrasaṃjīvanaḥ śāstā lokagūḍho 'marādhipaḥ //
                <span class="ref">LiP_1,98.130</span></p>
            
            
            <p id="LiP_1.98.131">
               lokabandhurlokanāthaḥ kṛtajñaḥ kṛtibhūṣaṇaḥ <br />
               anapāyyakṣaraḥ kāntaḥ sarvaśāstrabhṛtāṃ varaḥ //
                <span class="ref">LiP_1,98.131</span></p>
            
            
            <p id="LiP_1.98.132">
               tejomayo dyutidharo lokamāyo 'graṇīr aṇuḥ <br />
               śucismitaḥ prasannātmā durjayo duratikramaḥ //
                <span class="ref">LiP_1,98.132</span></p>
            
            
            <p id="LiP_1.98.133">
               jyotirmayo nirākāro jagannātho jaleśvaraḥ <br />
               tumbavīṇī mahākāyo viśokaḥ śokanāśanaḥ //
                <span class="ref">LiP_1,98.133</span></p>
            
            
            <p id="LiP_1.98.134">
               trilokātmā trilokeśaḥ śuddhaḥ śuddhī rathākṣajaḥ <br />
               avyaktalakṣaṇo vyakto vyaktāvyakto viśāṃpatiḥ //
                <span class="ref">LiP_1,98.134</span></p>
            
            
            <p id="LiP_1.98.135">
               varaśīlo varatulo māno mānadhano mayaḥ <br />
               brahmā viṣṇuḥ prajāpālo haṃso haṃsagatiryamaḥ //
                <span class="ref">LiP_1,98.135</span></p>
            
            
            <p id="LiP_1.98.136">
               vedhā dhātā vidhātā ca attā hartā caturmukhaḥ <br />
               kailāsaśikharāvāsī sarvāvāsī satāṃ gatiḥ //
                <span class="ref">LiP_1,98.136</span></p>
            
            
            <p id="LiP_1.98.137">
               hiraṇyagarbho hariṇaḥ puruṣaḥ pūrvajaḥ pitā <br />
               bhūtālayo bhūtapatir bhūtido bhuvaneśvaraḥ //
                <span class="ref">LiP_1,98.137</span></p>
            
            
            <p id="LiP_1.98.138">
               saṃyogī yogavidbrahma brahmaṇyo brāhmaṇapriyaḥ <br />
               devapriyo devanātho devajño devacintakaḥ //
                <span class="ref">LiP_1,98.138</span></p>
            
            
            <p id="LiP_1.98.139">
               viṣamākṣaḥ kalādhyakṣo vṛṣāṅko vṛṣavardhanaḥ <br />
               nirmado nirahaṅkāro nirmoho nirupadravaḥ //
                <span class="ref">LiP_1,98.139</span></p>
            
            
            <p id="LiP_1.98.140">
               darpahā darpito dṛptaḥ sarvartuparivartakaḥ <br />
               saptajihvaḥ sahasrārciḥ snigdhaḥ prakṛtidakṣiṇaḥ //
                <span class="ref">LiP_1,98.140</span></p>
            
            
            <p id="LiP_1.98.141">
               bhūtabhavyabhavannāthaḥ prabhavo bhrāntināśanaḥ <br />
               artho 'nartho mahākośaḥ parakāryaikapaṇḍitaḥ //
                <span class="ref">LiP_1,98.141</span></p>
            
            
            <p id="LiP_1.98.142">
               niṣkaṇṭakaḥ kṛtānando nirvyājo vyājamardanaḥ <br />
               sattvavān sāttvikaḥ satyakīrtistambhakṛtāgamaḥ //
                <span class="ref">LiP_1,98.142</span></p>
            
            
            <p id="LiP_1.98.143">
               akaṃpito guṇagrāhī naikātmā naikakarmakṛt <br />
               suprītaḥ sumukhaḥ sūkṣmaḥ sukaro dakṣiṇo 'nalaḥ //
                <span class="ref">LiP_1,98.143</span></p>
            
            
            <p id="LiP_1.98.144">
               skandhaḥ skandhadharo dhuryaḥ prakaṭaḥ prītivardhanaḥ <br />
               aparājitaḥ sarvasaho vidagdhaḥ sarvavāhanaḥ //
                <span class="ref">LiP_1,98.144</span></p>
            
            
            <p id="LiP_1.98.145">
               adhṛtaḥ svadhṛtaḥ sādhyaḥ pūrvamūrtiryaśodharaḥ <br />
               varāhaśṛṅgadhṛg vāyur balavān ekanāyakaḥ //
                <span class="ref">LiP_1,98.145</span></p>
            
            
            <p id="LiP_1.98.146">
               śrutiprakāśaḥ śrutimān ekabandhur anekadhṛk <br />
               śrīvallabhaśivārambhaḥ śāntabhadraḥ samañjasaḥ //
                <span class="ref">LiP_1,98.146</span></p>
            
            
            <p id="LiP_1.98.147">
               bhūśayo bhūtikṛdbhūtir bhūṣaṇo bhūtavāhanaḥ <br />
               akāyo bhaktakāyasthaḥ kālajñānī kalāvapuḥ //
                <span class="ref">LiP_1,98.147</span></p>
            
            
            <p id="LiP_1.98.148">
               satyavratamahātyāgī niṣṭhāśāntiparāyaṇaḥ <br />
               parārthavṛttir varado viviktaḥ śrutisāgaraḥ //
                <span class="ref">LiP_1,98.148</span></p>
            
            
            <p id="LiP_1.98.149">
               anirviṇṇo guṇagrāhī kalaṅkāṅkaḥ kalaṅkahā <br />
               svabhāvarudro madhyasthaḥ śatrughno madhyanāśakaḥ //
                <span class="ref">LiP_1,98.149</span></p>
            
            
            <p id="LiP_1.98.150">
               śikhaṇḍī kavacī śūlī caṇḍī muṇḍī ca kuṇḍalī <br />
               mekhalī kavacī khaḍgī māyī saṃsārasārathiḥ //
                <span class="ref">LiP_1,98.150</span></p>
            
            
            <p id="LiP_1.98.151">
               amṛtyuḥ sarvadṛk siṃhas tejorāśir mahāmaṇiḥ <br />
               asaṃkhyeyo 'prameyātmā vīryavān kāryakovidaḥ //
                <span class="ref">LiP_1,98.151</span></p>
            
            
            <p id="LiP_1.98.152">
               vedyo vedārthavidgoptā sarvācāro munīśvaraḥ <br />
               anuttamo durādharṣo madhuraḥ priyadarśanaḥ //
                <span class="ref">LiP_1,98.152</span></p>
            
            
            <p id="LiP_1.98.153">
               sureśaḥ śaraṇaṃ sarvaḥ śabdabrahma satāṃ gatiḥ <br />
               kālabhakṣaḥ kalaṅkāriḥ kaṅkaṇīkṛtavāsukiḥ //
                <span class="ref">LiP_1,98.153</span></p>
            
            
            <p id="LiP_1.98.154">
               maheṣvāso mahībhartā niṣkalaṅko viśṛṅkhalaḥ <br />
               dyumaṇis taraṇir dhanyaḥ siddhidaḥ siddhisādhanaḥ //
                <span class="ref">LiP_1,98.154</span></p>
            
            
            <p id="LiP_1.98.155">
               nivṛttaḥ saṃvṛtaḥ śilpo vyūḍhorasko mahābhujaḥ <br />
               ekajyotir nirātaṅko naro nārāyaṇapriyaḥ //
                <span class="ref">LiP_1,98.155</span></p>
            
            
            <p id="LiP_1.98.156">
               nirlepo niṣprapañcātmā nirvyagro vyagranāśanaḥ <br />
               stavyastavapriyaḥ stotā vyāsamūrtiranākulaḥ //
                <span class="ref">LiP_1,98.156</span></p>
            
            
            <p id="LiP_1.98.157">
               niravadyapadopāyo vidyārāśiravikramaḥ <br />
               praśāntabuddhirakṣudraḥ kṣudrahā nityasundaraḥ //
                <span class="ref">LiP_1,98.157</span></p>
            
            
            <p id="LiP_1.98.158">
               dhairyāgryadhuryo dhātrīśaḥ śākalyaḥ śarvarīpatiḥ <br />
               paramārthagurur dṛṣṭir gurur āśritavatsalaḥ //
                <span class="ref">LiP_1,98.158</span></p>
            
            
            <p id="LiP_1.98.159">
               raso rasajñaḥ sarvajñaḥ sarvasattvāvalaṃbanaḥ <br />
               sūta uvāca
               evaṃ nāmnāṃ sahasreṇa tuṣṭāva vṛṣabhadhvajam //
                <span class="ref">LiP_1,98.159</span></p>
            
            
            <p id="LiP_1.98.160">
               snāpayāmāsa ca vibhuḥ pūjayāmāsa paṅkajaiḥ <br />
               parīkṣārthaṃ hareḥ pūjākamaleṣu maheśvaraḥ //
                <span class="ref">LiP_1,98.160</span></p>
            
            
            <p id="LiP_1.98.161">
               gopayāmāsa kamalaṃ tadaikaṃ bhuvaneśvaraḥ <br />
               hṛtapuṣpo haristatra kimidaṃ tvabhyacintayat //
                <span class="ref">LiP_1,98.161</span></p>
            
            
            <p id="LiP_1.98.162">
               jñātvā svanetramuddhṛtya sarvasattvāvalambanam <br />
               pūjayāmāsa bhāvena nāmnā tena jagadgurum //
                <span class="ref">LiP_1,98.162</span></p>
            
            
            <p id="LiP_1.98.163">
               tatastatra vibhurdṛṣṭvā tathābhūtaṃ haro harim <br />
               tasmādavatatārāśu maṇḍalātpāvakasya ca //
                <span class="ref">LiP_1,98.163</span></p>
            
            
            <p id="LiP_1.98.164">
               koṭibhāskarasaṃkāśaṃ jaṭāmukuṭamaṇḍitam <br />
               jvālāmālāvṛtaṃ divyaṃ tīkṣṇadaṃṣṭraṃ bhayaṅkaram //
                <span class="ref">LiP_1,98.164</span></p>
            
            
            <p id="LiP_1.98.165">
               śūlaṭaṅkagadācakrakuntapāśadharaṃ haram <br />
               varādabhayahastaṃ ca dvīpicarmottarīyakam //
                <span class="ref">LiP_1,98.165</span></p>
            
            
            <p id="LiP_1.98.166">
               itthaṃbhūtaṃ tadā dṛṣṭvā bhavaṃ bhasmavibhūṣitam <br />
               hṛṣṭo namaścakārāśu devadevaṃ janārdanaḥ //
                <span class="ref">LiP_1,98.166</span></p>
            
            
            <p id="LiP_1.98.167">
               dudruvustaṃ parikramya sendrā devāstrilocanam <br />
               cacāla brahmabhuvanaṃ cakampe ca vasuṃdharā //
                <span class="ref">LiP_1,98.167</span></p>
            
            
            <p id="LiP_1.98.168">
               dadāha tejastacchaṃbhoḥ prāntaṃ vai śatayojanam <br />
               adhastāccordhvataścaiva hāhetyakṛta bhūtale //
                <span class="ref">LiP_1,98.168</span></p>
            
            
            <p id="LiP_1.98.169">
               tadā prāha mahādevaḥ prahasanniva śaṅkaraḥ <br />
               samprekṣya praṇayādviṣṇuṃ kṛtāñjalipuṭaṃ sthitam //
                <span class="ref">LiP_1,98.169</span></p>
            
            
            <p id="LiP_1.98.170">
               jñātaṃ mayedamadhunā devakāryaṃ janārdana <br />
               sudarśanākhyaṃ cakraṃ ca dadāmi tava śobhanam //
                <span class="ref">LiP_1,98.170</span></p>
            
            
            <p id="LiP_1.98.171">
               yadrūpaṃ bhavatā dṛṣṭaṃ sarvalokabhayaṃkaram <br />
               hitāya tava yatnena tava bhāvāya suvrata //
                <span class="ref">LiP_1,98.171</span></p>
            
            
            <p id="LiP_1.98.172">
               śāntaṃ raṇājire viṣṇo devānāṃ duḥkhasādhanam <br />
               śāntasya cāstraṃ śāntaḥ syāc chāntenāstreṇa kiṃ phalam //
                <span class="ref">LiP_1,98.172</span></p>
            
            
            <p id="LiP_1.98.173">
               śāntasya samare cāstraṃ śāntireva tapasvinām <br />
               yoddhuḥ śāntyā balacchedaḥ parasya balavṛddhidaḥ //
                <span class="ref">LiP_1,98.173</span></p>
            
            
            <p id="LiP_1.98.174">
               devairaśāntairyadrūpaṃ madīyaṃ bhāvayāvyayam <br />
               kimāyudhena kāryaṃ vai yoddhuṃ devārisūdana //
                <span class="ref">LiP_1,98.174</span></p>
            
            
            <p id="LiP_1.98.175">
               kṣamā yudhi na kāryaṃ vai yoddhuṃ devārisūdana <br />
               anāgate vyatīte ca daurbalye svajanotkare //
                <span class="ref">LiP_1,98.175</span></p>
            
            
            <p id="LiP_1.98.176">
               akālike tvadharme ca anarthe vārisūdana <br />
               evamuktvā dadau cakraṃ sūryāyutasamaprabham //
                <span class="ref">LiP_1,98.176</span></p>
            
            
            <p id="LiP_1.98.177">
               netraṃ ca netā jagatāṃ prabhurvai padmasannibham <br />
               tadāprabhṛti taṃ prāhuḥ padmākṣamiti suvratam //
                <span class="ref">LiP_1,98.177</span></p>
            
            
            <p id="LiP_1.98.178">
               dattvainaṃ nayanaṃ cakraṃ viṣṇave nīlalohitaḥ <br />
               pasparśa ca karābhyāṃ vai suśubhābhyāmuvāca ha //
                <span class="ref">LiP_1,98.178</span></p>
            
            
            <p id="LiP_1.98.179">
               varado 'haṃ varaśreṣṭha varānvaraya cepsitān <br />
               bhaktyā vaśīkṛto nūnaṃ tvayāhaṃ puruṣottama //
                <span class="ref">LiP_1,98.179</span></p>
            
            
            <p id="LiP_1.98.180">
               ityukto devadevena devadevaṃ praṇamya tam <br />
               tvayi bhaktirmahādeva prasīda varamuttamam //
                <span class="ref">LiP_1,98.180</span></p>
            
            
            <p id="LiP_1.98.181">
               nānyamicchāmi bhaktānām ārtayo nāsti yatprabho <br />
               tacchrutvā vacanaṃ tasya dayāvān sutarāṃ bhavaḥ //
                <span class="ref">LiP_1,98.181</span></p>
            
            
            <p id="LiP_1.98.182">
               pasparśa ca dadau tasmai śraddhāṃ śītāṃśubhūṣaṇaḥ <br />
               prāha caivaṃ mahādevaḥ paramātmānamacyutam //
                <span class="ref">LiP_1,98.182</span></p>
            
            
            <p id="LiP_1.98.183">
               mayi bhaktaś ca vandyaś ca pūjyaścaiva surāsuraiḥ <br />
               bhaviṣyasi na saṃdeho matprasādātsurottama //
                <span class="ref">LiP_1,98.183</span></p>
            
            
            <p id="LiP_1.98.184">
               yadā satī dakṣaputrī vinindyaiva sulocanā <br />
               mātaraṃ pitaraṃ dakṣaṃ bhaviṣyati sureśvarī //
                <span class="ref">LiP_1,98.184</span></p>
            
            
            <p id="LiP_1.98.185">
               divyā haimavatī viṣṇo tadā tvamapi suvrata <br />
               bhaginīṃ tava kalyāṇīṃ devīṃ haimavatīmumām //
                <span class="ref">LiP_1,98.185</span></p>
            
            
            <p id="LiP_1.98.186">
               niyogād brahmaṇaḥ sādhvīṃ pradāsyasi mamaiva tām <br />
               matsaṃbandhī ca lokānāṃ madhye pūjyo bhaviṣyasi //
                <span class="ref">LiP_1,98.186</span></p>
            
            
            <p id="LiP_1.98.187">
               māṃ divyena ca bhāvena tadāprabhṛti śaṅkaram <br />
               drakṣyase ca prasannena mitrabhūtamivātmanā //
                <span class="ref">LiP_1,98.187</span></p>
            
            
            <p id="LiP_1.98.188">
               ityuktvāntardadhe rudro bhagavānnīlalohitaḥ <br />
               janārdano 'pi bhagavān devānāmapi saṃnidhau //
                <span class="ref">LiP_1,98.188</span></p>
            
            
            <p id="LiP_1.98.189">
               ayācata mahādevaṃ brahmāṇaṃ munibhiḥ samam <br />
               mayā proktaṃ stavaṃ divyaṃ padmayone suśobhanam //
                <span class="ref">LiP_1,98.189</span></p>
            
            
            <p id="LiP_1.98.190">
               yaḥ paṭhecchṛṇuyādvāpi śrāvayedvā dvijottamān <br />
               pratināmni hiraṇyasya tat tasya phalam āpnuyāt //
                <span class="ref">LiP_1,98.190</span></p>
            
            
            <p id="LiP_1.98.191">
               aśvamedhasahasreṇa phalaṃ bhavati tasya vai <br />
               ghṛtādyaiḥ snāpayedrudraṃ sthālyā vai kalaśaiḥ śubhaiḥ //
                <span class="ref">LiP_1,98.191</span></p>
            
            
            <p id="LiP_1.98.192">
               nāmnāṃ sahasreṇānena śraddhayā śivamīśvaram <br />
               so 'pi yajñasahasrasya phalaṃ labdhvāsureśvaraiḥ //
                <span class="ref">LiP_1,98.192</span></p>
            
            
            <p id="LiP_1.98.193">
               pūjyo bhavati rudrasya prītirbhavati tasya vai <br />
               tathāstviti tathā prāha padmayonerjanārdanam //
                <span class="ref">LiP_1,98.193</span></p>
            
            
            <p id="LiP_1.98.194">
               jagmatuḥ praṇipatyainaṃ devadevaṃ jagadgurum <br />
               tasmānnāmnāṃ sahasreṇa pūjayed anagho dvijāḥ //
                <span class="ref">LiP_1,98.194</span></p>
            
            
            <p id="LiP_1.98.195">
               japennāmnāṃ sahasraṃ ca sa yāti paramāṃ gatim //
                <span class="ref">LiP_1,98.195</span></p>
            
            
            <p>iti śrīliṅgamahāpurāṇe pūrvabhāge sahasranāmabhiḥ pūjanād viṣṇucakralābho nāmāṣṭanavatitamo
               'dhyāyaḥ</p>
            
            </div>
         
         <div id="d1e123848">
            
            ṛṣaya ūcuḥ
            
            <p id="LiP_1.99.1">
               saṃbhavaḥ sūcito devyās tvayā sūta mahāmate <br />
               savistaraṃ vadasvādya satītve ca yathātatham //
                <span class="ref">LiP_1,99.1</span></p>
            
            
            <p id="LiP_1.99.2">
               menājatvaṃ mahādevyā dakṣayajñavimardanam <br />
               viṣṇunā ca kathaṃ dattā devadevāya śaṃbhave //
                <span class="ref">LiP_1,99.2</span></p>
            
            
            <p id="LiP_1.99.3">
               kalyāṇaṃ vā kathaṃ tasya vaktumarhasi sāṃpratam <br />
               teṣāṃ tadvacanaṃ śrutvā sūtaḥ paurāṇikottamaḥ //
                <span class="ref">LiP_1,99.3</span></p>
            
            
            <p id="LiP_1.99.4">
               saṃbhavaṃ ca mahādevyāḥ prāha teṣāṃ mahātmanām <br />
               sūta uvāca
               brahmaṇā kathitaṃ pūrvaṃ daṇḍine tat suvistaram //
                <span class="ref">LiP_1,99.4</span></p>
            
            
            <p id="LiP_1.99.5">
               yuṣmābhir vai kumārāya tena vyāsāya dhīmate <br />
               tasmādahamupaśrutya pravadāmi suvistaram //
                <span class="ref">LiP_1,99.5</span></p>
            
            
            <p id="LiP_1.99.6">
               vacanādvo mahābhāgāḥ praṇamyomāṃ tathā bhavam <br />
               sā bhagākhyā jagaddhātrī liṅgamūrtestrivedikā //
                <span class="ref">LiP_1,99.6</span></p>
            
            
            <p id="LiP_1.99.7">
               liṅgastu bhagavāndvābhyāṃ jagatsṛṣṭirdvijottamāḥ <br />
               liṅgamūrtiḥ śivo jyotis tamasaścopari sthitaḥ //
                <span class="ref">LiP_1,99.7</span></p>
            
            
            <p id="LiP_1.99.8">
               liṅgavedisamāyogād ardhanārīśvarobhavat <br />
               brahmāṇaṃ vidadhe devam agre putraṃ caturmukham //
                <span class="ref">LiP_1,99.8</span></p>
            
            
            <p id="LiP_1.99.9">
               prāhiṇoti sma tasyaiva jñānaṃ jñānamayo haraḥ <br />
               viśvādhiko 'sau bhagavān ardhanārīśvaro vibhuḥ //
                <span class="ref">LiP_1,99.9</span></p>
            
            
            <p id="LiP_1.99.10">
               hiraṇyagarbhaṃ taṃ devo jāyamānamapaśyata <br />
               so 'pi rudraṃ mahādevaṃ brahmāpaśyata śaṅkaram //
                <span class="ref">LiP_1,99.10</span></p>
            
            
            <p id="LiP_1.99.11">
               taṃ dṛṣṭvā saṃsthitaṃ devam ardhanārīśvaraṃ prabhum <br />
               tuṣṭāva vāgbhir iṣṭābhir varadaṃ vārijodbhavaḥ //
                <span class="ref">LiP_1,99.11</span></p>
            
            
            <p id="LiP_1.99.12">
               vibhajasveti viśveśaṃ viśvātmānamajo vibhuḥ <br />
               sasarja devīṃ vāmāṅgāt patnīṃ caivātmanaḥ samām //
                <span class="ref">LiP_1,99.12</span></p>
            
            
            <p id="LiP_1.99.13">
               śraddhā hyasya śubhā patnī tataḥ puṃsaḥ purātanī <br />
               saivājñayā vibhordevī dakṣaputrī babhūva ha //
                <span class="ref">LiP_1,99.13</span></p>
            
            
            <p id="LiP_1.99.14">
               satīsaṃjñā tadā sā vai rudramevāśritā patim <br />
               dakṣaṃ vinindya kālena devī mainā hyabhūtpunaḥ //
                <span class="ref">LiP_1,99.14</span></p>
            
            
            <p id="LiP_1.99.15">
               nāradasyaiva dakṣo 'pi śāpādevaṃ vinindya ca <br />
               avajñādurmado dakṣo devadevamumāpatim //
                <span class="ref">LiP_1,99.15</span></p>
            
            
            <p id="LiP_1.99.16">
               anādṛtya kṛtiṃ jñātvā satī dakṣeṇa tatkṣaṇāt <br />
               bhasmīkṛtvātmano dehaṃ yogamārgeṇa sā punaḥ //
                <span class="ref">LiP_1,99.16</span></p>
            
            
            <p id="LiP_1.99.17">
               babhūva pārvatī devī tapasā ca gireḥ prabhoḥ <br />
               jñātvaitadbhagavān bhargo dadāha ruṣitaḥ prabhuḥ //
                <span class="ref">LiP_1,99.17</span></p>
            
            
            <p id="LiP_1.99.18">
               dakṣasya vipulaṃ yajñaṃ cyāvaner vacanādapi <br />
               cyavanasya suto dhīmān dadhīca iti viśrutaḥ //
                <span class="ref">LiP_1,99.18</span></p>
            
            
            <p id="LiP_1.99.19">
               vijitya viṣṇuṃ samare prasādāt tryaṃbakasya ca <br />
               viṣṇunā lokapālāṃś ca śaśāpa ca munīśvaraḥ //
                <span class="ref">LiP_1,99.19</span></p>
            
            
            <p id="LiP_1.99.20">
               rudrasya krodhajenaiva vahninā haviṣā surāḥ <br />
               vināśo vai kṣaṇādeva māyayā śaṅkarasya vai //
                <span class="ref">LiP_1,99.20</span></p>
            
            
            <p>iti śrīliṅgamahāpurāṇe pūrvabhāge devīsaṃbhavo nāma navanavatitamo 'dhyāyaḥ</p>
            
            </div>
         
         <div id="d1e124240">
            
            ṛṣaya ūcuḥ
            
            <p id="LiP_1.100.1">
               vijitya viṣṇunā sārdhaṃ bhagavānparameśvaraḥ <br />
               sarvāndadhīcavacanāt kathaṃ bheje maheśvaraḥ //
                <span class="ref">LiP_1,100.1</span></p>
            
            sūta uvāca
            
            <p id="LiP_1.100.2">
               dakṣayajñe suvipule devān viṣṇupurogamān <br />
               dadāha bhagavān rudraḥ sarvān munigaṇān api //
                <span class="ref">LiP_1,100.2</span></p>
            
            
            <p id="LiP_1.100.3">
               bhadro nāma gaṇastena preṣitaḥ parameṣṭhinā <br />
               viprayogena devyā vai duḥsahenaiva suvratāḥ //
                <span class="ref">LiP_1,100.3</span></p>
            
            
            <p id="LiP_1.100.4">
               so 'sṛjad vīrabhadraś ca gaṇeśānromajāñchubhān <br />
               gaṇeśvaraiḥ samāruhya rathaṃ bhadraḥ pratāpavān //
                <span class="ref">LiP_1,100.4</span></p>
            
            
            <p id="LiP_1.100.5">
               gantuṃ cakre matiṃ yasya sārathirbhagavānajaḥ <br />
               gaṇeśvarāś ca te sarve vividhāyudhapāṇayaḥ //
                <span class="ref">LiP_1,100.5</span></p>
            
            
            <p id="LiP_1.100.6">
               vimānairviśvato bhadrais tamanvayuratho surāḥ <br />
               himavacchikhare ramye hemaśṛṅge suśobhane //
                <span class="ref">LiP_1,100.6</span></p>
            
            
            <p id="LiP_1.100.7">
               yajñavāṭas tathā tasya gaṅgādvārasamīpataḥ <br />
               taddeśe caiva vikhyātaṃ śubhaṃ kanakhalaṃ dvijāḥ //
                <span class="ref">LiP_1,100.7</span></p>
            
            
            <p id="LiP_1.100.8">
               dagdhuṃ vai preṣitaścāsau bhagavān parameṣṭhinā <br />
               tadotpāto babhūvātha lokānāṃ bhayaśaṃsanaḥ //
                <span class="ref">LiP_1,100.8</span></p>
            
            
            <p id="LiP_1.100.9">
               parvatāś ca vyaśīryanta pracakampe vasuṃdharā <br />
               marutaś cāpy aghūrṇanta cukṣubhe makarālayaḥ //
                <span class="ref">LiP_1,100.9</span></p>
            
            
            <p id="LiP_1.100.10">
               agnayo naiva dīpyanti na ca dīpyati bhāskaraḥ <br />
               grahāś ca na prakāśyante na devā na ca dānavāḥ //
                <span class="ref">LiP_1,100.10</span></p>
            
            
            <p id="LiP_1.100.11">
               tataḥ kṣaṇāt praviśyaiva yajñavāṭaṃ mahātmanaḥ <br />
               romajaiḥ sahito bhadraḥ kālāgnirivacāparaḥ //
                <span class="ref">LiP_1,100.11</span></p>
            
            
            <p id="LiP_1.100.12">
               uvāca bhadro bhagavān dakṣaṃ cāmitatejasam <br />
               saṃparkādeva dakṣādya munīndevān pinākinā //
                <span class="ref">LiP_1,100.12</span></p>
            
            
            <p id="LiP_1.100.13">
               dagdhuṃ saṃpreṣitaś cāhaṃ bhavantaṃ samunīśvaraiḥ <br />
               ityuktvā yajñaśālāṃ tāṃ dadāha gaṇapuṅgavaḥ //
                <span class="ref">LiP_1,100.13</span></p>
            
            
            <p id="LiP_1.100.14">
               gaṇeśvarāś ca saṃkruddhā yūpānutpāṭya cikṣipuḥ <br />
               prastotrā saha hotrā ca dagdhaṃ caiva gaṇeśvaraiḥ //
                <span class="ref">LiP_1,100.14</span></p>
            
            
            <p id="LiP_1.100.15">
               gṛhītvā gaṇapāḥ sarvān gaṅgāsrotasi cikṣipuḥ <br />
               vīrabhadro mahātejāḥ śakrasyodyacchataḥ karam //
                <span class="ref">LiP_1,100.15</span></p>
            
            
            <p id="LiP_1.100.16">
               vyaṣṭambhayad adīnātmā tathānyeṣāṃ divaukasām <br />
               bhagasya netre cotpāṭya karajāgreṇa līlayā //
                <span class="ref">LiP_1,100.16</span></p>
            
            
            <p id="LiP_1.100.17">
               nihatya muṣṭinā dantān pūṣṇaścaivaṃ nyapātayat <br />
               tathā candramasaṃ devaṃ pādāṅguṣṭhena līlayā //
                <span class="ref">LiP_1,100.17</span></p>
            
            
            <p id="LiP_1.100.18">
               gharṣayāmāsa bhagavān vīrabhadraḥ pratāpavān <br />
               cicheda ca śirastasya śakrasya bhagavānprabhoḥ //
                <span class="ref">LiP_1,100.18</span></p>
            
            
            <p id="LiP_1.100.19">
               vahnerhastadvayaṃ chittvā jihvāmutpāṭya līlayā <br />
               jaghāna mūrdhni pādena vīrabhadro mahābalaḥ //
                <span class="ref">LiP_1,100.19</span></p>
            
            
            <p id="LiP_1.100.20">
               yamasya daṇḍaṃ bhagavān pracicheda svayaṃ prabhuḥ <br />
               jaghāna devamīśānaṃ triśūlena mahābalam //
                <span class="ref">LiP_1,100.20</span></p>
            
            
            <p id="LiP_1.100.21">
               trayastriṃśatsurānevaṃ vinihatyāprayatnataḥ <br />
               trayaś ca triśataṃ teṣāṃ trisāhasraṃ ca līlayā //
                <span class="ref">LiP_1,100.21</span></p>
            
            
            <p id="LiP_1.100.22">
               trayaṃ caiva surendrāṇāṃ jaghāna ca munīśvarān <br />
               anyāṃś ca devān devo 'sau sarvānyuddhāya saṃsthitān //
                <span class="ref">LiP_1,100.22</span></p>
            
            
            <p id="LiP_1.100.23">
               jaghāna bhagavān rudraḥ khaḍgamuṣṭyādisāyakaiḥ <br />
               atha viṣṇurmahātejāś cakram udyamya mūrchitaḥ //
                <span class="ref">LiP_1,100.23</span></p>
            
            
            <p id="LiP_1.100.24">
               yuyodha bhagavāṃstena rudreṇa saha mādhavaḥ <br />
               tayoḥ samabhavadyuddhaṃ sughoraṃ romaharṣaṇam //
                <span class="ref">LiP_1,100.24</span></p>
            
            
            <p id="LiP_1.100.25">
               viṣṇoryogabalāttasya divyadehāḥ sudāruṇāḥ //
                <span class="ref">LiP_1,100.25</span></p>
            
            
            <p id="LiP_1.100.26">
               śaṅkhacakragadāhastā asaṃkhyātāś ca jajñire <br />
               tānsarvānapi devo 'sau nārāyaṇasamaprabhān //
                <span class="ref">LiP_1,100.26</span></p>
            
            
            <p id="LiP_1.100.27">
               nihatya gadayā viṣṇuṃ tāḍayāmāsa mūrdhani <br />
               tataścorasi taṃ devaṃ līlayaiva raṇājire //
                <span class="ref">LiP_1,100.27</span></p>
            
            
            <p id="LiP_1.100.28">
               papāta ca tadā bhūmau visaṃjñaḥ puruṣottamaḥ <br />
               punarutthāya taṃ hantuṃ cakramudyamya sa prabhuḥ //
                <span class="ref">LiP_1,100.28</span></p>
            
            
            <p id="LiP_1.100.29">
               krodharaktekṣaṇaḥ śrīmān atiṣṭhat puruṣarṣabhaḥ <br />
               tasya cakraṃ ca yadraudraṃ kālādityasamaprabham //
                <span class="ref">LiP_1,100.29</span></p>
            
            
            <p id="LiP_1.100.30">
               vyaṣṭambhayad adīnātmā karasthaṃ na cacāla saḥ <br />
               atiṣṭhat stambhitastena śṛṅgavāniva niścalaḥ //
                <span class="ref">LiP_1,100.30</span></p>
            
            
            <p id="LiP_1.100.31">
               tribhiś ca dharṣitaṃ śārṅgaṃ tridhābhūtaṃ prabhostadā <br />
               śārṅgakoṭiprasaṅgād vai cicheda ca śiraḥ prabhoḥ //
                <span class="ref">LiP_1,100.31</span></p>
            
            
            <p id="LiP_1.100.32">
               chinnaṃ ca nipapātāsu śirastasya rasātale <br />
               vāyunā preritaṃ caiva prāṇajena pinākinā //
                <span class="ref">LiP_1,100.32</span></p>
            
            
            <p id="LiP_1.100.33">
               praviveśa tadā caiva tadīyāhavanīyakam <br />
               tat pratidhvastakalaśaṃ bhagnayūpaṃ satoraṇam //
                <span class="ref">LiP_1,100.33</span></p>
            
            
            <p id="LiP_1.100.34">
               pradīpitamahāśālaṃ dṛṣṭvā yajño 'pi dudruve <br />
               taṃ tadā mṛgarūpeṇa dhāvantaṃ gaganaṃ prati //
                <span class="ref">LiP_1,100.34</span></p>
            
            
            <p id="LiP_1.100.35">
               vīrabhadraḥ samādhāya viśiraskamathākarot <br />
               tataḥ prajāpatiṃ dharmaṃ kaśyapaṃ ca jagadgurum //
                <span class="ref">LiP_1,100.35</span></p>
            
            
            <p id="LiP_1.100.36">
               ariṣṭaneminaṃ vīro bahuputraṃ munīśvaram <br />
               munim aṅgirasaṃ caiva kṛṣṇāśvaṃ ca mahābalaḥ //
                <span class="ref">LiP_1,100.36</span></p>
            
            
            <p id="LiP_1.100.37">
               jaghāna mūrdhni pādena dakṣaṃ caiva yaśasvinam <br />
               cicheda ca śirastasya dadāhāgnau dvijottamāḥ //
                <span class="ref">LiP_1,100.37</span></p>
            
            
            <p id="LiP_1.100.38">
               sarasvatyāś ca nāsāgraṃ devamātustathaiva ca <br />
               nikṛtya karajāgreṇa vīrabhadraḥ pratāpavān //
                <span class="ref">LiP_1,100.38</span></p>
            
            
            <p id="LiP_1.100.39">
               tasthau śriyā vṛto madhye pretasthāne yathā bhavaḥ <br />
               etasminneva kāle tu bhagavānpadmasaṃbhavaḥ //
                <span class="ref">LiP_1,100.39</span></p>
            
            
            <p id="LiP_1.100.40">
               bhadramāha mahātejāḥ prārthayanpraṇataḥ prabhuḥ <br />
               alaṃ krodhena vai bhadra naṣṭāścaiva divaukasaḥ //
                <span class="ref">LiP_1,100.40</span></p>
            
            
            <p id="LiP_1.100.41">
               prasīda kṣamyatāṃ sarvaṃ romajaiḥ saha suvrata <br />
               so 'pi bhadraḥ prabhāveṇa brahmaṇaḥ parameṣṭhinaḥ //
                <span class="ref">LiP_1,100.41</span></p>
            
            
            <p id="LiP_1.100.42">
               śamaṃ jagāma śanakaiḥ śāntastasthau tadājñayā <br />
               devo 'pi tatra bhagavān antarikṣe vṛṣadhvajaḥ //
                <span class="ref">LiP_1,100.42</span></p>
            
            
            <p id="LiP_1.100.43">
               sagaṇaḥ sarvadaḥ śarvaḥ sarvalokamaheśvaraḥ <br />
               prārthitaścaiva devena brahmaṇā bhagavān bhavaḥ //
                <span class="ref">LiP_1,100.43</span></p>
            
            
            <p id="LiP_1.100.44">
               hatānāṃ ca tadā teṣāṃ pradadau pūrvavattanum <br />
               indrasya ca śirastasya viṣṇoścaiva mahātmanaḥ //
                <span class="ref">LiP_1,100.44</span></p>
            
            
            <p id="LiP_1.100.45">
               dakṣasya ca munīndrasya tathānyeṣāṃ maheśvaraḥ <br />
               vāgīśyāścaiva nāsāgraṃ devamātustathaiva ca //
                <span class="ref">LiP_1,100.45</span></p>
            
            
            <p id="LiP_1.100.46">
               naṣṭānāṃ jīvitaṃ caiva varāṇi vividhāni ca <br />
               dakṣasya dhvastavaktrasya śirasā bhagavānprabhuḥ //
                <span class="ref">LiP_1,100.46</span></p>
            
            
            <p id="LiP_1.100.47">
               kalpayāmāsa vai vaktraṃ līlayā ca mahān bhavaḥ <br />
               dakṣo 'pi labdhasaṃjñaś ca samutthāya kṛtāñjaliḥ //
                <span class="ref">LiP_1,100.47</span></p>
            
            
            <p id="LiP_1.100.48">
               tuṣṭāva devadeveśaṃ śaṅkaraṃ vṛṣabhadhvajam <br />
               stutastena mahātejāḥ pradāya vividhānvarān //
                <span class="ref">LiP_1,100.48</span></p>
            
            
            <p id="LiP_1.100.49">
               gāṇapatyaṃ dadau tasmai dakṣāyākliṣṭakarmaṇe <br />
               devāś ca sarve deveśaṃ tuṣṭuvuḥ parameśvaram //
                <span class="ref">LiP_1,100.49</span></p>
            
            
            <p id="LiP_1.100.50">
               nārāyaṇaś ca bhagavān tuṣṭāva ca kṛtāñjaliḥ <br />
               brahmā ca munayaḥ sarve pṛthakpṛthagajodbhavam //
                <span class="ref">LiP_1,100.50</span></p>
            
            
            <p id="LiP_1.100.51">
               tuṣṭuvur devadeveśaṃ nīlakaṇṭhaṃ vṛṣadhvajam <br />
               tān devān anugṛhyaiva bhavo 'pyantaradhīyata //
                <span class="ref">LiP_1,100.51</span></p>
            
            
            <p>iti śrīliṅgamahāpurāṇe pūrvabhāge śivakṛddakṣayajñavidhvaṃsano nāma śatatamo 'dhyāyaḥ</p>
            
            </div>
         
         <div id="d1e125219">
            
            ṛṣaya ūcuḥ
            
            <p id="LiP_1.101.1">
               kathaṃ himavataḥ putrī babhūvāṃbā satī śubhā <br />
               kathaṃ vā devadeveśam avāpa patimīśvaram //
                <span class="ref">LiP_1,101.1</span></p>
            
            sūta uvāca
            
            <p id="LiP_1.101.2">
               sā menātanum āśritya svecchayaiva varāṅganā <br />
               tadā haimavatī jajñe tapasā ca dvijottamāḥ //
                <span class="ref">LiP_1,101.2</span></p>
            
            
            <p id="LiP_1.101.3">
               jātakarmādikāḥ sarvāś cakāra ca girīśvaraḥ <br />
               dvādaśe ca tadā varṣe pūrṇe haimavatī śubhā //
                <span class="ref">LiP_1,101.3</span></p>
            
            
            <p id="LiP_1.101.4">
               tapastepe tayā sārdham anujā ca śubhānanā <br />
               anyā ca devī hyanujā sarvaloke namaskṛtā //
                <span class="ref">LiP_1,101.4</span></p>
            
            
            <p id="LiP_1.101.5">
               ṛṣayaś ca tadā sarve sarvalokamaheśvarīm <br />
               tuṣṭuvus tapasā devīṃ samāvṛtya samantataḥ //
                <span class="ref">LiP_1,101.5</span></p>
            
            
            <p id="LiP_1.101.6">
               jyeṣṭhā hyaparṇā hyanujā caikaparṇā śubhānanā <br />
               tṛtīyā ca varārohā tathā caivaikapāṭalā //
                <span class="ref">LiP_1,101.6</span></p>
            
            
            <p id="LiP_1.101.7">
               tapasā ca mahādevyāḥ pārvatyāḥ parameśvaraḥ <br />
               vaśīkṛto mahādevaḥ sarvabhūtapatirbhavaḥ //
                <span class="ref">LiP_1,101.7</span></p>
            
            
            <p id="LiP_1.101.8">
               etasminneva kāle tu tārako nāma dānavaḥ <br />
               tārātmajo mahātejā babhūva ditinandanaḥ //
                <span class="ref">LiP_1,101.8</span></p>
            
            
            <p id="LiP_1.101.9">
               tasya putrāstrayaścāpi tārakākṣo mahāsuraḥ <br />
               vidyunmālī ca bhagavān kamalākṣaś ca vīryavān //
                <span class="ref">LiP_1,101.9</span></p>
            
            
            <p id="LiP_1.101.10">
               pitāmahas tathā caiṣāṃ tāro nāma mahābalaḥ <br />
               tapasā labdhavīryaś ca prasādādbrahmaṇaḥ prabhoḥ //
                <span class="ref">LiP_1,101.10</span></p>
            
            
            <p id="LiP_1.101.11">
               so 'pi tāro mahātejās trailokyaṃ sacarācaram <br />
               vijitya samare pūrvaṃ viṣṇuṃ ca jitavān asau //
                <span class="ref">LiP_1,101.11</span></p>
            
            
            <p id="LiP_1.101.12">
               tayoḥ samabhavadyuddhaṃ sughoraṃ romaharṣaṇam <br />
               divyaṃ varṣasahasraṃ tu divārātram aviśramam //
                <span class="ref">LiP_1,101.12</span></p>
            
            
            <p id="LiP_1.101.13">
               sarathaṃ viṣṇumādāya cikṣepa śatayojanam <br />
               tāreṇa vijitaḥ saṃkhye dudrāva garuḍadhvajaḥ //
                <span class="ref">LiP_1,101.13</span></p>
            
            
            <p id="LiP_1.101.14">
               tāro varāñchataguṇaṃ labdhvā śataguṇaṃ balam <br />
               pitāmahājjagatsarvam avāpa ditinandanaḥ //
                <span class="ref">LiP_1,101.14</span></p>
            
            
            <p id="LiP_1.101.15">
               devendrapramukhāñjitvā devāndeveśvareśvaraḥ <br />
               vārayāmāsa tair devān sarvalokeṣu māyayā //
                <span class="ref">LiP_1,101.15</span></p>
            
            
            <p id="LiP_1.101.16">
               devatāś ca sahendreṇa tārakādbhayapīḍitāḥ <br />
               na śāntiṃ lebhire śūrāḥ śaraṇaṃ vā bhayārditāḥ //
                <span class="ref">LiP_1,101.16</span></p>
            
            
            <p id="LiP_1.101.17">
               tadāmarapatiḥ śrīmān saṃnipatyāmaraprabhuḥ <br />
               uvācāṅgirasaṃ devo devānāmapi saṃnidhau //
                <span class="ref">LiP_1,101.17</span></p>
            
            
            <p id="LiP_1.101.18">
               bhagavaṃstārako nāma tārajo dānavottamaḥ <br />
               tena saṃnihatā yuddhe vatsā gopatinā yathā //
                <span class="ref">LiP_1,101.18</span></p>
            
            
            <p id="LiP_1.101.19">
               bhayāttasmānmahābhāga bṛhadyuddhe bṛhaspate <br />
               aniketā bhramantyete śakuntā iva pañjare //
                <span class="ref">LiP_1,101.19</span></p>
            
            
            <p id="LiP_1.101.20">
               asmākaṃ yāny amoghāni āyudhāny aṅgiro vara <br />
               tāni moghāni jāyante prabhāvādamaradviṣaḥ //
                <span class="ref">LiP_1,101.20</span></p>
            
            
            <p id="LiP_1.101.21">
               daśavarṣasahasrāṇi dviguṇāni bṛhaspate <br />
               viṣṇunā yodhito yuddhe tenāpi na ca sūditaḥ //
                <span class="ref">LiP_1,101.21</span></p>
            
            
            <p id="LiP_1.101.22">
               yastenānirjito yuddhe viṣṇunā prabhaviṣṇunā <br />
               kathamasmadvidhastasya sthāsyate samare 'grataḥ //
                <span class="ref">LiP_1,101.22</span></p>
            
            
            <p id="LiP_1.101.23">
               evam uktas tu śakreṇa jīvaḥ sārdhaṃ surādhipaiḥ <br />
               sahasrākṣeṇa ca vibhuṃ samprāpyāha kuśadhvajam //
                <span class="ref">LiP_1,101.23</span></p>
            
            
            <p id="LiP_1.101.24">
               so 'pi tasya mukhācchrutvā praṇayātpraṇatārtihā <br />
               devairaśeṣaiḥ sendraistu jīvamāha pitāmahaḥ //
                <span class="ref">LiP_1,101.24</span></p>
            
            
            <p id="LiP_1.101.25">
               jāne vo 'rtiṃ surendrāṇāṃ tathāpi śṛṇu sāṃpratam <br />
               vinindya dakṣaṃ yā devī satī rudrāṅgasaṃbhavā //
                <span class="ref">LiP_1,101.25</span></p>
            
            
            <p id="LiP_1.101.26">
               umā haimavatī jajñe sarvalokanamaskṛtā <br />
               tasyāścaiveha rūpeṇa yūyaṃ devāḥ surottamāḥ //
                <span class="ref">LiP_1,101.26</span></p>
            
            
            <p id="LiP_1.101.27">
               vibhoryatadhvamākraṣṭuṃ rudrasyāsya mano mahat <br />
               tayoryogena sambhūtaḥ skandaḥ śaktidharaḥ prabhuḥ //
                <span class="ref">LiP_1,101.27</span></p>
            
            
            <p id="LiP_1.101.28">
               ṣaḍāsyo dvādaśabhujaḥ senānīḥ pāvakiḥ prabhuḥ <br />
               svāheyaḥ kārtikeyaś ca gāṅgeyaḥ śaradhāmajaḥ //
                <span class="ref">LiP_1,101.28</span></p>
            
            
            <p id="LiP_1.101.29">
               devaḥ śākho viśākhaś ca naigameśaś ca vīryavān <br />
               senāpatiḥ kumārākhyaḥ sarvalokanamaskṛtaḥ //
                <span class="ref">LiP_1,101.29</span></p>
            
            
            <p id="LiP_1.101.30">
               līlayaiva mahāsenaḥ prabalaṃ tārakāsuram <br />
               bālo 'pi vinihatyaiko devān saṃtārayiṣyati //
                <span class="ref">LiP_1,101.30</span></p>
            
            
            <p id="LiP_1.101.31">
               evam uktas tadā tena brahmaṇā parameṣṭhinā <br />
               bṛhaspatis tathā sendrair devair devaṃ praṇamya tam //
                <span class="ref">LiP_1,101.31</span></p>
            <span class="note">Śiva burns Kāma</span>
            
            <p id="LiP_1.101.32">
               meroḥ śikharamāsādya smaraṃ sasmāra suvrataḥ <br />
               smaraṇāddevadevasya smaro 'pi saha bhāryayā //
                <span class="ref">LiP_1,101.32</span></p>
            
            
            <p id="LiP_1.101.33">
               ratyā samaṃ samāgamya namaskṛtya kṛtāñjaliḥ <br />
               saśakramāha taṃ jīvaṃ jagajjīvo dvijottamāḥ //
                <span class="ref">LiP_1,101.33</span></p>
            
            
            <p id="LiP_1.101.34">
               smṛto yadbhavatā jīva samprāpto 'haṃ tavāntikam <br />
               brūhi yanme vidhātavyaṃ tamāha surapūjitaḥ //
                <span class="ref">LiP_1,101.34</span></p>
            
            
            <p id="LiP_1.101.35">
               tam āha bhagavāñchakraḥ saṃbhāvya makaradhvajam <br />
               śaṅkareṇāṃbikāmadya saṃyojaya yathāsukham //
                <span class="ref">LiP_1,101.35</span></p>
            
            
            <p id="LiP_1.101.36">
               tayā sa ramate yena bhagavān vṛṣabhadhvajaḥ <br />
               tena mārgeṇa mārgasva patnyā ratyānayā saha //
                <span class="ref">LiP_1,101.36</span></p>
            
            
            <p id="LiP_1.101.37">
               so 'pi tuṣṭo mahādevaḥ pradāsyati śubhāṃ gatim <br />
               viprayuktastayā pūrvaṃ labdhvā tāṃ girijāmumām //
                <span class="ref">LiP_1,101.37</span></p>
            
            
            <p id="LiP_1.101.38">
               evamukto namaskṛtya devadevaṃ śacīpatim <br />
               devadevāśramaṃ gantuṃ matiṃ cakre tayā saha //
                <span class="ref">LiP_1,101.38</span></p>
            
            
            <p id="LiP_1.101.39">
               gatvā tadāśraye śaṃbhoḥ saha ratyā mahābalaḥ <br />
               vasaṃtena sahāyena devaṃ yoktumanā bhavat //
                <span class="ref">LiP_1,101.39</span></p>
            
            
            <p id="LiP_1.101.40">
               tataḥ samprekṣya madanaṃ hasan devas triyaṃbakaḥ <br />
               nayanena tṛtīyena sāvajñaṃ tam avaikṣata //
                <span class="ref">LiP_1,101.40</span></p>
            
            
            <p id="LiP_1.101.41">
               tato 'sya netrajo vahnir madanaṃ pārśvataḥ sthitam <br />
               adahattatkṣaṇādeva lalāpa karuṇaṃ ratiḥ //
                <span class="ref">LiP_1,101.41</span></p>
            
            
            <p id="LiP_1.101.42">
               ratyāḥ pralāpamākarṇya devadevo vṛṣadhvajaḥ <br />
               kṛpayā parayā prāha kāmapatnīṃ nirīkṣya ca //
                <span class="ref">LiP_1,101.42</span></p>
            
            
            <p id="LiP_1.101.43">
               amūrto 'pi dhruvaṃ bhadre kāryaṃ sarvaṃ patistava <br />
               ratikāle dhruve bhadre kariṣyati na saṃśayaḥ //
                <span class="ref">LiP_1,101.43</span></p>
            
            
            <p id="LiP_1.101.44">
               yadā viṣṇuś ca bhavitā vāsudevo mahāyaśāḥ <br />
               śāpādbhṛgormahātejāḥ sarvalokahitāya vai //
                <span class="ref">LiP_1,101.44</span></p>
            
            
            <p id="LiP_1.101.45">
               tadā tasya suto yaś ca sa patiste bhaviṣyati <br />
               sā praṇamya tadā rudraṃ kāmapatnī śucismitā //
                <span class="ref">LiP_1,101.45</span></p>
            
            
            <p id="LiP_1.101.46">
               jagāma madanaṃ labdhvā vasaṃtena samanvitā //
                <span class="ref">LiP_1,101.46</span></p>
            
            
            <p>iti śrīliṅgamahāpurāṇe pūrvabhāge madanadāho nāmaikādhikaśatatamo 'dhyāyaḥ</p>
            
            </div>
         
         <div id="d1e126105">
            
            sūta uvāca
            
            <p id="LiP_1.102.1">
               tapasā ca mahādevyāḥ pārvatyā vṛṣabhadhvaja <br />
               prītiś ca bhagavāñcharvo vacanādbrahmaṇastadā //
                <span class="ref">LiP_1,102.1</span></p>
            
            
            <p id="LiP_1.102.2">
               hitāya cāśramāṇāṃ ca krīḍārthaṃ bhagavānbhavaḥ <br />
               tadā haimavatīṃ devīm upayeme yathāvidhi //
                <span class="ref">LiP_1,102.2</span></p>
            
            
            <p id="LiP_1.102.3">
               jagāma sa svayaṃ brahmā marīcyādyairmaharṣibhiḥ <br />
               tapovanaṃ mahādevyāḥ pārvatyāḥ padmasaṃbhavaḥ //
                <span class="ref">LiP_1,102.3</span></p>
            
            
            <p id="LiP_1.102.4">
               pradakṣiṇīkṛtya ca tāṃ devīṃ sa jagato 'raṇīm <br />
               kim arthaṃ tapasā lokān saṃtāpayasi śailaje //
                <span class="ref">LiP_1,102.4</span></p>
            
            
            <p id="LiP_1.102.5">
               tvayā sṛṣṭaṃ jagatsarvaṃ mātastvaṃ mā vināśaya <br />
               tvaṃ hi saṃdhārayellokān imān sarvān svatejasā //
                <span class="ref">LiP_1,102.5</span></p>
            
            
            <p id="LiP_1.102.6">
               sarvadeveśvaraḥ śrīmān sarvalokapatirbhavaḥ <br />
               yasya vai devadevasya vayaṃ kiṅkaravādinaḥ //
                <span class="ref">LiP_1,102.6</span></p>
            
            
            <p id="LiP_1.102.7">
               sa evaṃ parameśānaḥ svayaṃ ca varayiṣyati <br />
               varade yena sṛṣṭāsi na vinā yastvayāṃbike //
                <span class="ref">LiP_1,102.7</span></p>
            
            
            <p id="LiP_1.102.8">
               vartate nātra saṃdehas tava bharttā bhaviṣyati <br />
               ityuktvā tāṃ namaskṛtya muhuḥ samprekṣya pārvatīm //
                <span class="ref">LiP_1,102.8</span></p>
            
            
            <p id="LiP_1.102.9">
               gate pitāmahe devo bhagavān parameśvaraḥ <br />
               jagāmānugrahaṃ kartuṃ dvijarūpeṇa cāśramam //
                <span class="ref">LiP_1,102.9</span></p>
            
            
            <p id="LiP_1.102.10">
               sā ca dṛṣṭvā mahādevaṃ dvijarūpeṇa saṃsthitam <br />
               pratibhādyaiḥ prabhuṃ jñātvā nanāma vṛṣabhadhvajam //
                <span class="ref">LiP_1,102.10</span></p>
            
            
            <p id="LiP_1.102.11">
               sampūjya varadaṃ devaṃ brāhmaṇacchadmanāgatam <br />
               tuṣṭāva parameśānaṃ pārvatī parameśvaram //
                <span class="ref">LiP_1,102.11</span></p>
            
            
            <p id="LiP_1.102.12">
               anugṛhya tadā devīm uvāca prahasanniva <br />
               kuladharmāśrayaṃ rakṣan bhūdharasya mahātmanaḥ //
                <span class="ref">LiP_1,102.12</span></p>
            
            
            <p id="LiP_1.102.13">
               krīḍārthaṃ ca satāṃ madhye sarvadevapatirbhavaḥ <br />
               svayaṃvare mahādevī tava divyasuśobhane //
                <span class="ref">LiP_1,102.13</span></p>
            
            
            <p id="LiP_1.102.14">
               āsthāya rūpaṃ yatsaumyaṃ sameṣye 'haṃ saha tvayā <br />
               ityuktvā tāṃ samālokya devo divyena cakṣuṣā //
                <span class="ref">LiP_1,102.14</span></p>
            
            
            <p id="LiP_1.102.15">
               jagāmeṣṭaṃ tadā divyaṃ svapuraṃ prayayau ca sā <br />
               dṛṣṭvā hṛṣṭastadā devīṃ menayā tuhinācalaḥ //
                <span class="ref">LiP_1,102.15</span></p>
            
            
            <p id="LiP_1.102.16">
               āliṅgyāghrāya sampūjya putrīṃ sākṣāttapasvinīm <br />
               duhiturdevadevena na jānannabhimantritam //
                <span class="ref">LiP_1,102.16</span></p>
            
            
            <p id="LiP_1.102.17">
               svayaṃvaraṃ tadā devyāḥ sarvalokeṣvaghoṣayat <br />
               atha brahmā ca bhagavān viṣṇuḥ sākṣājjanārdanaḥ //
                <span class="ref">LiP_1,102.17</span></p>
            
            
            <p id="LiP_1.102.18">
               śakraś ca bhagavān vahnir bhāskaro bhaga eva ca <br />
               tvaṣṭāryamā vivasvāṃś ca yamo varuṇa eva ca //
                <span class="ref">LiP_1,102.18</span></p>
            
            
            <p id="LiP_1.102.19">
               vāyuḥ somastatheśāno rudrāś ca munayas tathā <br />
               aśvinau dvādaśādityā gandharvā garuḍas tathā //
                <span class="ref">LiP_1,102.19</span></p>
            
            
            <p id="LiP_1.102.20">
               yakṣāḥ siddhāstathā sādhyā daityāḥ kiṃpuruṣoragāḥ <br />
               samudrāś ca nadā vedā mantrāḥ stotrādayaḥ kṣaṇāḥ //
                <span class="ref">LiP_1,102.20</span></p>
            
            
            <p id="LiP_1.102.21">
               nāgāś ca parvatāḥ sarve yajñāḥ sūryādayo grahāḥ <br />
               trayastriṃśacca devānāṃ trayaś ca triśataṃ tathā //
                <span class="ref">LiP_1,102.21</span></p>
            
            
            <p id="LiP_1.102.22">
               trayaś ca trisahasraṃ ca tathānye bahavaḥ surā <br />
               jagmur girīndraputryāstu svayaṃvaramanuttamam //
                <span class="ref">LiP_1,102.22</span></p>
            
            
            <p id="LiP_1.102.23">
               atha śailasutā devī haimamāruhya śobhanam <br />
               vimānaṃ sarvatobhadraṃ sarvaratnair alaṃkṛtam //
                <span class="ref">LiP_1,102.23</span></p>
            
            
            <p id="LiP_1.102.24">
               apsarobhiḥ pranṛttābhiḥ sarvābharaṇabhūṣitaiḥ <br />
               gandharvasiddhairvividhaiḥ kinnaraiś ca suśobhanaiḥ //
                <span class="ref">LiP_1,102.24</span></p>
            
            
            <p id="LiP_1.102.25">
               bandibhiḥ stūyamānā ca sthitā śailasutā tadā <br />
               sitātapatraṃ ratnāṃśumiśritaṃ cāvahattathā //
                <span class="ref">LiP_1,102.25</span></p>
            
            
            <p id="LiP_1.102.26">
               mālinī giriputryāstu saṃdhyā pūrṇendumaṇḍalam <br />
               cāmarāsaktahastābhir divyastrībhiś ca saṃvṛtā //
                <span class="ref">LiP_1,102.26</span></p>
            
            
            <p id="LiP_1.102.27">
               mālāṃ gṛhya jayā tasthau suradrumasamudbhavām <br />
               vijayā vyajanaṃ gṛhya sthitā devyāḥ samīpagā //
                <span class="ref">LiP_1,102.27</span></p>
            
            
            <p id="LiP_1.102.28">
               mālāṃ pragṛhya devyāṃ tu sthitāyāṃ devasaṃsadi <br />
               śiśurbhūtvā mahādevaḥ krīḍārthaṃ vṛṣabhadhvajaḥ //
                <span class="ref">LiP_1,102.28</span></p>
            
            
            <p id="LiP_1.102.29">
               utsaṅgatalasaṃsupto babhūva bhagavānbhavaḥ <br />
               atha dṛṣṭvā śiśuṃ devās tasyā utsaṃgavarttinam //
                <span class="ref">LiP_1,102.29</span></p>
            
            
            <p id="LiP_1.102.30">
               ko 'yam atreti saṃmantrya cukṣubhuś ca samāgatāḥ <br />
               vajramāhārayattasya bāhum udyamya vṛtrahā //
                <span class="ref">LiP_1,102.30</span></p>
            
            
            <p id="LiP_1.102.31">
               sa bāhurudyamastasya tathaiva samupasthitaḥ <br />
               stambhitaḥ śiśurūpeṇa devadevena līlayā //
                <span class="ref">LiP_1,102.31</span></p>
            
            
            <p id="LiP_1.102.32">
               vajraṃ kṣeptuṃ na śaśāka bāhuṃ cālayituṃ tathā <br />
               vahniḥ śaktiṃ tathā kṣeptuṃ na śaśāka tathā sthitaḥ //
                <span class="ref">LiP_1,102.32</span></p>
            
            
            <p id="LiP_1.102.33">
               yamo 'pi daṇḍaṃ khaḍgaṃ ca nirṛtirmunipuṅgavāḥ <br />
               varuṇo nāgapāśaṃ ca dhvajayaṣṭiṃ samīraṇaḥ //
                <span class="ref">LiP_1,102.33</span></p>
            
            
            <p id="LiP_1.102.34">
               somo gadāṃ dhaneśaś ca daṇḍaṃ daṇḍabhṛtāṃ varaḥ <br />
               īśānaś ca tathā śūlaṃ tīvramudyamya saṃsthitaḥ //
                <span class="ref">LiP_1,102.34</span></p>
            
            
            <p id="LiP_1.102.35">
               rudrāś ca śūlamādityā muśalaṃ vasavas tathā <br />
               mudgaraṃ stambhitāḥ sarve devenāśu divaukasaḥ //
                <span class="ref">LiP_1,102.35</span></p>
            
            
            <p id="LiP_1.102.36">
               stambhitā devadevena tathānye ca divaukasaḥ <br />
               śiraḥ prakampayan viṣṇuś cakram udyamya saṃsthitaḥ //
                <span class="ref">LiP_1,102.36</span></p>
            
            
            <p id="LiP_1.102.37">
               tasyāpi śiraso bālaḥ sthiratvaṃ pracakāra ha <br />
               cakraṃ kṣeptuṃ na śaśāka bāhūṃścālayituṃ na ca //
                <span class="ref">LiP_1,102.37</span></p>
            
            
            <p id="LiP_1.102.38">
               pūṣā dantān daśan dantair bālamaikṣata mohitaḥ <br />
               tasyāpi daśanāḥ petur dṛṣṭamātrasya śaṃbhunā //
                <span class="ref">LiP_1,102.38</span></p>
            
            
            <p id="LiP_1.102.39">
               balaṃ tejaś ca yogaṃ ca tathaivāstambhayad vibhuḥ <br />
               atha teṣu sthiteṣveva manyumatsu sureṣvapi //
                <span class="ref">LiP_1,102.39</span></p>
            
            
            <p id="LiP_1.102.40">
               brahmā paramasaṃvigno dhyānamāsthāya śaṅkaram <br />
               bubudhe devamīśānam umotsaṃge tamāsthitam //
                <span class="ref">LiP_1,102.40</span></p>
            
            
            <p id="LiP_1.102.41">
               sa buddhvā devamīśānaṃ śīghram utthāya vismitaḥ <br />
               vavande caraṇau śaṃbhor astuvacca pitāmahaḥ //
                <span class="ref">LiP_1,102.41</span></p>
            
            
            <p id="LiP_1.102.42">
               buddhistvaṃ sarvalokānām ahaṅkāras tvam īśvaraḥ <br />
               bhūtānāmindriyāṇāṃ ca tvameveśa pravarttakaḥ //
                <span class="ref">LiP_1,102.42</span></p>
            
            
            <p id="LiP_1.102.43">
               tavāhaṃ dakṣiṇāddhastāt sṛṣṭaḥ pūrvaṃ purātanaḥ <br />
               vāmahastān mahābāho devo nārāyaṇaḥ prabhuḥ //
                <span class="ref">LiP_1,102.43</span></p>
            
            
            <p id="LiP_1.102.44">
               iyaṃ ca prakṛtirdevī sadā te sṛṣṭikāraṇa <br />
               patnīrūpaṃ samāsthāya jagatkāraṇamāgatā //
                <span class="ref">LiP_1,102.44</span></p>
            
            
            <p id="LiP_1.102.45">
               namastubhyaṃ mahādeva mahādevyai namonamaḥ <br />
               prasādāttava deveśa niyogācca mayā prajāḥ //
                <span class="ref">LiP_1,102.45</span></p>
            
            
            <p id="LiP_1.102.46">
               devādyāstu imāḥ sṛṣṭā mūḍhāstvadyogamohitāḥ <br />
               kuru prasādameteṣāṃ yathāpūrvaṃ bhavantvime //
                <span class="ref">LiP_1,102.46</span></p>
            
            sūta uvāca
            
            <p id="LiP_1.102.47">
               vijñāpyaivaṃ tadā brahmā devadevaṃ maheśvaram <br />
               saṃstambhitāṃstadā tena bhagavān āha padmajaḥ //
                <span class="ref">LiP_1,102.47</span></p>
            
            
            <p id="LiP_1.102.48">
               mūḍhāstha devatāḥ sarvā naiva budhyata śaṅkaram <br />
               devadevam ihāyāntaṃ sarvadevanamaskṛtam //
                <span class="ref">LiP_1,102.48</span></p>
            
            
            <p id="LiP_1.102.49">
               gacchadhvaṃ śaraṇaṃ śīghraṃ devāḥ śakrapurogamāḥ <br />
               sanārāyaṇakāḥ sarve munibhiḥ śaṅkaraṃ prabhum //
                <span class="ref">LiP_1,102.49</span></p>
            
            
            <p id="LiP_1.102.50">
               sārdhaṃ mayaiva deveśaṃ paramātmānamīśvaram <br />
               anayā haimavatyā ca prakṛtyā saha sattamam //
                <span class="ref">LiP_1,102.50</span></p>
            
            
            <p id="LiP_1.102.51">
               tatra te stambhitāstena tathaiva surasattamāḥ <br />
               praṇemur manasā sarve sanārāyaṇakāḥ prabhum //
                <span class="ref">LiP_1,102.51</span></p>
            
            
            <p id="LiP_1.102.52">
               atha teṣāṃ prasanno bhūd devadevastriyaṃbakaḥ <br />
               yathāpūrvaṃ cakārāśu vacanādbrahmaṇaḥ prabhuḥ //
                <span class="ref">LiP_1,102.52</span></p>
            
            
            <p id="LiP_1.102.53">
               tata evaṃ prasanne tu sarvadevanivāraṇam <br />
               vapuścakāra deveśo divyaṃ paramamadbhutam //
                <span class="ref">LiP_1,102.53</span></p>
            
            
            <p id="LiP_1.102.54">
               tejasā tasya devāste sendracandradivākarāḥ <br />
               sabrahmakāḥ sasādhyāś ca sanārāyaṇakās tathā //
                <span class="ref">LiP_1,102.54</span></p>
            
            
            <p id="LiP_1.102.55">
               sayamāś ca sarudrāś ca cakṣuraprārthayan vibhum <br />
               tebhyaś ca paramaṃ cakṣuḥ sarvadṛṣṭau ca śaktimat //
                <span class="ref">LiP_1,102.55</span></p>
            
            
            <p id="LiP_1.102.56">
               dadāvaṃbāpatiḥ śarvo bhavānyāś ca calasya ca <br />
               labdhvā cakṣustadā devā indraviṣṇupurogamāḥ //
                <span class="ref">LiP_1,102.56</span></p>
            
            
            <p id="LiP_1.102.57">
               sabrahmakaḥ saśakrāś ca tamapaśyanmaheśvaram <br />
               brahmādyā nemire tūrṇaṃ bhavānī ca girīśvaraḥ //
                <span class="ref">LiP_1,102.57</span></p>
            
            
            <p id="LiP_1.102.58">
               munayaś ca mahādevaṃ gaṇeśāḥ śivasaṃmatāḥ <br />
               sasarjuḥ puṣpavṛṣṭiṃ ca khecarāḥ siddhacāraṇāḥ //
                <span class="ref">LiP_1,102.58</span></p>
            
            
            <p id="LiP_1.102.59">
               devadundubhayo nedus tuṣṭuvurmunayaḥ prabhum <br />
               jagurgandharvamukhyāś ca nanṛtuścāpsarogaṇāḥ //
                <span class="ref">LiP_1,102.59</span></p>
            
            
            <p id="LiP_1.102.60">
               mumuhurgaṇapāḥ sarve mumodāṃbā ca pārvatī <br />
               tasya devī tadā hṛṣṭā samakṣaṃ tridivaukasām //
                <span class="ref">LiP_1,102.60</span></p>
            
            
            <p id="LiP_1.102.61">
               pādayoḥ sthāpayāmāsa mālāṃ divyāṃ sugandhinīm <br />
               sādhu sādhviti samprocya tayā tatraiva cārcitam //
                <span class="ref">LiP_1,102.61</span></p>
            
            
            <p id="LiP_1.102.62">
               saha devyā namaścakruḥ śirobhir bhūtalāśritaiḥ <br />
               sarve sabrahmakā devāḥ sayakṣoragarākṣasāḥ //
                <span class="ref">LiP_1,102.62</span></p>
            
            
            <p>iti śrīliṅgamahāpurāṇe pūrvabhāge umāsvayaṃvaro nāma dvyadhikaśatatamo 'dhyāyaḥ</p>
            
            </div>
         
         <div id="d1e127301">
            
            sūta uvāca
            
            <p id="LiP_1.103.1">
               atha brahmā mahādevam abhivandya kṛtāñjaliḥ <br />
               udvāhaḥ kriyatāṃ deva ityuvāca maheśvaram //
                <span class="ref">LiP_1,103.1</span></p>
            
            
            <p id="LiP_1.103.2">
               tasya tadvacanaṃ śrutvā brahmaṇaḥ parameṣṭhinaḥ <br />
               yatheṣṭamiti lokeśaṃ prāha bhūtapatiḥ prabhuḥ //
                <span class="ref">LiP_1,103.2</span></p>
            
            
            <p id="LiP_1.103.3">
               udvāhārthaṃ maheśasya tatkṣaṇādeva suvratāḥ <br />
               brahmaṇā kalpitaṃ divyaṃ puraṃ ratnamayaṃ śubham //
                <span class="ref">LiP_1,103.3</span></p>
            
            
            <p id="LiP_1.103.4">
               athāditirditiḥ sākṣād danuḥ kadruḥ sukālikā <br />
               pulomā surasā caiva siṃhikā vinatā tathā //
                <span class="ref">LiP_1,103.4</span></p>
            
            
            <p id="LiP_1.103.5">
               siddhirmāyā kriyā durgā devī sākṣātsudhā svadhā <br />
               sāvitrī vedamātā ca rajanī dakṣiṇā dyutiḥ //
                <span class="ref">LiP_1,103.5</span></p>
            
            
            <p id="LiP_1.103.6">
               svāhā svāhāmatir buddhir ṛddhir vṛddhiḥ sarasvatī <br />
               rākā kuhūḥ sinīvālī devī anumatī tathā //
                <span class="ref">LiP_1,103.6</span></p>
            
            
            <p id="LiP_1.103.7">
               dharaṇī dhāraṇī celā śacī nārāyaṇī tathā <br />
               etāścānyāś ca devānāṃ mātaraḥ patnayas tathā //
                <span class="ref">LiP_1,103.7</span></p>
            
            
            <p id="LiP_1.103.8">
               udvāhaḥ śaṅkarasyeti jagmuḥ sarvā mudānvitāḥ <br />
               uragā garuḍā yakṣā gandharvāḥ kinnarā gaṇāḥ //
                <span class="ref">LiP_1,103.8</span></p>
            
            
            <p id="LiP_1.103.9">
               sāgarā girayo meghā māsāḥ saṃvatsarās tathā <br />
               vedā mantrās tathā yajñāḥ stomā dharmāś ca sarvaśaḥ //
                <span class="ref">LiP_1,103.9</span></p>
            
            
            <p id="LiP_1.103.10">
               huṅkāraḥ praṇavaścaiva pratihārāḥ sahasraśaḥ <br />
               koṭirapsaraso divyās tāsāṃ ca paricārikāḥ //
                <span class="ref">LiP_1,103.10</span></p>
            
            
            <p id="LiP_1.103.11">
               yāś ca sarveṣu dvīpeṣu devalokeṣu nimnagāḥ <br />
               tāś ca strīvigrahāḥ sarvāḥ saṃjagmurhṛṣṭamānasāḥ //
                <span class="ref">LiP_1,103.11</span></p>
            
            
            <p id="LiP_1.103.12">
               gaṇapāś ca mahābhāgāḥ sarvalokanamaskṛtāḥ <br />
               udvāhaḥ śaṅkarasyeti tatrājagmurmudānvitāḥ //
                <span class="ref">LiP_1,103.12</span></p>
            
            
            <p id="LiP_1.103.13">
               abhyayuḥ śaṅkhavarṇāś ca gaṇakoṭyo gaṇeśvarāḥ <br />
               daśabhiḥ kekarākṣaś ca vidyuto 'ṣṭābhir eva ca //
                <span class="ref">LiP_1,103.13</span></p>
            
            
            <p id="LiP_1.103.14">
               catuḥṣaṣṭyā viśākhāś ca navabhiḥ pārayātrikaḥ <br />
               ṣaḍbhiḥ sarvāntakaḥ śrīmān tathaiva vikṛtānanaḥ //
                <span class="ref">LiP_1,103.14</span></p>
            
            
            <p id="LiP_1.103.15">
               jvālākeśo dvādaśabhiḥ koṭibhir gaṇapuṅgavaḥ <br />
               saptabhiḥ samadaḥ śrīmān dundubho 'ṣṭābhir eva ca //
                <span class="ref">LiP_1,103.15</span></p>
            
            
            <p id="LiP_1.103.16">
               pañcabhiś ca kapālīśaḥ ṣaḍbhiḥ saṃdārakaḥ śubhaḥ <br />
               koṭikoṭibhir eveha gaṇḍakaḥ kuṃbhakas tathā //
                <span class="ref">LiP_1,103.16</span></p>
            
            
            <p id="LiP_1.103.17">
               viṣṭambho 'ṣṭābhir eveha gaṇapaḥ sarvasattamaḥ <br />
               pippalaś ca sahasreṇa saṃnādaś ca tathā dvijāḥ //
                <span class="ref">LiP_1,103.17</span></p>
            
            
            <p id="LiP_1.103.18">
               āveṣṭanas tathāṣṭābhiḥ saptabhiścandratāpanaḥ <br />
               mahākeśaḥ sahasreṇa koṭīnāṃ gaṇapo vṛtaḥ //
                <span class="ref">LiP_1,103.18</span></p>
            
            
            <p id="LiP_1.103.19">
               kuṇḍī dvādaśabhir vīras tathā parvatakaḥ śubhaḥ <br />
               kālaś ca kālakaścaiva mahākālaḥ śatena vai //
                <span class="ref">LiP_1,103.19</span></p>
            
            
            <p id="LiP_1.103.20">
               āgnikaḥ śatakoṭyā vai koṭyāgnimukha eva ca <br />
               ādityamūrdhā koṭyā ca tathā caiva dhanāvahaḥ //
                <span class="ref">LiP_1,103.20</span></p>
            
            
            <p id="LiP_1.103.21">
               saṃnāmaś ca śatenaiva kumudaḥ koṭibhis tathā <br />
               amoghaḥ kokilaścaiva koṭikoṭyā sumantrakaḥ //
                <span class="ref">LiP_1,103.21</span></p>
            
            
            <p id="LiP_1.103.22">
               kākapāṭo 'paraḥ ṣaṣṭyā ṣaṣṭyā saṃtānakaḥ prabhuḥ <br />
               mahābalaś ca navabhir madhupiṅgaś ca piṅgalaḥ //
                <span class="ref">LiP_1,103.22</span></p>
            
            
            <p id="LiP_1.103.23">
               nīlo navatyā deveśaḥ pūrṇabhadrastathaiva ca <br />
               koṭīnāṃ caiva saptatyā caturvaktro mahābalaḥ //
                <span class="ref">LiP_1,103.23</span></p>
            
            
            <p id="LiP_1.103.24">
               koṭikoṭisahasrāṇāṃ śatair viṃśatibhir vṛtāḥ <br />
               tatrājagmus tathā devās te sarve śaṅkaraṃ bhavam //
                <span class="ref">LiP_1,103.24</span></p>
            
            
            <p id="LiP_1.103.25">
               bhūtakoṭisahasreṇa pramathaḥ koṭibhistribhiḥ <br />
               vīrabhadraścatuḥṣaṣṭyā romajāścaiva koṭibhiḥ //
                <span class="ref">LiP_1,103.25</span></p>
            
            
            <p id="LiP_1.103.26">
               karaṇaścaiva viṃśatyā navatyā kevalaḥ śubhaḥ <br />
               pañcākṣaḥ śatamanyuś ca meghamanyus tathaiva ca //
                <span class="ref">LiP_1,103.26</span></p>
            
            
            <p id="LiP_1.103.27">
               kāṣṭhakūṭaś catuḥṣaṣṭyā sukeśo vṛṣabhas tathā <br />
               virūpākṣaś ca bhagavān catuḥṣaṣṭyā sanātanaḥ //
                <span class="ref">LiP_1,103.27</span></p>
            
            
            <p id="LiP_1.103.28">
               tāluketuḥ ṣaḍāsyaś ca pañcāsyaś ca sanātanaḥ <br />
               saṃvartakas tathā caitro lakulīśaḥ svayaṃ prabhuḥ //
                <span class="ref">LiP_1,103.28</span></p>
            
            
            <p id="LiP_1.103.29">
               lokāntakaś ca dīptāsyas tathā daityāntakaḥ prabhuḥ <br />
               mṛtyuhṛt kālahā kālo mṛtyuñjayakaras tathā //
                <span class="ref">LiP_1,103.29</span></p>
            
            
            <p id="LiP_1.103.30">
               viṣādo viṣadaścaiva vidyutaḥ kāntakaḥ prabhuḥ <br />
               devo bhṛṅgī riṭiḥ śrīmān devadevapriyas tathā //
                <span class="ref">LiP_1,103.30</span></p>
            
            
            <p id="LiP_1.103.31">
               aśanir bhāsakaś caiva catuḥṣaṣṭyā sahasrapāt <br />
               ete cānye ca gaṇapā asaṃkhyātā mahābalāḥ //
                <span class="ref">LiP_1,103.31</span></p>
            
            
            <p id="LiP_1.103.32">
               sarve sahasrahastāś ca jaṭāmukuṭadhāriṇaḥ <br />
               candrarekhāvataṃsāś ca nīlakaṇṭhās trilocanāḥ //
                <span class="ref">LiP_1,103.32</span></p>
            
            
            <p id="LiP_1.103.33">
               hārakuṇḍalakeyūramukuṭādyair alaṃkṛtāḥ <br />
               brahmendraviṣṇusaṃkāśā aṇimādiguṇairvṛtāḥ //
                <span class="ref">LiP_1,103.33</span></p>
            
            
            <p id="LiP_1.103.34">
               sūryakoṭipratīkāśās tatrājagmurgaṇeśvarāḥ <br />
               pātālacāriṇaścaiva sarvalokanivāsinaḥ //
                <span class="ref">LiP_1,103.34</span></p>
            
            
            <p id="LiP_1.103.35">
               tuṃbarurnārado hāhā hūhūścaiva tu sāmagāḥ <br />
               ratnānyādāya vādyāṃś ca tatrājagmustadā puram //
                <span class="ref">LiP_1,103.35</span></p>
            
            
            <p id="LiP_1.103.36">
               ṛṣayaḥ kṛtsnaśastatra devagītāstapodhanāḥ <br />
               puṇyān vaivāhikān mantrān ajapur hṛṣṭamānasāḥ //
                <span class="ref">LiP_1,103.36</span></p>
            
            
            <p id="LiP_1.103.37">
               tata evaṃ pravṛtte tu sarvataś ca samāgame <br />
               girijāṃ tām alaṃkṛtya svayameva śucismitām //
                <span class="ref">LiP_1,103.37</span></p>
            
            
            <p id="LiP_1.103.38">
               puraṃ praveśayāmāsa svayam ādāya keśavaḥ <br />
               sadasyāha ca deveśaṃ nārāyaṇamajo harim //
                <span class="ref">LiP_1,103.38</span></p>
            
            
            <p id="LiP_1.103.39">
               bhavānagre samutpanno bhavānyā saha daivataiḥ <br />
               vāmāṅgādasya rudrasya dakṣiṇāṅgādahaṃ prabho //
                <span class="ref">LiP_1,103.39</span></p>
            
            
            <p id="LiP_1.103.40">
               manmūrtistuhinādrīśo yajñārthaṃ sṛṣṭa eva hi <br />
               eṣā haimavatī jajñe māyayā parameṣṭhinaḥ //
                <span class="ref">LiP_1,103.40</span></p>
            
            
            <p id="LiP_1.103.41">
               śrautasmārtapravṛttyartham udvāhārtham ihāgataḥ <br />
               ato 'sau jagatāṃ dhātrī dhātā tava mamāpi ca //
                <span class="ref">LiP_1,103.41</span></p>
            
            
            <p id="LiP_1.103.42">
               asya devasya rudrasya mūrtibhir vihitaṃ jagat <br />
               kṣmābagnikhendusūryātmapavanātmā yato bhavaḥ //
                <span class="ref">LiP_1,103.42</span></p>
            
            
            <p id="LiP_1.103.43">
               tathāpi tasmai dātavyā vacanācca girermama <br />
               eṣā hy ajā śuklakṛṣṇā lohitā prakṛtirbhavān //
                <span class="ref">LiP_1,103.43</span></p>
            
            
            <p id="LiP_1.103.44">
               śreyo 'pi śailarājena saṃbandho 'yaṃ tavāpi ca <br />
               tava pādme samudbhūtaḥ kalpe nābhyaṃbujādaham //
                <span class="ref">LiP_1,103.44</span></p>
            
            
            <p id="LiP_1.103.45">
               madaṃśasyāsya śailasya mamāpi ca gururbhavān <br />
               sūta uvāca
               bāḍham ityajam āhāsau devadevo janārdanaḥ //
                <span class="ref">LiP_1,103.45</span></p>
            
            
            <p id="LiP_1.103.46">
               devāś ca munayaḥ sarve devadevaś ca śaṅkaraḥ <br />
               tataścotthāya vidvānsaḥ padmanābhaḥ praṇamya tām //
                <span class="ref">LiP_1,103.46</span></p>
            
            
            <p id="LiP_1.103.47">
               pādau prakṣālya devasya karābhyāṃ kamalekṣaṇaḥ <br />
               abhyukṣad ātmano mūrdhni brahmaṇaś ca gires tathā //
                <span class="ref">LiP_1,103.47</span></p>
            
            
            <p id="LiP_1.103.48">
               tvadīyaiṣā vivāhārthaṃ menajā hyanujā mama <br />
               ityuktvā sodakaṃ dattvā devīṃ deveśvarāya tām //
                <span class="ref">LiP_1,103.48</span></p>
            
            
            <p id="LiP_1.103.49">
               svātmānamapi devāya sodakaṃ pradadau hariḥ <br />
               atha sarve muniśreṣṭhāḥ sarvavedārthapāragāḥ //
                <span class="ref">LiP_1,103.49</span></p>
            
            
            <p id="LiP_1.103.50">
               ūcurdātā gṛhītā ca phalaṃ dravyaṃ vicārataḥ <br />
               eṣa devo haro nūnaṃ māyayā hi tato jagat //
                <span class="ref">LiP_1,103.50</span></p>
            
            
            <p id="LiP_1.103.51">
               ityuktvā taṃ praṇemuś ca prītikaṇṭakitatvacaḥ <br />
               sasṛjuḥ puṣpavarṣāṇi khecarāḥ siddhacāraṇāḥ //
                <span class="ref">LiP_1,103.51</span></p>
            
            
            <p id="LiP_1.103.52">
               devadundubhayo nedur nanṛtuścāpsarogaṇāḥ <br />
               vedāś ca mūrtimantaste praṇemustaṃ maheśvaram //
                <span class="ref">LiP_1,103.52</span></p>
            
            
            <p id="LiP_1.103.53">
               brahmaṇā munibhiḥ sārdhaṃ devadevamumāpatim <br />
               devo 'pi devīmālokya salajjāṃ himaśailajām //
                <span class="ref">LiP_1,103.53</span></p>
            
            
            <p id="LiP_1.103.54">
               na tṛpyatyanavadyāṅgī sā ca devaṃ vṛṣadhvajam <br />
               varado 'smīti taṃ prāha hariṃ so 'pyāha śaṅkaram //
                <span class="ref">LiP_1,103.54</span></p>
            
            
            <p id="LiP_1.103.55">
               tvayi bhaktiḥ prasīdeti brahmākhyāṃ ca dadau tu saḥ <br />
               tatastu punarevāha brahmā vijñāpayanprabhum //
                <span class="ref">LiP_1,103.55</span></p>
            
            
            <p id="LiP_1.103.56">
               havirjuhomi vahnau tu upādhyāyapade sthitaḥ <br />
               dadāsi mama yadyājñāṃ kartavyo hyakṛto vidhiḥ //
                <span class="ref">LiP_1,103.56</span></p>
            
            
            <p id="LiP_1.103.57">
               tamāha śaṅkaro devaṃ devadevo jagatpatiḥ <br />
               yadyadiṣṭaṃ suraśreṣṭha tatkuruṣva yathepsitam //
                <span class="ref">LiP_1,103.57</span></p>
            
            
            <p id="LiP_1.103.58">
               kartāsmi vacanaṃ sarvaṃ devadeva pitāmaha <br />
               tataḥ praṇamya hṛṣṭātmā brahmā lokapitāmahaḥ //
                <span class="ref">LiP_1,103.58</span></p>
            
            
            <p id="LiP_1.103.59">
               hastaṃ devasya devyāś ca yuyoja paramaṃ prabhuḥ <br />
               jvalanaś ca svayaṃ tatra kṛtāñjalirupasthitaḥ //
                <span class="ref">LiP_1,103.59</span></p>
            
            
            <p id="LiP_1.103.60">
               śrautairetairmahāmantrair mūrtimadbhir upasthitaiḥ <br />
               yathoktavidhinā hutvā lājānapi yathākramam //
                <span class="ref">LiP_1,103.60</span></p>
            
            
            <p id="LiP_1.103.61">
               ānītānviṣṇunā viprān sampūjya vividhairvaraiḥ <br />
               triś ca taṃ jvalanaṃ devaṃ kārayitvā pradakṣiṇam //
                <span class="ref">LiP_1,103.61</span></p>
            
            
            <p id="LiP_1.103.62">
               muktvā hastasamāyogaṃ sahitaiḥ sarvadaivataiḥ <br />
               suraiś ca mānavaiḥ sarvaiḥ prahṛṣṭenāntarātmanā //
                <span class="ref">LiP_1,103.62</span></p>
            
            
            <p id="LiP_1.103.63">
               nanāma bhagavānbrahmā devadevamumāpatim <br />
               tataḥ pādyaṃ tayor dattvā śaṃbhorācamanaṃ tathā //
                <span class="ref">LiP_1,103.63</span></p>
            
            
            <p id="LiP_1.103.64">
               madhuparkaṃ tathā gāṃ ca praṇamya ca punaḥ śivam <br />
               atiṣṭhadbhagavānbrahmā devairindrapurogamaiḥ //
                <span class="ref">LiP_1,103.64</span></p>
            
            
            <p id="LiP_1.103.65">
               bhṛgvādyamunayaḥ sarve cākṣataistilataṇḍulaiḥ <br />
               sūryādayaḥ samabhyarcya tuṣṭuvurvṛṣabhadhvajam //
                <span class="ref">LiP_1,103.65</span></p>
            
            
            <p id="LiP_1.103.66">
               śivaḥ samāpya devoktaṃ vahnimāropya cātmani <br />
               tayā samāgato rudraḥ sarvalokahitāya vai //
                <span class="ref">LiP_1,103.66</span></p>
            
            
            <p id="LiP_1.103.67">
               yaḥ paṭhecchṛṇuyādvāpi bhavodvāhaṃ śucismitaḥ <br />
               śrāvayedvā dvijāñchuddhān vedavedāṅgapāragān //
                <span class="ref">LiP_1,103.67</span></p>
            
            
            <p id="LiP_1.103.68">
               sa labdhvā gāṇapatyaṃ ca bhavena saha modate <br />
               yatrāyaṃ kīrtyate viprais tāvadāste tadā bhavaḥ //
                <span class="ref">LiP_1,103.68</span></p>
            
            
            <p id="LiP_1.103.69">
               tasmāt sampūjya vidhivat kīrtayennānyathā dvijāḥ <br />
               udvāhe ca dvijendrāṇāṃ kṣatriyāṇāṃ dvijottamāḥ //
                <span class="ref">LiP_1,103.69</span></p>
            
            
            <p id="LiP_1.103.70">
               kīrtanīyamidaṃ sarvaṃ bhavodvāhamanuttamam <br />
               kṛtodvāhastadā devyā haimavatyā vṛṣadhvajaḥ //
                <span class="ref">LiP_1,103.70</span></p>
            
            
            <p id="LiP_1.103.71">
               sagaṇo nandinā sārdhaṃ sarvadevagaṇairvṛtaḥ <br />
               purīṃ vārāṇasīṃ divyām ājagāma mahādyutiḥ //
                <span class="ref">LiP_1,103.71</span></p>
            
            
            <p id="LiP_1.103.72">
               avimukte sukhāsīnaṃ praṇamya vṛṣabhadhvajam <br />
               apṛcchatkṣetramāhātmyaṃ bhavānī harṣitānanā //
                <span class="ref">LiP_1,103.72</span></p>
            
            
            <p id="LiP_1.103.73">
               athāhārdhendutilakaḥ kṣetramāhātmyamuttamam <br />
               avimuktasya māhātmyaṃ vistarācchakyate nahi //
                <span class="ref">LiP_1,103.73</span></p>
            
            
            <p id="LiP_1.103.74">
               vaktuṃ mayā sureśāni ṛṣisaṃghābhipūjitam <br />
               kiṃ mayā varṇyate devī hy avimuktaphalodayaḥ //
                <span class="ref">LiP_1,103.74</span></p>
            
            
            <p id="LiP_1.103.75">
               pāpināṃ yatra muktiḥ syān mṛtānām ekajanmanā <br />
               anyatra tu kṛtaṃ pāpaṃ vārāṇasyāṃ vyapohati //
                <span class="ref">LiP_1,103.75</span></p>
            
            
            <p id="LiP_1.103.76">
               vārāṇasyāṃ kṛtaṃ pāpaṃ paiśācyanarakāvaham <br />
               kṛtvā pāpasahasrāṇi piśācatvaṃ varaṃ nṛṇām //
                <span class="ref">LiP_1,103.76</span></p>
            
            
            <p id="LiP_1.103.77">
               na tu śakrasahasratvaṃ svarge kāśīpurīṃ vinā <br />
               yatra triviṣṭapo devo yatra viśveśvaro vibhuḥ //
                <span class="ref">LiP_1,103.77</span></p>
            
            
            <p id="LiP_1.103.78">
               oṃkāreśaḥ kṛttivāsā mṛtānāṃ na punarbhavaḥ <br />
               uktvā kṣetrasya māhātmyaṃ saṃkṣepācchaśiśekharaḥ //
                <span class="ref">LiP_1,103.78</span></p>
            
            
            <p id="LiP_1.103.79">
               darśayāmāsa codyānaṃ parityajya gaṇeśvarān <br />
               tatraiva bhagavān jāto gajavaktro vināyakaḥ //
                <span class="ref">LiP_1,103.79</span></p>
            
            
            <p id="LiP_1.103.80">
               daityānāṃ vighnarūpārtham avighnāya divaukasām <br />
               etadvaḥ kathitaṃ sarvaṃ kathāsarvasvamuttamam //
                <span class="ref">LiP_1,103.80</span></p>
            
            
            <p id="LiP_1.103.81">
               yathāśrutaṃ mayā sarvaṃ prasādādvaḥ suśobhanam //
                <span class="ref">LiP_1,103.81</span></p>
            
            
            <p>iti śrīliṅgamahāpurāṇe pūrvabhāge pārvatīvivāhavarṇanaṃ nāma tryadhikaśatatamo 'dhyāyaḥ</p>
            
            </div>
         
         <div id="d1e128852">
            
            ṛṣaya ūcuḥ
            
            <p id="LiP_1.104.1">
               kathaṃ vināyako jāto gajavaktro gaṇeśvaraḥ <br />
               kathaṃ prabhāvastasyaivaṃ sūta vaktumihārhasi //
                <span class="ref">LiP_1,104.1</span></p>
            
            sūta uvāca
            
            <p id="LiP_1.104.2">
               etasminnantare devāḥ sendropendrāḥ sametya te <br />
               dharmavighnaṃ tadā kartuṃ daityānāmabhavandvijāḥ //
                <span class="ref">LiP_1,104.2</span></p>
            
            
            <p id="LiP_1.104.3">
               asurā yātudhānāś ca rākṣasāḥ krūrakarmiṇaḥ <br />
               tāmasāś ca tathā cānye rājasāś ca tathā bhuvi //
                <span class="ref">LiP_1,104.3</span></p>
            
            
            <p id="LiP_1.104.4">
               avighnaṃ yajñadānādyaiḥ samabhyarcya maheśvaram <br />
               brahmāṇaṃ ca hariṃ viprā labdhepsitavarā yataḥ //
                <span class="ref">LiP_1,104.4</span></p>
            
            
            <p id="LiP_1.104.5">
               tato 'smākaṃ suraśreṣṭhāḥ sadā vijayasaṃbhavaḥ <br />
               teṣāṃ tatastu vighnārtham avighnāya divaukasām //
                <span class="ref">LiP_1,104.5</span></p>
            
            
            <p id="LiP_1.104.6">
               putrārthaṃ caiva nārīṇāṃ narāṇāṃ karmasiddhaye <br />
               vighneśaṃ śaṅkaraṃ sraṣṭuṃ gaṇapaṃ stotumarhatha //
                <span class="ref">LiP_1,104.6</span></p>
            
            
            <p id="LiP_1.104.7">
               ityuktvānyonyamanaghaṃ tuṣṭuvuḥ śivamīśvaram <br />
               namaḥ sarvātmane tubhyaṃ sarvajñāya pinākine //
                <span class="ref">LiP_1,104.7</span></p>
            
            
            <p id="LiP_1.104.8">
               anaghāya viriñcāya devyāḥ kāryārthadāyine <br />
               akāyāyārthakāyāya hareḥ kāyāpahāriṇe //
                <span class="ref">LiP_1,104.8</span></p>
            
            
            <p id="LiP_1.104.9">
               kāyāntasthāmṛtādhāramaṇḍalāvasthitāya te <br />
               kṛtādibhedakālāya kālavegāya te namaḥ //
                <span class="ref">LiP_1,104.9</span></p>
            
            
            <p id="LiP_1.104.10">
               kālāgnirudrarūpāya dharmādyaṣṭapadāya ca <br />
               kālīviśuddhadehāya kālikākāraṇāya te //
                <span class="ref">LiP_1,104.10</span></p>
            
            
            <p id="LiP_1.104.11">
               kālakaṇṭhāya mukhyāya vāhanāya varāya te <br />
               aṃbikāpataye tubhyaṃ hiraṇyapataye namaḥ //
                <span class="ref">LiP_1,104.11</span></p>
            
            
            <p id="LiP_1.104.12">
               hiraṇyaretase caiva namaḥ śarvāya śūline <br />
               kapāladaṇḍapāśāsicarmāṅkuśadharāya ca //
                <span class="ref">LiP_1,104.12</span></p>
            
            
            <p id="LiP_1.104.13">
               pataye haimavatyāś ca hemaśuklāya te namaḥ <br />
               pītaśuklāya rakṣārthaṃ surāṇāṃ kṛṣṇavartmane //
                <span class="ref">LiP_1,104.13</span></p>
            
            
            <p id="LiP_1.104.14">
               pañcamāya mahāpañcayajñināṃ phaladāya ca <br />
               pañcāsyaphaṇihārāya pañcākṣaramayāya te //
                <span class="ref">LiP_1,104.14</span></p>
            
            
            <p id="LiP_1.104.15">
               pañcadhā pañcakaivalyadevairarcitamūrtaye <br />
               pañcākṣaradṛśe tubhyaṃ parātparatarāya te //
                <span class="ref">LiP_1,104.15</span></p>
            
            
            <p id="LiP_1.104.16">
               ṣoḍaśasvaravajrāṅgavaktrāyākṣayarūpiṇe <br />
               kādipañcakahastāya cādihastāya te namaḥ //
                <span class="ref">LiP_1,104.16</span></p>
            
            
            <p id="LiP_1.104.17">
               ṭādipādāya rudrāya tādipādāya te namaḥ <br />
               pādimeṇḍhrāya yadyaṅgadhātusaptakadhāriṇe //
                <span class="ref">LiP_1,104.17</span></p>
            
            
            <p id="LiP_1.104.18">
               śāntātmarūpiṇe sākṣāt kṣadantakrodhine namaḥ <br />
               lavarephahalāṅgāya niraṅgāya ca te namaḥ //
                <span class="ref">LiP_1,104.18</span></p>
            
            
            <p id="LiP_1.104.19">
               sarveṣām eva bhūtānāṃ hṛdi niḥsvanakāriṇe <br />
               bhruvor ante sadā sadbhir dṛṣṭāyātyantabhānave //
                <span class="ref">LiP_1,104.19</span></p>
            
            
            <p id="LiP_1.104.20">
               bhānusomāgninetrāya paramātmasvarūpiṇe <br />
               guṇatrayoparisthāya tīrthapādāya te namaḥ //
                <span class="ref">LiP_1,104.20</span></p>
            
            
            <p id="LiP_1.104.21">
               tīrthatattvāya sārāya tasmādapi parāya te <br />
               ṛgyajuḥsāmavedāya oṃkārāya namo namaḥ //
                <span class="ref">LiP_1,104.21</span></p>
            
            
            <p id="LiP_1.104.22">
               oṅkāre trividhaṃ rūpam āsthāyoparivāsine <br />
               pītāya kṛṣṇavarṇāya raktāyātyantatejase //
                <span class="ref">LiP_1,104.22</span></p>
            
            
            <p id="LiP_1.104.23">
               sthānapañcakasaṃsthāya pañcadhāṇḍabahiḥ kramāt <br />
               brahmaṇe viṣṇave tubhyaṃ kumārāya namonamaḥ //
                <span class="ref">LiP_1,104.23</span></p>
            
            
            <p id="LiP_1.104.24">
               aṃbāyāḥ parameśāya sarvoparicarāya te <br />
               mūlasūkṣmasvarūpāya sthūlasūkṣmāya te namaḥ //
                <span class="ref">LiP_1,104.24</span></p>
            
            
            <p id="LiP_1.104.25">
               sarvasaṃkalpaśūnyāya sarvasmādrakṣitāya te <br />
               ādimadhyāntaśūnyāya citsaṃsthāya namonamaḥ //
                <span class="ref">LiP_1,104.25</span></p>
            
            
            <p id="LiP_1.104.26">
               yamāgnivāyurudrāṃbusomaśakraniśācaraiḥ <br />
               diṅmukhe diṅmukhe nityaṃ sagaṇaiḥ pūjitāya te //
                <span class="ref">LiP_1,104.26</span></p>
            
            
            <p id="LiP_1.104.27">
               sarveṣu sarvadā sarvamārge sampūjitāya te <br />
               rudrāya rudranīlāya kadrudrāya pracetase <br />
               maheśvarāya dhīrāya namaḥ sākṣācchivāya te //
                <span class="ref">LiP_1,104.27</span></p>
            
            atha śṛṇu bhagavan stavacchalena kathitamajendramukhaiḥ surāsureśaiḥ /*
            
            <p id="LiP_1.104.28">
               makhamadanayamāgnidakṣayajñakṣapaṇavicitraviceṣṭitaṃ kṣamasva //
                <span class="ref">LiP_1,104.28</span></p>
            
            sūta uvāca
            
            <p id="LiP_1.104.29">
               yaḥ paṭhettu stavaṃ bhaktyā śakrāgnipramukhaiḥ suraiḥ <br />
               kīrtitaṃ śrāvayedvidvān sa yāti paramāṃ gatim //
                <span class="ref">LiP_1,104.29</span></p>
            
            
            <p>iti śrīliṅgamahāpurāṇe pūrvabhāge devastutirnāma caturadhikaśatatamo 'dhyāyaḥ</p>
            
            </div>
         
         <div id="d1e129405">
            
            sūta uvāca
            
            <p id="LiP_1.105.1">
               yadā sthitāḥ sureśvarāḥ praṇamya caivamīśvaram <br />
               tadāṃbikāpatir bhavaḥ pinākadhṛṅ maheśvaraḥ //
                <span class="ref">LiP_1,105.1</span></p>
            
            
            <p id="LiP_1.105.2">
               dadau nirīkṣaṇaṃ kṣaṇād bhavaḥ sa tānsurottamān <br />
               praṇemurādarāddharaṃ surā mudārdralocanāḥ //
                <span class="ref">LiP_1,105.2</span></p>
            
            
            <p id="LiP_1.105.3">
               bhavaḥ sudhāmṛtopamair nirīkṣaṇairnirīkṣaṇāt <br />
               tadāha bhadramastu vaḥ sureśvarān maheśvaraḥ //
                <span class="ref">LiP_1,105.3</span></p>
            
            
            <p id="LiP_1.105.4">
               varārthamīśa vīkṣyate surā gṛhaṃ gatāstvime <br />
               praṇamya cāha vākpatiḥ patiṃ nirīkṣya nirbhayaḥ //
                <span class="ref">LiP_1,105.4</span></p>
            
            
            <p id="LiP_1.105.5">
               suretarādibhiḥ sadā hy avighnamarthito bhavān <br />
               samastakarmasiddhaye surāpakārakāribhiḥ //
                <span class="ref">LiP_1,105.5</span></p>
            
            
            <p id="LiP_1.105.6">
               tataḥ prasīdatād bhavān suvighnakarmakāraṇam <br />
               surāpakārakāriṇām ihaiṣa eva no varaḥ //
                <span class="ref">LiP_1,105.6</span></p>
            
            
            <p id="LiP_1.105.7">
               tatastadā niśamya vai pinākadhṛk sureśvaraḥ <br />
               gaṇeśvaraṃ sureśvaraṃ vapurdadhāra saḥ śivaḥ //
                <span class="ref">LiP_1,105.7</span></p>
            
            
            <p id="LiP_1.105.8">
               gaṇeśvarāś ca tuṣṭuvuḥ sureśvarā maheśvaram <br />
               samastalokasaṃbhavaṃ bhavārttihāriṇaṃ śubham //
                <span class="ref">LiP_1,105.8</span></p>
            
            
            <p id="LiP_1.105.9">
               ibhānanāśritaṃ varaṃ triśūlapāśadhāriṇam <br />
               samastalokasaṃbhavaṃ gajānanaṃ tadāṃbikā //
                <span class="ref">LiP_1,105.9</span></p>
            
            
            <p id="LiP_1.105.10">
               daduḥ puṣpavarṣaṃ hi siddhā munīndrās tathā khecarā devasaṃghāstadānīm <br />
               tadā tuṣṭuvuścaikadantaṃ sureśāḥ praṇemurgaṇeśaṃ maheśaṃ vitandrāḥ //
                <span class="ref">LiP_1,105.10</span></p>
            
            
            <p id="LiP_1.105.11">
               tadā tayorvinirgataḥ subhairavaḥ sa mūrtimān <br />
               sthito nanarta bālakaḥ samastamaṅgalālayaḥ //
                <span class="ref">LiP_1,105.11</span></p>
            
            
            <p id="LiP_1.105.12">
               vicitravastrabhūṣaṇair alaṃkṛto gajānanaḥ <br />
               maheśvarasya putrako 'bhivandya tātam ambikām //
                <span class="ref">LiP_1,105.12</span></p>
            
            
            <p id="LiP_1.105.13">
               jātamātraṃ sutaṃ dṛṣṭvā cakāra bhagavānbhavaḥ <br />
               gajānanāya kṛtyāṃstu sarvānsarveśvaraḥ svayam //
                <span class="ref">LiP_1,105.13</span></p>
            
            
            <p id="LiP_1.105.14">
               ādāya ca karābhyāṃ ca susukhābhyāṃ bhavaḥ svayam <br />
               āliṅgyāghrāya mūrdhānaṃ mahādevo jagadguruḥ //
                <span class="ref">LiP_1,105.14</span></p>
            
            
            <p id="LiP_1.105.15">
               tavāvatāro daityānāṃ vināśāya mamātmaja <br />
               devānāmupakārārthaṃ dvijānāṃ brahmavādinām //
                <span class="ref">LiP_1,105.15</span></p>
            
            
            <p id="LiP_1.105.16">
               yajñaś ca dakṣiṇāhīnaḥ kṛto yena mahītale <br />
               tasya dharmasya vighnaṃ ca kuru svargapathe sthitaḥ //
                <span class="ref">LiP_1,105.16</span></p>
            
            
            <p id="LiP_1.105.17">
               adhyāpanaṃ cādhyayanaṃ vyākhyānaṃ karma eva ca <br />
               yo 'nyāyataḥ karotyasmin tasya prāṇānsadā hara //
                <span class="ref">LiP_1,105.17</span></p>
            
            
            <p id="LiP_1.105.18">
               varṇāccyutānāṃ nārīṇāṃ narāṇāṃ narapuṅgava <br />
               svadharmarahitānāṃ ca prāṇānapahara prabho //
                <span class="ref">LiP_1,105.18</span></p>
            
            
            <p id="LiP_1.105.19">
               yāḥ striyastvāṃ sadā kālaṃ puruṣāś ca vināyaka <br />
               yajanti tāsāṃ teṣāṃ ca tvatsāmyaṃ dātumarhasi //
                <span class="ref">LiP_1,105.19</span></p>
            
            
            <p id="LiP_1.105.20">
               tvaṃ bhaktān sarvayatnena rakṣa bālagaṇeśvara <br />
               yauvanasthāṃś ca vṛddhāṃś ca ihāmutra ca pūjitaḥ //
                <span class="ref">LiP_1,105.20</span></p>
            
            
            <p id="LiP_1.105.21">
               jagattraye 'tra sarvatra tvaṃ hi vighnagaṇeśvaraḥ <br />
               saṃpūjyo vandanīyaś ca bhaviṣyasi na saṃśayaḥ //
                <span class="ref">LiP_1,105.21</span></p>
            
            
            <p id="LiP_1.105.22">
               māṃ ca nārāyaṇaṃ vāpi brahmāṇam api putraka <br />
               yajanti yajñairvā viprair agre pūjyo bhaviṣyasi //
                <span class="ref">LiP_1,105.22</span></p>
            
            
            <p id="LiP_1.105.23">
               tvām anabhyarcya kalyāṇaṃ śrautaṃ smārtaṃ ca laukikam <br />
               kurute tasya kalyāṇam akalyāṇaṃ bhaviṣyati //
                <span class="ref">LiP_1,105.23</span></p>
            
            
            <p id="LiP_1.105.24">
               brāhmaṇaiḥ kṣatriyairvaiśyaiḥ śūdraiścaiva gajānana <br />
               sampūjya sarvasiddhyarthaṃ bhakṣyabhojyādibhiḥ śubhaiḥ //
                <span class="ref">LiP_1,105.24</span></p>
            
            
            <p id="LiP_1.105.25">
               tvāṃ gandhapuṣpadhūpādyair anabhyarcya jagattraye <br />
               devairapi tathānyaiś ca labdhavyaṃ nāsti kutracit //
                <span class="ref">LiP_1,105.25</span></p>
            
            
            <p id="LiP_1.105.26">
               abhyarcayanti ye lokā mānavāstu vināyakam <br />
               te cārcanīyāḥ śakrādyair bhaviṣyanti na saṃśayaḥ //
                <span class="ref">LiP_1,105.26</span></p>
            
            
            <p id="LiP_1.105.27">
               ajaṃ hariṃ ca māṃ vāpi śakramanyānsurānapi <br />
               vighnair bādhayasi tvāṃ cen nārcayanti phalārthinaḥ //
                <span class="ref">LiP_1,105.27</span></p>
            
            
            <p id="LiP_1.105.28">
               sasarja ca tadā vighnagaṇaṃ gaṇapatiḥ prabhuḥ <br />
               gaṇaiḥ sārdhaṃ namaskṛtvāpy atiṣṭhattasya cāgrataḥ //
                <span class="ref">LiP_1,105.28</span></p>
            
            
            <p id="LiP_1.105.29">
               tadā prabhṛti loke 'smin pūjayanti gaṇeśvaram <br />
               daityānāṃ dharmavighnaṃ ca cakārāsau gaṇeśvaraḥ //
                <span class="ref">LiP_1,105.29</span></p>
            
            
            <p id="LiP_1.105.30">
               etadvaḥ kathitaṃ sarvaṃ skandāgrajasamudbhavam <br />
               yaḥ paṭhecchṛṇuyādvāpi śrāvayedvā sukhībhavet //
                <span class="ref">LiP_1,105.30</span></p>
            
            
            <p>iti śrīliṅgamahāpurāṇe pūrvabhāge vināyakotpattirnāma pañcādhikaśatatamo 'dhyāyaḥ</p>
            
            </div>
         
         <div id="d1e129986">
            
            ṛṣaya ūcuḥ
            
            <p id="LiP_1.106.1">
               nṛtyārambhaḥ kathaṃ śaṃbhoḥ kimarthaṃ vā yathātatham <br />
               vaktumarhasi cāsmākaṃ śrutaḥ skandāgrajodbhavaḥ //
                <span class="ref">LiP_1,106.1</span></p>
            
            sūta uvāca
            
            <p id="LiP_1.106.2">
               dāruko 'surasambhūtas tapasā labdhavikramaḥ <br />
               sūdayāmāsa kālāgnir iva devāndvijottamān //
                <span class="ref">LiP_1,106.2</span></p>
            
            
            <p id="LiP_1.106.3">
               dārukeṇa tadā devās tāḍitāḥ pīḍitā bhṛśam <br />
               brahmāṇaṃ ca tatheśānaṃ kumāraṃ viṣṇumeva ca //
                <span class="ref">LiP_1,106.3</span></p>
            
            
            <p id="LiP_1.106.4">
               yamamindramanuprāpya strīvadhya iti cāsuraḥ <br />
               strīrūpadhāribhiḥ stutyair brahmādyairyudhi saṃsthitaiḥ //
                <span class="ref">LiP_1,106.4</span></p>
            
            
            <p id="LiP_1.106.5">
               bādhitāstena te sarve brahmāṇaṃ prāpya vai dvijāḥ <br />
               vijñāpya tasmai tatsarvaṃ tena sārdhamumāpatim //
                <span class="ref">LiP_1,106.5</span></p>
            
            
            <p id="LiP_1.106.6">
               samprāpya tuṣṭuvuḥ sarve pitāmahapurogamāḥ <br />
               brahmā prāpya ca deveśaṃ praṇamya bahudhā nataḥ //
                <span class="ref">LiP_1,106.6</span></p>
            
            
            <p id="LiP_1.106.7">
               dāruṇo bhagavāndāruḥ pūrvaṃ tena vinirjitāḥ <br />
               nihatya dārukaṃ daityaṃ strīvadhyaṃ trātumarhasi //
                <span class="ref">LiP_1,106.7</span></p>
            
            
            <p id="LiP_1.106.8">
               vijñaptiṃ brahmaṇaḥ śrutvā bhagavān bhaganetrahā <br />
               devīmuvāca deveśo girijāṃ prahasanniva //
                <span class="ref">LiP_1,106.8</span></p>
            
            
            <p id="LiP_1.106.9">
               bhavatīṃ prārthayāmyadya hitāya jagatāṃ śubhe <br />
               vadhārthaṃ dārukasyāsya strīvadhyasya varānane //
                <span class="ref">LiP_1,106.9</span></p>
            
            
            <p id="LiP_1.106.10">
               atha sā tasya vacanaṃ niśamya jagato 'raṇiḥ <br />
               viveśa dehe devasya deveśī janmatatparā //
                <span class="ref">LiP_1,106.10</span></p>
            
            
            <p id="LiP_1.106.11">
               ekenāṃśena deveśaṃ praviṣṭā devasattamam <br />
               na viveda tadā brahmā devāścendrapurogamāḥ //
                <span class="ref">LiP_1,106.11</span></p>
            
            
            <p id="LiP_1.106.12">
               girijāṃ pūrvavacchaṃbhor dṛṣṭvā pārśvasthitāṃ śubhām <br />
               māyayā mohitastasyāḥ sarvajño 'pi caturmukhaḥ //
                <span class="ref">LiP_1,106.12</span></p>
            
            
            <p id="LiP_1.106.13">
               sā praviṣṭā tanuṃ tasya devadevasya pārvatī <br />
               kaṇṭhasthena viṣeṇāsya tanuṃ cakre tadātmanaḥ //
                <span class="ref">LiP_1,106.13</span></p>
            
            
            <p id="LiP_1.106.14">
               tāṃ ca jñātvā tathābhūtāṃ tṛtīyenekṣaṇena vai <br />
               sasarja kālīṃ kāmāriḥ kālakaṇṭhīṃ kapardinīm //
                <span class="ref">LiP_1,106.14</span></p>
            
            
            <p id="LiP_1.106.15">
               jātā yadā kālimakālakaṇṭhī jātā tadānīṃ vipulā jayaśrīḥ <br />
               devetarāṇāmajayastvasiddhyā tuṣṭirbhavānyāḥ parameśvarasya //
                <span class="ref">LiP_1,106.15</span></p>
            
            
            <p id="LiP_1.106.16">
               jātāṃ tadānīṃ surasiddhasaṃghā dṛṣṭvā bhayād dudruvur agnikalpām <br />
               kālīṃ garālaṃkṛtakālakaṇṭhīm upendrapadmodbhavaśakramukhyāḥ //
                <span class="ref">LiP_1,106.16</span></p>
            
            
            <p id="LiP_1.106.17">
               tathaiva jātaṃ nayanaṃ lalāṭe sitāṃśulekhā ca śirasyudagrā <br />
               kaṇṭhe karālaṃ niśitaṃ triśūlaṃ kare karālaṃ ca vibhūṣaṇāni //
                <span class="ref">LiP_1,106.17</span></p>
            
            
            <p id="LiP_1.106.18">
               sārdhaṃ divyāṃbarā devyāḥ sarvābharaṇabhūṣitāḥ <br />
               siddhendrasiddhāś ca tathā piśācā jajñire punaḥ //
                <span class="ref">LiP_1,106.18</span></p>
            
            
            <p id="LiP_1.106.19">
               ājñayā dārukaṃ tasyāḥ pārvatyāḥ parameśvarī <br />
               dānavaṃ sūdayāmāsa sūdayantaṃ surādhipān //
                <span class="ref">LiP_1,106.19</span></p>
            
            
            <p id="LiP_1.106.20">
               saṃraṃbhātiprasaṃgād vai tasyāḥ sarvamidaṃ jagat <br />
               krodhāgninā ca viprendrāḥ saṃbabhūva tadāturam //
                <span class="ref">LiP_1,106.20</span></p>
            
            
            <p id="LiP_1.106.21">
               bhavo 'pi bālarūpeṇa śmaśāne pretasaṃkule <br />
               ruroda māyayā tasyāḥ krodhāgniṃ pātum īśvaraḥ //
                <span class="ref">LiP_1,106.21</span></p>
            
            
            <p id="LiP_1.106.22">
               taṃ dṛṣṭvā bālamīśānaṃ māyayā tasya mohitā <br />
               utthāpyāghrāya vakṣojaṃ stanaṃ sā pradadau dvijāḥ //
                <span class="ref">LiP_1,106.22</span></p>
            
            
            <p id="LiP_1.106.23">
               stanajena tadā sārdhaṃ kopamasyāḥ papau punaḥ <br />
               krodhenānena vai bālaḥ kṣetrāṇāṃ rakṣako 'bhavat //
                <span class="ref">LiP_1,106.23</span></p>
            
            
            <p id="LiP_1.106.24">
               mūrtayo 'ṣṭau ca tasyāpi kṣetrapālasya dhīmataḥ <br />
               evaṃ vai tena bālena kṛtā sā krodhamūrchitā //
                <span class="ref">LiP_1,106.24</span></p>
            
            
            <p id="LiP_1.106.25">
               kṛtamasyāḥ prasādārthaṃ devadevena tāṇḍavam <br />
               saṃdhyāyāṃ sarvabhūtendraiḥ pretaiḥ prītena śūlinā //
                <span class="ref">LiP_1,106.25</span></p>
            
            
            <p id="LiP_1.106.26">
               pītvā nṛtyāmṛtaṃ śaṃbhor ākaṇṭhaṃ parameśvarī <br />
               nanarta sā ca yoginyaḥ pretasthāne yathāsukham //
                <span class="ref">LiP_1,106.26</span></p>
            
            
            <p id="LiP_1.106.27">
               tatra sabrahmakā devāḥ sendropendrāḥ samantataḥ <br />
               praṇemustuṣṭuvuḥ kālīṃ punardevīṃ ca pārvatīm //
                <span class="ref">LiP_1,106.27</span></p>
            
            
            <p id="LiP_1.106.28">
               evaṃ saṃkṣepataḥ proktaṃ tāṇḍavaṃ śūlinaḥ prabhoḥ <br />
               yogānandena ca vibhos tāṇḍavaṃ ceti cāpare //
                <span class="ref">LiP_1,106.28</span></p>
            
            
            <p>iti śrīliṅgamahāpurāṇe pūrvabhāge śivatāṇḍavakathanaṃ nāma ṣaḍadhikaśatatamo 'dhyāyaḥ</p>
            
            </div>
         
         <div id="d1e130532">
            
            ṛṣaya ūcuḥ
            
            <p id="LiP_1.107.1">
               puropamanyunā sūta gāṇapatyaṃ maheśvarāt <br />
               kṣīrārṇavaḥ kathaṃ labdho vaktumarhasi sāṃpratam //
                <span class="ref">LiP_1,107.1</span></p>
            
            sūta uvāca
            
            <p id="LiP_1.107.2">
               evaṃ kālīm upālabhya gate deve triyaṃbake <br />
               upamanyuḥ samabhyarcya tapasā labdhavānphalam //
                <span class="ref">LiP_1,107.2</span></p>
            
            
            <p id="LiP_1.107.3">
               upamanyuriti khyāto muniś ca dvijasattamāḥ <br />
               kumāra iva tejasvī krīḍamāno yadṛcchayā //
                <span class="ref">LiP_1,107.3</span></p>
            
            
            <p id="LiP_1.107.4">
               kadācit kṣīram alpaṃ ca pītavān mātulāśrame <br />
               īrṣyayā mātulasuto hy apibat kṣīram uttamam //
                <span class="ref">LiP_1,107.4</span></p>
            
            
            <p id="LiP_1.107.5">
               pītvā sthitaṃ yathākāmaṃ dṛṣṭvā provāca mātaram <br />
               mātarmātarmahābhāge mama dehi tapasvini //
                <span class="ref">LiP_1,107.5</span></p>
            
            
            <p id="LiP_1.107.6">
               gavyaṃ kṣīram atisvādu nālpamuṣṇaṃ namāmyaham <br />
               sūta uvāca
               upalālitaivaṃ putreṇa putram āliṅgya sādaram //
                <span class="ref">LiP_1,107.6</span></p>
            
            
            <p id="LiP_1.107.7">
               duḥkhitā vilalāpārtā smṛtvā nairdhanyamātmanaḥ <br />
               smṛtvā smṛtvā punaḥ kṣīram upamanyurapi dvijāḥ <br />
               dehi dehīti tāmāha rodamāno mahādyutiḥ //
                <span class="ref">LiP_1,107.7</span></p>
            
            
            <p id="LiP_1.107.8">
               uñchavṛttyārjitān bījān svayaṃ piṣṭvā ca sā tadā <br />
               bījapiṣṭaṃ tadāloḍya toyena kalabhāṣiṇī //
                <span class="ref">LiP_1,107.8</span></p>
            
            
            <p id="LiP_1.107.9">
               aihyehi mama putreti sāmapūrvaṃ tataḥ sutam <br />
               āliṅgyādāya duḥkhārtā pradadau kṛtrimaṃ payaḥ //
                <span class="ref">LiP_1,107.9</span></p>
            
            
            <p id="LiP_1.107.10">
               pītvā ca kṛtrimaṃ kṣīraṃ mātrā dattaṃ dvijottamāḥ <br />
               naitatkṣīramiti prāha mātaraṃ cātivihvalaḥ //
                <span class="ref">LiP_1,107.10</span></p>
            
            
            <p id="LiP_1.107.11">
               duḥkhitā sā tadā prāha samprekṣyāghrāya mūrdhani <br />
               saṃmārjya netre putrasya karābhyāṃ kamalāyate //
                <span class="ref">LiP_1,107.11</span></p>
            
            
            <p id="LiP_1.107.12">
               taṭinī ratnapūrṇāste svargapātālagocarāḥ <br />
               bhāgyahīnā na paśyanti bhaktihīnāś ca ye śive //
                <span class="ref">LiP_1,107.12</span></p>
            
            
            <p id="LiP_1.107.13">
               rājyaṃ svargaṃ ca mokṣaṃ ca bhojanaṃ kṣīrasaṃbhavam <br />
               na labhante priyāṇyeṣāṃ no tuṣyati sadā bhavaḥ //
                <span class="ref">LiP_1,107.13</span></p>
            
            
            <p id="LiP_1.107.14">
               bhavaprasādajaṃ sarvaṃ nānyadevaprasādajam <br />
               anyadeveṣu niratā duḥkhārtā vibhramanti ca //
                <span class="ref">LiP_1,107.14</span></p>
            
            
            <p id="LiP_1.107.15">
               kṣīraṃ tatra kuto 'smākaṃ mahādevo na pūjitaḥ <br />
               pūrvajanmani yaddattaṃ śivamudyamya vai suta //
                <span class="ref">LiP_1,107.15</span></p>
            
            
            <p id="LiP_1.107.16">
               tadeva labhyaṃ nānyattu viṣṇumudyamya vā prabhum <br />
               niśamya vacanaṃ mātur upamanyurmahādyutiḥ //
                <span class="ref">LiP_1,107.16</span></p>
            
            
            <p id="LiP_1.107.17">
               bālo 'pi mātaraṃ prāha praṇipatya tapasvinīm <br />
               tyaja śokaṃ mahābhāge mahādevo 'sti cetkvacit //
                <span class="ref">LiP_1,107.17</span></p>
            
            
            <p id="LiP_1.107.18">
               cirādvā hyacirādvāpi kṣīrodaṃ sādhayāmyaham <br />
               sūta uvāca
               tāṃ praṇamyaivamuktvā sa tapaḥ kartuṃ pracakrame //
                <span class="ref">LiP_1,107.18</span></p>
            
            
            <p id="LiP_1.107.19">
               tamāha mātā suśubhaṃ kurviti sutarāṃ sutam <br />
               anujñātastayā tatra tapastepe sudustaram //
                <span class="ref">LiP_1,107.19</span></p>
            
            
            <p id="LiP_1.107.20">
               himavatparvataṃ prāpya vāyubhakṣaḥ samāhitaḥ <br />
               tapasā tasya viprasya vidhūpitamabhūjjagat //
                <span class="ref">LiP_1,107.20</span></p>
            
            
            <p id="LiP_1.107.21">
               praṇamyāhustu tatsarve haraye devasattamāḥ <br />
               śrutvā teṣāṃ tadā vākyaṃ bhagavānpuruṣottamaḥ //
                <span class="ref">LiP_1,107.21</span></p>
            
            
            <p id="LiP_1.107.22">
               kimidaṃ tviti saṃcintya jñātvā tatkāraṇaṃ ca saḥ <br />
               jagāma mandaraṃ tūrṇaṃ maheśvaradidṛkṣayā //
                <span class="ref">LiP_1,107.22</span></p>
            
            
            <p id="LiP_1.107.23">
               dṛṣṭvā devaṃ praṇamyaivaṃ provācedaṃ kṛtāñjaliḥ <br />
               bhagavan brāhmaṇaḥ kaścid upamanyuritiśrutaḥ //
                <span class="ref">LiP_1,107.23</span></p>
            
            
            <p id="LiP_1.107.24">
               kṣīrārthamadahatsarvaṃ tapasā taṃ nivāraya <br />
               etasminnantare devaḥ pinākī parameśvaraḥ <br />
               śakrarūpaṃ samāsthāya gantuṃ cakre matiṃ tadā //
                <span class="ref">LiP_1,107.24</span></p>
            
            
            <p id="LiP_1.107.25">
               atha jagāma munestu tapovanaṃ gajavareṇa sitena sadāśivaḥ <br />
               saha surāsurasiddhamahoragair amararājatanuṃ svayamāsthitaḥ //
                <span class="ref">LiP_1,107.25</span></p>
            
            sahaiva cāruhya tadā dvipaṃ taṃ pragṛhya vālavyajanaṃ vivasvān /*
            
            <p id="LiP_1.107.26">
               vāmena śacyā sahitaṃ surendraṃ kareṇa cānyena sitātapatram //
                <span class="ref">LiP_1,107.26</span></p>
            
            <p id="LiP_1.107.27">
               rarāja bhagavān somaḥ śakrarūpī sadāśivaḥ <br />
               sitātapatreṇa yathā candrabiṃbena mandaraḥ //
                <span class="ref">LiP_1,107.27</span></p>
            
            
            <p id="LiP_1.107.28">
               āsthāyaivaṃ hi śakrasya svarūpaṃ parameśvaraḥ <br />
               jagāmānugrahaṃ kartum upamanyos tadāśramam //
                <span class="ref">LiP_1,107.28</span></p>
            
            
            <p id="LiP_1.107.29">
               taṃ dṛṣṭvā parameśānaṃ śakrarūpadharaṃ śivam <br />
               praṇamya śirasā prāha munirmunivarāḥ svayam //
                <span class="ref">LiP_1,107.29</span></p>
            
            
            <p id="LiP_1.107.30">
               pāvitaścāśramaścāyaṃ mama deveśvaraḥ svayam <br />
               prāptaḥ śakro jagannātho bhagavānbhānunā prabhuḥ //
                <span class="ref">LiP_1,107.30</span></p>
            
            
            <p id="LiP_1.107.31">
               evamuktvā sthitaṃ vīkṣya kṛtāñjalipuṭaṃ dvijam <br />
               prāha gaṃbhīrayā vācā śakrarūpadharo haraḥ //
                <span class="ref">LiP_1,107.31</span></p>
            
            
            <p id="LiP_1.107.32">
               tuṣṭo 'smi te varaṃ brūhi tapasānena suvrata <br />
               dadāmi cepsitān sarvān dhaumyāgraja mahāmate //
                <span class="ref">LiP_1,107.32</span></p>
            
            
            <p id="LiP_1.107.33">
               evamuktastadā tena śakreṇa munisattamaḥ <br />
               varayāmi śive bhaktim ityuvāca kṛtāñjaliḥ //
                <span class="ref">LiP_1,107.33</span></p>
            
            
            <p id="LiP_1.107.34">
               tato niśamya vacanaṃ muneḥ kupitavatprabhuḥ <br />
               prāha savyagramīśānaḥ śakrarūpadharaḥ svayam //
                <span class="ref">LiP_1,107.34</span></p>
            
            
            <p id="LiP_1.107.35">
               māṃ na jānāsi devarṣe devarājānamīśvaram <br />
               trailokyādhipatiṃ śakraṃ sarvadevanamaskṛtam //
                <span class="ref">LiP_1,107.35</span></p>
            
            
            <p id="LiP_1.107.36">
               madbhakto bhava viprarṣe māmevārcaya sarvadā <br />
               dadāmi sarvaṃ bhadraṃ te tyaja rudraṃ ca nirguṇam //
                <span class="ref">LiP_1,107.36</span></p>
            
            
            <p id="LiP_1.107.37">
               tataḥ śakrasya vacanaṃ śrutvā śrotravidāraṇam <br />
               upamanyuridaṃ prāha japan pañcākṣaraṃ śubham //
                <span class="ref">LiP_1,107.37</span></p>
            
            
            <p id="LiP_1.107.38">
               manye śakrasya rūpeṇa nūnam atrāgataḥ svayam <br />
               kartuṃ daityādhamaḥ kaścid dharmavighnaṃ ca nānyathā //
                <span class="ref">LiP_1,107.38</span></p>
            
            
            <p id="LiP_1.107.39">
               tvayaiva kathitaṃ sarvaṃ bhavanindāratena vai <br />
               prasaṃgāddevadevasya nirguṇatvaṃ mahātmanaḥ //
                <span class="ref">LiP_1,107.39</span></p>
            
            
            <p id="LiP_1.107.40">
               bahunātra kimuktena mayādyānumitaṃ mahat <br />
               bhavāntarakṛtaṃ pāpaṃ śrutā nindā bhavasya tu //
                <span class="ref">LiP_1,107.40</span></p>
            
            
            <p id="LiP_1.107.41">
               śrutvā nindāṃ bhavasyātha tatkṣaṇādeva saṃtyajet <br />
               svadehaṃ taṃ nihatyāśu śivalokaṃ sa gacchati //
                <span class="ref">LiP_1,107.41</span></p>
            
            
            <p id="LiP_1.107.42">
               yo vācotpāṭayejjihvāṃ śivanindāratasya tu <br />
               triḥ saptakulamuddhṛtya śivalokaṃ sa gacchati //
                <span class="ref">LiP_1,107.42</span></p>
            
            
            <p id="LiP_1.107.43">
               āstāṃ tāvanmamecchāyāḥ kṣīraṃ prati surādhamam <br />
               nihatya tvāṃ śivāstreṇa tyajāmyetatkalevaram //
                <span class="ref">LiP_1,107.43</span></p>
            
            
            <p id="LiP_1.107.44">
               purā mātrā tu kathitaṃ tathyameva na saṃśayaḥ <br />
               pūrvajanmani cāsmābhir apūjita iti prabhuḥ //
                <span class="ref">LiP_1,107.44</span></p>
            
            
            <p id="LiP_1.107.45">
               evamuktvā tu taṃ devam upamanyurabhītavat <br />
               śakraṃ cakre matiṃ hantum atharvāstreṇa mantravit //
                <span class="ref">LiP_1,107.45</span></p>
            
            
            <p id="LiP_1.107.46">
               bhasmādhārānmahātejā bhasmamuṣṭiṃ pragṛhya ca <br />
               atharvāstraṃ tatastasmai sasarja ca nanāda ca //
                <span class="ref">LiP_1,107.46</span></p>
            
            
            <p id="LiP_1.107.47">
               dagdhuṃ svadeham āgneyīṃ dhyātvā vai dhāraṇāṃ tadā <br />
               atiṣṭhacca mahātejāḥ śuṣkendhanamivāvyayaḥ //
                <span class="ref">LiP_1,107.47</span></p>
            
            
            <p id="LiP_1.107.48">
               evaṃ vyavasite vipre bhagavānbhaganetrahā <br />
               vārayāmāsa saumyena dhāraṇāṃ tasya yoginaḥ //
                <span class="ref">LiP_1,107.48</span></p>
            
            
            <p id="LiP_1.107.49">
               atharvāstraṃ tadā tasya saṃhṛtaṃ candrakeṇa tu <br />
               kālāgnisadṛśaṃ cedaṃ niyogānnandinas tathā //
                <span class="ref">LiP_1,107.49</span></p>
            
            
            <p id="LiP_1.107.50">
               svarūpameva bhagavān āsthāya parameśvaraḥ <br />
               darśayāmāsa viprāya bālendukṛtaśekharam //
                <span class="ref">LiP_1,107.50</span></p>
            <span class="note">Schlaraffenland</span>
            
            <p id="LiP_1.107.51">
               kṣīradhārāsahasraṃ ca kṣīrodārṇavameva ca <br />
               dadhyāderarṇavaṃ caiva ghṛtodārṇavameva ca //
                <span class="ref">LiP_1,107.51</span></p>
            
            
            <p id="LiP_1.107.52">
               phalārṇavaṃ ca bālasya bhakṣyabhojyārṇavaṃ tathā <br />
               apūpagirayaścaiva tathātiṣṭhan samantataḥ //
                <span class="ref">LiP_1,107.52</span></p>
            
            
            <p id="LiP_1.107.53">
               upamanyumuvāca sasmito bhagavānbandhujanaiḥ samāvṛtam <br />
               girijām avalokya sasmitāṃ saghṛṇaṃ prekṣyatu taṃ tadā ghṛṇī //
                <span class="ref">LiP_1,107.53</span></p>
            
            
            <p id="LiP_1.107.54">
               bhuṅkṣva bhogānyathākāmaṃ bāndhavaiḥ paśya vatsa me /*<br />
               upamanyo mahābhāga tavāṃbaiṣā hi pārvatī //
                <span class="ref">LiP_1,107.54</span></p>
            
            
            <p id="LiP_1.107.55">
               mayā putrīkṛto 'syadya dattaḥ kṣīrodadhis tathā <br />
               madhunaścārṇavaścaiva dadhnaścārṇava eva ca //
                <span class="ref">LiP_1,107.55</span></p>
            
            
            <p id="LiP_1.107.56">
               ājyodanārṇavaścaiva phalalehyārṇavas tathā <br />
               apūpagirayaścaiva bhakṣyabhojyārṇavaḥ punaḥ //
                <span class="ref">LiP_1,107.56</span></p>
            
            
            <p id="LiP_1.107.57">
               pitā tava mahādevaḥ pitā vai jagatāṃ mune <br />
               mātā tava mahābhāgā jaganmātā na saṃśayaḥ //
                <span class="ref">LiP_1,107.57</span></p>
            
            
            <p id="LiP_1.107.58">
               amaratvaṃ mayā dattaṃ gāṇapatyaṃ ca śāśvatam <br />
               varānvaraya dāsyāmi nātra kāryā vicāraṇā //
                <span class="ref">LiP_1,107.58</span></p>
            
            
            <p id="LiP_1.107.59">
               evamuktvā mahādevaḥ karābhyāmupagṛhya tam <br />
               āghrāya mūrdhani vibhur dadau devyāstadā bhavaḥ //
                <span class="ref">LiP_1,107.59</span></p>
            
            
            <p id="LiP_1.107.60">
               devī tanayamālokya dadau tasmai girīndrajā <br />
               yogaiśvaryaṃ tadā tuṣṭā brahmavidyāṃ dvijottamāḥ //
                <span class="ref">LiP_1,107.60</span></p>
            
            
            <p id="LiP_1.107.61">
               so 'pi labdhvā varaṃ tasyāḥ kumāratvaṃ ca sarvadā <br />
               tuṣṭāva ca mahādevaṃ harṣagadgadayā girā //
                <span class="ref">LiP_1,107.61</span></p>
            
            
            <p id="LiP_1.107.62">
               varayāmāsa ca tadā vareṇyaṃ virajekṣaṇam <br />
               kṛtāñjalipuṭo bhūtvā praṇipatya punaḥ punaḥ //
                <span class="ref">LiP_1,107.62</span></p>
            
            
            <p id="LiP_1.107.63">
               prasīda devadeveśa tvayi cāvyabhicāriṇī <br />
               śraddhā caiva mahādeva sānnidhyaṃ caiva sarvadā //
                <span class="ref">LiP_1,107.63</span></p>
            
            
            <p id="LiP_1.107.64">
               evamuktastadā tena prahasanniva śaṅkaraḥ <br />
               dattvepsitaṃ hi viprāya tatraivāntaradhīyata //
                <span class="ref">LiP_1,107.64</span></p>
            
            
            <p>iti śrīliṅgamahāpurāṇe pūrvabhāge upamanyucaritaṃ nāma saptādhikaśatatamo 'dhyāyaḥ</p>
            
            </div>
         
         <div id="d1e131765">
            
            ṛṣaya ūcuḥ
            
            <p id="LiP_1.108.1">
               dṛṣṭo 'sau vāsudevena kṛṣṇenākliṣṭakarmaṇā <br />
               dhaumyāgrajastato labdhaṃ divyaṃ pāśupataṃ vratam //
                <span class="ref">LiP_1,108.1</span></p>
            
            
            <p id="LiP_1.108.2">
               kathaṃ labdhaṃ tadā jñānaṃ tasmātkṛṣṇena dhīmatā <br />
               vaktumarhasi tāṃ sūta kathāṃ pātakanāśinīm //
                <span class="ref">LiP_1,108.2</span></p>
            
            sūta uvāca
            
            <p id="LiP_1.108.3">
               svecchayā hyavatīrṇo 'pi vāsudevaḥ sanātanaḥ <br />
               nindayanneva mānuṣyaṃ dehaśuddhiṃ cakāra saḥ //
                <span class="ref">LiP_1,108.3</span></p>
            
            
            <p id="LiP_1.108.4">
               putrārthaṃ bhagavāṃstatra tapastaptuṃ jagāma ca <br />
               āśramaṃ copamanyorvai dṛṣṭavāṃstatra taṃ munim //
                <span class="ref">LiP_1,108.4</span></p>
            
            
            <p id="LiP_1.108.5">
               namaścakāra taṃ dṛṣṭvā dhaumyāgrajamaho dvijāḥ <br />
               bahumānena vai kṛṣṇas triḥ kṛtvā vai pradakṣiṇam //
                <span class="ref">LiP_1,108.5</span></p>
            
            
            <p id="LiP_1.108.6">
               tasyāvalokanādeva muneḥ kṛṣṇasya dhīmataḥ <br />
               naṣṭameva malaṃ sarvaṃ kāyajaṃ karmmajaṃ tathā //
                <span class="ref">LiP_1,108.6</span></p>
            
            
            <p id="LiP_1.108.7">
               bhasmanoddhūlanaṃ kṛtvā upamanyurmahādyutiḥ <br />
               tamagniriti viprendrā vāyurityādibhiḥ kramāt //
                <span class="ref">LiP_1,108.7</span></p>
            
            
            <p id="LiP_1.108.8">
               divyaṃ pāśupataṃ jñānaṃ pradadau prītamānasaḥ <br />
               muneḥ prasādānmānyo 'sau kṛṣṇaḥ pāśupate dvijāḥ //
                <span class="ref">LiP_1,108.8</span></p>
            
            
            <p id="LiP_1.108.9">
               tapasā tvekavarṣānte dṛṣṭvā devaṃ maheśvaram <br />
               sāṃbaṃ sagaṇamavyagraṃ labdhavānputramātmanaḥ //
                <span class="ref">LiP_1,108.9</span></p>
            
            
            <p id="LiP_1.108.10">
               tadāprabhṛti taṃ kṛṣṇaṃ munayaḥ saṃśitavratāḥ <br />
               divyāḥ pāśupatāḥ sarve tasthuḥ saṃvṛtya sarvadā //
                <span class="ref">LiP_1,108.10</span></p>
            
            
            <p id="LiP_1.108.11">
               anyaṃ ca kathayiṣyāmi muktyarthaṃ prāṇināṃ sadā <br />
               sauvarṇīṃ mekhalāṃ kṛtvā ādhāraṃ daṇḍadhāraṇam //
                <span class="ref">LiP_1,108.11</span></p>
            
            
            <p id="LiP_1.108.12">
               sauvarṇaṃ piṇḍikaṃ cāpi vyajanaṃ daṇḍameva ca <br />
               naraiḥ striyātha vā kāryaṃ maṣībhājanalekhanīm //
                <span class="ref">LiP_1,108.12</span></p>
            
            
            <p id="LiP_1.108.13">
               kṣurāḥ kartarikā cāpi atha pātramathāpi vā <br />
               pāśupatāya dātavyaṃ bhasmoddhūlitavigrahaiḥ //
                <span class="ref">LiP_1,108.13</span></p>
            
            
            <p id="LiP_1.108.14">
               sauvarṇaṃ rājataṃ vāpi tāmraṃ vātha nivedayet <br />
               ātmavittānusāreṇa yoginaṃ pūjayedbudhaḥ //
                <span class="ref">LiP_1,108.14</span></p>
            
            
            <p id="LiP_1.108.15">
               te sarve pāpanirmuktāḥ samastakulasaṃyutāḥ <br />
               yānti rudrapadaṃ divyaṃ nātra kāryā vicāraṇā //
                <span class="ref">LiP_1,108.15</span></p>
            
            
            <p id="LiP_1.108.16">
               tasmādanena dānena gṛhastho mucyate bhavāt <br />
               yogināṃ saṃpradānena śivaḥ kṣipraṃ prasīdati //
                <span class="ref">LiP_1,108.16</span></p>
            
            
            <p id="LiP_1.108.17">
               rājyaṃ putraṃ dhanaṃ bhavyam aśvaṃ yānamathāpi vā <br />
               sarvasvaṃ vāpi dātavyaṃ yadīcchenmokṣamuttamam //
                <span class="ref">LiP_1,108.17</span></p>
            
            
            <p id="LiP_1.108.18">
               adhruveṇa śarīreṇa dhruvaṃ sādhyaṃ prayatnataḥ <br />
               bhavyaṃ pāśupataṃ nityaṃ saṃsārārṇavatārakam //
                <span class="ref">LiP_1,108.18</span></p>
            
            
            <p id="LiP_1.108.19">
               etadvaḥ kathitaṃ sarvaṃ saṃkṣepānna ca saṃśayaḥ <br />
               yaḥ paṭhecchṛṇuyādvāpi viṣṇulokaṃ sa gacchati //
                <span class="ref">LiP_1,108.19</span></p>
            
            
            <p>iti śrīliṅgamahāpurāṇe pūrvabhāge 'ṣṭottaraśatatamo 'dhyāyaḥ</p>
            </div>
         </div>
   </body>
</html>