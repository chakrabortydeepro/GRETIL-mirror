<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Mṛgendrāgama (= Mrgendratantra) (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Mṛgendrāgama (= Mrgendratantra)</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_mRgendrAgama.xml">sa_mRgendrAgama.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Dominic Goodall</p>
      <p class="noindent"><b>Contribution: </b>Dominic Goodall</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Madhusudan Kaul Shastri, Bombay (Srinagar) : Nirnayasagara Press, 1930. (Kashmir Series
            of Texts and Studies 50) and N.R. Bhatt: Mṛgendrāgama (Kriyāpāda et Caryāpāda), avec
            le commentaire de Bhaṭṭa-Nārāyaṇakaṇṭha. Pondicherry : Institut Français d'Indologie,
            1962. (Publications de l'Institut Français d'Indologie, 23).</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="note">remarks</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/4_rellit/saiva/mrgt1mau.htm">mrgt1mau.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Mrgendragama (=Mrgendratantra),
            <br />1. Vidyapada (Mula text only.)
            <br />Based on the edition by Madhusudan Kaul Shastri,
            <br />Bombay (Srinagar) : Nirnayasagara Press, 1930.
            <br />(Kashmir Series of Texts and Studies, 50)
            <br />
            <br />Input by Dominic Goodall
            <br />The text is not proofread.
            <br />
            <br />TEXT WITH PADA MARKERS
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         <div id="d1e578">
            
            <p id="MrgT_1.1.1">
               parameśaṃ namaskṛtya bharadvājamṛṣiṃ tataḥ <br />
               harādindrakramāyātaṃ jñānaṃ śṛṇuta suvratāḥ //
                <span class="ref">MrgT_1,1.1</span></p>
            
            
            <p id="MrgT_1.1.2">
               nārāyaṇāśrame puṇye bharadvājādayo dvijāḥ <br />
               tepuḥ śivaṃ pratiṣṭhāpya tadekāhitamānasāḥ //
                <span class="ref">MrgT_1,1.2</span></p>
            
            
            <p id="MrgT_1.1.3">
               atha tānbhāvitānmatvā kadācittridaśādhipaḥ <br />
               tadāśramapadaṃ bheje svayaṃ tāpasaveṣabhṛt //
                <span class="ref">MrgT_1,1.3</span></p>
            
            
            <p id="MrgT_1.1.4">
               sa taiḥ saṃpūjitaḥ pṛṣṭvā tāṃśca sarvānanāmayam <br />
               provāca codanādharmaḥ kimarthaṃ nānuvartyate //
                <span class="ref">MrgT_1,1.4</span></p>
            
            
            <p id="MrgT_1.1.5">
               ta ūcurnanvayaṃ dharmaś codanāvihito mune <br />
               devatārādhanopāyas tapasābhīṣṭasiddhaye //
                <span class="ref">MrgT_1,1.5</span></p>
            
            
            <p id="MrgT_1.1.6">
               vede 'sti saṃhitā raudrī vācyā rudraśca devatā <br />
               sānnidhyakaraṇe 'pyasmin vihitaḥ kālpiko vidhiḥ //
                <span class="ref">MrgT_1,1.6</span></p>
            
            
            <p id="MrgT_1.1.7">
               ityukte 'pi paraṃ bhāvaṃ jijñāsuḥ prahasanprabhuḥ <br />
               tānāha mithyā jñānaṃ vaḥ śabdamātraṃ hi devatā //
                <span class="ref">MrgT_1,1.7</span></p>
            
            
            <p id="MrgT_1.1.8">
               śabdetaratve yugapadbhinnadeśeṣu yaṣṭṛṣu <br />
               na sā prayāti sāṃnidhyaṃ mūrtatvadasmadādivat //
                <span class="ref">MrgT_1,1.8</span></p>
            
            
            <p id="MrgT_1.1.9">
               na ca tatsādhakaṃ kiṃcit pramāṇaṃ bhātyabādhitam <br />
               vākyaṃ tadanyathāsiddhaṃ lokavādāḥ kva sādhavaḥ //
                <span class="ref">MrgT_1,1.9</span></p>
            
            
            <p id="MrgT_1.1.10">
               ityanīśavacovārivelānunno 'bdhineva saḥ <br />
               śakreṇa na cacālaiṣāṃ dhīśailaḥ sāragauravāt //
                <span class="ref">MrgT_1,1.10</span></p>
            
            
            <p id="MrgT_1.1.11">
               na jātu devatāmūrtir asmadādiśarīravat <br />
               viśiṣṭaiśvaryasampannā sāto naitannidarśanam //
                <span class="ref">MrgT_1,1.11</span></p>
            
            
            <p id="MrgT_1.1.12">
               athāstvevaṃ ghaṭe nyāyaḥ śabdatvādindraśabdavat <br />
               nādatte ghaṭaśabdo 'mbhaś candraśabdo na rājate //
                <span class="ref">MrgT_1,1.12</span></p>
            
            
            <p id="MrgT_1.1.13">
               athānyaviṣayaṃ vākyam astu śakrādivācakam <br />
               karmarūpādiśabdānāṃ sārthakatvaṃ katham bhavet //
                <span class="ref">MrgT_1,1.13</span></p>
            
            
            <p id="MrgT_1.1.14">
               pravādo 'pyakhilo mithyā samūlatvānna yuktimat <br />
               na cedamūlaṃ bhūtānāṃ hatāḥ sarvāḥ pravṛttayaḥ //
                <span class="ref">MrgT_1,1.14</span></p>
            
            
            <p id="MrgT_1.1.15">
               upamanyurharaṃ dṛṣṭvā vimanyurabhavanmuniḥ <br />
               kathaṃ tasya vaco mithyā yasya vaśyaḥ payonidhiḥ //
                <span class="ref">MrgT_1,1.15</span></p>
            
            
            <p id="MrgT_1.1.16">
               kroḍīkṛto 'hipāśena viṣajvālāvalīmucā <br />
               huṅkṛtya mocitaḥ patyā dṛṣṭaḥ śveto dhanairjanaiḥ //
                <span class="ref">MrgT_1,1.16</span></p>
            
            
            <p id="MrgT_1.1.17">
               iti vādānuṣaṅgeṇa haraśaṃsāpraharṣitān <br />
               sāśrugadgadavācastān vīkṣya prīto 'bhavaddhariḥ //
                <span class="ref">MrgT_1,1.17</span></p>
            
            
            <p id="MrgT_1.1.18">
               svaṃ rūpaṃ darśayāmāsa vajrī devaḥ śatakratuḥ <br />
               taruṇādityasaṃkāśaṃ stūyamānaṃ marudgaṇaiḥ //
                <span class="ref">MrgT_1,1.18</span></p>
            
            
            <p id="MrgT_1.1.19">
               te tamṛgbhiryajurbhiśca sāmabhiścāstuvannatāḥ <br />
               so 'bravīducyatāṃ kāmo jagatsu pravaro 'pi yaḥ //
                <span class="ref">MrgT_1,1.19</span></p>
            
            
            <p id="MrgT_1.1.20">
               te vavrire śivajñānaṃ śrūyatāmiti so 'bravīt <br />
               kiṃtveko 'stu mama praṣṭā nikhilaśrotṛsammataḥ //
                <span class="ref">MrgT_1,1.20</span></p>
            
            
            <p id="MrgT_1.1.21">
               atha teṣāṃ bharadvājo bhagavānagraṇīrabhūt <br />
               vāgmī pragalbhaḥ papraccha nyāyataḥ surapūjitam //
                <span class="ref">MrgT_1,1.21</span></p>
            
            
            <p id="MrgT_1.1.22">
               kathaṃ maheśvarādetad āgataṃ jñānamuttamam <br />
               kiṃ ca cetasi saṃsthāpya nirmame bhagavānidam //
                <span class="ref">MrgT_1,1.22</span></p>
            
            
            <p id="MrgT_1.1.23">
               sṛṣṭikāle maheśānaḥ puruṣārthaprasiddhaye <br />
               vidhatte vimalaṃ jñānaṃ pañcasroto 'bhilakṣitam //
                <span class="ref">MrgT_1,1.23</span></p>
            
            
            <p id="MrgT_1.1.24">
               tadvartivācakavrātavācyānaṣṭau maheśvarān <br />
               saptakoṭiprasaṃkhyātān mantrāṃśca parame 'dhvani //
                <span class="ref">MrgT_1,1.24</span></p>
            
            
            <p id="MrgT_1.1.25">
               aṣṭādaśādhikaṃ cānyac chrutaṃ māyādhikāriṇām <br />
               mantreśvarāṇāmūrdhvādhvasthiteśopamatejasām //
                <span class="ref">MrgT_1,1.25</span></p>
            
            
            <p id="MrgT_1.1.26">
               teṣu vyaktaḥ sa bhagavān idaṃ yogyeṣu siddhaye <br />
               prakāśayatyato 'nyeṣu yo 'rthaḥ samupapadyate //
                <span class="ref">MrgT_1,1.26</span></p>
            
            
            <p id="MrgT_1.1.27">
               śivodgīrṇamidaṃ jñānaṃ mantramantreśvareśvaraiḥ <br />
               kāmadatvātkāmiketi pragītaṃ bahuvistaram //
                <span class="ref">MrgT_1,1.27</span></p>
            
            
            <p id="MrgT_1.1.28">
               tebhyo 'vagatya dṛgjyotir jvālālīḍhasmaradrumaḥ <br />
               dadāvumāpatirmahyaṃ sahasrairbhavasaṃmitaiḥ //
                <span class="ref">MrgT_1,1.28</span></p>
            
            
            <p id="MrgT_1.1.29">
               tatrāpi vistaraṃ hitvā sūtraiḥ sārārthavācakaiḥ <br />
               vakṣye nirākulaṃ jñānaṃ taduktaireva bhūyasā //
                <span class="ref">MrgT_1,1.29</span></p>
            
            
            <p id="MrgT_1.2.1">
               athānādimalāpetaḥ sarvakṛtsarvavicchivaḥ <br />
               pūrvavyatyāsitasyāṇoḥ pāśajālamapohati //
                <span class="ref">MrgT_1,2.1</span></p>
            
            
            <p id="MrgT_1.2.2">
               tripadārthaṃ catuṣpādaṃ mahātantraṃ jagatpatiḥ <br />
               sūtreṇaikena saṃhṛtya prāha vistaraśaḥ punaḥ //
                <span class="ref">MrgT_1,2.2</span></p>
            
            
            <p id="MrgT_1.2.3">
               jagajjanmasthitidhvaṃsatirobhāvavimuktayaḥ <br />
               kṛtyaṃ sakārakaphalaṃ jñeyamasyaitadeva hi //
                <span class="ref">MrgT_1,2.3</span></p>
            
            
            <p id="MrgT_1.2.4">
               tena svabhāvasiddhena bhavitavyaṃ jagatkṛtā <br />
               arvāksiddhe 'navasthā syān mokṣo nirhetuko 'pi vā //
                <span class="ref">MrgT_1,2.4</span></p>
            
            
            <p id="MrgT_1.2.5">
               caitanyaṃ dṛkkriyārūpaṃ tadastyātmani sarvadā <br />
               sarvataśca yato muktau śrūyate sarvatomukham //
                <span class="ref">MrgT_1,2.5</span></p>
            
            
            <p id="MrgT_1.2.6">
               sadapyabhāsamānatvāt tanniruddhaṃ pratīyate <br />
               vaśyo 'nāvṛtavīryasya so 'ta evāvimokṣaṇāt //
                <span class="ref">MrgT_1,2.6</span></p>
            
            
            <p id="MrgT_1.2.7">
               prāvṛtīśabale karma māyākāryaṃ caturvidham <br />
               pāśajālaṃ samāsena dharmā nāmnaiva kīrtitāḥ //
                <span class="ref">MrgT_1,2.7</span></p>
            
            
            <p id="MrgT_1.2.8">
               iti vastutrayasyāsya prākpādakṛtasaṃsthiteḥ <br />
               caryāyogakriyāpādair viniyogo 'bhidhāsyate //
                <span class="ref">MrgT_1,2.8</span></p>
            
            
            <p id="MrgT_1.2.9">
               viniyogaphalaṃ muktir bhuktirapyanuṣaṅgataḥ <br />
               parāparavibhāgena bhidyete te tvanekadhā //
                <span class="ref">MrgT_1,2.9</span></p>
            
            
            <p id="MrgT_1.2.10">
               vedānasāṃkhyasadasatpādārthikamatādiṣu <br />
               sasādhanā muktirasti ko viśeṣaḥ śivāgame //
                <span class="ref">MrgT_1,2.10</span></p>
            
            
            <p id="MrgT_1.2.11">
               praṇetrasarvadarśitvān na sphuṭo vastusaṃgrahaḥ <br />
               upāyāḥ saphalāstadvac chaive sarvamidaṃ param //
                <span class="ref">MrgT_1,2.11</span></p>
            
            
            <p id="MrgT_1.2.12">
               vedānteṣveka evātmā cidacidvyaktilakṣitaḥ <br />
               pratijñāmātramevedaṃ niścayaḥ kiṃnibandhanaḥ //
                <span class="ref">MrgT_1,2.12</span></p>
            
            
            <p id="MrgT_1.2.13">
               atha pramāṇaṃ tatrātmā prameyatvaṃ prapadyate <br />
               yatraitadubhayaṃ tatra catuṣṭayamapi sthitam //
                <span class="ref">MrgT_1,2.13</span></p>
            
            
            <p id="MrgT_1.2.14">
               advaitahānirevaṃ syān niṣpramāṇakatānyathā <br />
               bhogasāmyāvimokṣau ca yau neṣṭāvātmavādibhiḥ //
                <span class="ref">MrgT_1,2.14</span></p>
            
            
            <p id="MrgT_1.2.15">
               sāṃkhyajñāne 'pi mithyātvaṃ kārye kāraṇabuddhitaḥ <br />
               akartṛbhāvādbhoktuśca svātantryādapyacittvataḥ //
                <span class="ref">MrgT_1,2.15</span></p>
            
            
            <p id="MrgT_1.2.16">
               iha sapta padārthāḥ syur jīvājīvāstravāstrayaḥ <br />
               saṃvaro nirjaraścaiva bandhamokṣāvubhāvapi //
                <span class="ref">MrgT_1,2.16</span></p>
            
            
            <p id="MrgT_1.2.17">
               syādvādalāñchitāścaite sarve 'naikāntikatvataḥ <br />
               tadeva sattadevāsad iti kena pramīyate //
                <span class="ref">MrgT_1,2.17</span></p>
            
            
            <p id="MrgT_1.2.18">
               sadanyadasadanyacca tadevaṃ siddhasādhyatā <br />
               asajjaghanyaṃ sacchreṣṭham ityapi bruvate budhāḥ //
                <span class="ref">MrgT_1,2.18</span></p>
            
            
            <p id="MrgT_1.2.19">
               naikatra tadapekṣātaḥ sthitamevobhayaṃ tataḥ <br />
               atha cetsadasadbhāvaḥ sadāyuktataro mataḥ //
                <span class="ref">MrgT_1,2.19</span></p>
            
            
            <p id="MrgT_1.2.20">
               tatkarmasaṃkarabhayād avyāpitvaṃ ca te jaguḥ <br />
               sāmānyetarasambandhajñānābhāvādacetasaḥ //
                <span class="ref">MrgT_1,2.20</span></p>
            
            
            <p id="MrgT_1.2.21">
               yaḥ prāgavyāpakaḥ so 'nte kathamanyādṛśo bhavet <br />
               sa vikāsādidharmā cet tato doṣaparamparā //
                <span class="ref">MrgT_1,2.21</span></p>
            
            
            <p id="MrgT_1.2.22">
               ṣaṭpadārthaparijñānān mithyājñānaṃ nivartate <br />
               rāgadveṣau mamatvaṃ ca tadviśeṣaguṇāstataḥ //
                <span class="ref">MrgT_1,2.22</span></p>
            
            
            <p id="MrgT_1.2.23">
               kramaśo vinivartante dehasaṃyogajā yataḥ <br />
               sā muktirjaḍatārūpā tato muktaḥ śavo na kim //
                <span class="ref">MrgT_1,2.23</span></p>
            
            
            <p id="MrgT_1.2.24">
               cidvyañjakasya karmādeḥ kṣaṇikatvānmuhurmuhuḥ <br />
               vyajyate jāyamānaiva kṣaṇiketi matā paraiḥ //
                <span class="ref">MrgT_1,2.24</span></p>
            
            
            <p id="MrgT_1.2.25">
               tadasatkarmaṇo bhogād atītānubhavasmṛteḥ <br />
               sthitirniranvaye nāśe na smṛternāpi karmaṇaḥ //
                <span class="ref">MrgT_1,2.25</span></p>
            
            
            <p id="MrgT_1.2.26">
               vināśalakṣaṇo 'paiti na muktāvapyupaplavaḥ <br />
               na cāstyanubhavaḥ kaścid bhavāvasthā varaṃ tataḥ //
                <span class="ref">MrgT_1,2.26</span></p>
            
            
            <p id="MrgT_1.2.27">
               ityādyajñānamūḍhāṇāṃ matamāśrityadurdhiyaḥ <br />
               apavargamabhīpsanti khadyotātpāvakārthinaḥ //
                <span class="ref">MrgT_1,2.27</span></p>
            
            
            <p id="MrgT_1.2.28">
               yatkaivalyaṃ puṃsprakṛtyor vivekād yo vā sarvaṃ brahma matvā virāmaḥ <br />
               yā vā kāścinmuktayaḥ pāśajanyās tāstāḥ sarvā bhedamāyānti sṛṣṭau //
                <span class="ref">MrgT_1,2.28</span></p>
            
            
            <p id="MrgT_1.2.29">
               śaive siddho bhāti mūrdhnītareṣāṃ muktaḥ sṛṣṭau punarabhyeti nādhaḥ <br />
               viśvānarthānsvena viṣṭabhya dhāmnā sarveśānānīśitaḥ sarvadāste //
                <span class="ref">MrgT_1,2.29</span></p>
            
            
            <p id="MrgT_1.3.1">
               athopalabhya dehādi vastu kāryatvadharmakam <br />
               kartāramasya jānīmo viśiṣṭamanumānataḥ //
                <span class="ref">MrgT_1,3.1</span></p>
            
            
            <p id="MrgT_1.3.2">
               vaiśiṣṭyaṃ kāryavaiśiṣṭyād dṛṣṭaṃ lokasthitāvapi <br />
               <span class="note">This last half-line appears as part of the commentary (Ked p.104, lines 4--5)</span>
               <span class="note">but it probably belongs to the text and is quoted as part of it</span>
               <span class="note">in Trilocana's Siddhāntārthasamuccaya (IFP MS T.206, p.62 and T.284, p.133).</span>
               yadyathā yādṛśaṃ yāvat kāryaṃ tatkāraṇaṃ tathā <br />
               nityaṃ kālānavacchedād dvaitatyānna pradeśagam //
                <span class="ref">MrgT_1,3.2</span></p>
            
            
            <p id="MrgT_1.3.3">
               kramākramasamutpatteḥ kramādyutpattiśaktimat <br />
               tasyāsti karaṇaṃ yena dṛṣṭā nākaraṇā kṛtiḥ //
                <span class="ref">MrgT_1,3.3</span></p>
            
            
            <p id="MrgT_1.3.4">
               anāgāmi ca tajjñeyaṃ kāryasyānādisaṃsthiteḥ <br />
               karaṇaṃ ca na śaktyanyac chaktirnācetanā citaḥ //
                <span class="ref">MrgT_1,3.4</span></p>
            
            
            <p id="MrgT_1.3.5">
               viṣayāniyamādekaṃ bodhe kṛtye ca tattathā <br />
               kāryaṃ na sthitijanmādi bījasya prakṛteraṇoḥ //
                <span class="ref">MrgT_1,3.5</span></p>
            
            
            <p id="MrgT_1.3.6">
               pāriśeṣyānmaheśasya muktasya śiva eva saḥ <br />
               sambandhāgrahaṇe bādhā mānasyābhyeti kasyacit //
                <span class="ref">MrgT_1,3.6</span></p>
            
            
            <p id="MrgT_1.3.7">
               sā parasyāpi dhūmo 'nyo girau māhānasādyataḥ <br />
               loke vapuṣmato dṛṣṭaṃ kṛtyaṃ so 'pyasmadādivat //
                <span class="ref">MrgT_1,3.7</span></p>
            
            
            <p id="MrgT_1.3.8">
               mūlādyasambhavācchāktaṃ vapurno tādṛśaṃ prabhoḥ <br />
               tadvapuḥ pañcabhirmantraiḥ pañcakṛtyopayogibhiḥ //
                <span class="ref">MrgT_1,3.8</span></p>
            
            
            <p id="MrgT_1.3.9">
               īśatatpuruṣāghoravāmājairmastakādikam <br />
               īṣṭe yena jagatsarvaṃ guṇenoparivartinā //
                <span class="ref">MrgT_1,3.9</span></p>
            
            
            <p id="MrgT_1.3.10">
               sa mūrdhasamadeśatvān mūrdhā nāvayavastanoḥ <br />
               tasya tasya tanuryā pūs tasyāmuṣati yena saḥ //
                <span class="ref">MrgT_1,3.10</span></p>
            
            
            <p id="MrgT_1.3.11">
               tattrāṇādvyañjanāccāpi sa tatpuruṣavaktrakaḥ <br />
               hṛdayaṃ bodhaparyāyaḥ so 'syāghoraḥ śivo yataḥ //
                <span class="ref">MrgT_1,3.11</span></p>
            
            
            <p id="MrgT_1.3.12">
               parigrahasya ghoratvād ghoroktirupacārataḥ <br />
               vāmastrivargavāmatvād rahasyaśca svabhāvataḥ <br />
               vāmaṃ dhāma paraṃ guhyaṃ yasyāsau vāmaguhyakaḥ //
                <span class="ref">MrgT_1,3.12</span></p>
            
            
            <p id="MrgT_1.3.13">
               sadyo 'ṇūnāṃ mūrtayaḥ sambhavanti yasyecchātastena sadyo 'bhidhānaḥ <br />
               sadyo mūrtīryogināṃ vā vidhatte sadyomūrtiḥ kṛtyaśaighryānna mūrteḥ //
                <span class="ref">MrgT_1,3.13</span></p>
            
            
            <p id="MrgT_1.3.14">
               itthaṃ śaktiḥ kurvatī dehakṛtyaṃ dehābhāvāducyate dehaśabdaiḥ <br />
               tasyā bhedā ye 'pi vāmādayaḥ syus te 'pi proktāḥ kṛtyabhedena sadbhiḥ //
                <span class="ref">MrgT_1,3.14</span></p>
            
            
            <p id="MrgT_1.4.1">
               sa itthaṃvigraho 'nena karaṇenāhataujasā <br />
               karoti sarvadā kṛtyaṃ yadā yadupapadyate //
                <span class="ref">MrgT_1,4.1</span></p>
            
            
            <p id="MrgT_1.4.2">
               tatrādau kevalāṇūnāṃ yogyānāṃ kurute 'ṣṭakam <br />
               vāmādiśaktibhiryuktaṃ saptakoṭiparicchadam //
                <span class="ref">MrgT_1,4.2</span></p>
            
            
            <p id="MrgT_1.4.3">
               teṣāmanantaḥ sūkṣmaśca tathā caiva śivottamaḥ <br />
               ekanetraikarudrau ca trimūrtiścāmitadyutiḥ //
                <span class="ref">MrgT_1,4.3</span></p>
            
            
            <p id="MrgT_1.4.4">
               śrīkaṇṭhaśca śikhaṇḍī ca rājarājeśvareśvarāḥ <br />
               īṣadaprāptayogatvān niyojyāḥ parameṣṭhinaḥ //
                <span class="ref">MrgT_1,4.4</span></p>
            
            
            <p id="MrgT_1.4.5">
               sarvajñatvādiyoge 'pi niyojyatvaṃ malāṃśataḥ <br />
               parasparaṃ viśiṣyante mantrāścaivamadhaḥ sthitāḥ //
                <span class="ref">MrgT_1,4.5</span></p>
            
            
            <p id="MrgT_1.4.6">
               te ca mantreśvaravyaktaśivaśaktipracoditāḥ <br />
               kurvantyanugrahaṃ puṃsāṃ yadā yeṣāṃ sa yujyate //
                <span class="ref">MrgT_1,4.6</span></p>
            
            
            <p id="MrgT_1.4.7">
               prayoktṛdehasāpekṣaṃ tadardhamakhile 'dhvani <br />
               kṛtvādhikāraṃ sthityante śivaṃ viśati seśvaram //
                <span class="ref">MrgT_1,4.7</span></p>
            
            
            <p id="MrgT_1.4.8">
               vinādhikaraṇenānyat pradhānavikṛteradhaḥ <br />
               kṛtvādhikāramīśeṣṭam apaiti svādhvasaṃhṛtau //
                <span class="ref">MrgT_1,4.8</span></p>
            
            
            <p id="MrgT_1.4.9">
               tato 'nantādyabhivyaktaḥ patīnāṃ granthitattvataḥ <br />
               kalādyārabdhadehānāṃ karotyaṣṭādaśaṃ śatam //
                <span class="ref">MrgT_1,4.9</span></p>
            
            
            <p id="MrgT_1.4.10">
               tānapyāviśya bhagavān sāñjanān bhuvanādhipān <br />
               yebhyaḥ sarvamidaṃ yeṣāṃ śaktiḥ karmanibandhanā //
                <span class="ref">MrgT_1,4.10</span></p>
            
            
            <p id="MrgT_1.4.11">
               praṇetṝṇ paśuśāstrāṇāṃ paśūṃstadanuvartakān <br />
               svasādhyakārakopetān kāladhāmāvadhisthitān //
                <span class="ref">MrgT_1,4.11</span></p>
            
            
            <p id="MrgT_1.4.12">
               sthitau sakārakānetān samākramya svatejasā <br />
               yunakti svārthasiddhyarthaṃ bhūtairanabhilakṣitaḥ //
                <span class="ref">MrgT_1,4.12</span></p>
            
            
            <p id="MrgT_1.4.13">
               bhogasādhanamākṣipya kṛtvā kāraṇasaṃśrayam <br />
               tacca sātmakamākramya viśramāyāvatiṣṭhate //
                <span class="ref">MrgT_1,4.13</span></p>
            
            
            <p id="MrgT_1.4.14">
               bhavināṃ bhavakhinnānāṃ sarvabhūtahito yataḥ <br />
               svāpāvasānamāsādya punaḥ prāgvatpravartate //
                <span class="ref">MrgT_1,4.14</span></p>
            
            
            <p id="MrgT_1.4.15">
               svāpe 'pyāste bodhayanbodhayogyān rodhyānrundhanpācayan karmikarma <br />
               māyāśaktīrvyaktiyogyāḥ prakurvan paśyansarvaṃ yadyathā vastujātam //
                <span class="ref">MrgT_1,4.15</span></p>
            
            
            <p id="MrgT_1.5.1">
               tamaḥśaktyadhikārasya nivṛttestatparicyutau <br />
               vyanakti dṛkkriyānantyaṃ jagadbandhuraṇoḥ śivaḥ //
                <span class="ref">MrgT_1,5.1</span></p>
            
            
            <p id="MrgT_1.5.2">
               yānvimocayati svāpe śivāḥ sadyo bhavanti te <br />
               saṃhṛtau vā samudbhūtāv aṇavaḥ patayo 'thavā //
                <span class="ref">MrgT_1,5.2</span></p>
            
            
            <p id="MrgT_1.5.3">
               rudramantrapatīśānapadabhājo bhavanti te <br />
               sthitau yānanugṛhṇāti gurumāsthāya cidvataḥ //
                <span class="ref">MrgT_1,5.3</span></p>
            
            
            <p id="MrgT_1.5.4">
               yeṣāṃ śarīriṇāṃ śaktiḥ patatyapi nivṛttaye <br />
               teṣāṃ talliṅgamautsukyaṃ muktau dveṣo bhavasthitau //
                <span class="ref">MrgT_1,5.4</span></p>
            
            
            <p id="MrgT_1.5.5">
               bhaktiśca śivabhakteṣu śraddhā tacchāsake vidhau <br />
               anenānumitiḥ śiṣṭahetoḥ sthūladhiyāmapi //
                <span class="ref">MrgT_1,5.5</span></p>
            
            
            <p id="MrgT_1.5.6">
               paśudṛgyogasiddhānāṃ karmavyaktidvayaṃ samam <br />
               jyeṣṭhādiphalayogyānāṃ sādhikārāsu muktiṣu //
                <span class="ref">MrgT_1,5.6</span></p>
            
            
            <p id="MrgT_1.5.7">
               upāyādaravaiśiṣṭyān mṛgyate tattrayaṃ punaḥ <br />
               dvayorvyaktikaraḥ kaścic cyutisiddhivilakṣitaḥ //
                <span class="ref">MrgT_1,5.7</span></p>
            
            
            <p id="MrgT_1.5.8">
               īṣadardhanivṛtte tu rodhakatve tamaḥpateḥ <br />
               bhavantyetāni liṅgāni kiṃcicchiṣṭe ca dehinām //
                <span class="ref">MrgT_1,5.8</span></p>
            
            
            <p id="MrgT_1.5.9">
               yogyatātrayamapyetat samatītya maheśvaraḥ <br />
               svāpe 'numanugṛhṇāti sādhikāramidaṃ yataḥ //
                <span class="ref">MrgT_1,5.9</span></p>
            
            
            <p id="MrgT_1.5.10">
               sargamūle tṛtīyāyāṃ svāpavadbhūtasaṃhṛtau <br />
               sa yadvyapāsya kriyate tadvidho yo 'ṇurucyate //
                <span class="ref">MrgT_1,5.10</span></p>
            
            
            <p id="MrgT_1.5.11">
               tathā bījaṃ śarīrādeḥ pācayatyāniveśanāt <br />
               na yogyatāṅgamabhajat sadyaḥ syādauṣadhādivat //
                <span class="ref">MrgT_1,5.11</span></p>
            
            
            <p id="MrgT_1.5.12">
               pākārhamapi tatpaktuṃ neśatyātmānamātmanā <br />
               dharmasāmānya evāyaṃ sarvasya pariṇāminaḥ //
                <span class="ref">MrgT_1,5.12</span></p>
            
            
            <p id="MrgT_1.5.13">
               sarvajñaḥ sarvakartṛtvāt sādhanāṅgaphalaiḥ saha <br />
               yo yajjānāti kurute sa tadeveti susthitam //
                <span class="ref">MrgT_1,5.13</span></p>
            
            
            <p id="MrgT_1.5.14">
               taccāsyāvṛtiśūnyatvān na vyañjakamapekṣate <br />
               tanna sāṃśayikaṃ tasmād viparītaṃ na jātucit //
                <span class="ref">MrgT_1,5.14</span></p>
            
            
            <p id="MrgT_1.5.15">
               yāni vyañjakamīkṣante vṛtatvānmalaśaktibhiḥ <br />
               vyañjakasyānurodhena tāni syurvyāhatānyapi //
                <span class="ref">MrgT_1,5.15</span></p>
            
            
            <p id="MrgT_1.5.16">
               nādhyakṣaṃ nāpi tallaiṅgaṃ na śābdamapi śāṅkaram <br />
               jñānamābhāti vimalaṃ sarvadā sarvavastuṣu //
                <span class="ref">MrgT_1,5.16</span></p>
            
            
            <p id="MrgT_1.5.17">
               tadekaṃ viṣayānantyād bhedānantyaṃ prapadyate <br />
               kartṛtvaṃ tadabhinnatvāt tadvadevopacārataḥ //
                <span class="ref">MrgT_1,5.17</span></p>
            
            
            <p id="MrgT_1.5.18">
               sattasvarūpakaraṇārthavidheyadṛgbhir leśoditābhiriti ye vidurīśatattvam <br />
               te mocayanti bhavino bhavapaṅkamagnān no vistareṇa puruṣāḥ paśupāśarūpam //
                <span class="ref">MrgT_1,5.18</span></p>
            
            
            <p id="MrgT_1.6.1">
               atha viśvanimittasya prāptaṃ lakṣaṇamātmanaḥ <br />
               tadīśoktau gataprāyaṃ tathāpyuddeśa ucyate //
                <span class="ref">MrgT_1,6.1</span></p>
            
            
            <p id="MrgT_1.6.2">
               kāryaṃ kṣityādi karteśas tatkarturnopayujyate <br />
               na svārthamapyacidbhāvān nānarthyaṃ kartṛgauravāt //
                <span class="ref">MrgT_1,6.2</span></p>
            
            
            <p id="MrgT_1.6.3">
               pāriśeṣyātparārthaṃ tat kṣetrajñaḥ sa parastayoḥ <br />
               paro dehastadarthatvāt parārthāḥ kṣmādayo nanu //
                <span class="ref">MrgT_1,6.3</span></p>
            
            
            <p id="MrgT_1.6.4">
               kāyo 'pyacittvādānyārthyaṃ sutarāṃ pratipadyate <br />
               cetanaścenna bhogyatvād vikāritvācca jātucit //
                <span class="ref">MrgT_1,6.4</span></p>
            
            
            <p id="MrgT_1.6.5">
               bhogyā vikāriṇo dṛṣṭāś cidvihīnāḥ paṭādayaḥ <br />
               yasminsati ca sattvādvā na satyapi śave citiḥ //
                <span class="ref">MrgT_1,6.5</span></p>
            
            
            <p id="MrgT_1.6.6">
               pariṇāmasay vaiśiṣṭyād asti cet na smṛtistadā <br />
               nāpyevaṃ supratītatvāt smartā kāyetaro 'styataḥ //
                <span class="ref">MrgT_1,6.6</span></p>
            
            
            <p id="MrgT_1.6.7">
               nāvyāpako na kṣaṇiko naiko nāpi jaḍātmakaḥ <br />
               nākartā bhinnacidyogī pāśānte śivatāśruteḥ //
                <span class="ref">MrgT_1,6.7</span></p>
            
            
            <p id="MrgT_1.7.1">
               athāvidyādayaḥ pāśāḥ kathyante leśato 'dhunā <br />
               yeṣāmapāye patayo bhavanti jagato 'ṇavaḥ //
                <span class="ref">MrgT_1,7.1</span></p>
            
            
            <p id="MrgT_1.7.2">
               pāśābhāve pāratantryaṃ vaktavyaṃ kinnibandhanam <br />
               svābhāvikaṃ cenmukteṣu muktaśabdo nivartate //
                <span class="ref">MrgT_1,7.2</span></p>
            
            
            <p id="MrgT_1.7.3">
               bandhaśūnyasya vaśitā dṛṣṭā baddhasya vaśyatā <br />
               etāvatī te baddhatvamuktatve baddhamuktayoḥ //
                <span class="ref">MrgT_1,7.3</span></p>
            
            
            <p id="MrgT_1.7.4">
               tatpāratantryaṃ baddhatvaṃ tasminnitye cidādivat <br />
               muktisādhanasaṃdoho vyartho 'lamanayā dhiyā //
                <span class="ref">MrgT_1,7.4</span></p>
            
            
            <p id="MrgT_1.7.5">
               nityavyāpakacicchaktinidhirapyarthasiddhaye <br />
               pāśavaṃ śāmbhavaṃ vāpi nānviṣyatyanyathā balam //
                <span class="ref">MrgT_1,7.5</span></p>
            
            
            <p id="MrgT_1.7.6">
               tadāvaraṇamasyāṇoḥ pañcasrotasi śāṅkare <br />
               paryāyairbahubhirgītam adṛṣṭaṃ paśubhiḥ sadā //
                <span class="ref">MrgT_1,7.6</span></p>
            
            
            <p id="MrgT_1.7.7">
               paśutvapaśunīhāramṛtyumūrcchāmalāñjanaiḥ <br />
               avidyāvṛtirugglānipāpamūlakṣapādibhiḥ //
                <span class="ref">MrgT_1,7.7</span></p>
            
            
            <p id="MrgT_1.7.8">
               tadekaṃ sarvabhūtānām anādi nibiḍaṃ mahat <br />
               pratyātmasthasvakālāntāpāyiśaktisamūhavat //
                <span class="ref">MrgT_1,7.8</span></p>
            
            
            <p id="MrgT_1.7.9">
               tadanādisthamarvāgvā taddhetustadato 'nyathā <br />
               ruṇaddhi muktānevaṃ cen mokṣe yatnastato mṛṣā //
                <span class="ref">MrgT_1,7.9</span></p>
            
            
            <p id="MrgT_1.7.10">
               tadekaṃ bahusaṃkhyaṃ tu tādṛgutpattimadyataḥ <br />
               kintu tacchaktayo 'nekā yugapanmuktyadarśanāt //
                <span class="ref">MrgT_1,7.10</span></p>
            
            
            <p id="MrgT_1.7.11">
               tāsāṃ māheśvarī śaktiḥ sarvānugrāhikā śivā <br />
               dharmānuvartanādeva pāśa ityupacaryate //
                <span class="ref">MrgT_1,7.11</span></p>
            
            
            <p id="MrgT_1.7.12">
               pariṇāmayatyetāśca rodhāntaṃ kārkacittviṣā <br />
               yadonmīlanamādhatte tadānugrāhikocyate //
                <span class="ref">MrgT_1,7.12</span></p>
            
            
            <p id="MrgT_1.7.13">
               śambhościdādyanugrāhyaṃ tadvirodhitayā mithaḥ <br />
               yugapanna kṣamaṃ śaktiḥ sarvānugrāhikā katham //
                <span class="ref">MrgT_1,7.13</span></p>
            
            
            <p id="MrgT_1.7.14">
               kathaṃ bhūtopakārārthaṃ pravṛttasya jagatprabhoḥ <br />
               apakārakamāviśya yujyate tunnatodanam //
                <span class="ref">MrgT_1,7.14</span></p>
            
            
            <p id="MrgT_1.7.15">
               na todanāya kurute malasyāṇoranugraham <br />
               kintu yatkriyate kiñcit tadupāyena nānyathā //
                <span class="ref">MrgT_1,7.15</span></p>
            
            
            <p id="MrgT_1.7.16">
               na sādhikāre tamasi muktirbhavati kasyacit <br />
               adhikāro 'pi tacchakteḥ pariṇāmānnivartate //
                <span class="ref">MrgT_1,7.16</span></p>
            
            
            <p id="MrgT_1.7.17">
               so 'pi na svata eva syād api yogyasya vastunaḥ <br />
               sarvathā sarvadā yasmāc citprayojyamacetanam //
                <span class="ref">MrgT_1,7.17</span></p>
            
            
            <p id="MrgT_1.7.18">
               yathā kṣārādinā vaidyas tudannapi na rogiṇam <br />
               koṭāviṣṭārthadāyitvād duḥkhahetuḥ pratīyate //
                <span class="ref">MrgT_1,7.18</span></p>
            
            
            <p id="MrgT_1.7.19">
               sarvagatvānmaheśasya nādhiṣṭhānaṃ vihanyate <br />
               na ca yatrāsti kartavyaṃ tasminnaudāsyameti saḥ //
                <span class="ref">MrgT_1,7.19</span></p>
            
            
            <p id="MrgT_1.7.20">
               dharmiṇo 'nugraho nāma yattaddharmānuvartanam <br />
               na so 'sti kasyacijjātu yaḥ patyā nānuvartate //
                <span class="ref">MrgT_1,7.20</span></p>
            
            
            <p id="MrgT_1.7.21">
               gatādhikāranīhāravīryasya sata edhate <br />
               paśoranugraho 'nyasya tādarthyādasti karmaṇaḥ //
                <span class="ref">MrgT_1,7.21</span></p>
            
            
            <p id="MrgT_1.7.22">
               boddhṛtvapariṇāmitvadharmayoranuvartanam <br />
               malasya sādhikārasya nivṛttestatparicyutau //
                <span class="ref">MrgT_1,7.22</span></p>
            
            
            <p id="MrgT_1.7.23">
               ityevaṃ yaugapadyena kramātsughata eva hi <br />
               māyāyāḥ sādhikārāyāḥ karmaṇaścokta eva saḥ //
                <span class="ref">MrgT_1,7.23</span></p>
            
            
            <p id="MrgT_1.8.1">
               athendriyaśarīrārthaiś cidyogasyānumīyate <br />
               nimittamāgāmibhāvād yato nāgāmyahetumat //
                <span class="ref">MrgT_1,8.1</span></p>
            
            
            <p id="MrgT_1.8.2">
               tasya pradeśavartitvād vaicitryātkṣaṇikatvataḥ <br />
               pratipuṃniyatatvācca santatatvācca tadguṇam //
                <span class="ref">MrgT_1,8.2</span></p>
            
            
            <p id="MrgT_1.8.3">
               īśāvidyādyapekṣitvāt sahakāri taducyate <br />
               karma vyāpārajanyatvād adṛṣṭaṃ sūkṣmabhāvataḥ //
                <span class="ref">MrgT_1,8.3</span></p>
            
            
            <p id="MrgT_1.8.4">
               janakaṃ dhārakaṃ bhogyam adhyātmāditrisādhanam <br />
               tatsatyānṛtayonitvād dharmādharmasvarūpakam //
                <span class="ref">MrgT_1,8.4</span></p>
            
            
            <p id="MrgT_1.8.5">
               svāpe vipākamabhyeti tatsṛṣṭāvupayujyate <br />
               māyāyāṃ vartate cānte nābhuktaṃ layameti ca //
                <span class="ref">MrgT_1,8.5</span></p>
            
            
            <p id="MrgT_1.8.6">
               iti māyādikālāntapravartakamanādimat <br />
               karma vyañjakamapyetad rodhi sadyanna muktaye //
                <span class="ref">MrgT_1,8.6</span></p>
            
            
            <p id="MrgT_1.9.1">
               atha sarvajñavākyena pratipannasya lakṣaṇam <br />
               kathyate granthipāśasya kiñcidyuktyāpi leśataḥ //
                <span class="ref">MrgT_1,9.1</span></p>
            
            
            <p id="MrgT_1.9.2">
               tadekamaśivaṃ bījaṃ jagataścitraśaktimat <br />
               sahakāryadhikārāntasaṃrodhi vyāpyanaśvaram //
                <span class="ref">MrgT_1,9.2</span></p>
            
            
            <p id="MrgT_1.9.3">
               kartānumīyate yena jagaddharmeṇa hetunā <br />
               tenopādānamapyasti na paṭastantubhirvinā //
                <span class="ref">MrgT_1,9.3</span></p>
            
            
            <p id="MrgT_1.9.4">
               tadacetanameva syāt kāryasyācittvadarśanāt <br />
               prāptaḥ sarvaharo doṣaḥ kāraṇāniyamo 'nyathā //
                <span class="ref">MrgT_1,9.4</span></p>
            
            
            <p id="MrgT_1.9.5">
               yadyanityamidaṃ kāryaṃ kasmādutpadyate punaḥ <br />
               avyāpi cetkutastatsyāt sarveṣāṃ sarvatomukham //
                <span class="ref">MrgT_1,9.5</span></p>
            
            
            <p id="MrgT_1.9.6">
               yadanekamacittattu dṛṣṭamutpattidharmakam <br />
               na tadutpattimattasmād ekamabhyupagamyatām //
                <span class="ref">MrgT_1,9.6</span></p>
            
            
            <p id="MrgT_1.9.7">
               paṭastantugaṇāddṛṣṭaḥ sarvamekamanekataḥ <br />
               tadapyanekamekasmād eva bījātprajāyate //
                <span class="ref">MrgT_1,9.7</span></p>
            
            
            <p id="MrgT_1.9.8">
               yeṣāṃ ciddharmakāddhetor acidapyupajāyate <br />
               teṣāṃ dhūmena liṅgena jalaṃ kiṃ nānumīyate //
                <span class="ref">MrgT_1,9.8</span></p>
            
            
            <p id="MrgT_1.9.9">
               bhūtāvadhi jagadyeṣāṃ kāraṇaṃ paramāṇavaḥ <br />
               teṣāṃ pūrvoditāddhetor jñātaiva jñānasūkṣmatā //
                <span class="ref">MrgT_1,9.9</span></p>
            
            
            <p id="MrgT_1.9.10">
               śarīrādeḥ śarīrādi yadi tannikhilātyaye <br />
               kā vārtā nākhiladhvaṃso na sarvajño mṛṣā vadet //
                <span class="ref">MrgT_1,9.10</span></p>
            
            
            <p id="MrgT_1.9.11">
               ekadeśe 'pi yo dharmaḥ pratīto yasya dharmiṇaḥ <br />
               sa tasya sarvataḥ kena jāyamāno nivāryate //
                <span class="ref">MrgT_1,9.11</span></p>
            
            
            <p id="MrgT_1.9.12">
               koṭiśo maraṇaṃ dṛṣṭvā saṃhatānāṃ śarīriṇām <br />
               so 'pi pratīyate kālo yatrāśeṣajanakṣayaḥ //
                <span class="ref">MrgT_1,9.12</span></p>
            
            
            <p id="MrgT_1.9.13">
               tadādhārāṇi kāryāṇi śaktirūpāṇi saṃhṛtau <br />
               vivṛtau vyaktirūpāṇi vyāpriyante 'rthasiddhaye //
                <span class="ref">MrgT_1,9.13</span></p>
            
            
            <p id="MrgT_1.9.14">
               tantvādikārakādānaṃ paṭāsattve paṭārthinaḥ <br />
               sattve kārakaśabdo 'pi vyapaitīti hataṃ jagat //
                <span class="ref">MrgT_1,9.14</span></p>
            
            
            <p id="MrgT_1.9.15">
               sāphalyamasadutpattāv astu kārakavastunaḥ <br />
               utpādayatu sarvasmāt sarvaḥ sarvamabhīpsitam //
                <span class="ref">MrgT_1,9.15</span></p>
            
            
            <p id="MrgT_1.9.16">
               athāśakyaṃ yataḥ śakyam atra vaḥ kiṃ niyāmakam <br />
               na ca paśyāmi tatkiṃcit śaktiścetsiddhasādhyatā //
                <span class="ref">MrgT_1,9.16</span></p>
            
            
            <p id="MrgT_1.9.17">
               anyathā kārakavrātapravṛttyanupapattitaḥ <br />
               śrutirādānamarthaśca vyapaitītyapi taddhatam //
                <span class="ref">MrgT_1,9.17</span></p>
            
            
            <p id="MrgT_1.9.18">
               athāstyutpādikā śaktir na kāryaṃ śaktirūpakam <br />
               tayorviśeṣaṇaṃ vācyaṃ naitatpaśyāmi kiñcana //
                <span class="ref">MrgT_1,9.18</span></p>
            
            
            <p id="MrgT_1.9.19">
               tasmānniyāmikā janyaśaktiḥ kāra[ṇa]vastunaḥ <br />
               sānvayavyatirekābhyāṃ rūḍhito vāvasīyate //
                <span class="ref">MrgT_1,9.19</span></p>
            
            
            <p id="MrgT_1.9.20">
               tadvyatkirjananaṃ nāma tatkārakasamāśrayāt <br />
               tena tantugatākāraṃ paṭākārāvarodhakam //
                <span class="ref">MrgT_1,9.20</span></p>
            
            
            <p id="MrgT_1.9.21">
               vemādināpanīyātha paṭavyaktiḥ prakāśyate <br />
               yathā kaṭādigūḍhasya paṭādestadvyudāsataḥ <br />
               nāsataḥ kriyate vyaktiḥ kalādergranthitastathā //
                <span class="ref">MrgT_1,9.21</span></p>
            
            
            <p id="MrgT_1.10.1">
               granthijanyaṃ kalākālavidyārāganṛmātaraḥ <br />
               guṇadhīgarvacittākṣamātrābhūtānyanukramāt //
                <span class="ref">MrgT_1,10.1</span></p>
            
            
            <p id="MrgT_1.10.2">
               vidhatte dehasiddhyarthaṃ yatsākṣādyatpadāntarāt <br />
               yathā yunakti yaddhetos tādṛktadadhunocyate //
                <span class="ref">MrgT_1,10.2</span></p>
            
            
            <p id="MrgT_1.10.3">
               kartṛśaktiraṇornityā vibhvī ceśvaraśaktivat <br />
               tamaścchannatayārtheṣu nābhāti niranugrahā //
                <span class="ref">MrgT_1,10.3</span></p>
            
            
            <p id="MrgT_1.10.4">
               tadanugrāhakaṃ tattvaṃ kalākhyaṃ taijasaṃ haraḥ <br />
               māyāṃ vikṣobhya kurute pravṛttyaṅgaṃ paraṃ hi tat //
                <span class="ref">MrgT_1,10.4</span></p>
            
            
            <p id="MrgT_1.10.5">
               tena pradīpakalpena tadāsvacchaciteraṇoḥ <br />
               prakāśayatyekadeśaṃ vidārya timiraṃ ghanam //
                <span class="ref">MrgT_1,10.5</span></p>
            
            
            <p id="MrgT_1.10.6">
               kala ityeṣa yo dhātuḥ saṃkhyāne preraṇe ca saḥ <br />
               protsāraṇaṃ preraṇaṃ sā kurvatī tamasaḥ kalā //
                <span class="ref">MrgT_1,10.6</span></p>
            
            
            <p id="MrgT_1.10.7">
               ityetadubhayaṃ vipra saṃbhūyānanyavatsthitam <br />
               bhogakriyāvidhau jantor nijaguḥ kartṛkārakam //
                <span class="ref">MrgT_1,10.7</span></p>
            
            
            <p id="MrgT_1.10.8">
               evaṃ vyaktakriyāśaktir didṛkṣurgocaraṃ dṛśaḥ <br />
               bhajatyanugrahāpekṣaṃ svayaṃ draṣṭumaśaknuvat //
                <span class="ref">MrgT_1,10.8</span></p>
            
            
            <p id="MrgT_1.10.9">
               tadarthaṃ kṣobhayitveśaḥ kalāmeva janikṣamām <br />
               tattvaṃ vidyākhyamasṛjat karaṇaṃ paramātmanaḥ //
                <span class="ref">MrgT_1,10.9</span></p>
            
            
            <p id="MrgT_1.10.10">
               tena prakāśarūpeṇa jñānaśaktiprarocinā <br />
               sarvakārakaniṣpādyam avaiti viṣayaṃ param //
                <span class="ref">MrgT_1,10.10</span></p>
            
            
            <p id="MrgT_1.10.11">
               tadabhivyaktacicchaktidṛṣṭārtho 'pyapipāsitaḥ <br />
               naiti taṃ janakaṃ rāgaṃ tasmādevāsṛjatprabhuḥ //
                <span class="ref">MrgT_1,10.11</span></p>
            
            
            <p id="MrgT_1.10.12">
               sa tena rañjito bhogyaṃ malīmasamapi spṛhan <br />
               ādatte na ca bhuñjāno virāgamadhigacchati //
                <span class="ref">MrgT_1,10.12</span></p>
            
            
            <p id="MrgT_1.10.13">
               iti pravṛttaḥ karaṇaiḥ kāryarūḍhaiḥ sabhauvanaiḥ <br />
               bhogabhūmiṣu nā bhuṅkte bhogānkālānuvartinaḥ //
                <span class="ref">MrgT_1,10.13</span></p>
            
            
            <p id="MrgT_1.10.14">
               tuṭyādipratyayasyārthaḥ kālo māyāsamudbhavaḥ <br />
               kalayannā samutthānān niyatyā niyataṃ paśum //
                <span class="ref">MrgT_1,10.14</span></p>
            
            
            <p id="MrgT_1.10.15">
               sasādhanasya bhogasya karmatantratayā jaguḥ <br />
               kecinniyāmakaṃ karma yadanyadatiricyate //
                <span class="ref">MrgT_1,10.15</span></p>
            
            
            <p id="MrgT_1.10.16">
               bhogo 'rthaḥ sarvatattvānāṃ so 'pi karmanibandhanaḥ <br />
               karmaivāstu śarīrādi tataḥ sarvamapārthakam //
                <span class="ref">MrgT_1,10.16</span></p>
            
            
            <p id="MrgT_1.10.17">
               atha dehādisāpekṣaṃ tatpumarthaprasādhakam <br />
               tato niyatisāpekṣam astu karma niyāmakam //
                <span class="ref">MrgT_1,10.17</span></p>
            
            
            <p id="MrgT_1.10.18">
               puṃstattvaṃ tata evābhūt puṃspratyayanibandhanam <br />
               āpūrakaṃ pradhānāder bhauvanerudrasaṃśrayam //
                <span class="ref">MrgT_1,10.18</span></p>
            
            
            <p id="MrgT_1.10.19">
               tataḥ prādhānikaṃ tattvaṃ kalātattvādajījanat <br />
               saptagranthinidānasya yattadgauṇasya kāraṇam //
                <span class="ref">MrgT_1,10.19</span></p>
            
            
            <p id="MrgT_1.10.20">
               tato buddhyādyupādānaṃ gauṇaṃ sattvaṃ rajastamaḥ <br />
               tadvṛttayaḥ prakāśādyāḥ prasiddhā eva bhūyasā //
                <span class="ref">MrgT_1,10.20</span></p>
            
            
            <p id="MrgT_1.10.21">
               trayo guṇāstathāpyekaṃ tattvaṃ tadaviyogataḥ <br />
               ekaikaśrutireteṣāṃ vṛttyādhikyanibandhanā //
                <span class="ref">MrgT_1,10.21</span></p>
            
            
            <p id="MrgT_1.10.22">
               na tadasti jagatyasmin vastu kiñcidacetanam <br />
               yanna vyāptaṃ guṇairyasminn eko vāmiśrako guṇaḥ //
                <span class="ref">MrgT_1,10.22</span></p>
            
            
            <p id="MrgT_1.10.23">
               buddhitattvaṃ tato nānābhāvapratyayalakṣaṇam <br />
               paraṃ tadātmano bhogyaṃ vakṣyamāṇārthasaṃskṛtam //
                <span class="ref">MrgT_1,10.23</span></p>
            
            
            <p id="MrgT_1.10.24">
               bhāvā buddhiguṇā dharmajñānavairāgyabhūtayaḥ <br />
               sāttvikā vyatyayenaite rāgamutsṛjya tāmasāḥ //
                <span class="ref">MrgT_1,10.24</span></p>
            
            
            <p id="MrgT_1.10.25">
               pratyayāstadupādānās te 'ṣṭau nava caturguṇāḥ <br />
               sapta pañca ca vikhyātāḥ siddhyādyā vargaśo mune //
                <span class="ref">MrgT_1,10.25</span></p>
            
            
            <p id="MrgT_1.10.26">
               bhāvāḥ sapratyayāsteṣāṃ leśāllakṣaṇamucyate <br />
               sāṃsiddhikā vainayikāḥ prākṛtāśca bhavantyaṇoḥ //
                <span class="ref">MrgT_1,10.26</span></p>
            
            
            <p id="MrgT_1.10.27">
               viśiṣṭadharmasaṃskārasamuddīpitacetasām <br />
               guṇaḥ sāṃsiddhiko bhāti dehābhāve 'pi pūrvavat //
                <span class="ref">MrgT_1,10.27</span></p>
            
            
            <p id="MrgT_1.10.28">
               lokadhīguruśāstrebhyo bhāti vainayiko guṇaḥ <br />
               samarjito vainayiko manovāktanuceṣṭayā //
                <span class="ref">MrgT_1,10.28</span></p>
            
            
            <p id="MrgT_1.10.29">
               prākṛto dehasaṃyoge vyaktaḥ svapnādibodhavat <br />
               svargo muktiḥ prakṛtitvā- vighātau yonikrāntirnirayāvāptibandhau <br />
               rūpeṣvarthā vainayaprākṛteṣu sampadyante savighātāḥ krameṇa //
                <span class="ref">MrgT_1,10.29</span></p>
            
            
            <p id="MrgT_1.10.30">
               vaśyākrāntistatparijñānayogo bhogānicchā vighnasaṃghavyapāyaḥ <br />
               bhogāsaktirnyakkṛtirdehalabdhir vighnaścārthāsteṣu sāṃsiddhikeṣu //
                <span class="ref">MrgT_1,10.30</span></p>
            
            
            <p id="MrgT_1.11.1">
               atha siddhyādivargāṇāṃ leśātsāmānyalakṣaṇam <br />
               kathyate viplavo mā bhūt samāsokteḥ prabhedaśaḥ //
                <span class="ref">MrgT_1,11.1</span></p>
            
            
            <p id="MrgT_1.11.2">
               puṃsprakṛtyādiviṣayā buddhiryā siddhiratra sā <br />
               tuṣṭirnurakṛtārthasya kṛtārtho 'smīti yā matiḥ //
                <span class="ref">MrgT_1,11.2</span></p>
            
            
            <p id="MrgT_1.11.3">
               aśaktiḥ kārakāpāye sadarthāprabhaviṣṇutā <br />
               kiñcitsāmānyato 'nyatra matiranyā viparyayaḥ //
                <span class="ref">MrgT_1,11.3</span></p>
            
            
            <p id="MrgT_1.11.4">
               prakāśakatayā siddhir vyaktādeḥ sattvabhāvajā <br />
               prakāśārthapravṛttatvād rajoṃśaprabhavapi ca //
                <span class="ref">MrgT_1,11.4</span></p>
            
            
            <p id="MrgT_1.11.5">
               tuṣṭirmithyāsvarūpatvāt tamoguṇanibandhanā <br />
               sukharūpatayā brahman sāttvikyapyavasīyate //
                <span class="ref">MrgT_1,11.5</span></p>
            
            
            <p id="MrgT_1.11.6">
               aśaktirapravṛttatvāt tāmasī duḥkhabhāvataḥ <br />
               rājasyapi guṇo dṛṣṭaḥ kārye kāraṇasaṃśrayaḥ //
                <span class="ref">MrgT_1,11.6</span></p>
            
            
            <p id="MrgT_1.11.7">
               viparyayastamoyonir mithyārūpatayā sa ca <br />
               sāmānyamātrakābhāsāt sattvātmeti viniścitaḥ //
                <span class="ref">MrgT_1,11.7</span></p>
            
            
            <p id="MrgT_1.11.8">
               iti buddhiprakāśo 'yaṃ bhāvapratyayalakṣaṇaḥ <br />
               bodha ityucyate bodhavyaktibhūmitayā paśoḥ //
                <span class="ref">MrgT_1,11.8</span></p>
            
            
            <p id="MrgT_1.11.9">
               buddhirbodhanimittaṃ ced vidyā tadvyatiricyate <br />
               rāgo 'pi satyavairāgye kalāyoniḥ karoti kim //
                <span class="ref">MrgT_1,11.9</span></p>
            
            
            <p id="MrgT_1.11.10">
               vyañjakāntarasadbhāve vyañjakaṃ yadyapārthakam <br />
               manodevārthasadbhāve sati dhīrapyanarthikā //
                <span class="ref">MrgT_1,11.10</span></p>
            
            
            <p id="MrgT_1.11.11">
               athaivaṃ bruvate kecit karaṇatvavivakṣayā <br />
               so 'pi devairmanaḥṣaṣṭhaiḥ pakṣo 'naikāntikaḥ smṛtaḥ //
                <span class="ref">MrgT_1,11.11</span></p>
            
            
            <p id="MrgT_1.11.12">
               athaikaviniyogitve satyekamatiricyate <br />
               śrotradṛkpāṇipādādi tato bhinnārthamastu nuḥ //
                <span class="ref">MrgT_1,11.12</span></p>
            
            
            <p id="MrgT_1.11.13">
               na caikaviniyogitvaṃ vidyābuddhyoḥ kathañcana <br />
               viniyogāntaradvārā na duṣṭānekasādhyatā //
                <span class="ref">MrgT_1,11.13</span></p>
            
            
            <p id="MrgT_1.11.14">
               vidyā vyaktāṇucicchaktir nunnākṣeśākṣagocarān <br />
               svīkṛtya puṃsprayuktasya karaṇasyaiti karmatām //
                <span class="ref">MrgT_1,11.14</span></p>
            
            
            <p id="MrgT_1.11.15">
               matistenetarā rāgo na gauṇastadvidharmataḥ <br />
               tacca bhogyatvametadvā vītarāgastato hataḥ //
                <span class="ref">MrgT_1,11.15</span></p>
            
            
            <p id="MrgT_1.11.16">
               rāgo 'rtheṣvabhilāṣo yo na so 'sti viṣayadvaye <br />
               karmāstu vyāpakaṃ kalpyaṃ kalpite 'pītaratra yat //
                <span class="ref">MrgT_1,11.16</span></p>
            
            
            <p id="MrgT_1.11.17">
               karmaṇaḥ kevalasyoktaṃ niyatāveva dūṣaṇam <br />
               doṣaḥ sahānavasthāno nāsāmyāddveṣarāgayoḥ //
                <span class="ref">MrgT_1,11.17</span></p>
            
            
            <p id="MrgT_1.11.18">
               sarvasya sarvadā sarvā pravṛttiḥ sukhabuddhijā <br />
               pravṛttasya sukhaṃ duḥkhaṃ moho vāpyupajāyate //
                <span class="ref">MrgT_1,11.18</span></p>
            
            
            <p id="MrgT_1.11.19">
               pravṛttyanantaraṃ dveṣo rāgastatpūrvakālataḥ <br />
               dveṣānte sa punaryena vīryavadyogakāraṇam //
                <span class="ref">MrgT_1,11.19</span></p>
            
            
            <p id="MrgT_1.11.20">
               atha vyaktāntarādbuddher garvo 'bhūtkaraṇaṃ citaḥ <br />
               vyāpārādyasya ceṣṭante śārīrāḥ pañca vāyavaḥ //
                <span class="ref">MrgT_1,11.20</span></p>
            
            
            <p id="MrgT_1.11.21">
               prāṇāpānādayaste tu bhinnā vṛtterna vastutaḥ <br />
               vṛttiṃ leśānnigadato bharadvāja nibodha me //
                <span class="ref">MrgT_1,11.21</span></p>
            
            
            <p id="MrgT_1.11.22">
               vṛttiḥ praṇayanaṃ nāma yattajjīvanamucyate <br />
               yattadūhaṃ matiḥ puṃsāṃ bhramatyandheva mārgatī //
                <span class="ref">MrgT_1,11.22</span></p>
            
            
            <p id="MrgT_1.11.23">
               tatkurvannucyate prāṇaḥ prāṇo vā prāṇayogataḥ <br />
               cityātivāhike śaktau prāṇaśabdaḥ kalāsu ca //
                <span class="ref">MrgT_1,11.23</span></p>
            
            
            <p id="MrgT_1.11.24">
               tathāpanayanaṃ bhuktapītaviṇmūtraretasām <br />
               kurvannapānaśabdena gīyate tattvadarśibhiḥ //
                <span class="ref">MrgT_1,11.24</span></p>
            
            
            <p id="MrgT_1.11.25">
               samantato 'nnapānasya samatvena samarpaṇam <br />
               kurvansamāna ityukto vyāno vinamanāttanoḥ //
                <span class="ref">MrgT_1,11.25</span></p>
            
            
            <p id="MrgT_1.11.26">
               vivakṣāyatnapūrveṇa koṣṭhavyomaguṇadhvaneḥ <br />
               vāgindriyasahāyena kriyate yena varṇatā //
                <span class="ref">MrgT_1,11.26</span></p>
            
            
            <p id="MrgT_1.11.27">
               sa udānaḥ śarīre 'smin sthānaṃ yadyasya dhāraṇe <br />
               jayaḥ phalaṃ vācyaśeṣaṃ patyā skandhāntareritam //
                <span class="ref">MrgT_1,11.27</span></p>
            
            
            <p id="MrgT_1.12.1">
               atha śeṣārthasiddhyarthaṃ skandhānasyāta eva saḥ <br />
               trīnniścakarṣa sattvādibhūyiṣṭhānīśaśaktigaḥ //
                <span class="ref">MrgT_1,12.1</span></p>
            
            
            <p id="MrgT_1.12.2">
               taijaso vaikṛto yo 'nyo bhūtādiriti saṃsmṛtaḥ <br />
               tebhyaḥ samātrakā devā mātrebhyo bhūtapañcakam //
                <span class="ref">MrgT_1,12.2</span></p>
            
            
            <p id="MrgT_1.12.3">
               śrotraṃ tvakcakṣuṣī jihvā nāsā ca manasā saha <br />
               prakāśānvayataḥ sāttvās taijasaśca sa sāttvikaḥ //
                <span class="ref">MrgT_1,12.3</span></p>
            
            
            <p id="MrgT_1.12.4">
               vāṇī pāṇī bhagaḥ pāyuḥ pādau ceti rajobhuvaḥ <br />
               karmānvayādrajobhūyān gaṇo vaikāriko 'tra yaḥ //
                <span class="ref">MrgT_1,12.4</span></p>
            
            
            <p id="MrgT_1.12.5">
               śabdaḥ sparśaśca rūpaṃ ca raso gandhaśca pañcamaḥ <br />
               guṇāviśiṣṭāstanmātrās tanmātrapadayojitāḥ //
                <span class="ref">MrgT_1,12.5</span></p>
            
            
            <p id="MrgT_1.12.6">
               prakāśakarmakṛdvargavailakṣaṇyāttamobhavāḥ <br />
               prakāśyatvācca bhūtādir ahaṅkāreṣu tāmasaḥ //
                <span class="ref">MrgT_1,12.6</span></p>
            
            
            <p id="MrgT_1.12.7">
               devapravartakaṃ śīghrakāri saṃkalpadharmi ca <br />
               manaḥ śabdādiviṣaye grāhakāḥ śravaṇādayaḥ //
                <span class="ref">MrgT_1,12.7</span></p>
            
            
            <p id="MrgT_1.12.8">
               vacanādānasaṃhlādavisargavihṛtikriyāḥ <br />
               vāgādīnāṃ padānyatvaṃ pade satyapyatadguṇāḥ //
                <span class="ref">MrgT_1,12.8</span></p>
            
            
            <p id="MrgT_1.12.9">
               ātmendriyārthanaikṛṣṭye sarvadevāpravṛttitā <br />
               pravṛttikārakāstitvaṃ yuktito 'pyavasīyate //
                <span class="ref">MrgT_1,12.9</span></p>
            
            
            <p id="MrgT_1.12.10">
               tattvāntaroktavṛttibhyo vailakṣaṇyādvilakṣaṇaḥ <br />
               saṃkalpo bījamabhyeti manastatpāriśeṣyataḥ //
                <span class="ref">MrgT_1,12.10</span></p>
            
            
            <p id="MrgT_1.12.11">
               jñānaṃ tadakṣayogāttat kramayogitayā kramāt <br />
               tathāpyābhāti yugapan nāśusaṃcaraṇādṛte //
                <span class="ref">MrgT_1,12.11</span></p>
            
            
            <p id="MrgT_1.12.12">
               niyatārthatayākṣāṇi nānāyonīni kasyacit <br />
               gandhādivyañjakatvācca tadādhārātmakānyapi //
                <span class="ref">MrgT_1,12.12</span></p>
            
            
            <p id="MrgT_1.12.13">
               śabdaikagrāhakaṃ śrotraṃ sparśaikagrāhiṇī ca tvak <br />
               tathāstu yadi nādatte saguṇaṃ kāraṇāntaram //
                <span class="ref">MrgT_1,12.13</span></p>
            
            
            <p id="MrgT_1.12.14">
               tvagindriyamayuktārthagrāhi yuktaparāṅmukham <br />
               tejovārimahīdravyaṃ dṛgādatte sarūpakam //
                <span class="ref">MrgT_1,12.14</span></p>
            
            
            <p id="MrgT_1.12.15">
               tatastridravyajā sā syān na pareṇeṣyate tathā <br />
               yenopalabhyate yo 'rthaḥ sa tasyārthasya kāraṇam //
                <span class="ref">MrgT_1,12.15</span></p>
            
            
            <p id="MrgT_1.12.16">
               na prāptamapi karmādi seyaṃ vyasanasantatiḥ <br />
               karṇarandhraviśiṣṭaṃ khaṃ śabdavargāvabhāsakam //
                <span class="ref">MrgT_1,12.16</span></p>
            
            
            <p id="MrgT_1.12.17">
               nāsārandhaviśiṣṭaṃ tad brūta kena nivāryate <br />
               tadadṛṣṭāvaruddhaṃ vā tadapyanyatra kiṃ kṛtam //
                <span class="ref">MrgT_1,12.17</span></p>
            
            
            <p id="MrgT_1.12.18">
               prāptaṃ gṛhṇāti nātodye śaptaṃ kenāpi dasyunā <br />
               yuktyagamye 'pi sadvākyāt pratītiraupadravā //
                <span class="ref">MrgT_1,12.18</span></p>
            
            
            <p id="MrgT_1.12.19">
               mitārthādamitārthasya jyāyastvamiti sūrayaḥ <br />
               vyomaprabhañjanāgnyambubhūmayo bhūtapañcakam //
                <span class="ref">MrgT_1,12.19</span></p>
            
            
            <p id="MrgT_1.12.20">
               śabdādyekottaraguṇam avakāśādivṛttimat <br />
               dhūnanajvalanaplāvakharatvāvedino guṇāḥ //
                <span class="ref">MrgT_1,12.20</span></p>
            
            
            <p id="MrgT_1.12.21">
               śabdā vāyvādiṣu vyomni savarṇapratiśabdagāḥ <br />
               vyūho 'vakāśadānaṃ ca paktisaṃgrahadhāraṇāḥ //
                <span class="ref">MrgT_1,12.21</span></p>
            
            
            <p id="MrgT_1.12.22">
               vāyuvyomahutāśāmbudharaṇīnāṃ ca vṛttayaḥ <br />
               śabdaḥ khaguṇa eveti tadanyatropalabdhitaḥ //
                <span class="ref">MrgT_1,12.22</span></p>
            
            
            <p id="MrgT_1.12.23">
               bruvate bhagavan kecit sarvabhūtaguṇaḥ katham <br />
               kvānyatra śravaṇākāśe kathamanyatra tadguṇaḥ //
                <span class="ref">MrgT_1,12.23</span></p>
            
            
            <p id="MrgT_1.12.24">
               pareṣṭādāśrayāttatra nirṇetānubhavo nṛṇām <br />
               kadācitkarṇamūle 'pi saṃvidityatha manyase //
                <span class="ref">MrgT_1,12.24</span></p>
            
            
            <p id="MrgT_1.12.25">
               śrotravṛttivadasyāpi pariṇāmo 'stu kā kṣatiḥ <br />
               āgamādhyakṣavihatā hetavo nārthasādhakāḥ //
                <span class="ref">MrgT_1,12.25</span></p>
            
            
            <p id="MrgT_1.12.26">
               kālātyayāpadiṣṭatvād iti nyāyavido viduḥ <br />
               ityapi sthitamevāyaṃ gandho 'pyastu nabhoguṇaḥ //
                <span class="ref">MrgT_1,12.26</span></p>
            
            
            <p id="MrgT_1.12.27">
               yena ketakapuṣpāder vaikṛṣṭye 'pyupalabhyate <br />
               iti pañcasu śabdo 'yaṃ sparśo bhūtacatuṣṭaye //
                <span class="ref">MrgT_1,12.27</span></p>
            
            
            <p id="MrgT_1.12.28">
               aśītoṣṇo mahīvāyvoḥ śītoṣṇau vāritejasoḥ <br />
               bhāsvadagnau jale śuklaṃ kṣitau śuklādyanekadhā //
                <span class="ref">MrgT_1,12.28</span></p>
            
            
            <p id="MrgT_1.12.29">
               rūpaṃ triṣu raso 'mbhaḥsu madhuraḥ ṣaḍvidhaḥ kṣitau <br />
               gandhaḥ kṣitāvasūrabhiḥ surabhiśca mato budhaiḥ //
                <span class="ref">MrgT_1,12.29</span></p>
            
            
            <p id="MrgT_1.12.30">
               dehe 'sthimāṃsakeśatvaṅnakhadanteṣu cāvaniḥ <br />
               mūtraraktakaphasvedaśukrādau vāri saṃsthitam //
                <span class="ref">MrgT_1,12.30</span></p>
            
            
            <p id="MrgT_1.12.31">
               hṛdi paktau dṛśoḥ pitte tejastaddharmadarśanāt <br />
               prāṇādivṛttibhedena nabhasvānukta eva te //
                <span class="ref">MrgT_1,12.31</span></p>
            
            
            <p id="MrgT_1.12.32">
               garvavṛttyanuṣaṅgeṇa khaṃ samastāsu nāḍiṣu <br />
               prayoktryādimahīprāntam etadaṇvarthasādhanam //
                <span class="ref">MrgT_1,12.32</span></p>
            
            
            <p id="MrgT_1.12.33">
               pratyātmaniyataṃ bhogabhedato vyavasīyate <br />
               sarvato yugapadvṛtter anutpādādasarvagam <br />
               bhinnajātīyamapyekaphalaṃ dīpāṅgavastuvat //
                <span class="ref">MrgT_1,12.33</span></p>
            
            
            <p id="MrgT_1.12.34">
               ityātivāhikamidaṃ vapurasya jantoś citsaṅgacidgahanagarbhavivarti leśāt <br />
               naitāvatālamiti bhauvanatattvapaṅktim ādhāradehaviṣayābhyudayāya vakṣye //
                <span class="ref">MrgT_1,12.34</span></p>
            
            
            <p id="MrgT_1.13.1">
               athoktārthaprasiddhyarthaṃ bhuvanādi vinirmame <br />
               sādhāraṇebhyo yonibhyaḥ kalādibhyo maheśvaraḥ //
                <span class="ref">MrgT_1,13.1</span></p>
            
            
            <p id="MrgT_1.13.2">
               tāni kālānalādīni kalāprāntāni maṇḍalam <br />
               saṃsāramiti tattvajñā bhogasthānaṃ pracakṣate //
                <span class="ref">MrgT_1,13.2</span></p>
            
            
            <p id="MrgT_1.13.3">
               māyāyāmapi paṭhyante gahaneśādayo 'dhipāḥ <br />
               tattvaśuddhiśca dīkṣāyāṃ sarvaṃ tatkṛtimastake //
                <span class="ref">MrgT_1,13.3</span></p>
            
            
            <p id="MrgT_1.13.4">
               nityatvavyāpakatvādiśravaṇādavasīyate <br />
               dṛṣṭaṃ purādi yadbhogyaṃ mūrtaṃ pralayadharmi ca //
                <span class="ref">MrgT_1,13.4</span></p>
            
            
            <p id="MrgT_1.13.5">
               śuddhādhvanyapi māyāyāḥ parasyāḥ patayaḥ kṛtau <br />
               te tasyāmapi paṭhyante te 'pi tatkṛtimastake //
                <span class="ref">MrgT_1,13.5</span></p>
            
            
            <p id="MrgT_1.13.6">
               rajo vilokyate tiryagjālāviṣṭārkarociṣām <br />
               tadaṣṭāṣṭaguṇasthāne tṛtīye syātkacāgrakam //
                <span class="ref">MrgT_1,13.6</span></p>
            
            
            <p id="MrgT_1.13.7">
               likṣā yūkā yavo 'pyevam aṅgulaṃ tattrisaṃguṇaiḥ <br />
               taireva guṇitaṃ pāṇir dhanustadvedalakṣitam //
                <span class="ref">MrgT_1,13.7</span></p>
            
            
            <p id="MrgT_1.13.8">
               daṇḍo dve dhanuṣī jñeyaḥ krośastaddvisahasrakam <br />
               dvikrośamāhurgavyūtiṃ dvigavyūtiṃ ca yojanam //
                <span class="ref">MrgT_1,13.8</span></p>
            
            
            <p id="MrgT_1.13.9">
               kapālamarbudaṃ sthaulyād brahmaṇo 'ṇḍasya yojanaiḥ <br />
               tasyāntaḥ kāñcanaṃ dhāma kālāgnestāvadeva hi //
                <span class="ref">MrgT_1,13.9</span></p>
            
            
            <p id="MrgT_1.13.10">
               yatrāntakālatīkṣṇāṃśukoṭitejāstathāvidhaiḥ <br />
               rudrairāste vṛto devaḥ kālāgniriti viśrutaḥ //
                <span class="ref">MrgT_1,13.10</span></p>
            
            
            <p id="MrgT_1.13.11">
               sarvādhvavartibhūtānāṃ yasminnudvṛttatejasi <br />
               bhayamutpadyate śaktyā saṃhartryā codite prabhoḥ //
                <span class="ref">MrgT_1,13.11</span></p>
            
            
            <p id="MrgT_1.13.12">
               tasya svabhāvato jvālāḥ pravṛttā daśakoṭayaḥ <br />
               yojanānāṃ tadardhena dhūmaḥ sāndraḥ sudāruṇaḥ //
                <span class="ref">MrgT_1,13.12</span></p>
            
            
            <p id="MrgT_1.13.13">
               tataḥ puṭāstrayastriṃśaddaśalakṣonakoṭikāḥ <br />
               tadantarāṇi dvātriṃśallakṣakāṇi durātmanām //
                <span class="ref">MrgT_1,13.13</span></p>
            
            
            <p id="MrgT_1.13.14">
               sthānāni yātanāhetor nirmitānyadhvavedhasā <br />
               tāni te nāmabhirvakṣye dvijamukhya nibodha me //
                <span class="ref">MrgT_1,13.14</span></p>
            
            
            <p id="MrgT_1.13.15">
               rauravadhvāntaśītoṣṇasaṃtāpābjamahāmbujāḥ <br />
               kālasūtrāṣṭamā hyete narakā iti viśrutaḥ //
                <span class="ref">MrgT_1,13.15</span></p>
            
            
            <p id="MrgT_1.13.16">
               sūcyāsyatālakhaḍgākhya kṣuradhārāmbarīṣakāḥ <br />
               <span class="note">kālakhaḍgākhya KSTS</span>
               taptāṅgārā mahādāhāḥ saṃtāpāśceti ye mune //
                <span class="ref">MrgT_1,13.16</span></p>
            
            
            <p id="MrgT_1.13.17">
               bhavantyaṣṭau subībhatsā mahāśabdapadānugāḥ <br />
               lākṣāpralepamāṃsādanirucchvāsanasocchvāsāḥ //
                <span class="ref">MrgT_1,13.17</span></p>
            
            
            <p id="MrgT_1.13.18">
               yugmādriśālmalīlohapradīptakṣutpipāsakāḥ <br />
               kṛmīṇāṃ nicayaśceti rājānaḥ parikīrtitāḥ //
                <span class="ref">MrgT_1,13.18</span></p>
            
            
            <p id="MrgT_1.13.19">
               lohastambho 'tha viṇmūtras tathā vaitaraṇī nadī <br />
               tāmisraścāndhatāmisraḥ kumbhīpākaḥ sarauravaḥ //
                <span class="ref">MrgT_1,13.19</span></p>
            
            
            <p id="MrgT_1.13.20">
               mahāpadānugo 'vīcī rājarājeśvareśvarāḥ <br />
               eṣāṃ puṭānāṃ narakaiḥ sārdhaṃ yojanasaṃkhyayā //
                <span class="ref">MrgT_1,13.20</span></p>
            
            
            <p id="MrgT_1.13.21">
               bhavanti koṭayastriṃśad dve ca lakṣe dvijottama <br />
               tatasttriṃśatsahasrāṇi tyaktvā bhūrnavalākṣikī //
                <span class="ref">MrgT_1,13.21</span></p>
            
            
            <p id="MrgT_1.13.22">
               bhavatyayomayyardhena pūrveṇārdhena kāñcanī <br />
               yo 'pyadhastātpuṭastasyā mṛdardhaṃ cārdhamāyasam //
                <span class="ref">MrgT_1,13.22</span></p>
            
            
            <p id="MrgT_1.13.23">
               tatra dvātriṃśato 'mīṣāṃ nirayāṇāṃ patiḥ sthitaḥ <br />
               kūṣmāṇḍa iti vikhyātaḥ pralayārkānaladyutiḥ //
                <span class="ref">MrgT_1,13.23</span></p>
            
            
            <p id="MrgT_1.13.24">
               karālavadanaḥ kruddho vṛttakoṭaralocanaḥ <br />
               taṅkapāṇistathābhūtair bhūtairbhūyobhirāvṛtaḥ //
                <span class="ref">MrgT_1,13.24</span></p>
            
            
            <p id="MrgT_1.13.25">
               ayorukmapuṭādūrdhvam aṣṭamīyaṃ vasundharā <br />
               sāhasrāḥ ṣaṭ parā madhyā vyarkalakṣatrikoṭikī //
                <span class="ref">MrgT_1,13.25</span></p>
            
            
            <p id="MrgT_1.13.26">
               vasatyo navasāhasrāḥ parā daśasahasrikī <br />
               tadāsāṃ saptakaṃ sadbhiḥ khyātaṃ pātālasaptakam //
                <span class="ref">MrgT_1,13.26</span></p>
            
            
            <p id="MrgT_1.13.27">
               tannāmato 'dhipatita ucyamānaṃ nibodha me <br />
               ābhāsaṃ paratālākhyaṃ tritalaṃ ca gabhastimān //
                <span class="ref">MrgT_1,13.27</span></p>
            
            
            <p id="MrgT_1.13.28">
               mahātalaṃ rasāṅkaṃ ca pātālaṃ saptamaṃ mune <br />
               saptasveteṣu daityendrabhujaṅgakṣaṇadācarāḥ //
                <span class="ref">MrgT_1,13.28</span></p>
            
            
            <p id="MrgT_1.13.29">
               sapta sapta samākhyātās tānapyatha nibodha me <br />
               daityāḥ śaṅkuśrutiḥ pūrve prahlādaḥ śiśupālakaḥ //
                <span class="ref">MrgT_1,13.29</span></p>
            
            
            <p id="MrgT_1.13.30">
               karkandhako hiraṇyākṣo bṛhadgarbho balistathā <br />
               kādraveyāḥ kuṭilako vāsukiḥ kambalastathā //
                <span class="ref">MrgT_1,13.30</span></p>
            
            
            <p id="MrgT_1.13.31">
               kārkoṭako 'tha kālāṅgo durdarśastakṣakastathā <br />
               vikaṭo lohitākṣaśca yamākṣo vikaṭānanaḥ //
                <span class="ref">MrgT_1,13.31</span></p>
            
            
            <p id="MrgT_1.13.32">
               karālo bhīmanirhrādaḥ piṅgalaśceti rākṣasāḥ <br />
               teṣāmupari niśeṣapātālādhipatīśvaraḥ //
                <span class="ref">MrgT_1,13.32</span></p>
            
            
            <p id="MrgT_1.13.33">
               sāhasre kāñcane dhāmamaṇḍale hāṭakaḥ sthitaḥ <br />
               yaṃ stuvanti priyaprāptyai yatā yativibhūṣaṇaiḥ //
                <span class="ref">MrgT_1,13.33</span></p>
            
            
            <p id="MrgT_1.13.34">
               daityayakṣāsurādhīśalalanā lalitaiḥ padaiḥ <br />
               tataḥ koṭiśataṃ pṛthvī nānājanasamāśrayā //
                <span class="ref">MrgT_1,13.34</span></p>
            
            
            <p id="MrgT_1.13.35">
               dvīpaśailasaridvārinidhimaṇḍalamaṇḍitā <br />
               jambūśākakuśakrauñcaśālmagomedhapuṣkarāḥ //
                <span class="ref">MrgT_1,13.35</span></p>
            
            
            <p id="MrgT_1.13.36">
               lakṣādidviguṇā dvīpāḥ kṣārādyabdhibhirāvṛtāḥ <br />
               tato hiraṇmayī bhūmir lokālokaśca parvataḥ //
                <span class="ref">MrgT_1,13.36</span></p>
            
            
            <p id="MrgT_1.13.37">
               tamaḥ parastādgarbhodaḥ kaṭāhaśceti bhūtalam <br />
               triśailasariddvīpakān an[al]odadhyalaṃkṛtām //
                <span class="ref">MrgT_1,13.37</span></p>
            
            
            <p id="MrgT_1.13.38">
               pṛthvīṃ bhagavatīṃ śakra śrotumicchāmi vistarāt <br />
               tvayi vaktari deveśa sarvapratyakṣadarśini //
                <span class="ref">MrgT_1,13.38</span></p>
            
            
            <p id="MrgT_1.13.39">
               niṣṭhājñaptirasākṛṣṭaṃ śrutau dhāvati me manaḥ <br />
               vartayiṣye dvijaśreṣṭha prastutoktiśarīravat //
                <span class="ref">MrgT_1,13.39</span></p>
            
            
            <p id="MrgT_1.13.40">
               dvīpānnadīvanāntāṃśca śṛṇuśvaikāgramānasaḥ <br />
               jambudvīpaṃ kṣiternābhis tadvṛttaṃ lakṣayojanam //
                <span class="ref">MrgT_1,13.40</span></p>
            
            
            <p id="MrgT_1.13.41">
               kṣārābdhinā parivṛttaṃ parivṛttena tāvatā <br />
               tasya madhye sthitaḥ śailarājarājo hiraṇmayaḥ //
                <span class="ref">MrgT_1,13.41</span></p>
            
            
            <p id="MrgT_1.13.42">
               tiraskṛtāṃśumajjyotir meruḥ suraniṣevitaḥ <br />
               sa ṣoḍaśa sahasrāṇi kṣitau viṣṭo mahītalāt //
                <span class="ref">MrgT_1,13.42</span></p>
            
            
            <p id="MrgT_1.13.43">
               tadūnamunnato lakṣaṃ mūle ṣoḍaśa vistṛtaḥ <br />
               triṣu pādāntareṣvasya caturvṛddheṣu parvasu //
                <span class="ref">MrgT_1,13.43</span></p>
            
            
            <p id="MrgT_1.13.44">
               nemayaḥ kaṭakākārā nirgatā dīptimattarāḥ <br />
               ekā daśasahasrā tu manusāhasrikī parā //
                <span class="ref">MrgT_1,13.44</span></p>
            
            
            <p id="MrgT_1.13.45">
               nemiryā mastakopānte lokapālasamāśrayā <br />
               cakravāṭeti tāmāhuḥ sarvaratnaprabhāvatīm //
                <span class="ref">MrgT_1,13.45</span></p>
            
            
            <p id="MrgT_1.13.46">
               siddhagandharvamahatāṃ tadadhaḥ parvasu sthitiḥ <br />
               prācyādiṣvindramukhyānāṃ nāmatastānibodhata //
                <span class="ref">MrgT_1,13.46</span></p>
            
            
            <p id="MrgT_1.13.47">
               nānaratnaprabhājālamaṇḍalālaṅkṛtā hareḥ <br />
               siddhasādhyamarujjuṣṭā rukmabhūramarāvatī //
                <span class="ref">MrgT_1,13.47</span></p>
            
            
            <p id="MrgT_1.13.48">
               raktapītamaṇiprāyahemaprākāragopurā <br />
               vahnestejovatī vahnitulyabhūtaniṣevitā //
                <span class="ref">MrgT_1,13.48</span></p>
            
            
            <p id="MrgT_1.13.49">
               mṛtyoḥ saṃyamanī tuṅgalohaprākāramaṇḍalā <br />
               kālapāśapitṛvyādipretamāriniṣevitā //
                <span class="ref">MrgT_1,13.49</span></p>
            
            
            <p id="MrgT_1.13.50">
               kṛṣṇā daityapatermṛtyor dhāmavaddaityasevitā <br />
               nīlaratnaprabhājālavitānavarabhūṣaṇā //
                <span class="ref">MrgT_1,13.50</span></p>
            
            
            <p id="MrgT_1.13.51">
               śuddhavatyambunāthasya sphaṭikopalanirmitā <br />
               pāṇḍurābhropamairyādaḥsevitā bhāti dhāmabhiḥ //
                <span class="ref">MrgT_1,13.51</span></p>
            
            
            <p id="MrgT_1.13.52">
               vāyorgandhavatī tuṅgaśvetapītadhvajākulā <br />
               balavadbhūtasaṃjuṣṭā sarvaratnavinirmitā //
                <span class="ref">MrgT_1,13.52</span></p>
            
            
            <p id="MrgT_1.13.53">
               mahodayā candramasaḥ śvetā muktādinirmitā <br />
               dvijasaṃghastutā bhāti purairhimagiriprabhaiḥ //
                <span class="ref">MrgT_1,13.53</span></p>
            
            
            <p id="MrgT_1.13.54">
               jvalallalāṭadṛgdagdhasmaramṛtyuyaśobhṛtaḥ <br />
               purī yaśovatī sarvaratnajā rudrasevitā //
                <span class="ref">MrgT_1,13.54</span></p>
            
            
            <p id="MrgT_1.13.55">
               iti sarvartusukhadāś cakravāṭārdhavistṛtāḥ <br />
               puryo 'ṣṭāvaniloddhūtapārijātarajoruṇāḥ //
                <span class="ref">MrgT_1,13.55</span></p>
            
            
            <p id="MrgT_1.13.56">
               vedhasā nirmitā lokapālacakrānuvartinām <br />
               bhūtaye svarga ityetā gīyante kavibhiḥ kṣitau //
                <span class="ref">MrgT_1,13.56</span></p>
            
            
            <p id="MrgT_1.13.57">
               caturdaśa sahasrāṇi yojanānāṃ svayaṃbhuvaḥ <br />
               madhye manovatī nāma purī lokeśavanditā //
                <span class="ref">MrgT_1,13.57</span></p>
            
            
            <p id="MrgT_1.13.58">
               yā cakārāruṇānuccair vidyunmārgānmahaḥśriyā <br />
               sāvitryā spardhamāneva svargakāmātivartinī //
                <span class="ref">MrgT_1,13.58</span></p>
            
            
            <p id="MrgT_1.13.59">
               tasyāmupāsate devā munayaśca mahaujasaḥ <br />
               mahāyogīśvaraṃ siddhyai yamādyairbhūtavedhasam //
                <span class="ref">MrgT_1,13.59</span></p>
            
            
            <p id="MrgT_1.13.60">
               tadīśabhāge tasyādreḥ śṛṅgamādityasannibham <br />
               yattajjyotiṣkamityāhuḥ sadā paśupatipriyam //
                <span class="ref">MrgT_1,13.60</span></p>
            
            
            <p id="MrgT_1.13.61">
               tasya sānuṣu haimeṣu ratnacitreṣu saṃsthitāḥ <br />
               skandanandimahākālagaṇeśādigaṇāvarāḥ //
                <span class="ref">MrgT_1,13.61</span></p>
            
            
            <p id="MrgT_1.13.62">
               mūrdhni devādidevasya sthānaṃ tripuravidviṣaḥ <br />
               rudrāyutagaṇairjuṣṭaṃ brahmādyaiśca surottamaiḥ //
                <span class="ref">MrgT_1,13.62</span></p>
            
            
            <p id="MrgT_1.13.63">
               iti meruradho 'syānte dikṣu ye bhūdharāḥ sthitāḥ <br />
               tacchiṣṭāni navadvīpe varṣāṇyasminnibodha me //
                <span class="ref">MrgT_1,13.63</span></p>
            
            
            <p id="MrgT_1.13.64">
               niṣadho hemakūṭaśca himavāṃścācalottamāḥ <br />
               merordakṣiṇato nīlaḥ śvetaḥ śṛṅgīti vāmataḥ //
                <span class="ref">MrgT_1,13.64</span></p>
            
            
            <p id="MrgT_1.13.65">
               sahasradvayaviṣkambhā daśotsedhā navāntarāḥ <br />
               prāgāyataḥ suparvāṇāḥ sāgarāhitakoṭayaḥ //
                <span class="ref">MrgT_1,13.65</span></p>
            
            
            <p id="MrgT_1.13.66">
               tadardhenāttaviṣkambhau mālyavadgandhamādanau <br />
               yāmyottarau prākpratīcyor merutastāvadantarau //
                <span class="ref">MrgT_1,13.66</span></p>
            
            
            <p id="MrgT_1.13.67">
               paścānmālyavataḥ prācyāṃ gandhamādanaśailataḥ <br />
               ilāvṛtaṃ nīlagirer yāmyato niṣadhādudak //
                <span class="ref">MrgT_1,13.67</span></p>
            
            
            <p id="MrgT_1.13.68">
               bhadrāśvaṃ mālyavatprācyāṃ varṣaṃ bhadrajanākulam <br />
               suketanaṃ ketumālaṃ pratīcyāṃ gandhamādanāt //
                <span class="ref">MrgT_1,13.68</span></p>
            
            
            <p id="MrgT_1.13.69">
               niṣadhāddharivarṣe yad yāmyato hemakūṭataḥ <br />
               nāmnā kiṃpuruṣaṃ khyātaṃ bhārataṃ himavadgireḥ //
                <span class="ref">MrgT_1,13.69</span></p>
            
            
            <p id="MrgT_1.13.70">
               ramyakākhyamudaṅnīlād dhiraṇyaṃ śvetaparvatāt <br />
               yaduttare śṛṅgavataḥ kuruvarṣaṃ taducyate //
                <span class="ref">MrgT_1,13.70</span></p>
            
            
            <p id="MrgT_1.13.71">
               niṣkambhaśailāścatvāro meroḥ sthairyāya vedhasā <br />
               lakṣārdhonnataḥ kḷptās [te] teṣāṃ pūrveṇa mandaraḥ //
                <span class="ref">MrgT_1,13.71</span></p>
            
            
            <p id="MrgT_1.13.72">
               śveto haridrācūrṇābho yāmyato gandhamādanaḥ <br />
               pratīcyāṃ vipulo nīlaḥ supārśvaḥ saumyato 'ruṇaḥ //
                <span class="ref">MrgT_1,13.72</span></p>
            
            
            <p id="MrgT_1.13.73">
               sahasrayojanacchāyās teṣu kalpadrumāḥ sthitāḥ <br />
               kadambajambvāvaśvatthanyagrodhau cottarāntikāḥ //
                <span class="ref">MrgT_1,13.73</span></p>
            
            
            <p id="MrgT_1.13.74">
               jambūphalarasodbhūtā meruṃ paryetya nimnagā <br />
               viveśa mūlamevāsya kanakīkṛtya tāṃ mahīm //
                <span class="ref">MrgT_1,13.74</span></p>
            
            
            <p id="MrgT_1.13.75">
               taṃ pītvā pakṣisarpākhumṛgaśākhāmṛgādayaḥ <br />
               babhūvuḥ kāñcanā ye ca sattvāstasyāṃ kṛtāplavāḥ //
                <span class="ref">MrgT_1,13.75</span></p>
            
            
            <p id="MrgT_1.13.76">
               dvīpaketurabhūjjambūḥ kalpaśākhiṣu satsvapi <br />
               prabhāvātiśayātkhyātaṃ jambūdvīpamidaṃ tataḥ //
                <span class="ref">MrgT_1,13.76</span></p>
            
            
            <p id="MrgT_1.13.77">
               prācyāṃ viṣkambhaśailasya mūle caitrarathaṃ vanam <br />
               saro 'ruṇodakaṃ nāma tatra hemābjamaṇḍitam //
                <span class="ref">MrgT_1,13.77</span></p>
            
            
            <p id="MrgT_1.13.78">
               yāmyādrimūle gandharvasurasiddhāpsarovṛtam <br />
               nandanaṃ mānasaṃ tatra saro mānasataskaram //
                <span class="ref">MrgT_1,13.78</span></p>
            
            
            <p id="MrgT_1.13.79">
               vaibhrājaṃ vaipule mūle sitodaśca hradottamaḥ <br />
               devairniṣevyate channaḥ kamalairaṃśumaprabhaiḥ //
                <span class="ref">MrgT_1,13.79</span></p>
            
            
            <p id="MrgT_1.13.80">
               saupārśve dhṛtimannāma kānanaṃ bhadrako hradaḥ <br />
               saugandhikāmbujacchannaḥ sevyate pitṛbhiḥ sadā //
                <span class="ref">MrgT_1,13.80</span></p>
            
            
            <p id="MrgT_1.13.81">
               trayodaśasahasrāyurjambūphalarasāśanaḥ <br />
               mervālokopalabdhārtho janaḥ sutvagilāvṛte //
                <span class="ref">MrgT_1,13.81</span></p>
            
            
            <p id="MrgT_1.13.82">
               varṣāyutāyurnīlābjadyutiḥ panasasārabhuk <br />
               ketumāle jano divyadehabandhaḥ sukhī balī //
                <span class="ref">MrgT_1,13.82</span></p>
            
            
            <p id="MrgT_1.13.83">
               candrabimbadyutirnīlā-bjāśano bhadravājini <br />
               daśavarṣasahasrāyurduḥkhaśokabhayojjhitaḥ //
                <span class="ref">MrgT_1,13.83</span></p>
            
            
            <p id="MrgT_1.13.84">
               triṃśadabdasahasrāyuḥ kāmavṛkṣaphalāśanaḥ <br />
               yugmaprasūtiḥ kuruṣu śyāmāpuṣpadyutirjanaḥ //
                <span class="ref">MrgT_1,13.84</span></p>
            
            
            <p id="MrgT_1.13.85">
               bhūtavedasahasrau dvāv ekadiksaṃdhilakṣitau <br />
               somavāyvāśayoḥ siddhamunicāraṇasevitau //
                <span class="ref">MrgT_1,13.85</span></p>
            
            
            <p id="MrgT_1.13.86">
               candrabhadrākarau dvīpau candraraktābjarugjanau <br />
               ailāvṛtaṃ tayorāyuḥ phalaṃ mūlaṃ ca bhojanam //
                <span class="ref">MrgT_1,13.86</span></p>
            
            
            <p id="MrgT_1.13.87">
               antarbhāvaḥ kuruṣvabdhau sānnidhyātkīrtitau tataḥ <br />
               adhyardhāni sahasrāṇi dvādaśāyurhiraṇvati //
                <span class="ref">MrgT_1,13.87</span></p>
            
            
            <p id="MrgT_1.13.88">
               janasyendutviṣo nityam aśnato lākucaṃ phalam <br />
               nīlanīrajaramyasya ramyake dvādaśasthitiḥ //
                <span class="ref">MrgT_1,13.88</span></p>
            
            
            <p id="MrgT_1.13.89">
               janasyābdasahasrāṇi nyagrodhaphalamaśnataḥ <br />
               rajatadyutirikṣvādas tāvadāyurharau janaḥ //
                <span class="ref">MrgT_1,13.89</span></p>
            
            
            <p id="MrgT_1.13.90">
               raukmaḥ kiṃpuruṣe plakṣabhojano 'bdāyutasthitiḥ <br />
               iti kimpuruṣādīni varṣāṇyuktāni yāni te //
                <span class="ref">MrgT_1,13.90</span></p>
            
            
            <p id="MrgT_1.13.91">
               na teṣvavasthābhedo 'sti vivartiṣu kṛtādiṣu <br />
               yugānurūpaprajñāyus tejobaladhanaprajaḥ //
                <span class="ref">MrgT_1,13.91</span></p>
            
            
            <p id="MrgT_1.13.92">
               kṛṣṭākṛṣṭāśano duḥkhatrayārto bhārate janaḥ <br />
               guṇa eko yadudyukto neṣṭaṃ kiṃcinna sādhayet //
                <span class="ref">MrgT_1,13.92</span></p>
            
            
            <p id="MrgT_1.13.93">
               sarvāsāṃ phalabhūmīnāṃ karmabhūḥ kāraṇaṃ yataḥ <br />
               navābdhisrotasi dvīpā nava cātrārdhakasthale //
                <span class="ref">MrgT_1,13.93</span></p>
            
            
            <p id="MrgT_1.13.94">
               indradvīpaprabhṛtayo nāmatastānnibodha me <br />
               indradvīpaḥ kaśeruśca tāmraparṇo gabhastimān //
                <span class="ref">MrgT_1,13.94</span></p>
            
            
            <p id="MrgT_1.13.95">
               nāgadvīpaścāndramaso gāndharvo vāruṇastathā <br />
               kumārikākhyo navamo nānāparvatanimnagāḥ //
                <span class="ref">MrgT_1,13.95</span></p>
            
            
            <p id="MrgT_1.13.96">
               nānājātijanākīrṇā bhāratākhe prakīrtitāḥ <br />
               āgnīdhro nāma nṛpatir jambūnātho manoḥ kule //
                <span class="ref">MrgT_1,13.96</span></p>
            
            
            <p id="MrgT_1.13.97">
               tajjātanṛpasaṃjñābhiḥ kathyante bhāratādayaḥ <br />
               kṣārakṣīradadhisneharasamadhvāmṛtodakaiḥ //
                <span class="ref">MrgT_1,13.97</span></p>
            
            
            <p id="MrgT_1.13.98">
               lakṣādidviguṇā dvīpā jambūdvīpādayo vṛtāḥ <br />
               śāke śākadrumastvaṅgaḥ śākasaṃjñānibandhanaḥ //
                <span class="ref">MrgT_1,13.98</span></p>
            
            
            <p id="MrgT_1.13.99">
               kuśo 'bhūtkāñcanaḥ kauśe svayaṃbhuvi yiyakṣati <br />
               krauñce krauñco hato daityaḥ krauñcādrau hemakandare //
                <span class="ref">MrgT_1,13.99</span></p>
            
            
            <p id="MrgT_1.13.100">
               skandena yuddhvā suciraṃ citramayī sumāyinā <br />
               sa śailastasya daityasya khyātaścitreṇa karmaṇā //
                <span class="ref">MrgT_1,13.100</span></p>
            
            
            <p id="MrgT_1.13.101">
               ketutāmagamattasya nāmnā krauñcaṃ taducyate <br />
               śālmale śālmalīvṛkṣo haimaḥ sāhasriko 'rkabhāḥ //
                <span class="ref">MrgT_1,13.101</span></p>
            
            
            <p id="MrgT_1.13.102">
               priyo 'marāṇāṃ tatketuḥ sa tadākhyānibandhanaḥ <br />
               gomede gopatirnāma rājābhūdgosavodyataḥ //
                <span class="ref">MrgT_1,13.102</span></p>
            
            
            <p id="MrgT_1.13.103">
               yājyo 'bhūdvahnikalpānām autathyānāṃ manoḥ kule <br />
               sa teṣu hariyajñāya pravṛtteṣu bhṛgūn gurūn //
                <span class="ref">MrgT_1,13.103</span></p>
            
            
            <p id="MrgT_1.13.104">
               vavre taṃ gautamaḥ kopādaśapadagamatkṣayam <br />
               yajñavāṭe 'sya tā gāvo dagdhāḥ kopāgninā muneḥ //
                <span class="ref">MrgT_1,13.104</span></p>
            
            
            <p id="MrgT_1.13.105">
               tanmedasā mahī channā gomedaḥ sa tato 'bhavat <br />
               nadī puṣkariṇī nāma hemapuṣkaramaṇḍitā //
                <span class="ref">MrgT_1,13.105</span></p>
            
            
            <p id="MrgT_1.13.106">
               tayā sa puṣkaradvīpaḥ khyāpitaḥ surasevitaḥ <br />
               yathā kimpuruṣādyeṣu kṛtāvāsaḥ sadā janaḥ //
                <span class="ref">MrgT_1,13.106</span></p>
            
            
            <p id="MrgT_1.13.107">
               śākadvīpādiṣu tathā kṣīrādikṛtabhojanaḥ <br />
               himenduhimanīlābjasasyakasphaṭikadyutiḥ //
                <span class="ref">MrgT_1,13.107</span></p>
            
            
            <p id="MrgT_1.13.108">
               daśavarṣasahasrāyurnaṣṭaduḥkhaikakaṇṭakaḥ <br />
               saptamāmudadherarvāk dve koṭī satrikaṃ dalam //
                <span class="ref">MrgT_1,13.108</span></p>
            
            
            <p id="MrgT_1.13.109">
               pañcāśacca sahasrāṇi karṇāddhemādrigarbhataḥ <br />
               tato hiraṇmayī bhūmir nānāratnadrumācalā //
                <span class="ref">MrgT_1,13.109</span></p>
            
            
            <p id="MrgT_1.13.110">
               krīḍārthaṃ vedhasā sṛṣṭā devānāṃ daśakoṭikī <br />
               lokāloko bahistasyā lokālokaniyāmakaḥ //
                <span class="ref">MrgT_1,13.110</span></p>
            
            
            <p id="MrgT_1.13.111">
               yojanāyutaviṣkambhas tuṅgaśṛṅgaparicchadaḥ <br />
               tasya śṛṅgeṣu tīkṣṇāṃśor bhāsaścandrātapopamāḥ //
                <span class="ref">MrgT_1,13.111</span></p>
            
            
            <p id="MrgT_1.13.112">
               na tāpayati vaikṛṣṭyād dhāmānyāśābhṛtāṃ mune <br />
               tamaḥ parastānnibiḍaṃ lakṣāṇyekonaviṃśatiḥ //
                <span class="ref">MrgT_1,13.112</span></p>
            
            
            <p id="MrgT_1.13.113">
               catvāriṃśatsahasrāṇi pañcatriṃśacca koṭayaḥ <br />
               saptaviṃśatilakṣāṇi koṭiścaikā samudrarāt //
                <span class="ref">MrgT_1,13.113</span></p>
            
            
            <p id="MrgT_1.13.114">
               haimaṃ kaṭāhakaṃ koṭir garbhādeti samantataḥ <br />
               tithilakṣo bhuvarloko dhruvaprānto mahītalāt //
                <span class="ref">MrgT_1,13.114</span></p>
            
            <span class="note">dhruve prānto KSTS;</span>
            <span class="note">but quoted ad Svacchanda 10: 516c--517b with dhruvaprānto, and</span>
            <span class="note">dhruvaprānto is supported by Nārayaṇa.</span>
            
            
            <p id="MrgT_1.13.115">
               tadūnakoṭisvarlokaḥ svargivaryasamāśrayaḥ <br />
               <span class="note">svarloka KSTS;</span>
               <span class="note">but quoted up to the end of this pāda ad Svacchanda 10:516c--517b,</span>
               <span class="note">which implies that this word split was made.</span>
               mahardvikoṭiryatrāste marīcyādimunivrajaḥ //
                <span class="ref">MrgT_1,13.115</span></p>
            
            
            <p id="MrgT_1.13.116">
               jano 'ṣṭakoṭyavacchinnaḥ pitṛjahnujanāśrayaḥ <br />
               tapo 'rkakoṭiryatrāste mahāyogī sanandanaḥ //
                <span class="ref">MrgT_1,13.116</span></p>
            
            
            <p id="MrgT_1.13.117">
               ṛbhuḥ sanatkumāraśca sanakaśca mahātapāḥ <br />
               tataḥ satya[ma]dhiḥsthānaṃ satyalokaḥ svayambhuvaḥ //
                <span class="ref">MrgT_1,13.117</span></p>
            
            
            <p id="MrgT_1.13.118">
               kāmātiśayasampannaḥ koṭayo nava sapta ca <br />
               sāvitrī mūrtimatyāste yatra vedāśca sānugāḥ //
                <span class="ref">MrgT_1,13.118</span></p>
            
            
            <p id="MrgT_1.13.119">
               tataścatasraḥ ṣaṭ ceti madhutripuravidviṣoḥ <br />
               sthāne jyotiṣmatīcitre koṭiraṇḍakaṭāhakaḥ //
                <span class="ref">MrgT_1,13.119</span></p>
            
            
            <p id="MrgT_1.13.120">
               śatakoṭipravistīrṇa iti brahmāṇḍagolakaḥ <br />
               bhūyasā tulya evāyaṃ sarvasrotaḥsu mānataḥ //
                <span class="ref">MrgT_1,13.120</span></p>
            
            
            <p id="MrgT_1.13.121">
               tasya prācīṃ diśaṃ śakraḥ pātyagniḥ pūrvadakṣiṇām <br />
               dakṣiṇāṃ bhūtasaṃhartā rākṣaso dakṣaṇāparām //
                <span class="ref">MrgT_1,13.121</span></p>
            
            
            <p id="MrgT_1.13.122">
               paścimāṃ varuṇo devo nabhasvān paścimottarām <br />
               udīcīṃ somayakṣeśāv īśaḥ prāguttarāṃ diśam //
                <span class="ref">MrgT_1,13.122</span></p>
            
            
            <p id="MrgT_1.13.123">
               ūrdhve brahmā hariradhaḥ sarvārthāvahitāḥ sadā <br />
               eṣāmapi niyantāro rudrā daśa daśa sthitāḥ //
                <span class="ref">MrgT_1,13.123</span></p>
            
            
            <p id="MrgT_1.13.124">
               bhūmimanto 'pyamī yeṣāṃ notkrāmanti bhayātpadam <br />
               nānārūpairmahāvīryais taruṇārkasamaprabhaiḥ //
                <span class="ref">MrgT_1,13.124</span></p>
            
            
            <p id="MrgT_1.13.125">
               vṛtā nānāyudhadharair nāmabhistānnibodha me <br />
               budhnavajraśarīrājakapālīśapramardanāḥ //
                <span class="ref">MrgT_1,13.125</span></p>
            
            
            <p id="MrgT_1.13.126">
               prāgvibhūtyavyayau śāsta pinākī tridaśādhipaḥ <br />
               bhasmakṣayāntakaharajvalanāgnihutāśanāḥ //
                <span class="ref">MrgT_1,13.126</span></p>
            
            
            <p id="MrgT_1.13.127">
               piṅgalaḥ khādako babhrur dahanaścāgnidiggatāḥ <br />
               vidhātṛdhātṛkartrīśakālamṛtyuviyojakāḥ //
                <span class="ref">MrgT_1,13.127</span></p>
            
            
            <p id="MrgT_1.13.128">
               yāmyadharmeśasaṃyoktṛharāśca yamanāyakāḥ <br />
               nirṛtirmāraṇakrodhahantṛdhūmravilohitāḥ //
                <span class="ref">MrgT_1,13.128</span></p>
            
            
            <p id="MrgT_1.13.129">
               ūrdhvaliṅgavirūpākṣadaṃṣṭribhīmāḥ palādapāḥ <br />
               balātibalapāśāṅgaśvetabhūtajalāntakāḥ //
                <span class="ref">MrgT_1,13.129</span></p>
            
            
            <p id="MrgT_1.13.130">
               mahābalamahābāhusunādyabdaravāḥ kapāḥ <br />
               laghuśīghramahadvegasūkṣmatīkṣṇakṣayāntakāḥ //
                <span class="ref">MrgT_1,13.130</span></p>
            
            
            <p id="MrgT_1.13.131">
               kapardyabdeśapañcāntapañcacūḍāśca vāyupāḥ <br />
               nidhīśo rūpavān dhanyasaumyaśāntajaṭādharāḥ //
                <span class="ref">MrgT_1,13.131</span></p>
            
            
            <p id="MrgT_1.13.132">
               kāmaprasādalakṣmīśaprakāśāścenduyakṣapāḥ <br />
               vidyeśasarvavijjñānavedavijjyeṣṭhavedagāḥ //
                <span class="ref">MrgT_1,13.132</span></p>
            
            
            <p id="MrgT_1.13.133">
               vidyāvidhātṛbhūteśabalipriyasukhādhipāḥ <br />
               śambhurgaṇādhyakṣavibhutryakṣacaṇḍāmarastutāḥ //
                <span class="ref">MrgT_1,13.133</span></p>
            
            
            <p id="MrgT_1.13.134">
               vicakṣaṇanabholipsusaṃvivāhāśca mūrdhani <br />
               krodhanānilabhugbhogigrasanodumbareśvarāḥ //
                <span class="ref">MrgT_1,13.134</span></p>
            
            
            <p id="MrgT_1.13.135">
               vṛṣo viṣadharo 'nanto vajro daṃṣṭrī ca viṣṇupāḥ <br />
               tato 'mbhaḥpramukhā bhogabhūmayastāsu saṃsthitāḥ //
                <span class="ref">MrgT_1,13.135</span></p>
            
            
            <p id="MrgT_1.13.136">
               pañcāṣṭakā niyoktṝṇāṃ kṣetrāvāptaphalaśriyaḥ <br />
               bhārabhūtyāṣāḍhiḍiṇḍilākulyamarapuṣkarāḥ //
                <span class="ref">MrgT_1,13.136</span></p>
            
            
            <p id="MrgT_1.13.137">
               prabhāsanaimiṣau ceti guhyāṣṭakamidaṃ jale <br />
               śrīśālajalpakedārabhairavāmrātakeśvarāḥ //
                <span class="ref">MrgT_1,13.137</span></p>
            
            
            <p id="MrgT_1.13.138">
               hariścandramahākālam adhyāḥ sātipadā rucau <br />
               mahendrabhīmavimalakurukṣetragayākhalāḥ //
                <span class="ref">MrgT_1,13.138</span></p>
            
            
            <p id="MrgT_1.13.139">
               sanāpadottarāḥ sāṭṭahāsāḥ sanākhalāḥ khage <br />
               sthāṇusvarṇākṣagokarṇabhadrakarṇamahālayāḥ //
                <span class="ref">MrgT_1,13.139</span></p>
            
            
            <p id="MrgT_1.13.140">
               vastrapadāvimukhāhvarudrakoṭyaḥ khamaṇḍale <br />
               pavitrāṣṭakamityāhur garve mātrendriyagocare //
                <span class="ref">MrgT_1,13.140</span></p>
            
            
            <p id="MrgT_1.13.141">
               sthāṇvaṣṭakaṃ dvijaśreṣṭha nāmataḥ kathayāmi te <br />
               mākoṭamaṇḍaleśānadviraṇḍachagalāṇḍakāḥ //
                <span class="ref">MrgT_1,13.141</span></p>
            
            
            <p id="MrgT_1.13.142">
               sthūlasthūleśvarau śaṅkukarṇakālañjarāvapi <br />
               sūkṣmāmarapurāṇyaṣṭau buddhau paiśācamāditaḥ //
                <span class="ref">MrgT_1,13.142</span></p>
            
            
            <p id="MrgT_1.13.143">
               rākṣasaṃ yākṣagāndharvaṃ māhendraṃ ca maharddhimat <br />
               saumyaṃ prājeśvaraṃ brāhmaṃ dīptaṃ paramayā śriyā //
                <span class="ref">MrgT_1,13.143</span></p>
            
            
            <p id="MrgT_1.13.144">
               gauṇe yogīśadhāmāni tvakṛtaṃ kṛtaraibhavam <br />
               <span class="note">kṛtabhairavam KSTS</span>
               brāhmavaiṣṇavakaumāram aumaṃ śraikaṇṭhamantataḥ //
                <span class="ref">MrgT_1,13.144</span></p>
            
            
            <p id="MrgT_1.13.145">
               vīrabhadrasya rucimad ddhāma yogivarastutam <br />
               svapadādho 'dhikārasthasarvarudrādhikaśriyaḥ //
                <span class="ref">MrgT_1,13.145</span></p>
            
            
            <p id="MrgT_1.13.146">
               vāmadevabhavānantabhīmomāpatyajeśvarāḥ <br />
               sarveśāneśvarāvekavīraikaśivasaṃjñitau //
                <span class="ref">MrgT_1,13.146</span></p>
            
            
            <p id="MrgT_1.13.147">
               ugraḥ pracaṇḍadṛk ceśo guṇānāṃ mūrdhni saṃsthitāḥ <br />
               tapasā guruṇopāsya krodhādīn gurutāṃ matāḥ //
                <span class="ref">MrgT_1,13.147</span></p>
            
            
            <p id="MrgT_1.13.148">
               svādhikāravidhau tīkṣṇā rudrāḥ sarvārthadṛkkriyāḥ <br />
               tebhyo daśaguṇaśrīkān pradhānādhipatīñchṛṇu //
                <span class="ref">MrgT_1,13.148</span></p>
            
            
            <p id="MrgT_1.13.149">
               krodheśacaṇḍasaṃvartajyotiḥpiṅgalasūragāḥ <br />
               pañcāntakaikavīrau ca śikheda iti te smṛtāḥ //
                <span class="ref">MrgT_1,13.149</span></p>
            
            
            <p id="MrgT_1.13.150">
               sarvendriyaḥ sarvatanuḥ sarvāntaḥkaraṇāśrayaḥ <br />
               puruṣe niyatau yantā kāle kalanaśaktimān //
                <span class="ref">MrgT_1,13.150</span></p>
            
            
            <p id="MrgT_1.13.151">
               bhuvaneśamahādevavāmadevabhavodbhavāḥ <br />
               ekapiṅgekṣaṇeśānā-ṅguṣṭhamātrāśca bhāsvarāḥ //
                <span class="ref">MrgT_1,13.151</span></p>
            
            
            <p id="MrgT_1.13.152">
               parameśopamā rāgavidyāgarbhe kalāpade <br />
               mahāpuracatuḥṣaṣṭimaṇḍale maṇḍalādhipāḥ //
                <span class="ref">MrgT_1,13.152</span></p>
            
            
            <p id="MrgT_1.13.153">
               anantastrikalo goptā kṣemīśo brahmaṇaḥ patiḥ <br />
               dhruvatejodhiṣau rudrau gahaneśaśca viśvarāṭ //
                <span class="ref">MrgT_1,13.153</span></p>
            
            
            <p id="MrgT_1.13.154">
               māyādhikāriṇo rudrā maṇḍalādhipatīśvarāḥ <br />
               saṃsāracakrakārūḍhabhūtagrāmavivartakāḥ //
                <span class="ref">MrgT_1,13.154</span></p>
            
            
            <p id="MrgT_1.13.155">
               etāvatyeva ghoreyaṃ sarvabhūtabhavāvaniḥ <br />
               sīdantyajñānino yasyāṃ paṅke gāva ivācalāḥ //
                <span class="ref">MrgT_1,13.155</span></p>
            
            
            <p id="MrgT_1.13.156">
               bhṛguṇī brahmavetālī sthāṇumatyambikā parā <br />
               rūpiṇī nandinī jvālā saptasaptārbudeśvarāḥ //
                <span class="ref">MrgT_1,13.156</span></p>
            
            
            <p id="MrgT_1.13.157">
               vidyārājñyastu kathitā vidyāyāṃ rudrasaṃstutāḥ <br />
               tāsāmupari dīptaśrīr devo vidyādhipaḥ sthitaḥ //
                <span class="ref">MrgT_1,13.157</span></p>
            
            
            <p id="MrgT_1.13.158">
               mantreśeśacidāviṣṭarudravyūhāṣṭakānugaḥ <br />
               ucchuṣmāḥ śambarāścaṇḍā mahāvīryāḥ padadruhaḥ //
                <span class="ref">MrgT_1,13.158</span></p>
            
            
            <p id="MrgT_1.13.159">
               rudrā gaṇāḥ sadikpālāḥ śāstrāṇi patayastataḥ <br />
               te cānantaprabhṛtayo gaditā eva nāmataḥ //
                <span class="ref">MrgT_1,13.159</span></p>
            
            
            <p id="MrgT_1.13.160">
               svasvarūpāśca te vipra pūrvaṃ praśnānuṣaṅgataḥ <br />
               sādāśive pavitrāṅgasakalādiparicchadaḥ //
                <span class="ref">MrgT_1,13.160</span></p>
            
            
            <p id="MrgT_1.13.161">
               devaḥ sadāśivo bindau nivṛttyādikaleśvarāḥ <br />
               nāde dhvanipatiḥ śaktau sarvaśaktimatāṃ varaḥ //
                <span class="ref">MrgT_1,13.161</span></p>
            
            
            <p id="MrgT_1.13.162">
               yonirviśvasya vāgīśāḥ patayaḥ parataḥ śivaḥ <br />
               sadāśivaśivāntādhvakalpitāṇuvapuḥsthitiḥ //
                <span class="ref">MrgT_1,13.162</span></p>
            
            
            <p id="MrgT_1.13.163">
               sarvātiśayaviśrāmas tadūrdhvaṃ patayaḥ katham <br />
               īśānatītya śāntāntaṃ tattvaṃ sādāśivaṃ smṛtam //
                <span class="ref">MrgT_1,13.163</span></p>
            
            
            <p id="MrgT_1.13.164">
               bhuvanānyapi nādādikalā nānyaḥ patiḥ śivāt <br />
               kiṃtu yaḥ patibhedo 'smin sa śāstre śaktibhedavat //
                <span class="ref">MrgT_1,13.164</span></p>
            
            
            <p id="MrgT_1.13.165">
               kṛtyabhedopacāreṇa tadbhedasthānabhedajaḥ <br />
               karotyunmīlanaṃ yābhiḥ śaktibhirnaratejasaḥ //
                <span class="ref">MrgT_1,13.165</span></p>
            
            
            <p id="MrgT_1.13.166">
               tā nivṛttyādisaṃjñānāṃ bhuvanānāmadhīśvarāḥ <br />
               nivartayati bhūtāni yayā sāsya nivartikā //
                <span class="ref">MrgT_1,13.166</span></p>
            
            
            <p id="MrgT_1.13.167">
               nivṛttiriti tatsthānaṃ tatreśo 'pi nivṛttimān <br />
               nivṛttasya gatirbhūyo yayā prācyāvalakṣaṇā //
                <span class="ref">MrgT_1,13.167</span></p>
            
            
            <p id="MrgT_1.13.168">
               niṣidhyate pratiṣṭhā sā sthānaṃ tavāṃśca tatpatiḥ <br />
               tyaktvāptagamyaviṣayaṃ yayā jñānaṃ dadātyaṇoḥ //
                <span class="ref">MrgT_1,13.168</span></p>
            
            
            <p id="MrgT_1.13.169">
               sā vidyā sthānamapyasyā vidyeśaśca tadīśvaraḥ <br />
               sarvaduḥkhapraśamanaṃ yayāsya kurute haraḥ //
                <span class="ref">MrgT_1,13.169</span></p>
            
            
            <p id="MrgT_1.13.170">
               sā śāntistatpadaṃ ceti tatkurvan so 'pi śāntimān <br />
               ūrdhvādhoviṣayāloko mahānyaśca mahattaraḥ //
                <span class="ref">MrgT_1,13.170</span></p>
            
            
            <p id="MrgT_1.13.171">
               mahattamaśca kriyate cito yābhirvimucyataḥ <br />
               tā indhikādyāstatsthānaṃ tadvānīśastisṛṣvapi //
                <span class="ref">MrgT_1,13.171</span></p>
            
            
            <p id="MrgT_1.13.172">
               sarvajñatvādiyoge 'pi niyojyatvaṃ malāṃśataḥ <br />
               pramārṣṭi tadyayā sāsya mocikā tatpadaṃ ca yat //
                <span class="ref">MrgT_1,13.172</span></p>
            
            
            <p id="MrgT_1.13.173">
               mocakastatkriyākṛcca yayeśānaṃ karoti tam <br />
               sordhvagā tatpadaṃ ceti tadīśaścordhvagāpatiḥ //
                <span class="ref">MrgT_1,13.173</span></p>
            
            
            <p id="MrgT_1.13.174">
               ye 'pi tatpadamāpannāḥ śaivasādhanayogataḥ <br />
               te tatsthityantamāhlādaṃ prāpya yānti paraṃ padam //
                <span class="ref">MrgT_1,13.174</span></p>
            
            
            <p id="MrgT_1.13.175">
               na ca sṛṣṭyādi kurvanti svārthaniṣṭhā hi te yataḥ <br />
               iti sādāśivaṃ tattvaṃ vyākhyātaṃ leśatastava //
                <span class="ref">MrgT_1,13.175</span></p>
            
            
            <p id="MrgT_1.13.176">
               śaktāvapyevamityeṣa sakalaḥ kṛtyayogataḥ <br />
               kṛtyaṃ tadādiviṣayaṃ niṣkalo 'nyatra sarvadā //
                <span class="ref">MrgT_1,13.176</span></p>
            
            
            <p id="MrgT_1.13.177">
               bhūmiprādhānikagranthividyābindukalādiṣu <br />
               guṇakārāḥ daśādyāḥ syur nādakoṭeradho mune //
                <span class="ref">MrgT_1,13.177</span></p>
            
            
            <p id="MrgT_1.13.178">
               ūrdhvaṃ kalāyā vidyādhaḥ śrūyante gahanādhipāḥ <br />
               tadantarālametāvad iti dhījātra lakṣaṇā //
                <span class="ref">MrgT_1,13.178</span></p>
            
            
            <p id="MrgT_1.13.179">
               dvayorapyadhvanorevaṃ kramaprasavayoginoḥ <br />
               vilayaḥ prātilomyena śaktitattvadvayāvadhiḥ //
                <span class="ref">MrgT_1,13.179</span></p>
            
            
            <p id="MrgT_1.13.180">
               vyastasyātha samastasya vilayaḥ sa kathaṃ kiyān <br />
               tattvamārgasya bhagavan brūhi sarvārthadarśyasi //
                <span class="ref">MrgT_1,13.180</span></p>
            
            
            <p id="MrgT_1.13.181">
               mahāsvāpe samastasya vyastasyāvāntaro layaḥ <br />
               sargo 'pyevaṃ sthiteḥ kālaḥ kathyamāno 'vadhāryatām //
                <span class="ref">MrgT_1,13.181</span></p>
            
            
            <p id="MrgT_1.13.182">
               caturyugasahasrāntam aharhemāṇḍajanmanaḥ <br />
               niśā tāvatyahorātramānenābdaparārdhake //
                <span class="ref">MrgT_1,13.182</span></p>
            
            
            <p id="MrgT_1.13.183">
               vilayo vyutkrameṇaiṣa prakṛtyādi nivāryate <br />
               tadā rudraśataṃ vīraśrīkaṇṭhau ca pradhānapāḥ //
                <span class="ref">MrgT_1,13.183</span></p>
            
            
            <p id="MrgT_1.13.184">
               śaktyākramya jagatsūkṣmaṃ sūkṣmadehāṃśca cidvataḥ <br />
               prakṛtisthāśayān kālaṃ tatsvāpāntamupāsate //
                <span class="ref">MrgT_1,13.184</span></p>
            
            
            <p id="MrgT_1.13.185">
               śiveṣṭamantrabhṛnnunnamaṇḍalādhipatīritāḥ <br />
               kāle jagatsamutpādya svādhikāraṃ prakurvate //
                <span class="ref">MrgT_1,13.185</span></p>
            
            
            <p id="MrgT_1.13.186">
               karma dharmādikaṃ tacca guṇatvena matau sthitam <br />
               guṇino na guṇo 'paiti prakṛtāvucyate katham //
                <span class="ref">MrgT_1,13.186</span></p>
            
            
            <p id="MrgT_1.13.187">
               satyaṃ buddhiguṇaḥ karma nāpaiti guṇino guṇaḥ <br />
               dehākṣaphalabhūmīnāṃ tātsthyāt tatropacaryate //
                <span class="ref">MrgT_1,13.187</span></p>
            
            
            <p id="MrgT_1.13.188">
               ādhāre kāraṇe kārye samīpe copakārake <br />
               dharmādyanukṛtau ceti lakṣaṇāṃ sūrayo jaguḥ //
                <span class="ref">MrgT_1,13.188</span></p>
            
            
            <p id="MrgT_1.13.189">
               evaṃ guṇādisargāṇāṃ parārdhe guṇakāraṇam <br />
               kalā leḍhi kalāṃ māyā svādhikāraparāṅmukhī //
                <span class="ref">MrgT_1,13.189</span></p>
            
            
            <p id="MrgT_1.13.190">
               tannivṛttau nivartante devāstadadhikāriṇaḥ <br />
               sargasthityādiko yasmād adhikārastadāśrayaḥ //
                <span class="ref">MrgT_1,13.190</span></p>
            
            
            <p id="MrgT_1.13.191">
               evaṃ mantreśamukhyeṣu viśatsvabhimataṃ padam <br />
               vidyāmatti sadātattvaṃ tadbindurbaindavaṃ dhvaniḥ //
                <span class="ref">MrgT_1,13.191</span></p>
            
            
            <p id="MrgT_1.13.192">
               nādamatti parā śaktiḥ śaktimīṣṭe svayaṃ haraḥ <br />
               bhavināṃ viśramāyaivaṃ māyāyāśca paraḥ śivaḥ //
                <span class="ref">MrgT_1,13.192</span></p>
            
            
            <p id="MrgT_1.13.193">
               ākalayya svadṛkśaktyā svāpaṃ sṛṣṭyai pravartate <br />
               evaṃ tattvāni bhāvāśca bhuvanāni vapūṃṣi ca //
                <span class="ref">MrgT_1,13.193</span></p>
            
            
            <p id="MrgT_1.13.194">
               śuddhāśuddhādhvanorvipra vyākhyātāni samāsataḥ <br />
               vidyā pañcāṇudehāśca bindurnādo 'tha kāraṇam //
                <span class="ref">MrgT_1,13.194</span></p>
            
            
            <p id="MrgT_1.13.195">
               pañcaskandhaḥ paro mārgaḥ kva bhāvāḥ pratyayaḥ sthitāḥ <br />
               nādaḥ sūkṣmaḥ kalā kālarāgayugme sapūruṣe //
                <span class="ref">MrgT_1,13.195</span></p>
            
            
            <p id="MrgT_1.13.196">
               sthūlaḥ pañcakalo nādaḥ pañcatattvāśrayo mune <br />
               pradhānādicaturgranthinidhirbinduścatuṣkalaḥ //
                <span class="ref">MrgT_1,13.196</span></p>
            
            
            <p id="MrgT_1.13.197">
               garve manomukhā devā buddhau bhāvādayaḥ sthitāḥ <br />
               pañcamantratanurdevaḥ sthitastanmātrapañcake <br />
               sūkṣmabhūteṣu mantreśā mantrāḥ sthūleṣu saṃsthitāḥ //
                <span class="ref">MrgT_1,13.197</span></p>
            
            
            <p id="MrgT_1.13.198">
               iti yadaṇunirodhi dhvāntabījādyadṛṣṭaṃ paśumatasṛtadṛgbhiḥ pāśajālaṃ subhūyaḥ <br />
               tadupaśamanimittaṃ vakṣyamāṇakriyāto rucadavihataśaktiḥ śāmbhavī mantrasampat //
                <span class="ref">MrgT_1,13.198</span></p>
            
            <span class="note">samāptaśca vidyāpādaḥ</span>
            
            </div>
         
         <div id="d1e9168">
            
            
            <p>[samayācāravidhiḥ]</p>
            
            
            <p id="MRgCp_0">
               yenāṇūnāmuṣitamamalaṃ dṛkkriyākhyasvarūpaṃ yatsadbhāvādbhavajalanidhau jantujātasya pātaḥ <br />
               durvāraṃ tatkṣapayati tamo yatprasādastamīśaṃ caryāpāde vivṛtiracanāṃ kurmahe sampraṇamya //
                <span class="ref">MRgCp_0</span></p>
            
            
            <p>iha hi śāstropakrame
               iti vastutrayasyāsya prāppādakṛtasaṃsthiteḥ|
               caryāyogakriyāpādairviniyogo 'bhidhāsyate||</p>
            
            
            <p>iti yatprāksūtritaṃ tatrāvagatajñānakriyāyogānāmapi deśikādīnāṃ vihitācaraṇaniṣiddhavarjanarūpāṃ
               caryāṃ vinā na nirvighnato vāñchitaphalāvāptiriti kramāgataṃ yogapādasamāptāvupakṣiptasamanvayaṃ
               caryāpādamavatārayitumāha---</p>
            <span class="note">This indicates that the \CP\ is the last of the text</span>
            
            
            <p id="MrgT_3.1">
               athāto deśikādīnāṃ sāmānyācārasaṃgrahaḥ <br />
               paraścāvasaraprāptaḥ samāsenopadiśyate //
                <span class="ref">MrgT_3.1</span></p>
            
            
            <p>Vṛtti:</p>
            
            
            <p>[deśikādīnām] ācāryasādhakaputrakasamayināṃ [sāmānyācārasaṃgrahaḥ] sādhāraṇāsādhāraṇācārasamuccayaḥ
               [avasaraprāptaḥ] kramāyātaḥ [samāsena] saṃkṣepād idānīm upadiśyate 'bhidhīyata iti|</p>
            <span class="note">sādhāraṇāsādhāraṇācāra@ \Brunner; sādhāraṇācāra@ \Bhatt</span>
            athaśabdo 'dhikārārthaḥ| ataḥśabdastu yogapādānantaryam|
            
            
            <p>[śaivabhedāḥ]</p>
            
            <p id="MrgT_3.2">
               deśiko mantravṛttiśca putrakaḥ samayī ca yaḥ <br />
               catvāra ete śaivāḥ syur vratino 'vratino 'pi vā //
                <span class="ref">MrgT_3.2</span></p>
            
            
            <p>Vṛtti:</p>
            
            
            <p>deśika ityācāryaḥ| [mantravṛttiḥ] mantra evānanyaniṣṭhā vṛttiḥ yasya sa sādhakaḥ|
               śaivānāmeva deśikādīnāmiha lakṣaṇam|
               śāktādayastu te anyādṛśā eveti vijñāpayituṃ śaivapadopādānam|
               dvividhāstu te śaivāḥ| vratino [avratino 'pi] vratavarjitāśca|</p>
            
            
            <p>[vratinaḥ śaivāḥ]
               atha vratinastāvadāha</p>
            
            
            <p id="MrgT_3.3">
               vratino jaṭilā muṇḍās teṣvagryā bhasmapāṇḍarāḥ <br />
               tilakaiḥ puṇḍrakaiḥ paṭṭair bhūṣitā bhūmipādayaḥ //
                <span class="ref">MrgT_3.3</span></p>
            
            
            <p>Vṛtti:</p>
            
            
            <p>[vratino jaṭilā muṇḍāḥ] vratināmapi dvau bhedau jaṭitvaṃ muṇḍitā ca|jaṭilo 'pi vakṣyamāṇabhautikanaiṣṭhikabhedād
               dvividhaḥ|
               [teṣu] sarveṣu caiteṣu madhyād [agryāḥ] brāhmaṇāḥ [bhasmapāṇḍarāḥ] bhasmoddhūlitasarvāṅgāḥ|
               [bhūmipādayaḥ tilakaiḥ puṇḍrakaiḥ paṭṭaiḥ bhūṣitāḥ] kṣatriyāstilakālaṃkṛtatanavaḥ|
               vaiśyāstripuṇḍrakamaṇḍitāḥ| śūdrāstu paṭṭākṛtinā bhasmoddhūlanena bhūṣitāḥ syuriti
               śeṣaḥ||</p>
            
            
            <p>[jaṭādhāraṇe 'yogyāḥ]</p>
            
            
            <p id="MrgT_3.4">
               jaṭā na śūdro vibhṛyān nājño nāpi pramādavān <br />
               na yoṣinna vayontasthā na rogī vikalo 'pi vā //
                <span class="ref">MrgT_3.4</span></p>
            
            
            <p>Vṛtti:</p>
            
            
            <p>śūdramūrkhapramattastrīvṛddhāmayāvivikalāṅgairvā jaṭā na dhāraṇīyāḥ|
               bahuvacananiṣedhād ekajaṭā ete syuriti kecit||
               [jaṭābandhanavidhiḥ]
               atha tadvidhānam---</p>
            
            
            <p id="MrgT_3.5">
               kalātattvapavitrāṇuśaktimantreśasaṃkhyayā <br />
               vibhajya keśānsampātya pratyaṃśaṃ saṃhitāṇubhiḥ //
                <span class="ref">MrgT_3.5</span></p>
            
            
            <p id="MrgT_3.6">
               vrateśvarasya purato badhnīyācchivatejasā <br />
               mantriṇaḥ sādhyamantreṇa hṛdā putrakayogyayoḥ //
                <span class="ref">MrgT_3.6</span></p>
            
            
            <p>Vṛtti:</p>
            
            
            <p>[kalātattvapavitrāṇuśaktimantreśasaṃkhyayā] kalāḥ `tārā sutārā taraṇiḥ' ityādyā aṣṭatriṃśat|
               tattvāni ṣaṭtriṃśat|
               pavitrāṇavaḥ sadyojātādimantrāḥ pañca|
               śaktayo vāmādyā nava|
               mantreśā anantādividyeśā aṣṭau|
               ābhyaḥ saṃkhyābhyo madhyādanyatamayā saṃkhyayā keśān vibhajya [pratyaṃśaṃ] ekaikasminnaṃśe
               [saṃhitāṇubhiḥ] śivaikādaśikayā saṃhitayā [sampātya] sampātahomaṃ kṛtvābhyarcitasya
               vrateśvarasya śivasya purataḥ [śivatejasā] tanmūlenācāryasya jaṭāṃ badhnīyāt|
               [mantriṇaḥ] sādhakasya sādhyamantreṇa [putrayogyayoḥ] putrakasamasthayostu hṛdeti
               bhedaḥ||</p>
            
            
            <p>tasya jaṭāvṛddhiviśeṣamāha---</p>
            
            
            <p id="MrgT_3.7">
               kṛmighnadravyamiśreṇa bhasmanā traiphalena ca <br />
               sāyacūrṇena vā puṣṭiṃ nayettā bhautikavratī //
                <span class="ref">MrgT_3.7</span></p>
            
            
            <p>Vṛtti:
               [kṛmighnadravyamiśreṇa] kaṭutailaviḍaṅgapāradādidravyasaṃyuktena [traiphalena bhasmanā]
               harītakyāmalakavibhītakabhasmanā [sāyacūrṇena] niśācūrṇamiśreṇa vā bhautikavratī tāḥ
               puṣṭiṃ [nayet] prāpayet||</p>
            <span class="note">niśācūrṇamiśreṇa vā \Brunner; niśācūrṇamiśreṇa \Bhatt</span>
            
            
            <p>[bhautikavratino naiṣṭhikavratinaśca]
               bhautikanaiṣṭhikavratidvayalakṣaṇamāha---</p>
            
            
            <p id="MrgT_3.8">
               bhautikavratinaste syur yeṣāṃ sāvadhikaṃ vratam <br />
               dehapātāntakaṃ yeṣāṃ te niṣṭhāvratinaḥ smṛtāḥ //
                <span class="ref">MrgT_3.8</span></p>
            
            
            <p>Vṛtti:</p>
            
            
            <p>iyatā kālenaitadvrataṃ saṃnyastavyamiti sāvadhikaṃ yeṣāṃ vrataṃ te bhautikavratinaḥ|
               yeṣāṃ [dehapātāntakaṃ] śarīrapātāntaṃ nirvāhaḥ te [niṣṭhāvratinaḥ] naiṣṭhikāḥ||</p>
            
            
            <p>atha ke te naiṣṭhikavratina ityāha---</p>
            
            
            <p id="MrgT_3.9ab">
               guravaḥ putrakā ye ca na prāthamikasādhakāḥ 
                <span class="ref">MrgT_3.9ab</span></p>
            
            
            <p>Vṛtti:</p>
            
            
            <p>[guravaḥ] ācāryāḥ putrakāḥ tathā [na prāthamikasādhakāḥ] dehapātāvadhimantrasādhakāśceti
               niṣṭhāvratino jñeyāḥ|</p>
            
            
            <p>[sāntānikaḥ]
               bhautikavratamokṣāyāha---</p>
            
            
            <p id="MrgT_3.9cd">
               pūrṇavratāvadhiḥ samyag vrateśāyārpitavrataḥ //
                <span class="ref">MrgT_3.9cd</span></p>
            
            
            <p id="MrgT_3.10">
               nyastavratāṅgaḥ satpatnīparigrahavibhūtimān <br />
               bhautikaḥ kāmya ityuktaḥ satsāntānika eva vā //
                <span class="ref">MrgT_3.10</span></p>
            
            
            <p>Vṛtti:</p>
            
            
            <p>samyag iti aviplutavratasya sataḥ [pūrṇavratāvadhiḥ] pūrṇo vratāvadhiryasya saḥ|
               tathā nirvyūḍhayathāmnātavrata ityarthaḥ|
               tatastu [vrateśāya] vrateśvarāya [arpitavrataḥ] vratasamarpaṇaṃ kṛtvā [nyastavratāṅgaḥ]
               vratāṅgāni ajinakamaṇḍalvādīni saṃnyasya| yathoktaṃ śrīmatkiraṇe---</p>
            
            
            <p>tarpayitvā praṇamyeśaṃ vratameṣāṃ samarpayet|
               jaṭāstadbhasmadaṇḍaṃ ca kaupīnaṃ saṃyamaṃ kramāt||
               samarpya brahmaṇe dhyātvā puṣpavāryakṣataistridhā|
               vrataṃ samarpya mantrāṇāṃ hṛnmantreṇa visarjanam||
               jaṭāvataraṇaṃ tasya kāryam iti</p>
            <span class="note">Kiraṇa 40:11c--13c (with many deviations from \edD)</span>
            
            
            <p>evaṃ kṛte sati [sapatnīparigrahavibhūtimān] śobhanadāraparigrahabhūtiyuktaḥ san bhautikaḥ
               kāmya ityuktaḥ satsāntānika iti vā|
               yadvā vibhūtiyogino 'syaiva kāmya ityākhyā| tadvirahiṇastu sadā śobhanena sāntānikākhyena
               bhaikṣeṇa vartanātsāntānikatvam|
               yaduktaṃ śrīmatpauṣkare---</p>
            
            
            <p>uttamaṃ dvijabhaikṣaṃ tu grāhyametattvayā sadā|
               taddhi sāntānikaṃ nāma bhaikṣaṃ hi parikalpitam|| iti|</p>
            
            
            <p>[avratinaḥ śaivāḥ]</p>
            
            
            <p id="MrgT_3.11">
               sādhako lokadharmī yaḥ putrakaḥ snātako gṛhī <br />
               samayī prāggṛhasthaśca śaivāḥ syurvratavarjitāḥ //
                <span class="ref">MrgT_3.11</span></p>
            
            
            <p>Vṛtti:
               sādhakasya śivadharmilaukikadharmibhedād dvaividhye sati lokadharmī yaḥ sādhakaḥ,
               putrakaḥ, tathā [snātako gṛhī] gṛhasthatve sati snātaḥ, samayī, [prāggṛhasthaḥ] pūrvaṃ
               gṛhasthaścetyete vratavarjitā jñeyāḥ|
               prāggṛhasthasśca ityuttarakālaṃ gārhasthyatyāgāpekṣayā|
               yataḥ sambhavanti kecana ājīvanamujjhitagṛhāvasthitayaḥ| tadvailakṣaṇyārthaṃ prāggṛhasthagrahaṇam||</p>
            
            
            <p>[śaivānāṃ sādhāraṇa ācāraḥ]</p>
            
            
            <p id="MrgT_3.12">
               teṣāṃ sādhāraṇaṃ karma sandhyopāsanamarcanam <br />
               snānādīni tadaṅgāni parvasu dviguṇakriyā //
                <span class="ref">MrgT_3.12</span></p>
            
            
            <p>Vṛtti:</p>
            
            
            <p>teṣāṃ vratināmidamavratibhiḥ sādhāraṇaṃ karma ityagrasthiteṣu ślokeṣvapi sambandhanīyam|
               kiṃ tadityāha---[sandhyopāsanamarcanam] sandhyopāsanārcanādi|
               [tadaṅgāni] tasya karmaṇo yānyaṅgāni snānādīni tānyapi sādhāraṇānyeva| parvasu cāṣṭamīcaturdaśyayanaviṣuvādiṣu
               [dviguṇakriyā] pūjājapādikriyādvaiguṇyam||</p>
            
            
            <p>[bhojane varjyāni patrāṇi; bhaikṣyagrahaṇaṃ ca]
               kiṃ ca---</p>
            
            
            <p id="MrgT_3.13">
               nyagrodhāśvatthapatreṣu vātaghnākṣadaleṣu ca <br />
               kāṃsye vābhojanaṃ bhaikṣaṃ cāturvarṇyamakutsitam //
                <span class="ref">MrgT_3.13</span></p>
            
            
            <p>Vṛtti:</p>
            
            
            <p>[nyagrodhāśvatthapatreṣu] nyagrodhasya vaṭasya, aśvatthasya cordhvodgatamūlastadviśeṣasya
               patreṣu, [vātaghnākṣadaleṣu] vātaghnasya cairaṇḍādeḥ akṣasya vibhītakasya sambandhiṣu
               patreṣu, kāṃsye pātre abhojanaṃ,
               [cāturvarṇyam akutsitaṃ bhaikṣaṃ] brāhmaṇādivarṇacatuṣṭayādaninditādbhaikṣagrahaṇaṃ
               ca sarvasādhāraṇam||</p>
            
            
            <p>[annavarjanam]</p>
            
            
            <p id="MrgT_3.14">
               sarvāmarapratiṣṭhāsu setvādīnāṃ niveśane <br />
               sīmantonnayanādyeṣu saṃskāreṣvannavarjanam //
                <span class="ref">MrgT_3.14</span></p>
            
            
            <p>Vṛtti:</p>
            
            
            <p>[sarvāmarapratiṣṭhāsu] sarvadevapratiṣṭhāsu [setvādīnāṃ niveśane] setuprapāvihārādipratipādane
               [sīmantonnayanādyeṣu saṃskāreṣu] sīmantonnayanādiṣu saṃskāreṣu ca annavarjanam annādivarjanaṃ
               sarveṣāṃ sādhāraṇam||</p>
            
            
            <p>[parvasvāhāraniyamaḥ]
               kiṃ ca---</p>
            
            
            <p id="MrgT_3.15">
               caruṇā phalamūlairvā haviṣyeṇāpareṇa vā <br />
               caturdaśyāmathāṣṭamyāṃ pañcadaśyāṃ ca vartanam //
                <span class="ref">MrgT_3.15</span></p>
            
            
            <p>Vṛtti:</p>
            
            
            <p>[caturdaśyām aṣṭamyāṃ pañcadaśyāṃ ca] caturdaśyaṣṭamīpañcadaśīṣu [caruṇā phalamūlairvā]
               carvādibhiḥ vartanaṃ prāṇayātrā|
               haviṣyeṇāpareṇa vā ityanena ājyapayoyavādinā havirarheṇa vastunā phalamūlādivyatiriktena
               vartanaṃ sādhāraṇamiti prāguktena sambandhaḥ||</p>
            
            
            <p>[puṇyakāleṣu viśeṣaniyamāḥ]
               tathā</p>
            
            
            <p id="MrgT_3.16">
               vyatīpātadinadhvaṃsamāsavṛddhyayanādiṣu <br />
               viśeṣasaṃyamaḥ kāryaḥ śaivānāṃ ca pratarpaṇam //
                <span class="ref">MrgT_3.16</span></p>
            
            
            <p>Vṛtti:</p>
            
            
            <p>vyatīpātaḥ puṇyakālaviśeṣo jyotiḥśāstrāmnāto bṛhadvaidhṛtyādyupalakṣitaḥ|
               ayane dakṣiṇottare| ādigrahaṇādviṣuvadarkendugrahaṇakālāḥ|
               eṣu kāleṣu viśeṣasaṃyamaḥ [śaivānāṃ ca pratarpaṇaṃ] śaivajanatarpaṇaṃ ca sarveṣāmeva
               sādhāraṇam||</p>
            
            
            <p>[āpadi śaivānāṃ rakṣaṇam]</p>
            
            
            <p id="MrgT_3.17">
               mārgakṣīṇe ripugraste rogārte kṣutprapīḍite <br />
               sarvātmanā samuddhāraḥ kartavyaḥ śivayoginaḥ //
                <span class="ref">MrgT_3.17</span></p>
            
            
            <p>Vṛtti:</p>
            
            
            <p>[śivayoginaḥ] śivaśāsane yuktasya sarvasyaiva mārgakṣīṇādiviṣaye samuddhāraḥ sarvātmanā
               [kartavyaḥ] karaṇīyaḥ|
               [mārgakṣīṇe] mārgasya adhvanaḥ kṣīṇe paricyutau, naṣṭo mārge adhvani yaḥ kṣīṇapātheyaḥ
               kṣīṇadeho vā tasmin|
               ripugraste śatrubhirvaśīkṛte| rogārte vyādhyutkrānte|
               [kṣutprapīḍite] kṣudhā ca prakarṣeṇa pīḍite| [sarvātmanā samuddhāraḥ] sarvaprakāramuddhāraṇaṃ
               tasmāttasyā āpado mocanamavaśyaṃ kāryam||</p>
            
            
            <p>[vratināṃ varjyāni]
               vratino bhautikasya ca naiṣṭhikasya sāmānyavartanalakṣaṇamāha---</p>
            
            
            <p id="MrgT_3.18">
               māṃsayoṣinmadhutyāgo vratinaḥ kṣitiśāyitā <br />
               mātrārakṣaṇamekasya kamaṇḍalusahāyatā //
                <span class="ref">MrgT_3.18</span></p>
            
            
            <p id="MrgT_3.19">
               strīgītanartitālāpavilāsānāmupekṣaṇam <br />
               striyā raho 'vyavasthānaṃ sragabhyaṅgādivarjanam //
                <span class="ref">MrgT_3.19</span></p>
            
            
            <p>Vṛtti:</p>
            
            
            <p>vratina idamavaśyamanuṣṭheyam| māṃsayoṣinmadhutyāgaḥ māṃsasya yoṣito madhunaśca varjanam|
               māṃsatyāgastvatra śūdrasyaiva| anyeṣāmavratitve 'pi tanniṣedhāsiddheḥ|
               kṣitiśāyitā iti sthalaśāyitvam|
               [mātrārakṣaṇam] ajinākṣasūtradaṇḍakamaṇḍalvādimātrāyāḥ svopayoginaḥ parikarasya rakṣaṇam
               apramādaḥ|
               [ekasya kamaṇḍalusahāyatā] ekasyaiva kamaṇḍaludvitīyasyāvasthānam|
               [strīgītanartitālāpavilāsānāṃ] srīsambandhino gītanṛtyasalāpavilāsādeḥ [upekṣaṇaṃ]
               pariharaṇam|
               [striyā raho 'vyavasthānam] striyā ca sahaikānte 'vasthitivarjanamiti sahāvasthitimātrasyeha
               niṣedhaḥ, pūrvaṃ tu tatsambhogasyeti na paunaruktyam|
               [sragabhyaṅgādivarjanaṃ] sragvilepanābhyaṅgādivarjanaṃ ca||</p>
            
            
            <p>[śrāddhakālāḥ]
               kiṃ ca---</p>
            
            
            <p id="MrgT_3.20">
               kṛṣṇapakṣe caturdaśyām aṣṭamyāṃ siddhadarśane <br />
               śrāddhaṃ parvasu sarveṣu viṣuve cāṣṭakādiṣu //
                <span class="ref">MrgT_3.20</span></p>
            
            
            <p>[pūjyāḥ]</p>
            
            <p id="MrgT_3.21a-c">
               gurutattulyabandhūnāṃ bhrātṝṇāṃ jyāyasāmapi <br />
               pūjanaṃ madhuparkādyaiḥ %
               <span class="note">full line: pūjanaṃ madhuparkādyaiḥ svakāle strīniveṣaṇam (MrgT_3.21)</span>
                <span class="ref">MrgT_3.21a-c</span></p>
            
            
            <p>Vṛtti:</p>
            
            
            <p>[kṛṣṇapakṣe caturdaśyāmaṣṭamyāṃ] kṛṣṇāṣṭamīcaturdaśyoḥ [siddhadarśane] siddhasandarśane
               [viṣuve] viṣuvaduttarāyaṇārkendugrahaṇādiṣu [sarveṣu parvasu] sarvaparvakāleṣu ca
               śrāddhaṃ viśeṣataśca aṣṭakādiṣu iti, kanyāgate 'rke māghatryodaśīprabhṛtiṣu ca kuryāt|</p>
            <span class="note">aṣṭakādiṣu \Brunner; [aṣṭakādiṣu] \Bhatt</span>
            [gurutattulyabandhūnāṃ] guroḥ guruputrādīnāṃ ca tattulyānāmanyeṣāṃ ca vayovidyādharmādivṛddhānāṃ
            ca [jyāyasāṃ bhrātṝṇāṃ] janmādinā dīkṣādyanugrahataśca jyeṣṭhānāṃ bhrātṝṇāṃ ca [madhuparkādyaiḥ]
            madhuparkavastrālaṃkārādyaiḥ pūjanaṃ kāryam||
            
            
            <p>[vratasamāptau bhautikavratina ācāraḥ]
               satpatnīparigrahavibhūtimattvaṃ bhautikasya yaduktaṃ tadviśeṣayitumāha---</p>
            
            
            <p>(contd.)</p>
            
            
            <p id="MrgT_3.21d">
               svakāle strīniṣevaṇam //
                <span class="ref">MrgT_3.21d</span></p>
            
            
            <p id="MrgT_3.22ab">
               maṅgalācārayogitvaṃ gandhamālyādidhāraṇam 
                <span class="ref">MrgT_3.22ab</span></p>
            
            
            <p>Vṛtti:</p>
            
            
            <p>[svakāle strīniṣevaṇam] vratasamāpterūrdhvaṃ dārasaṃgrahakālaḥ strīṇāṃ svakālaḥ, tasminniṣevaṇam|
               [maṅgalācārayogitvaṃ gandhamālyādidhāraṇam] maṅgalācaraṇayogaṃ prakaṭaṃ sragādidhāraṇaṃ
               ca kuryāt||</p>
            
            
            <p>[śaivānām asādhāraṇa ācāraḥ]
               idānīṃ `paraścāvasaraprāpta' iti prākprakrānto 'sādhāraṇa ācārasaṃgrahaḥ sūtryate---</p>
            <span class="note">paraścāvasaraprāptaḥ = \Mrg\CP\ 1c</span>
            
            
            <p id="MrgT_3.22cd">
               pṛthakpṛthaktathaiteṣām ācāro 'pi vidhīyate //
                <span class="ref">MrgT_3.22cd</span></p>
            
            
            <p>Vṛtti:</p>
            
            
            <p>eteṣāṃ deśikādīnāṃ pṛthakpṛthag vidhiniṣedhātmaka ācāro vidhīyate anuśāsyate|</p>
            
            
            <p>[deśikācāravidhiḥ]
               atra deśikasya tāvadāha---</p>
            
            
            <p id="MrgT_3.23">
               maheśaśaktinunnānāṃ guruḥ kuryādanugraham <br />
               parīkṣābhiḥ parijñāya vṛddhoktābhiḥ prayatnavān //
                <span class="ref">MrgT_3.23</span></p>
            
            
            <p id="MrgT_3.24">
               akṛtvā śivabhaktānāṃ kṛtvā ca vyabhicāriṇām <br />
               prāyaścittī bhavedyasmāt kuryādyatnamataḥ param //
                <span class="ref">MrgT_3.24</span></p>
            
            
            <p>Vṛtti:</p>
            
            
            <p>sā śaktirāpatatyādyā puṃso janmanyapaścime|</p>
            <span class="note">sā śaktirāpatatyādyā puṃso janmanyapaścime| \Svayam\ 1:16cd</span>
            <span class="note">śaktirāpatatyādyā \Brunner\ (with most other sources);</span>
            <span class="note">śaktirāpatatyārdrā \Bhatt</span>
            iti pārameśvaryānugrahaśaktyāghrātānāmaṇūnāṃ gururanugrahaṃ dīkṣārūpaṃ kuryāt|
            <span class="note">@śaktyāghrātānām \Brunner; @śaktyantaritānām \Bhatt</span>
            kīdṛśaṃ kiṃ ca kṛtvetyāha---
            vṛddhoktābhiḥ parīkṣābhiḥ prayatnavān parijñāya vidyāvṛddhā āgamoktaparīkṣākuśalā
            atra vṛddhaśabdenoktāḥ|
            tadabhihitābhiḥ parīkṣābhiḥ saprayatnaḥ san parijñāya saṃsāravaitṛṣṇyamanugrahārthināṃ
            ca buddhvā|
            yasmādevaṃvidhāṃ parīkṣāṃ vinā śivabhaktānāṃ kadācidakaraṇaṃ vyabhicāriṇāṃ ca karaṇaṃ
            syāt|
            tadānīṃ prāyaścittī gururbhavet| ataḥ [param] prakṛṣṭaṃ yatnaṃ tadāśayaparīkṣaṇe kuryāt||
            
            
            <p>[saṃjīvanākhyaṃ karma]
               prasaṅgād vyabhicāriṇi dīkṣite saṃjīvanākhyaṃ karma vaktumāha---</p>
            
            
            <p id="MrgT_3.25">
               karma saṃjīvanaṃ kuryād vyabhicāriṇi dīkṣite <br />
               sṛṣṭitaḥ saṃhitāhomād adhaḥ pūrṇāsamanvitam //
                <span class="ref">MrgT_3.25</span></p>
            
            
            <p>Vṛtti:</p>
            
            
            <p>kṛtrimasaṃsāravaitṛṣṇyagurudevādibhaktiprakarṣāsṃdarśanādaparipakvve jane vyabhicāriṇi
               dīkṣite sati [sṛṣṭitaḥ] sṛṣṭikrameṇa pratitattvasaṃhitāhomāt sarvasamāptau [adhaḥ]
               adhastāt [pūrṇāsamanvitaṃ] pūrṇāhutidānataḥ [saṃjīvanaṃ] saṃjīvanākhyaṃ karma dīkṣāphalapratibandhakaṃ
               bhavati|</p>
            
            
            <p>nanu dīkṣāyāṃ karmadāhasya vṛttatvāt punaḥ saṃjīvanam kathamupapadyata ityetadāha---</p>
            
            
            <p id="MrgT_3.26">
               saṃjīvanaṃ na dagdhasya karmaṇo 'sti mṛṣā citaḥ <br />
               khedanāpāyaśamanaṃ prāyaścittaṃ hi tadguroḥ //
                <span class="ref">MrgT_3.26</span></p>
            
            
            <p>Vṛtti:</p>
            
            
            <p>dīkṣitasya tāvadanarhatvādeva dīkṣāphalaṃ na siddham| ataḥ kiṃ tasya saṃjīvanoktyā|
               na ca dagdhasya karmaṇaḥ [saṃjīvanamasti] saṃjīvanopapattiḥ|
               [khedanāpāyaśamanam] api tu asthāne vṛthaiva mantrāḥ kheditāḥ, tataḥ pratyavāyo mā
               bhūditi tacchāntaye gurostatprāyaścittam||</p>
            
            
            <p>[matāntarīyāṇāṃ dīkṣā]</p>
            
            
            <p id="MrgT_3.27">
               darśanāntarasaṃsthābhyaś cyutānāmanuvartinām <br />
               vidhāyaivaṃ svajātyantaṃ dīkṣāṃ kuryādvilomataḥ //
                <span class="ref">MrgT_3.27</span></p>
            
            
            <p>Vṛtti:</p>
            
            
            <p>[darśanāntarasaṃsthābhyaḥ] yāḥ kāpilasaugatādiparadarśanoditāḥ saṃsthā uktayastābhyaḥ
               cyutānāṃ bhāvanādivaśād bhraṣṭānām [anuvartināṃ] kālāntarataḥ śaktipātamāhātmyād andhatvanivṛttyā
               śaivamārgānuvartināṃ satāṃ prāyaścittārtham evam iti prāgvatsṛṣṭikramātsāmānyamantrasaṃhitāhomaṃ
               svajātyantaṃ kuryāt|
               svajātiśabdena caturdaśavidhabhūtasargamadhyasthabrāhmaṇādijātisamāśrayo bhūloke lakṣyate|</p>
            <span class="note">@brāhmaṇādijāti@ \Brunner; @brāhmaṇajāti@ \Bhatt</span>
            tadantaṃ yāvat| tatastu vilomataḥ saṃhārakramāt prāguktavat svādhaḥparyantaṃ yāvad
            [dīkṣāṃ kuryād] dīkṣayā yojanikāṃ kuryāt||
            
            
            <p>[mantragopanam]</p>
            
            
            <p id="MrgT_3.28">
               na te mantraprayoktāraḥ punarbhavatayā matāḥ <br />
               mantrasādhanasaṃsiddheḥ kuryāttānītarāṇyataḥ //
                <span class="ref">MrgT_3.28</span></p>
            
            <span class="note">The text of this verse is awkward if it really means</span>
            <span class="note">what \Narayana\ makes of it.</span>
            
            
            <p>Vṛtti:</p>
            
            
            <p>te caiva dīkṣitā api punarbhavatayā [mantraprayoktāraḥ na matāḥ] mantraprayogārhā
               na bhavanti|
               nānyasyānugrahādivyāpārayogyāḥ|
               nāpyātmano [mantrasādhanasaṃsiddheḥ] mantrasādhanajanitāyāḥ siddheḥ prayoktāraḥ prayojakāḥ
               syuḥ|
               mantrasiddhyarthamāmnātasya kriyākāṇḍasya prayoge teṣāmanarhakatvaṃ bhavatīti yāvat|
               ataḥ ebhyaḥ sakāśād [itarāṇi kuryād] mantrasādhanānyanyāni sampādayet pṛthak kuryāt|
               na tveṣāṃ tāni prakaṭayedityarthaḥ||</p>
            
            
            <p>[mantravyākhyānārhāḥ]
               na ca sarvatra tadgopanīyam| api tu---</p>
            
            
            <p id="MrgT_3.29">
               vyākuryācchivabhaktebhyas tantrārthaṃ gatamatsaraḥ <br />
               nyāyato nyāyavartibhyaḥ pālayan gurusantatim //
                <span class="ref">MrgT_3.29</span></p>
            
            
            <p>Vṛtti:</p>
            
            
            <p>[gurusantatiṃ pālayan] gurvāmnāyakramaṃ rakṣan [nyāyavartibhyaḥ] śāstrānuṣṭhānaparebhyaḥ
               śivabhaktebhyaḥ tantrārthaṃ [gatamatsaraḥ] anviṣṭaḥ san [nyāyataḥ] vakṣyamāṇanyāyena
               vyākuryāt||</p>
            
            
            <p>[vyākhyāne varjyāḥ kālāḥ]</p>
            
            
            <p id="MrgT_3.30">
               nājīrṇāmlarasodgāre na ca viṇmūtrabādhane <br />
               na chardyāṃ nātisāre vā nāsnātaḥ kṛtamaithunaḥ //
                <span class="ref">MrgT_3.30</span></p>
            
            
            <p>Vṛtti:</p>
            
            
            <p>[ajīrṇāmlarasodgāre] ajīrṇatvādāmlāmburasodgāre [viṇmūtrabādhane] mūtrapurīṣottambhane
               [chardyāṃ] vāntau na vṛttāyāṃ atisāre ca na vyākhyānaṃ kuryāt|
               [nāsnātaḥ kṛtamaithunaḥ] na cāpyupabhogānantaramakṛtasnānaḥ san||</p>
            
            
            <p>[vyākhyānavidhiḥ]
               vyākhyāvidhimāha---</p>
            
            
            <p id="MrgT_3.31">
               pūte mahītale sthitvā paśuśravaṇavarjite <br />
               paridhyantaḥsthitaṃ ceṣṭvā śivaṃ praṇavavigraham //
                <span class="ref">MrgT_3.31</span></p>
            
            
            <p id="MrgT_3.32">
               gaṇādhyakṣaṃ guruṃ caiva kārakaṃ ca kriyāśrayam <br />
               pustakaṃ guptasatsūtraṃ vidhāyopari kasyacit //
                <span class="ref">MrgT_3.32</span></p>
            
            
            <p id="MrgT_3.33">
               brūyādaṅga paṭhasveti kṛtārthaṃ prāgudaṅmukhaḥ <br />
               prārabheta gururvyākhyāṃ sambandhārthoktipūrvikām //
                <span class="ref">MrgT_3.33</span></p>
            
            
            <p>Vṛtti:</p>
            
            
            <p>[pūte] upalepanādinā pavitrite [paśuśravaṇavarjite] adīkṣitaśravaṇarakṣite [mahītale]
               bhūtale [paridhyantaḥsthitaṃ] sūtroccāṭanakṛtamaryādātmakaparidhyantarasthaṃ [śivaṃ
               praṇavavigrahaṃ] praṇavākāraṃ parameśvaraṃ [gaṇādhyakṣaṃ] gaṇeśvaraṃ guruṃ ca [iṣṭvā]
               abhyarcya [kriyāśrayaṃ kārakaṃ ca] vyākhyākriyopayogikaraṇīsūtrādikārakamiṣṭvā</p>
            <span class="note">@yogikaraṇīsūtrādikārakam \Brunner; @yogiprākaraṇikasūtrādhikārakam \Bhatt</span>
            <span class="note">\Bhatt's reading would indeed give what seems a strange gloss here,</span>
            <span class="note">making a reference to three of the śāstrasambandhas out of</span>
            <span class="note">the word kāraka; but \Brunner's too is not smooth. She suggests</span>
            <span class="note">(1985:362, fn.5) that the karaṇīsūtra is used to trace the box</span>
            <span class="note">to enclose the praṇava just mentioned in verse 31 and that the</span>
            <span class="note">teacher would use it while explaining maṇḍalas.</span>
            [guptasatsūtraṃ] saṃrakṣitaśobhanagrathitasūtraṃ pustakaṃ kasyacit pīṭhayantrakādeḥ
            upari [vidhāya] kṛtvā kṛtārthaṃ śiṣyaṃ aṅga ityāmantrya [paṭhasveti] paṭheti [brūyād]
            ādiśet|
            svayaṃ ca [guruḥ prāgudaṅmukhaḥ] prāṅmukha udaṅmukho vā vyākhyāṃ [prārabheta] upakramet}
            sambandhārthoktipūrvikām iti kīdṛśaḥ sambandhaḥ? paro mahān antarālo divyo divyādivyo
            'divya iti ṣaṭprakāraḥ|
            <span class="note">six-fold sambandha in tantrāvatāra</span>
            arthaḥ prayojanam| uktistātparyakathanam| abhidheyamityarthaḥ| tatpurassaraṃ sambandhābhidheyaprayojanavarṇanaṃ
            prathamaṃ kuryāditi bhāvaḥ|
            
            
            <p>kiṃ ca</p>
            
            
            <p id="MrgT_3.34">
               sroto brūyādanusroto bhedān saṃkhyānameva ca <br />
               pravṛttaye guruṃ svaṃ ca steyī syāttadakīrtanāt //
                <span class="ref">MrgT_3.34</span></p>
            
            
            <p>Vṛtti:</p>
            
            
            <p>[sroto 'nusroto bhedān saṃkhyānameva ca] sroto 'nusrotastadbhedasaṃkhyānaṃ [svaṃ guruṃ
               ca] sva gurukramaṃ ca [pravṛttaye brūyād] śāstrapravṛttihetuṃ vadet|
               [tadakīrtanāt steyī bhavet] gurorakīrtanāddhi steyaṃ bhavati|</p>
            
            
            <p>[srotāṃsi]
               atha kāni srotāṃsi kānyupasrotāṃsi cetyāha---</p>
            
            
            <p id="MrgT_3.35">
               srotāṃsi kāmikādyūrdhvam asitāṅgādi dakṣiṇam <br />
               sammohādyuttaraṃ prācyaṃ trotalādi suvistaram //
                <span class="ref">MrgT_3.35</span></p>
            
            
            <p id="MrgT_3.36ab">
               āpyaṃ caṇḍāsidhārādi caṇḍanāthaparigraham 
                <span class="ref">MrgT_3.36ab</span></p>
            
            
            <p>Vṛtti:</p>
            
            
            <p>kāmikādi kāmikādīni jñānāni [ūrdhvaṃ srotāṃsi] ūrdhvasrotaḥ|
               [asitāṅgādi] asitāṅgādīni dakṣiṇam| sammohādi sammohādīni uttaram|
               trotalādijñānāni [prācyaṃ] prācyāni| [caṇḍāsidhārādi] caṇḍāsidhārādīni [āpyaṃ] paścimam|
               tacca [caṇḍanāthaparigrahaṃ] caṇḍeśvaraparigrahatayā jñeyamiti pañcasrotaḥkathanam||</p>
            
            
            <p>[anusrotāṃsi]
               athānusrotāṃsyucyante---</p>
            
            
            <p id="MrgT_3.36cd">
               śaivaṃ māntreśvaraṃ gāṇaṃ divyamārṣaṃ ca gauhyakam //
                <span class="ref">MrgT_3.36cd</span></p>
            
            
            <p id="MrgT_3.37">
               yoginīsiddhakaulaṃ ca srotāṃsyaṣṭau vidurbudhaḥ <br />
               pratisroto 'nuyāyīni tāni brūyādvibhāgaśaḥ //
                <span class="ref">MrgT_3.37</span></p>
            
            
            <p>Vṛtti:</p>
            
            
            <p>śaivādīni aṣṭau srotāṃsi [pratisroto 'nuyāyīni] pratisroto 'nuvidhāyinīti, etānyekaikasminnūrdhvādau
               srotasyanusrotastvena sthitānītyarthaḥ| [tāni] etāni ca vibhāgaśaḥ [brūyāt] kathayet||</p>
            
            
            <p>[śaivam]
               athaitebhyaḥ prathamoddiṣṭaṃ śaivaṃ tāvadvyācaṣṭe---</p>
            
            
            <p id="MrgT_3.38ab">
               śaivaṃ prāktantranirmāṇam ājñāsiddhamasaṃśayam 
                <span class="ref">MrgT_3.38ab</span></p>
            
            
            <p>Vṛtti:</p>
            
            
            <p>[prāk] prāthamye sargaprārambha eva yacchivabhaṭṭārakāpāditatantranirmāṇam [ājñāsiddham]
               ājñāmātrasiddham [asaṃśayam] asandehamativīryavat tajjñānaṃ śaivam|</p>
            
            
            <p>[māntreśvaraṃ, gāṇaṃ, divyaṃ, ārṣaṃ ca]
               māntreśādicatuṣṭayamāha---</p>
            
            
            <p id="MrgT_3.38cd">
               tadīśānairgaṇairdevair munibhiśca tadicchayā //
                <span class="ref">MrgT_3.38cd</span></p>
            
            
            <p id="MrgT_3.39ab">
               vijñāya sambhṛtaṃ svoktyā tādākhyaṃ samupāgatam 
                <span class="ref">MrgT_3.39ab</span></p>
            
            
            <p>Vṛtti:</p>
            
            
            <p>[tat] taccaivaṃ jñānaṃ [īśānaiḥ] mantreśvaraiḥ gaṇaiḥ devaiḥ munibhiśca vijñāya [tadicchayā]
               śivecchayaiva [svoktyā] svavācā sampraṇītaṃ sat krameṇa [tādākhyaṃ samupāgatam] māntreśvaraṃ
               gāṇeśvaraṃ divyamārṣaṃ ca saṃjñayā sampannam||</p>
            
            
            <p>[gauhyakam]
               gauhyakaṃ vyācaṣṭe---</p>
            
            
            <p id="MrgT_3.39cd">
               guhyakā bhujagā yakṣā dānavāśca śiveritāḥ //
                <span class="ref">MrgT_3.39cd</span></p>
            
            
            <p id="MrgT_3.40ab">
               yadūcurupasaṃhṛtya tatsroto gauhyakaṃ smṛtam 
                <span class="ref">MrgT_3.40ab</span></p>
            
            
            <p>Vṛtti:</p>
            
            
            <p>guhyakākhyayā bhujagayakṣadānavā ucyante| [śiveritāḥ yadūcurupasaṃhṛtya] taiḥ śivabhaṭṭārakapreritaiḥ
               yatsaṃkṣipyoktaṃ tad gauhyakaṃ srotaḥ||</p>
            
            
            <p>[yoginīkaulam]
               yoginīkaulamāha---</p>
            
            
            <p id="MrgT_3.40cd">
               yoginyo lebhire jñānaṃ sadyo yogāvabhāsakam //
                <span class="ref">MrgT_3.40cd</span></p>
            
            
            <p id="MrgT_3.41ab">
               yenatadyoginīkaulaṃ nottīrṇaṃ tābhya eva tat 
                <span class="ref">MrgT_3.41ab</span></p>
            
            
            <p>Vṛtti:</p>
            
            
            <p>sadyaḥ tatkṣaṇameva [yogāvabhāsakaṃ] yogamavabhāsayati yattathāvidhaṃ jñānaṃ śivabhaṭṭārakād
               yoginyaḥ [lebhire] prāpuḥ| tacca tābhya eva sakāśād nottīrṇaṃ nānyatra prasṛtam āsveva
               sampradāyatayā sthitamityarthaḥ||</p>
            
            
            <p>[siddhakaulam]
               atha siddhakaulākhyamucyate---</p>
            
            
            <p id="MrgT_3.41cd">
               tathānyadapi saṃhāro yo miśro miśra eva saḥ //
                <span class="ref">MrgT_3.41cd</span></p>
            
            
            <p>Vṛtti:</p>
            
            
            <p>yadanyat siddhakaulākhyaṃ jñānaṃ tat tathā iti yoginīkaulavat| yathā na tad yoginībhya
               uttīrṇaṃ tathedaṃ siddhebhyasteṣveva pāramparyeṇa sthitamiti yāvat|
               [yaḥ] yastu [miśraḥ] vyāmiśraḥ saṃhāraḥ saṃgraho yathā māntreśvaramapi munibhiḥ āṛṣaṃ
               vā guhyakaiḥ saṃkṣipyoktaṃ sa miśra eva saṃkṣepaḥ etatsaṃjñayā yukto jñeyaḥ||</p>
            
            
            <p>ye caite 'nusrotobhedāḥ---</p>
            
            
            <p id="MrgT_3.42cd">
               vādibhedaprabhinnatvāt teṣāṃ saṃkhyā na vidyate 
               <span class="note">Cf. \Svayam\ 5:12cd---also \RauS\ 3:25; \Parakhya\ 3:73</span>
               <span class="note">\Nisvasa\Guhya\ 7:270; \Mat\VP\ 18:115; \Malini\ 3:25</span>
                <span class="ref">MrgT_3.42cd</span></p>
            
            
            <p>Vṛtti:</p>
            
            
            <p>vaktṛbhedabhinnāni asaṃkhyānyevaitāni||
               athordhvasrotasi daśāṣṭādaśabhedabhinnatāmāha---</p>
            
            
            <p id="MrgT_3.42cd">
               śaivā raudrā mahābhedā daśāṣṭādaśa cordhvake //
                <span class="ref">MrgT_3.42cd</span></p>
            
            
            <p id="MrgT_3.43ab">
               raudrā rudraiḥ śivāviṣṭair udgīrṇā na svabuddhitaḥ 
                <span class="ref">MrgT_3.43ab</span></p>
            
            
            <p>Vṛtti:</p>
            
            
            <p>śaivāḥ kāmikādayo vakṣyamāṇā daśa bhedāḥ| raudrā vijayādayo 'ṣṭādaśa|
               ete [ūrdhvake] ūrdhvasrotasi [mahābhedāḥ] bhedāḥ|
               tatra śaivāḥ śivabhaṭṭārakeṇa upadiṣṭāḥ|
               raudrāstu [śivāviṣṭaiḥ] śivādhiṣṭhai rudraiḥ [udgīrṇāḥ| na svabuddhitaḥ] na svamanīṣikayā||</p>
            
            
            <p>[aṣṭāviṃśatiḥ śaivāgamāḥ]
               tāneva bhedān paṭhati---</p>
            
            
            <p id="MrgT_3.43cd">
               śaivānāṃ kāmikaṃ pūrvaṃ yogodbhavamacintyakam //
                <span class="ref">MrgT_3.43cd</span></p>
            
            
            <p id="MrgT_3.44">
               kāraṇaṃ jñānamajitaṃ dīptākhyaṃ sūkṣmakaṃ param <br />
               sāhasramaṃśumatsaṃjñaṃ suprabhiddaśamaṃ viduḥ //
                <span class="ref">MrgT_3.44</span></p>
            
            
            <p id="MrgT_3.45">
               raudrāṇāṃ vijayaṃ pūrvaṃ niḥśvāsaṃ pārameśvaram <br />
               svāyambhuvaṃ tathāgneyaṃ vīrabhadraṃ ca rauravam //
                <span class="ref">MrgT_3.45</span></p>
            
            
            <p id="MrgT_3.46">
               makuṭaṃ vimalākhyaṃ ca candrajñānākhyameva ca <br />
               mukhabimbakamudgītaṃ lalitaṃ siddhasaṃjñakam //
                <span class="ref">MrgT_3.46</span></p>
            
            
            <p id="MrgT_3.47ab">
               santānaṃ caiva śarvoktaṃ kiraṇaṃ vātulaṃ param 
                <span class="ref">MrgT_3.47ab</span></p>
            
            
            <p>Vṛtti:</p>
            
            
            <p>spaṣṭam|
               [vyākhyānārambhavidhiḥ]</p>
            
            
            <p id="MrgT_3.47cd">
               tadārabhya ciraṃ nāti vyākuryātprathame 'hani //
                <span class="ref">MrgT_3.47cd</span></p>
            
            
            <p id="MrgT_3.48">
               prārambhe 'pi na sampraśnapratipraśnātimātrakam <br />
               trīṇi mūlāni sūtrāṇi dve tathaikamathāpi vā //
                <span class="ref">MrgT_3.48</span></p>
            
            
            <p id="MrgT_3.49ab">
               vidhāyoparamedūrdhvaṃ vadanvighnairviruddhyate 
                <span class="ref">MrgT_3.49ab</span></p>
            
            
            <p>Vṛtti:</p>
            
            
            <p>[tadārabhya] tat śaivaṃ raudraṃ tantramārabhya nāticiraṃ prathame 'hani prathame 'hni
               [vyākuryād] vyācakṣīta|
               nāpi śiṣyaḥ prārambhe [sampraśnapratipraśnātimātrakaṃ] sampraśnapratipraśnairatimātraṃ
               prārambhaṃ kaluṣīkuryādityadhyāhāraḥ|
               kīdṛśastarhi prārambhaḥ syādityāha---trīṇīti, vakṣyamāṇalakṣaṇāni mūlāni sūtrāṇi mūlasūtrāṇi
               trīṇi [tathā dve] yadvā dve sūtre, [athāpi vā ekam] yadvā ekameva sūtram|
               vidhāya iti vyākhyāya [uparamed] viramed| [ūrdhvaṃ vadan vighnaiḥ viruddhyate] tadadhikaṃ
               vyākurvantaṃ hi vighnā rundhantītyarthaḥ||</p>
            
            
            <p>[mūlasūtralakṣaṇam]
               trīṇi mūlāni sūtrāṇītyuktam| tāni darśayati---</p>
            
            
            <p id="MrgT_3.49cd">
               yatra bīja ivārūḍho mahātantrārthapādapaḥ //
                <span class="ref">MrgT_3.49cd</span></p>
            
            
            <p id="MrgT_3.50ab">
               ābhāti mūlasūtraṃ tad athaśabdādyalaṃkṛtam 
                <span class="ref">MrgT_3.50ab</span></p>
            
            
            <p>Vṛtti:</p>
            
            
            <p>[yatra] yasmin sūtre [mahātantrārthapādapaḥ bīja iva] sakalatantrārtho bīja iva mahāvṛkṣa
               ārūḍhaḥ ābhāti śaktyātmanāvasthitaḥ pratibhāti [tad athaśabdādyalaṃkṛtaṃ] tadathaśabdaśivasiddhādimaṅgalyaśabdālaṃkṛtaṃ
               mūlasūtraṃ mūlaṃ sūtraṃ jñeyam|
               yathā---`athānādimalāpeta' ityādi||%
               \quote{athānādimalāpetaḥ
               ${\rm \Mrg\VP\ 2:1a.}$}</p>
            
            
            <p id="MrgT_3.50cd">
               tasyoddeśakamanyatsyāt saṃkhyāsaṃjñādivācakam //
                <span class="ref">MrgT_3.50cd</span></p>
            
            
            <p id="MrgT_3.51ab">
               tallakṣaṇaṃ svarūpoktis tadanyo bhāṣyasaṃgrahaḥ 
                <span class="ref">MrgT_3.51ab</span></p>
            
            
            <p>Vṛtti:</p>
            
            
            <p>tasya mūlasūtropakṣiptasya tantrārthasya [uddeśakam] uddeśaḥ [anyad] dvitīyamūlasūtram
               [syāt] yat saṃkhyāsaṃjñādivācakaṃ saṃkhyāsaṃjñādikaṃ vakti| yathehaiva---</p>
            
            
            <p>tripadārthaṃ catuṣpādaṃ mahātantraṃ jagatpatiḥ|
               sūtreṇaikena saṃgṛhya prāha vistaraśaḥ punaḥ|| iti|%
               \quote{tripadārthaṃ catuṣpādaṃ \devdot\ prāha vistaraśaḥ punaḥ
               ${\rm \Mrg\VP\ 2:2.}$}</p>
            
            
            <p>tṛtīyamapi mūlasūtratvena jñeyaṃ yatra tallakṣaṇaṃ svarūpoktiścāsti| yathā---</p>
            
            
            <p>jagajjanmasthitidhvaṃsatirobhāvavimuktayaḥ| iti|%
               \quote{jagajjanmasthitidhvaṃsatirobhāvavimuktayaḥ
               ${\rm \Mrg\VP\ 2:3ab.}$}</p>
            
            
            <p>atra hi śivaḥ pāśajālamapohatīti mūlasūtropakṣiptamapohanaṃ lakṣyate|
               pañcavidhakṛtyātmakamapohanasvarūpamuktam| [tadanyaḥ] tatastvanyāni yāni sūtrāṇi tadvyākhyānāya
               pravṛttatvād [bhāṣyasaṃgrahaḥ]
               bhāṣyasaṃgrahatvena jñeyāni|
               yadvā tallakṣaṇaṃ svarūpoktiriti tairmūlasūtroddeśasūtrādibhiḥ sūtrairyadabhidheyasya
               lakṣaṇaṃ sā svarūpoktirjñeyā|
               mūlasūtradvayapramukhasūtrasaṅgrahaḥ svarūpākhyayā boddhavya ityarthaḥ|</p>
            <span class="note">@sūtrasaṅgrahaḥ \Brunner; @sūtrasaṃgraha@ \Bhatt</span>
            tadanyastu tadvyaktibhedagrantho bhāṣyasaṃgraha iti mantavyaḥ|
            asmiṃśca pakṣe svarūpagranthasya sarvasyaiva mūlasūtratvam| tena ca `trīṇi mūlāni
            sūtrāṇi dve tathaikamathāpi vā} vidhāyoparamed' ityaviruddham||
            
            
            <p>[vyākhyāne phalam]</p>
            
            
            <p id="MrgT_3.51cd">
               brūte ya evaṃ yo 'dhīte tāvubhau hatakalmaṣau //
                <span class="ref">MrgT_3.51cd</span></p>
            
            
            <p id="MrgT_3.52ab">
               loke prāpya yaśo dīptaṃ viśetāṃ dhāma śāṃkaram 
                <span class="ref">MrgT_3.52ab</span></p>
            
            
            <p>Vṛtti:</p>
            
            
            <p>[evam] ityuktakrameṇa yo brūte vyākurute| [yaḥ] yaśca adhīte śṛṇoti tau [ubhau] dvāvapi
               guruśiṣyau [hatakalmaṣau] nirastapāpau [loke] jagati [dīptaṃ] śubhraṃ yaśaḥ prāpya
               uttarakālaṃ [śāṃkaraṃ dhāma] parameśvaratejo viśetāṃ tatsāyujyaṃ gacchetām||</p>
            
            
            <p>[anadhyāye vyākhyāne doṣaḥ]
               anyathā tu---
               \newpartvs</p>
            
            <p id="MrgT_3.52cd">
               anadhyāye svatantroktavidhinā śṛṇvate mṛṣā //
                <span class="ref">MrgT_3.52cd</span></p>
            
            
            <p id="MrgT_3.53ab">
               śaivaṃ vadannihālpāyur mṛtaḥ pretatvamaśnute 
                <span class="ref">MrgT_3.53ab</span></p>
            
            
            <p>Vṛtti:</p>
            
            
            <p>svatantroktavidhinā [anadhyāye] ye anadhyāyāsteṣu [śṛṇvate] yaḥ śṛṇoti tasya [mṛṣā]
               vyarthaṃ tacchrutam|
               atha tathāvidhaṃ mṛṣā vyarthaṃ śṛṇvate śaivaṃ śāstraṃ [vadan] kathayan iha loke tāvad
               alpāyuḥ bhavati|
               mṛtaḥ jīvitādūrdhvaṃ [pretatvaṃ] pretabhāvamājñāvilaṅghanataḥ kravyādayonim [aśnute]
               prāpnoti||</p>
            
            
            <p>[anadhyāyāḥ]
               athe ke te anadhyāyā yadvilaṅganādīdṛkphalāvāptirityata āha---</p>
            
            
            <p id="MrgT_3.53cd">
               nādhyāpayeccaturdaśyām aṣṭamyāṃ pakṣayordvayoḥ //
                <span class="ref">MrgT_3.53cd</span></p>
            
            
            <p id="MrgT_3.54ab">
               pratipatpañcadaśyośca caturthyāmarkasaṃkrame 
                <span class="ref">MrgT_3.54ab</span></p>
            
            
            <p>Vṛtti:
               arkasaṃkramaḥ saṃkrāntidivasaḥ| spaṣṭamanyat||</p>
            
            
            <p id="MrgT_3.54cd">
               nirghātolkāmahīkampapaścāccāpeṣu vāsaraḥ //
                <span class="ref">MrgT_3.54cd</span></p>
            
            
            <p id="MrgT_3.55ab">
               saṃdhyāstanitadigdāhapariveṣopaleṣu ca 
                <span class="ref">MrgT_3.55ab</span></p>
            
            
            <p>Vṛtti:</p>
            
            
            <p>[nirghātolkāmahīkampapaścāccāpeṣu] nirghātaḥ āntarikṣaḥ śabdaḥ| ulkā daṇḍākāratejorūpā|
               mahīkampaḥ bhūmikampaḥ| paścāccāpaḥ vāruṇyāṃ diśīndradhanuḥ|
               eteṣu [vāsaraḥ] ekavāsaro 'nadhyāyaḥ|
               sandhyāstanitadigdāhapariveṣopaleṣu ca] sandhyayormeghagarjitaśrutau, digdāhe, sūryapariveṣadarśane,
               antarikṣād upalavarṣe caśabdādekāhameva||</p>
            
            
            <p id="MrgT_3.55cd">
               nīhāraprāgdhanurvyomapureṣveteṣu darśanāt //
                <span class="ref">MrgT_3.55cd</span></p>
            
            
            <p>Vṛtti:</p>
            
            
            <p>[nīhāraprāgdhanurvyomapureṣu] nīhāre himākhyayā prasiddhe| prāgdhanuṣi ca pūrvadiksthendradhanurdarśane|
               vyomapure gandharvanagare ca dṛṣṭe|
               [eteṣu darśanāt] taddarśanaṃ yāvadanadhyāyaḥ kāryaḥ||</p>
            
            
            <p id="MrgT_3.56ab">
               kīlake ca ravīndusthe tryahaṃ svarbhānudarśane 
                <span class="ref">MrgT_3.56ab</span></p>
            
            
            <p>Vṛtti:</p>
            
            
            <p>[ravīndusthe kīlake] candrārkabimbasthakīlakākṛtyutpātadarśane svarbhānudarśane] rāhudṛṣṭau
               ca tryaham anadhyāyaḥ||</p>
            
            
            <p id="MrgT_3.56cd">
               pañcarātraṃ harimakhe pavitre ca makhadviṣaḥ //
                <span class="ref">MrgT_3.56cd</span></p>
            
            
            <p>Vṛtti:</p>
            
            
            <p>[harimakhe] indrotsave hariprabodhādau vā [makhadviṣaḥ pavitre ca] parameśvarapavitrārohaṇe
               [pañcarātraṃ] pañcāham||</p>
            
            
            <p id="MrgT_3.57ab">
               biḍālavyālabhekeṣu gateṣvantarato dinam 
                <span class="ref">MrgT_3.57ab</span></p>
            
            
            <p>Vṛtti:</p>
            
            
            <p>[biḍālavyālabhekeṣu] mārjārasarpamaṇḍūkeṣu [antarato] vyākhyātṛśrotṛmadhye gateṣu
               [dinam] ekāham||</p>
            
            
            <p id="MrgT_3.57cd">
               tryahaṃ triphaṇini vyāle dṛṣṭe dviphaṇini dvyaham //
                <span class="ref">MrgT_3.57cd</span></p>
            
            
            <p>Vṛtti:</p>
            
            
            <p>triphaṇini vyāle sarpe dṛṣṭe tryaham| dviphaṇini tu dvyaham anadhyāyaḥ||\newverse</p>
            
            
            <p id="MrgT_3.58">
               antaḥ śavaśrutau dāhe śavagandhe kharānile <br />
               tadvirāmaṃ vinā khyātajantumṛtyau ca vāsaram //
                <span class="ref">MrgT_3.58</span></p>
            
            
            <p>Vṛtti:</p>
            
            
            <p>[antaḥ] vyākhyānakālamadhye [śavaśrutau] śavapaṭaharodanādiśrutau [dāhe] gṛhadāhādiśravaṇe
               [śavagandhe] śavanikaṭadhūmāghrāṇe [kharānile] paruṣatare vāyau ca vahati tadvirāmaṃ
               vinā vyākhyānaṃ na kuryāt|
               [khyātajantumṛtyau] prakhyāte kasmiṃścijjantau mṛte [vāsaram] naikāhaṃ vyācakṣīta||</p>
            
            
            <p id="MrgT_3.59">
               gurau māsaṃ śivībhūte bhrātṛśiṣyādike tryaham <br />
               śaive rājani saptāhaṃ trirātraṃ paśudharmiṇi //
                <span class="ref">MrgT_3.59</span></p>
            
            
            <p>Vṛtti:</p>
            
            
            <p>gurau śivībhūte māsam anadhyāyaḥ| [bhrātṛśiṣyādike] bhrātari śiṣye ca śivībhūte tryaham|
               [saptāhaṃ] saptarātraṃ śaive [rājani] rājñi|
               paśudharmiṇi rājanyuparate trirātraṃ vyākhyāniṣedhaḥ||</p>
            
            
            <p id="MrgT_3.60ab">
               svakalpānvayasiddheṣu tathānyeṣvapi deśikaḥ 
                <span class="ref">MrgT_3.60ab</span></p>
            
            
            <p>Vṛtti:</p>
            
            
            <p>atha anyeṣvapi [svakalpānvayasiddheṣu] svakalpopāyena svaśāstrasādhāraṇyenānviṣṭeṣu
               śivībhūteṣu [deśikaḥ] ācāryaḥ [tathā] tryahamanadhyāyaṃ kuryāt||</p>
            
            
            <p>[vyākhyānavidhiḥ]
               vyācakṣāṇastu---</p>
            
            
            <p id="MrgT_3.60cd">
               prāgvyākhyānaparāmarśasamādhāneṣṭikṛdbhavet //
                <span class="ref">MrgT_3.60cd</span></p>
            
            
            <p>Vṛtti:</p>
            
            
            <p>pūrvavyākhyānapratyavamarśanāt tadviruddhaṃ yatkiṃcitsyāttatsamādadhyāat|</p>
            <span class="note">pūrvavyākhyānapratyavamarśanāt \Brunner; pūrvavyākhyāne pratyahaṃ vimarśanāt \Bhatt</span>
            kvacicca prastutavyākhyāvasarāgatapāścātyavisaṃvāde itthaṃ tatreṣṭavyamiti pūrvavyākhyāne
            iṣṭim ativyāptyavyāptiparihāraṃ vadet||
            
            
            <p id="MrgT_3.61">
               samayī putrako vāpi jñātvā kiṃcidapūrvakam <br />
               nivedayedanujñāto gurave pīṭhavartine //
                <span class="ref">MrgT_3.61</span></p>
            
            
            <p>Vṛtti:</p>
            
            
            <p>gurugṛhanivāsinā samayinā putrakeṇa vā [kiṃcidapūrvakaṃ] kimapyapūrvaṃ vastu jñātvā
               tadanujñātena [gurave pīṭhavartine] pīṭhasthagurave nivedanīyam|
               gṛhītācāryābhiṣeke kimapyapūrvamanyato 'dhigataṃ putrakasamayinordattānujñayoḥ sakāśāt
               pīṭhasthena guruṇāvagantavyam||</p>
            
            
            <p>yadvā</p>
            
            
            <p id="MrgT_3.62">
               śṛṇuyātsvābhiṣiktādvā yogapīṭheṣṭaśaṃkaraḥ <br />
               bahiḥ sthito bahiḥsaṃsthāt parasiktādapīṭhagāt //
                <span class="ref">MrgT_3.62</span></p>
            
            
            <p>Vṛtti:
               [svābhiṣiktāt] svayamabhiṣiktācāryād yogapīṭhe śrīmatkiraṇādāvāmnātalakṣaṇe viśiṣṭe
               devaguruśāstrapūjādhāre [iṣṭaśaṃkaraḥ śṛṇuyāt] pūjitaparameśvareṇādhigantavyam| yadi
               tu bahiḥ sthitaḥ deśāntareṣvaṭan granthānadhigantumicchet tadā bahiḥsaṃsthāt bahiḥsthitāt
               parasiktād anyābhiṣiktād apīṭhagāt apīṭhasthādapyadhigantavyam||</p>
            <span class="note">NOTE reference to yogapīṭhalakṣaṇa in Kiraṇa,</span>
            <span class="note">which may be a reference to the description in \Kir\ 31</span>
            
            
            <p>[ācāryaniyamāḥ]</p>
            
            
            <p id="MrgT_3.63">
               na yāyādanupānatkaḥ kvacinnāpyasahāyavān <br />
               nātiprāṅnātivelāyāṃ na rātrau na khārātape //
                <span class="ref">MrgT_3.63</span></p>
            
            
            <p>Vṛtti:</p>
            
            
            <p>upānadgrahaṇaṃ pādukādyupalakṣaṇam| [anupānatkaḥ] nagnapādaḥ [asahāyavān] ekākī [nātiprāk]
               aprabhāte [ativelāyāṃ] sāyaṃ [rātrau] niśāyāṃ [kharātape] tīvrātape vā na gururgacchet||</p>
            
            
            <p id="MrgT_3.64">
               na nīcaiḥ saṃvasennnāpi vṛthā yāyādgṛhādgṛham <br />
               tathā nopahasetkaṃcin nānukuryānna pīḍayet //
                <span class="ref">MrgT_3.64</span></p>
            
            
            <p>Vṛtti:</p>
            
            
            <p>[na nīcaiḥ saṃvaset] na nikṛṣṭairjanaiḥ sahavāsaṃ kuryāt| vṛthā [gṛhādgṛhamapi gṛhād
               gṛhāntaraṃ ca [na yāyāt] na paryaṭet|
               [kaṃcinnopahased nānukuryāt] na ca kasyāpyupahāsamanukaraṇaṃ ca kuryāt| [na kaṃcit
               pīḍayet] na ca kaṃcinmarmodghāṭanadehatāḍanadhanāpaharaṇairhiṃsyāt||</p>
            
            
            <p id="MrgT_3.65">
               nāsadācaritaṃ kiṃcid ācaretsa gururyataḥ <br />
               tadāpannamamānyatvaṃ mantryādiṣu na vāryate //
                <span class="ref">MrgT_3.65</span></p>
            
            <span class="note">mantryādiṣu \Brunner; mantrādiṣu \Bhatt</span>
            <span class="note">Brunner has followed the reading of 2 IFP transcripts</span>
            
            
            <p>Vṛtti:</p>
            
            
            <p>[asadācaritam] asadbhirācaritaṃ na kiṃcidācaret| [yataḥ sa guruḥ] yasmātsarveṣu sādhakaputrakasamayiṣvasyaiva
               garīyastvam|
               [tadāpannam amānyatvam] ācārye 'pūjyatvamāpādyamānaṃ [mantryādiṣu na vāryate] tatsādhakādiṣu
               durnivāram|
               tadanugṛhītānāmapyeṣāṃ tattatpadāvāpteḥ||</p>
            
            
            <p>[putrakasamayinorācāraḥ]
               itthamācāryasya caryāmabhidhāya putrakasamayinorvaktumāha---</p>
            
            
            <p id="MrgT_3.66">
               putrakaḥ prātarutthāya samayī ca kṛtāhnikaḥ <br />
               kṛtapraṇāmo 'nujñāto guruṇā kṛtyamācaret //
                <span class="ref">MrgT_3.66</span></p>
            
            
            <p>Vṛtti:</p>
            
            
            <p>putrakaḥ samayī ca [prātaḥ] brāhme muhūrte utthāya kṛtāhnikaḥ kṛtapraṇāmo [guruṇā
               anujñātaḥ] gurvanujñātaḥ [kṛtyam] karaṇīyam [ācaret] kuryāt||</p>
            
            
            <p>[śāstraśravaṇavidhiḥ]
               kiṃ tat karaṇīyamityāha---</p>
            
            
            <p id="MrgT_3.67">
               adhītya śṛṇuyācchāstraṃ gurutantro gurau vasan <br />
               tyaktvābhimānamātsaryaḍambhavyasanasantatim //
                <span class="ref">MrgT_3.67</span></p>
            
            
            <p>Vṛtti:</p>
            
            
            <p>samayinā putrakeṇa [śāstramadhītya] śāstrapāṭhānantaraṃ [gurau vasan gurutantraḥ]
               gurugṛhādhivāsinā tatpāratantryeṇa ca [abhimānamātsaryaḍambhasantatim] abhimānam ahaṃkāraṃ
               mātsaryaṃ dveṣaṃ ḍambhaṃ kṛtrimaṃ vyasanasantatiṃ kleśahelāparamparāṃ tyaktvā vihāya
               [śṛṇuyāt] tacchravaṇaṃ kāryam||</p>
            
            
            <p>[gurusannidhau varjyāni]</p>
            
            
            <p id="MrgT_3.68">
               kaṇṭhaprāvṛtiniṣṭhīvakāsahāsādi sannidhau <br />
               gurorna kuryānno vādaṃ kaiścinnotkṛṣṭaveṣavān //
                <span class="ref">MrgT_3.68</span></p>
            
            
            <p id="MrgT_3.69">
               udvartanāṅgasaṃskārajṛmbhaṇāsanasaṃsthitīḥ <br />
               <span class="note">[corrected on p.328 from @jṛmbhāsanāsaṃsthitī]</span>
               samānālāpaparyaṅgabandhadhyānārcanādikam //
                <span class="ref">MrgT_3.69</span></p>
            
            
            <p>Vṛtti:</p>
            
            
            <p>uttarīyaiḥ kaṇṭhaveṣṭanaṃ kaṇṭhaprāvṛtiḥ| niṣṭhīvo mukhapānīyanirasanam| kāsahāsau
               prasiddhau| ādigrahaṇād aślīlabhāṣaṇakrīḍādi guroḥ sannidhau na kuryāt|
               [kaiścid no vādaṃ kuryāt] na ca kenacitsaha vivadet| na ca sannihite gurau [utkṛṣṭaveṣavā]
               utkṛṣṭaveṣaḥ syāt| udvaranādikaṃ na kuryādityabhisambadhyate| tatra udvartanaṃ prasiddham|
               aṅgasaṃskāraḥ snānodvapanasamālambhanādi| jṛmbhaṇaṃ vidāritāsyagātravinamanam| āsanasaṃsthitiḥ
               āsane 'vasthānam| samānālāpaḥ sāmyenāpihitavaktrasyānamrasya saṃkathanam|
               etacca paryaṅgabandhadhyānādi ca na kuryāt| ādigrahaṇād anyasyāpyavinayasya lokaprasiddhasya
               niṣedhaḥ||
               [gurau vartanam]</p>
            
            
            <p id="MrgT_3.70">
               na bhuñjānaṃ samādhisthaṃ caṅkramantaṃ kriyodyatam <br />
               sthitaṃ gurusamīpe vā matimānnābhivādayet //
                <span class="ref">MrgT_3.70</span></p>
            
            
            <p>Vṛtti:</p>
            
            
            <p>[bhuñjānaṃ samādhisthaṃ caṅkramantaṃ] bhojanasamādhānacaṅkramaṇavyagramācāryaṃ [kriyodyataṃ]
               kāryeṣvāsaktaṃ [gurusamīpe sthitam] gurusaṃnikarṣasthaṃ ca [matimān] prājño nābhivādayet||</p>
            
            
            <p id="MrgT_3.71">
               gacchantaṃ pṛṣṭhato yāyād viśantamanusaṃviśet <br />
               tadvaco nānuyuñjīta śayānaṃ na prabodhayet //
                <span class="ref">MrgT_3.71</span></p>
            
            
            <p id="MrgT_3.72">
               anujñātaścaredbhaikṣaṃ prāptamadyānniveditam <br />
               śayīta supta ityādi kuryādvidhyuditaṃ ca yat //
                <span class="ref">MrgT_3.72</span></p>
            
            
            <p>Vṛtti:</p>
            
            
            <p>[gacchantaṃ] vrajantaṃ gurum [pṛṣṭhato yāyād] anuvrajet| viśantaṃ [anusaṃviśed] anupraviśet|
               [tadvaco nānuyuñjīta] tadājñāparyanuyogaṃ na kuryāt| na cainaṃ [śayānaṃ] suptaṃ prabodhayet|
               [anujñātaḥ] tadājñayā bhaikṣaṃ caret| [prāptam] āhṛtya [niveditaṃ] tasmai nivedya
               tadājñayaiva adyāt|
               tasmiṃśca supte [śayīta] supyāt| [yacca] ityevamādyanyadapi [vidhyuditaṃ] sāmānyaśāstravihitaṃ
               karaṇīyaṃ [kuryād] anutiṣṭhet||</p>
            
            
            <p>[putrakasamayinorviśeṣācārāḥ]
               itthaṃ samayinaḥ putrakasya ca sādhāraṇacaryopadeśaḥ kṛtaḥ| iyāṃsu viśeṣaḥ| yaduta---</p>
            
            
            <p id="MrgT_3.73">
               kāmaṃ caredanujñātaḥ putrako dhāmni vā vaset <br />
               samayī prāggṛhasthaśca yatnenopacaredgurum //
                <span class="ref">MrgT_3.73</span></p>
            
            
            <p>Vṛtti:</p>
            
            
            <p>[putrako dhāmni vased, anujñātaḥ kāmaṃ caredvā] putrakasya gurugṛhanivasanaṃ tadājñayā
               deśāntarāṭanamiti kāmacāraḥ|
               [samayī prāggṛhasthaśca yatnena gurumupacaret] samayinaḥ prāguktasya prāggṛhasthasya
               ca yatnato guruparicaryādyabhijñā||</p>
            
            
            <p>kuta ityāha---</p>
            
            
            <p id="MrgT_3.74">
               sādhyakoṭeralabdhatvāt tallābho 'pi tadāśrayaḥ <br />
               na cānyavṛttiniṣṭhasya tasmāttatsādhako bhavet //
                <span class="ref">MrgT_3.74</span></p>
            
            
            <p>Vṛtti:</p>
            
            
            <p>[sādhyakoṭeḥ] sādhyasyābhipretasya koṭeḥ sampatteḥ alabdhatvāt [tallābho 'pi tadāśrayaḥ]
               tallābhasya ca gurvāśrayatvāt samayinaḥ prāggṛhasthasya ca gurūpasadanamavaśyaṃ kāryam|
               yasmād anyavṛttiniṣṭhasya sato [na ca] na tallābhaḥ| tasmāt [tatsādhako bhavet] ācāryaparicaryāsādhanaparau
               syātām||</p>
            
            
            <p>[sādhakācārāḥ]
               atha sādhakacaryā---</p>
            
            
            <p id="MrgT_3.75">
               sādhako gurvanujñātaḥ puṇyakṣetraṃ samāśritaḥ <br />
               sādhyaveṣadharo maunī haviṣyacaruśākabhuk //
                <span class="ref">MrgT_3.75</span></p>
            
            
            <p id="MrgT_3.76">
               sahāyavānapramattaḥ phalamūlabhugeva vā <br />
               iṣṭvā śivaṃ yajet sādhyaṃ japaṃ kuryāttridhoditam //
                <span class="ref">MrgT_3.76</span></p>
            
            
            <p id="MrgT_3.77">
               hutvā daśāṃśaṃ tadyāgakumbhasnātaḥ śubhe dine <br />
               kṣetrasthaḥ prārabhetkarma caranvā siddhisaṃśrayam //
                <span class="ref">MrgT_3.77</span></p>
            
            
            <p>Vṛtti:</p>
            
            
            <p>vakṣyamāṇavanniyatakṣetraṃ parigṛhya tiṣṭhato vividhasiddhikṣetracāriṇo vā sādhakasya
               sādhāraṇī ceyaṃ caryā|
               yad [gurvanujñātaḥ] guroḥ prāptānujñaḥ [puṇyakṣetraṃ samāśritaḥ]
               pavitrasthānasthitaḥ [sādhyaveṣadharaḥ] sādhyadevatāviśeṣaveṣadhārī [maunī] saṃyatavāg
               [haviṣyacaruśākabhuk] haviṣyeṇa ghṛtakṣīrayavādinā caruṇā vā mantritena pāyasena śākena
               vā kṛtavṛttiḥ [phalamūlabhugeva vā] phalamūlāśī vā [sahāyavān] sasahāyaḥ [apramattaḥ]
               tyaktapramādaḥ [śivamiṣṭvā] śivamabhyarcya [sādhyaṃ yajet] sādhyamantraṃ pūjāprakaraṇoktavadyajet|
               japaṃ ca---</p>
            
            
            <p>kṣudrasiddhau japaḥ kāryo bhāṣyo 'nyaśraṇātmakaḥ|
               upāṃśurmadhyasiddhyādau</p>
            
            
            <p>iti śrīmatparākhyādāvuktatvādvaśīkaraṇavidveṣādyadhamasiddhyapekṣayā bhāṣyarūpaṃ khaḍgāñjanādi
               madhyamasiddhyānuguṇyenopāṃśusaṃjñaṃ cakravartitvādyuttamasiddhyapekṣayā ca mānasaṃ
               kuryāt| yadi vā---</p>
            
            
            <p>uttamāḥ śivamantrādyā mantreśādyāstu madhyamāḥ|
               gaṇāśca rudramantrāśca bhaginyo mātarastathā|
               adhamāḥ kīrtitāḥ mantrāḥ iti|</p>
            
            
            <p>tathā---</p>
            
            
            <p>utamānmanasā mantrānmadhyamānapyupāṃśunā|
               adhamānapi mantrāṃstu bhāṣyeṇeha japedbudhaḥ||</p>
            
            
            <p>iti śrīmatpauṣkaroktarītyā sādhyamantrasyaiva adhamamadhyamottamatvena bhāṣyopāṃśumānasabhedena
               [tridhoditaṃ japaṃ kuryād] triprakāratayā japaṃ vidadhyāt|</p>
            
            
            <p>mānasādivibhāgena japtvānte siddhyapekṣayā|%
               \quote{mānasādivibhāgena japvānte siddhyapekṣayā
               ${\rm \Mrg\KP\ 4:5ab.}$}</p>
            
            
            <p>iti sādhyamantrārcanaprakaraṇe 'bhihitaṃ yataḥ| [daśāṃśaṃ hutvā] japācca daśāṃśena
               homaṃ kṛtvā [tadyāgakumbhasnātaḥ] tadyāgāvabhṛthasnātaḥ [śubhe dine] śubhe 'hani [kṣetrasthaḥ]
               niyatakṣetre [siddhisaṃśrayaṃ caranvā] kṣetrāṇi vā caran [karma prārabhet] karmārambhaṃ
               kuryāt||</p>
            
            
            <p>sa cobharūpo 'pi---</p>
            
            
            <p id="MrgT_3.78">
               na kaṃcidanugṛhṇīyān na niṣeveta bhartsayet <br />
               nāsīta ciramanyatra vinā kṣetraparigrahāt //
                <span class="ref">MrgT_3.78</span></p>
            
            
            <p>Vṛtti:</p>
            
            
            <p>bhikṣārthaṃ paryaṭan bhaikṣyalobhāt [na kaṃcidanugṛhṇīyād] āśīrvādaparo na bhavet|
               [na niṣeveta bhartsayed] nāpi praśaṃsāparo bhaved bhikṣāyā alābhād garhayedvā|
               [vinā kṣetraparigrahād anyatra] sādhyamantrajapārthaṃ parigṛhītapavitrasthānādanyadeśe
               [ciraṃ nāsīta] bhikṣāṃ pratīkṣamāṇo bahukālaṃ na caret||</p>
            
            
            <p id="MrgT_3.79">
               mādhūkarīṃ caredbhikṣāṃ dinārthe savane gate <br />
               sarvamantramukhe puṇye parameśādhidaivate //
                <span class="ref">MrgT_3.79</span></p>
            
            
            <p>Vṛtti:</p>
            
            
            <p>[sarvamantramukhe] sarveṣāṃ mantrāṇāṃ yanmukhamiva mukhaṃ sannidhisthānaṃ tasmin [puṇye]
               pāvane [parameśādhidaivate] śivadaivate [dinārthe] mādhyāhnikākhe savane [gate] nirvartite
               mādhūkarīm aniyatāṃ bhikṣāṃ caret| tathoktaṃ śrīmatpauṣkare---</p>
            
            
            <p>gṛhādgṛhaṃ paryaṭato bhaikṣaṃ mādhūkaraṃ smṛtam|| iti||</p>
            
            
            <p id="MrgT_3.80">
               tadanirvartya yo 'śnāti savanaṃ sūrapūjitam <br />
               mantrāstaṃ nādhitiṣṭhanti yogapīṭhavyavasthitāḥ //
                <span class="ref">MrgT_3.80</span></p>
            
            
            <p>Vṛtti:</p>
            
            
            <p>tat [sūrapūjitaṃ] sarvāmarārcitaṃ mādhyandinaṃ savanaṃ tadānīṃ mantrajapadevatārcanāgnihavanādi
               [anirvartya] avidhāya yo [aśnāti] bhuṅkte taṃ [yogapīṭhavyavasthitā mantrāḥ] yogapīṭha
               āvāhitamantrā nādhitiṣṭhanti nainamīpsitaphalena yojayantīti yāvat|
               yogapīṭhaṃ nāmārcādhāraḥ saṃhitāntaroktalakṣaṇaḥ| tathā ca pauṣkare---</p>
            
            
            <p>pīṭhaṃ teṣāṃ tu mantrāṇāṃ kāryaṃ padmāṅkitodaram|
               śrīparṇikādidārūtthāṃ vṛttaṃ tu śubhalakṣaṇam|| iti||</p>
            
            
            <p id="MrgT_3.81">
               bhīkṣāṃ tu carato bhikṣāṃ nādadyānna vigarhitāt <br />
               śaivātsvāyambhuvādeśca kutaścilliṅgino 'pi vā //
                <span class="ref">MrgT_3.81</span></p>
            
            
            <p id="MrgT_3.82">
               miṣṭānnapracurāṃ bhīkṣāṃ nādadyānnātisaṃskṛtām <br />
               parihāsādicaturā yatra nāryastato 'pi vā //
                <span class="ref">MrgT_3.82</span></p>
            
            
            <p>Vṛtti:</p>
            
            
            <p>bhikṣāṃ [bhikṣāṃ carataḥ] bhikṣācarād [nādadyāt] na gṛhṇīyāt|
               na ca śaivād vigarhitāt kṣudrācārāt| na ca [svāyambhuvādeḥ] svayaṃbhūpāsanopajīvinaḥ|
               ādigrahaṇānnānyasmādapi liṅgopajīvinaḥ pūjakādeśca| na ca [liṅginaḥ] mahāvrataśākyādicihnabhṛtaḥ
               sakāśād bhikṣāmādadīta|
               [miṣṭānnapracurāṃ] svādvannabhūyiṣṭhām| [atisaṃskṛtām] atisaṃskārapuraḥsarām| parihāsakrīḍālāpapraṇayakuśalāśca
               yatra [nāryaḥ] yoṣitaḥ tato gṛhād bhikṣāṃ [nādadyād] nādadīteti pūrveṇa sambandhaḥ||</p>
            
            
            <p id="MrgT_3.83">
               kṛtarakṣaḥ smarannastraṃ paryaṭenmaunamāsthitaḥ <br />
               bhikṣāmalabdhvā no kopaṃ kuryānno vidhṛtaściram //
                <span class="ref">MrgT_3.83</span></p>
            
            
            <p id="MrgT_3.84ab">
               na cādhvasu pradhāvatsu noktaḥ kenacidapriyam 
                <span class="ref">MrgT_3.84ab</span></p>
            
            
            <p>Vṛtti:</p>
            
            
            <p>[maunamāsthitaḥ] saṃyatavāk sakalīkaraṇādinā kṛtarakṣaḥ [astraṃ smaran] astramantraṃ
               japan bhikṣāṃ paryaṭet| tāṃ ca alabdhvā tadarthaṃ vā ciraṃ vidhṛtaḥ san [no kopaṃ
               kuryāt] na kupyeta| na ca [adhvasu] mārgeṣu [pradhāvatsu] ye pradhāvanto janāḥ satsu
               teṣvanyeṣu ca|
               [kenacid apriyam uktaḥ] apriyavādiṣu na kopaṃ kuryāt||</p>
            
            
            <p id="MrgT_3.84cd">
               gurvagniśivavidyābhyaḥ kṣetrapālāya cāṃśakam //
                <span class="ref">MrgT_3.84cd</span></p>
            
            
            <p id="MrgT_3.85ab">
               samuddhṛtya sahāyena vibhajyādyātkṣitau śuciḥ 
                <span class="ref">MrgT_3.85ab</span></p>
            
            
            <p>Vṛtti:</p>
            
            
            <p>[gurvagniśivavidhyābhyaḥ kṣetrapālāya ca] gurvādibhyo [aṃśakaṃ samuddhṛtya] bhāgamuddhṛtya
               [sahāyena] `ātmārthabhāgamavasthāpya śiṣṭaṃ mahyaṃ sthāpayet' ityevamanuśāsitena sadyo
               vibhajya kṛtatattadvidhiḥ [kṣitau] bhūmau sthāpitapātraḥ [śuciḥ] samāhitaḥ san [adyād]
               bhuñjīta||</p>
            <span class="note">\Ped\ mistakenly prints mahyāṃ for mahyaṃ</span>
            
            
            <p id="MrgT_3.85cd">
               samācānto japenmantraṃ vaiṣṇave samaye tataḥ //
                <span class="ref">MrgT_3.85cd</span></p>
            
            
            <p id="MrgT_3.86">
               vyatīte kṣetrapālāya svāhetyoṃkārapūrvakam <br />
               baliṃ ca nairṛte dadyād gandhadhūpapuraḥsaram //
                <span class="ref">MrgT_3.86</span></p>
            
            
            <p>Vṛtti:</p>
            
            
            <p>[samācāntaḥ] samyagācāntaḥ [mantraṃ] sādhyamantraṃ japan vaiṣṇave samaye sāyaṃsamaya
               āsīta|
               [tato vyatīte] tasmiṃścātikrānte kṣetrapālāya svāheti [nairṛte] nirṛtidigbhāge baliṃ
               [gandhadhūpapuraḥsaraṃ] vilepanadhūpasrakpradhānaṃ dadyāt||</p>
            
            
            <p id="MrgT_3.87">
               tataḥ prasārya saccarma baddhvāsanamatandritaḥ <br />
               dhyāyanmantraṃ japedvidvān khinnastasmiṃllaghu svapet //
                <span class="ref">MrgT_3.87</span></p>
            
            
            <p>Vṛtti:</p>
            
            
            <p>[tataḥ] paścāt [saccarma prasārya] mṛgājinamāstīrya [āsanam] ardhacandrapadmasvastikādyāsanaṃ
               baddhvā vidvān iti yogapādapradarśitadhyānādividhijño 'nalasaḥ san [mantraṃ dhyāyan
               japet] tattanmantrajapadhyānaṃ kuryāt|
               [khinnaḥ] śrāntaśca tasmin tatra śayane [laghu] stokaṃ [svapet] śayīta||</p>
            
            
            <p id="MrgT_3.88ab">
               samutthāyārdharātre tu kuryātpūjājapādikam 
                <span class="ref">MrgT_3.88ab</span></p>
            
            
            <p>Vṛtti:</p>
            
            
            <p>ardharātre samutthāya iti samyag dakṣiṇapārśvena parameśvarasmaraṇapūrvakaṃ śayanādutthāya
               [pūjājapādikaṃ] japārcanādi kuryāt||</p>
            
            
            <p id="MrgT_3.88cd">
               tataśca savane brāhme samidādyāharettataḥ //
                <span class="ref">MrgT_3.88cd</span></p>
            
            
            <p id="MrgT_3.89">
               śaivānāvasathaprāptān parayā śraddhayārcayet <br />
               sampannaiḥ kārakaistāṃśca jñātvā liṅgairyathārhataḥ //
                <span class="ref">MrgT_3.89</span></p>
            
            
            <p>Vṛtti:</p>
            
            
            <p>[tataḥ] paścād brāhme ca savane prabhāte [samidādi] samitkuśakusumāni āharet| tataśca
               [āvasathaprāptān] svāvasathaprāptān śaivān [liṅgaiḥ tāṃśca jñātvā] viśiṣṭaiścihnairācāryasādhakādīn
               brahmacārigṛhasthādīn brāhmaṇakṣatriyādīṃśca buddhvā [yathārhataḥ sampannaiḥ kārakaiḥ]
               yathocitāmatropakaraṇādisampattyā [parayā śraddhayā] utkṛṣṭayā bhaktyā [arcayet] sammānayet|</p>
            <span class="note">Note here that amatra is a water-pot</span>
            liṅgāni cātra vratajātyādicihnāni vratiniyatapavitrakalājapamudrāpradarśanādīni śrīmatkāmikapauṣkarakiraṇādyāgamāmnātānīha
            na pradarśitāni granthavistaramātanvatīti tata eva jñeyāni||
            <span class="note">N.B. reference to Kāmika (!), Pauṣkara, and Kiraṇa</span>
            <span class="note">Note that Brunner diagnoses the text here to be partly corrupt (she</span>
            <span class="note">places a question mark after kalā, for instance); furthermore,</span>
            <span class="note">she finds no instructions in the South Indian Kāmika or Pauṣkara, but</span>
            <span class="note">for the Kiraṇa she refers to \Kir\ \CP\ 1 (for samayin and putraka),</span>
            <span class="note">\Kir\ \CP\ 19 (for sādhaka), \CP\ 8 (for āśrama) and \CP\ 9 (for gocara).</span>
            
            
            <p id="MrgT_3.90">
               na kaṃcitpraṇamed brūyāt sādhyamantraṃ na kasyacit <br />
               nākṣipedoṣadhīrmantragobrāhmaṇatapasvinaḥ //
                <span class="ref">MrgT_3.90</span></p>
            
            
            <p id="MrgT_3.91ab">
               vyaktisthānaṃ śivasyaite śivanindaiva sā yataḥ 
                <span class="ref">MrgT_3.91ab</span></p>
            
            
            <p>Vṛtti:</p>
            
            
            <p>[na kaṃcitpraṇāmed] guruvanna kaṃcinnamet| sādhyamantraṃ na [kasyacid brūyāt] prakāśayet|
               [oṣadhīḥ] oṣadhyādīn garhāṃ kurvan nākṣipet|
               [yataḥ] yasmāt [śivasya] parameśvarasya ete [vyaktisthānaṃ] vyaktisthānāni| eṣu vyaktaḥ
               śivabhaṭṭārakastattatphalado bhavati| [sā] tannindā śivanindaiva iti garhaṇayā na
               tānākṣipet|</p>
            
            
            <p id="MrgT_3.91cd">
               viśiṣṭenopahāreṇa yajetparvasu śaṃkaram //
                <span class="ref">MrgT_3.91cd</span></p>
            
            
            <p id="MrgT_3.92">
               kṣetrapālaṃ ca sādhyāṇuṃ caruṃ dadyānna kasyacit <br />
               labdhānujño mṛṣā jātu tiṣṭhennaikamapi kṣaṇam //
                <span class="ref">MrgT_3.92</span></p>
            
            
            <p>Vṛtti:</p>
            
            
            <p>parvasu aṣṭamīcaturdaśyādiṣu [viśiṣṭenopahāreṇa] saviśeṣeṇa balyādyupahāreṇa [śaṅkaraṃ]
               parameśvaraṃ [sādhyāṇuṃ] sādhyamantraṃ kṣetrapālaṃ ca [yajed] arcayet| sādhyamantrasaṃskṛtaniveditaṃ
               caruṃ na [kasyacid] anyasmai dadyāt|
               kiṃ ca [labdhānujñaḥ] he bhagavan idamahaṃ karomi, anujānīhi māmiti prārthyājñāṃ labdhvā
               [mṛṣā] tāṃ tāmakurvan [jātu] yadā kadācit [ekamapi kṣaṇaṃ] kṣaṇamapi [na tiṣṭhet]
               nāsīta||</p>
            
            
            <p>[siddhikṣetracāriṇo niyamāḥ]
               idānīṃ leśataḥ siddhikṣetracāriṇaṃ prati viśeṣamāha---</p>
            
            
            <p id="MrgT_3.93">
               guptākṣasūtrapūjāṅgaḥ kriyākālavibhāgavit <br />
               kramaśaḥ siddhimāpnoti siddhikṣetrāṇi saṃcaran //
                <span class="ref">MrgT_3.93</span></p>
            
            
            <p>Vṛtti:</p>
            
            
            <p>[guptākṣasūtrapūjāṅgaḥ] aprakāśitākṣasūtrapūjopakaraṇaḥ [kriyākālavibhāgavit] kriyākālavibhāgajñaśca
               [siddhikṣetrāṇi saṃcaran] siddhikṣetracārī sādhakaḥ [kramaśaḥ] kramāt siddhim [āpnoti]
               labhate|
               yadyapi caitatsthāsnorapi sādhāraṇaviśeṣaṇaṃ, tathāpyasya pratyahaṃ deśāntarāṭane
               sati saviśeṣaṃ kriyākālajñatvam arcāliṅgākṣasūtrādiguptiśca sutarām upayogītyetadadhikaraṇe
               iyamuktiḥ||</p>
            
            
            <p>[kṣetraparigrahavidhiḥ]
               kṣetraparigrahārthamāha---</p>
            
            
            <p id="MrgT_3.94ab">
               parigṛhyāthavā kṣetraṃ salliṅgādhikṛtaṃ vaset 
                <span class="ref">MrgT_3.94ab</span></p>
            
            
            <p>Vṛtti:</p>
            
            
            <p>[atha vā salliṅgādhikṛtaṃ] dāhabhaṅgasphuṭitādidoṣarahitaśreṣṭhaliṅgāśrayaṃ vā kṣetraṃ
               parigṛhya vaset||</p>
            
            
            <p>tathā ca sati</p>
            
            
            <p id="MrgT_3.94ab">
               gaṇeśavṛṣabhaskandamātṛlokeśakīlitam //
                <span class="ref">MrgT_3.94ab</span></p>
            
            
            <p id="MrgT_3.95">
               dakṣiṇottaradigdvāraṃ śivadhāmānyarakṣitam <br />
               mahājanākulaṃ dūrasamitpuṣpakuśodakam //
                <span class="ref">MrgT_3.95</span></p>
            
            
            <p id="MrgT_3.96ab">
               sopadravaṃ ca saṃtyajya parigrahaṇamācaret 
                <span class="ref">MrgT_3.96ab</span></p>
            
            
            <p>Vṛtti:
               tataśca kṣetre parameśvarapratiṣṭhānāt pūrvakaṃ [gaṇeśavṛṣabhaskandamātṛlokeśakīlitaṃ]
               gaṇeśādyākrāntaṃ [dakṣiṇottaradigdvāraṃ] yāmyodaggatadvāraṃ śivadhāma [anyarakṣitam]
               anyasya sādhakasya rakṣitaṃ [mahājanākulaṃ] bahulokākīrṇaṃ [dūrasamitpuṣpakuśodakaṃ]
               viprakṛṣṭakuśakusumasamijjalaṃ [sopadravaṃ ca] hiṃsraprāṇicorādyupadravayutaṃ ca [saṃtyajya]
               tyaktvā [parigrahaṇamācared] etaddoṣarahitaṃ gṛhṇīyāt||</p>
            
            
            <p id="MrgT_3.96cd">
               bāṇe liṅge svayaṃvyakte munisiddhaniṣevite //
                <span class="ref">MrgT_3.96cd</span></p>
            
            
            <p id="MrgT_3.97">
               svakalpoktena vidhinā svayaṃ vā parikalpite <br />
               śuklapakṣe caturdaśyāṃ viśeṣeṇottarāyaṇe //
                <span class="ref">MrgT_3.97</span></p>
            
            
            <p id="MrgT_3.98ab">
               kuryātparigrahaṃ vidvān aṣṭamyāṃ vā samāhitaḥ 
                <span class="ref">MrgT_3.98ab</span></p>
            
            
            <p>Vṛtti:</p>
            
            
            <p>[bāṇe liṅge] tripurīnarmadāpravāhādiparigṛhīte [svayaṃ vyakte] svayaṃbhūsthāne, tathā
               [munisiddhaniṣevite] munisiddhaparyupāsite [svakalpoktena vidhinā] svaśāstroktakrameṇa
               [svayaṃ vā parikalpite] svayaṃ vā vakṣyamāṇavatpratiṣṭhāpite|</p>
            <span class="note">This vakṣyamāṇavat indicates that there must have been something in the</span>
            <span class="note">text about liṅgapratiṣṭhāpana, perhaps attached to the fragment about</span>
            <span class="note">liṅgas given as an appendix that Bhatt holds to be from a later part of</span>
            <span class="note">the \CP. [Brunner says the same in her note 1985:393, n.3]</span>
            liṅga iti lakṣaṇayā rudrāśayasthānoktiḥ| eṣu sthāneṣu śuklapakṣacaturdaśyāmaṣṭamyāmuttarāyaṇakāle
            samāhitaḥ samāhitamatiḥ san tatkramajñaḥ kṣetraparigrahaṃ kuryāt||
            
            
            <p id="MrgT_3.98cd">
               yāgadhāma vidhāyādāvastraṃ māheśvaraṃ yajet //
                <span class="ref">MrgT_3.98cd</span></p>
            
            
            <p id="MrgT_3.99ab">
               japtvā daśasahasrāṇi daśāṃśamanuhomayet 
                <span class="ref">MrgT_3.99ab</span></p>
            
            
            <p>Vṛtti:</p>
            
            
            <p>[ādau] prathamaṃ yāgadhāma [vidhāya] kṛtvā tatra vighopaśamanāya [māheśvaram astraṃ
               yajet] pārameśvaramastramiṣṭvā [daśasahasrāṇi japtvā] daśasahasrasaṃkhyayā taṃ japan
               [daśāṃśam anuhomayet] taddaśāṃśena ca homaṃ kuryāt||</p>
            
            
            <p id="MrgT_3.99cd">
               bhūrisragbalidhūpādyair iṣṭaliṅgasthaśaṃkaraḥ //
                <span class="ref">MrgT_3.99cd</span></p>
            
            
            <p id="MrgT_3.100">
               nyaseddigīśvarāndikṣu śakrādīn śaṅkuvigrahān <br />
               nāḍībhūtena sūtreṇa sandhāya bahirālikhet //
                <span class="ref">MrgT_3.100</span></p>
            
            
            <p id="MrgT_3.101">
               prākāraṃ bhasmanā dīptam astraṃ māheśvaraṃ japan <br />
               tadantarakhilairbījair varmālabdhaistaduccaran //
                <span class="ref">MrgT_3.101</span></p>
            
            
            <p id="MrgT_3.102ab">
               prākāraṃ kavacaṃ kuryāt svadhāmno 'pyevameva hi 
                <span class="ref">MrgT_3.102ab</span></p>
            
            
            <p>Vṛtti:</p>
            
            
            <p>[bhūrisragbalidhūpādyaiḥ] prabhūtasraṅnaivedyadhūpagandhādibhiḥ [iṣṭaliṅgasthaśaṃkaraḥ]
               arcito liṅgāśrayaḥ śivo yasya tathāvidhaḥ sādhakaḥ kṣetraparigrahāya śakrādīn [digīśvarān]
               indrādidikpatīn [śaṅkuvigrahān] śaṅkuśarīrān [dikṣu] prācyādidikṣu nyaset|
               tataśca [nāḍībhūtena] nāḍyātmanā sūtreṇa sandhāya digbandhanaṃ kuryāt| [bahiḥ] tadbāhye
               [dīptaṃ māheśvaramastraṃ] jvalatpārameśvamastraṃ japan [bhasmanā prākāram ālikhed]
               bhasmaprākāraṃ vilikhet|
               [tadantaḥ] tasyāntaḥ [akhilaiḥ bījaiḥ] sarvabījaiḥ [varmālabdhaiḥ] kavacādyabhimantritaiḥ
               [taduccaran] tanmantramuccārayan [kavacaṃ prākāraṃ] kavacaprākāraṃ [kuryād] vidadhyāt|
               [evameva hi] itthameva nityaṃ [svadhāmno 'pi] svanivāse kurvīta||
               [kṣetraparigrāhiṇo dharmāḥ]
               tataśca</p>
            
            
            <p id="MrgT_3.102cd">
               dhāmaśaṅkuṣu lokeśān pradoṣe prativāsaram //
                <span class="ref">MrgT_3.102cd</span></p>
            
            <span class="note">dhāmaśaṅkuṣu \Brunner; grāmaśaṅkuṣu \Bhatt</span>
            
            <p id="MrgT_3.103">
               bāhyāvṛtau tadastrāṇi yajedantarghanacchadam <br />
               kṣetrapālaṃ svadigbhāge parvasu kṣetranemigān //
                <span class="ref">MrgT_3.103</span></p>
            
            
            <p>Vṛtti:</p>
            
            
            <p>[dhāmaśaṅkuṣu] nivāsaparicchadahetuṣu dikṣvaṣṭasu niviṣṭeṣu śaṅkuṣu [lokeśān] indrādilokapālān
               [pradoṣe] rātryārambhe [prativāsaraṃ] pratyahaṃ pūjayet| [bāhyāvṛtau] bāhyaprākāranimittaṃ
               ca śakrādidigaṣṭake śaṅkuṣu [tadastrāṇi] vajrādyāyudhāni antarghanacchadam iti kavacādyāvaraṇaṃ
               ca yajet| [svadigbhāge] prāgukte nairṛtasthāne kṣetrapālaṃ yajet|
               parv asu caturdaśyaṣṭamyādiṣu kṣetranemigān indrādilokapālān yajet| tathā hyuktaṃ
               prāk---</p>
            
            
            <p>nyaseddigīśvarāndikṣu śakrādīn śaṅkuvigrahān|| iti||</p>
            <span class="note">\Mrg\CP\ 100ab</span>
            
            
            <p id="MrgT_3.104ab">
               kṣetre yannasti taddūrāt sahāyopahṛtaṃ bhajet 
                <span class="ref">MrgT_3.104ab</span></p>
            
            
            <p>Vṛtti:</p>
            
            
            <p>siddhyarthaṃ parigṛhīte kṣetre yat kuśakusumasamidādi nāsti, taddūrād viprakṛṣṭād
               [sahāyopahṛtaṃ bhajed] anyataḥ sahāyenānayet|</p>
            
            
            <p>nanu dūrasamitpuṣpakuśodakasya kṣetrasyāgrahaṇameva prāṅnirūpitam|</p>
            <span class="note">\Mrg\CP\ 95cd</span>
            iha ca dūrātsahāyena tadānayanokteḥ prāgvyākṛtaparāmarśato virodhaḥ| naiṣa doṣaḥ|
            kuśakusumasalilasamidvarjitamanyatphalamūlatṛṇendhanamṛdādi dūrāt sahāyenānayeditīha
            pratipādyate| tanna kaścidvirodhaḥ|
            yadvā dūrasamitpuṣpakuśodakakṣetraniṣedhasūtre sakalānyaguṇopapannaṃ kṣetraṃ yadi
            syāttadādnīṃ dūrasamitpuṣpakuśodakasyāpi tasyāpariharaṇamityeṣṭavyameva| tacca `kṣetre
            yannāsti taddūrātsahāyenopahṛtaṃ bhajed' ityetatsūtrārambhasāmarthyātsiddhyati| tadetaduktam---
            
            
            <p>prāgvyākhyātaparāmarśasamādhāneṣṭikṛdbhavet|| iti||</p>
            <span class="note">\Mrg\CP\ 60cd.</span>
            
            
            <p id="MrgT_3.104cd">
               na siddhikṣetramutsṛjya padamapyanyato vrajet //
                <span class="ref">MrgT_3.104cd</span></p>
            
            
            <p id="MrgT_3.105">
               varṇalakṣajapānmantro homāca daśamāṃśataḥ <br />
               svaśāstravihitāṃ vṛttim āsthitasya prasiddhyati //
                <span class="ref">MrgT_3.105</span></p>
            
            
            <p>Vṛtti:</p>
            
            
            <p>[siddhikṣetramutsṛjya] siddhikṣetrāvasthitaḥ sādhakastattyaktvā padamapi na anyato
               [vrajed] gacchet| [mantro varṇalakṣajapād] mantras ca sādhyasya yāvanto varṇāstāvallakṣajapāt
               [daśamāṃśato homācca] taddaśāṃśahomāt [svaśāstravihitāṃ vṛttimāsthitasya prasiddhyati]
               svaśāstrāmnātacaryācaraṇācca siddhiḥ||</p>
            
            
            <p>[prāyaścittavidhiḥ]</p>
            
            
            <p id="MrgT_3.106">
               saṃjātavyutkramaḥ kuryāt prāyaścittaṃ vidhisthitam <br />
               akāmātkāmataḥ kuryāt tadeva triguṇaṃ sudhīḥ //
                <span class="ref">MrgT_3.106</span></p>
            
            
            <p>Vṛtti:</p>
            
            
            <p>[akāmād] anicchātaḥ [saṃjātavyutkramaḥ] svaśāstrāmnātavidhyatikrame [vidhisthitaṃ]
               tacchāstropadiṣṭaṃ prāyaścittaṃ kuryāt| [kāmataḥ] icchātaḥ triguṇam| sudhīriti suṣṭhu
               śobhanā tadanuṣṭhāne pravaṇā dhīryasya saḥ||</p>
            
            
            <p>evam---</p>
            
            
            <p id="MrgT_3.107">
               sādhakāhnikavicchede sadyojātāyutaṃ japet <br />
               śataṃ vā saṃyataprāṇo vāsaraṃ mārutāśanaḥ //
                <span class="ref">MrgT_3.107</span></p>
            
            
            <p>Vṛtti:</p>
            
            
            <p>[sādhakāhnikavicchede] ahnā nirvartyaḥ āhnikaḥ pratyahaṃ kāryo vidhiḥ sādhakasādhyaḥ
               prāgukto vidhiḥ, tasyecchāto vicchede tallope [sadyojātāyutaṃ] daśasahasrāṇi sadyojātasya
               japet|
               yadvā [vāsaraṃ mārutāśanaḥ] ekāhopoṣitaḥ [saṃyataprāṇaḥ] prāṇāyāmaśatena tameva [śataṃ]
               śataśo japet|
               atra ca dūrasthādapi yathāyogaṃ prāktanamakāmakṛta ekaguṇatvaṃ kāmakṛte tu traiguṇyamabhisambandhanīyam||</p>
            
            
            <p id="MrgT_3.108">
               vāmasyānnavyatikare hiṃsāyāṃ bahurūpiṇaḥ <br />
               vaktrasya syandane rātrau divā taddviguṇaṃ japet //
                <span class="ref">MrgT_3.108</span></p>
            
            
            <p>Vṛtti:</p>
            
            
            <p>saṃmyataprāṇo nirāhārī śataṃ [vāmasya] vāmadevasya anicchākṛte [annavyatikare] abhojyānnabhojane
               japet|
               evaṃ hiṃsāyāṃ kṛtāyāṃ [bahurūpiṇaḥ] bahurūpaśatam| icchayā tattriguṇam|
               rātrau [syandane] vīryotsarge [vaktrasya] tatpuruṣamantraṃ śataśo 'bhijapet| divā
               tu taddviguṇaṃ prāyaścittamācaret| atra cecchākṛtatvaṃ na sambhavatītyanicchaiva mukhyā||</p>
            
            
            <p id="MrgT_3.109">
               dvijādyucchiṣṭasaṃsarge vaktrādyanyatamaṃ guṇam <br />
               caturdalābjamadhyeṣṭyā tatsthāne pañcamaṃ yajet //
                <span class="ref">MrgT_3.109</span></p>
            
            <span class="note">tatsthāne \Brunner; kasthāne \Bhatt</span>
            
            
            <p>Vṛtti:</p>
            
            
            <p>[dvijādyucchiṣṭasaṃsarge] adīkṣitabrāhmaṇādyucchiṣṭasaṅkare
               puruṣāghoravāmājā jātīśā brāhmaṇāditaḥ iti%
               \quote{puruṣāghoravāmājā jātīśā brāhmaṇāditaḥ
               ${\rm \Kir\ 46:6cd.}$}</p>
            <span class="note">Also quoted as Somaśambhupaddhati, prāyaścittavidhi 89ab</span>
            
            
            <p>śrīkiraṇoktatajjātyadhipatayaḥ kramād [vaktrādyanyatamaṃ guṇaṃ] tatpuruṣabahurūpavāmadevasadyojātamantrāḥ
               [daturdalābjamadhyeṣṭyā] caturdalapadmamadhyayogena pūjyāḥ|
               evaṃ jātyanusāreṇa madhye 'rcya tatsthāne [pañcamam] īśānabhaṭṭārakaṃ [yajed] arcayet|</p>
            <span class="note">tatsthāne \Brunner; kasthāne \Bhatt</span>
            evaṃ ca yadi brāhmaṇasyādīkṣitabrāhmaṇocchiṣṭasaṅkaro jātastadā tatpuruṣamantraṃ madhyadale
            'bhyarcya pūrvadale īśānaḥ pūjanīyaḥ|
            anye tu svashtāneṣveva| tasyaiva kṣatriyavaiśyaśūdrocchiṣṭasparśe bahurūpādimantrā
            madhye 'bhyarcyāḥ| tadīyasthāne tvīśsanamantraḥ|
            evaṃ kṣatriyasyādīkṣitakṣatriyavaiśyocchiṣṭasparśe sati bahurūpādayaḥ prāguktakramādeva
            madhye, tatsthāne punarīśānabhaṭṭārakamantrakramaḥ||
            <span class="note">tatsthāne \Brunner; kasthāne \Bhatt</span>
            
            
            <p>japahomārthamāha---</p>
            
            
            <p id="MrgT_3.110">
               ṣaḍahopoṣito lakṣaṃ japedvanyāśano 'pi vā <br />
               juhuyādayutaṃ jñāte dviguṇaṃ śuddhikāraṇāt //
                <span class="ref">MrgT_3.110</span></p>
            
            
            <p>Vṛtti:</p>
            
            
            <p>tasminyāge pūrvaṃ [śuddhikāraṇāt] śuddhihetoḥ dvijādyucchiṣṭasparśaśāntyai [ṣaḍahopoṣitaḥ]
               kramādekāhadvyahatryahaṣaḍahopoṣito [vanyāśano 'pi vā] vanyaiḥ nīvārādibhiḥ kṛtavṛttirvā
               yaṣṭavyamantraṃ lakṣaṃ japet|
               yadi vājānataḥ sthito 'pyatikramastadā ayutaṃ juhuyāt| anyathā [dviguṇaṃ] taddviguṇam|
               japasya cāyameva kramaḥ| yathā homastathā japaḥ iti śruteḥ||</p>
            <span class="note">Source unknown of this śruti</span>
            
            
            <p id="MrgT_3.111">
               japennirmālyasamparke sarvabrahmāṇi lakṣaśaḥ <br />
               samagrasaṃhitālakṣaṃ japennirmālyabhojane //
                <span class="ref">MrgT_3.111</span></p>
            
            
            <p>Vṛtti:</p>
            
            
            <p>[nirmālyasamparke] nirmālyasāṅkarye sati [sarvabrahmāṇi lakṣaśo japed] brahmamantrāḥ
               pratyekaṃ lakṣaśo japyāḥ|
               [nirmālyabhojane] sākṣāttu tadbhojane [samagrasaṃhitālakṣaṃ japet] sādhyamantrasaṃhitāyāḥ
               śivaikādaśinyā ekaikamantralakṣaṃ japet||</p>
            
            
            <p id="MrgT_3.112">
               vāmādyāḥ patayaḥ śākyapādārthikakapālinām <br />
               ajāto 'dhipatiḥ proktas trayīnaiṣṭhikaliṅginām //
                <span class="ref">MrgT_3.112</span></p>
            
            
            <p id="MrgT_3.113">
               tadannabhojane śuddhir jātisamparkaśuddhivat <br />
               kiṃtvaindavavrataprānte kāpālyannāśane matam //
                <span class="ref">MrgT_3.113</span></p>
            
            
            <p>Vṛtti:</p>
            
            
            <p>[śākyapādārthikakapālināṃ] saugatārhatamahāvratānāṃ [vāmādyāḥ] vāmadevāghoratatpuruṣāḥ
               patayaḥ|
               [trayīnaiṣṭhikaliṅgināṃ] trayīnaiṣṭhikāḥ saṃnyāsāśramiṇaḥ anye ca liṅgino anyadarśanāmnātavratadhāriṇaḥ,
               teṣām [ajāto 'dhipatiḥ] sadyojātaḥ patiḥ| tadannabhojane [śuddhiḥ] prāyaścittaṃ [jātisamparkaśuddhivat]
               tadadhipatiścaturdalābjamadhye tatsthāne ca īśānabhaṭṭārakaḥ|</p>
            <span class="note">tatsthāne \Brunner; kasthāne \Bhatt</span>
            kiṃ tu [kāpālyannāśane] mahāvratānnabhojane [aindavavrataprānte matam] cāndrāyaṇavratasamāptāvevaṃvidhayāgakaraṇācchuddhiḥ||
            
            
            <p>yadi tveṣāmannaṃ na bhuktaṃ tadāha---</p>
            
            
            <p id="MrgT_3.114">
               īśānasya japellakṣaṃ tatsaṅkaraviśuddhaye <br />
               kāpālisaṅkare trīṇi lakṣāṇi kṛtasaṃyamaḥ //
                <span class="ref">MrgT_3.114</span></p>
            
            <span class="note">@saṅkare \Brunner; @saṃkrame \Bhatt</span>
            
            
            <p>Vṛtti:</p>
            
            
            <p>[tatsaṅkaraviśuddhaye] sāṅkaryamātre jāte tu tacchuddhyai lakṣam īśānasya japet| [kāpālikasaṃkrame]
               kāpālikasaṅkare tu [kṛtasaṃyamaḥ] triṣavaṇasnāto nirāhāraḥ trīṇi lakṣāṇi||</p>
            
            
            <p id="MrgT_3.115">
               pramādāddhārite liṅge bhraṣṭe vā sākṣasūtrake <br />
               lakṣaṃ japenmaheśasya punaḥ kuryātparigraham //
                <span class="ref">MrgT_3.115</span></p>
            
            
            <p>Vṛtti:</p>
            
            
            <p>[liṅge sākṣasūtrake pramādādddhārite bhraṣṭe vā] daivānmānuṣādvā prabalālliṅgākṣasūtrayorhāritayorbhraṣṭayorvā
               [maheśasya lakṣaṃ japet] parameśvaramantralakṣajapaṃ kṛtvā [punaḥ parigrahaṃ kuryāt]
               punarguṇotkṛṣṭayoranyayoḥ saṃgrahaṃ kuryāt||</p>
            
            
            <p id="MrgT_3.116">
               bhraṃśe vā janite bhaṅge daśāṃśo vihito mune <br />
               <span class="note">`Or if it falls and breaks' [Brunner]</span>
               tadanyatrārdhamūlaṃ vā sahasraṃ sulaghīyasi //
                <span class="ref">MrgT_3.116</span></p>
            
            
            <p>Vṛtti:</p>
            
            
            <p>janite bhaṅge bhraṃśe vā prāgukto vidhiḥ| yadi tu [tadanyatra] pūjāvisraṃsananirmālyamadhyapātādyādvā
               janite bhraṃśe adhaḥpāte liṅgasya akṣasūtrasya vā tadā [daśāṃśaḥ] taddaśāṃśo vihitaḥ|
               ayutaṃ japedityarthaḥ|
               tāvanapi vyājo yatra notpātaḥ tathāvidhe bhadrapīṭhād āsanādvā bhraṃśe jāte [ardhamūlaṃ]
               tato 'pyardhaṃ pañca sahasrāṇi|
               [sulaghīyasi] suṣṭhu laghīyasi alpe karacalane skhalane bhadrapīṭhe vā āsane vā karādvicyāve
               sahasraṃ japaḥ||</p>
            
            
            <p id="MrgT_3.117">
               tadvacca paśunā dṛṣṭe spṛṣṭe daśaguṇaṃ japet <br />
               hāritārdhaṃ guṇacchede saṃkhyāsūtrasya doṣanut //
                <span class="ref">MrgT_3.117</span></p>
            
            
            <p id="MrgT_3.118ab">
               tyāgaśca kaphaviṇmūtraspṛṣṭasyānyatra taijasāt 
                <span class="ref">MrgT_3.118ab</span></p>
            
            
            <p>Vṛtti:</p>
            
            
            <p>iṣṭaliṅge akṣasūtre vā [paśunā] adīkṣiteṇa dṛṣṭe sahasraṃ japet|
               spṛṣṭe tu [daśaguṇaṃ japed] ayutaṃ japyam| saṃkhyāsūtrasya ityakṣasūtrasya akasmād
               [guṇacchede] sūtrasya cchede hāritārthaṃ lakṣārdhaṃ doṣanut|
               [kaphaviṇmūtraspṛṣṭasya kaphādispṛṣṭasya tyāgaḥ kāryaḥ| anyatra taijasād iti hemādilohasya
               duṣṭasya tenaiva dravyeṇa punarghaṭanaṃ na tu tyāga iti| ayaṃ ca liṅgākṣasūtravidhiḥ
               sādhakādanyatrāpi vijñeyaḥ||</p>
            
            
            <p id="MrgT_3.118cd">
               pramādādyoṣitaṃ gatvā prāṇāyāmāyutaṃ bhajet //
                <span class="ref">MrgT_3.118cd</span></p>
            
            
            <p id="MrgT_3.119ab">
               dvipañcaguṇitaṃ śuddhyai praṇavoccārasaṃśritam 
                <span class="ref">MrgT_3.119ab</span></p>
            
            
            <p>Vṛtti:</p>
            
            
            <p>[pramādād yoṣitaṃ gatvā] anicchayā nikhilāni balīvardanyāyena pramādāt pramadayā kṛtapariṣvaṅgasya
               tadupabhoge [praṇavoccārasaṃśritaṃ] praṇavoccārapuraḥsaraṃ [prāṇāyāmāyutaṃ bhajet]
               prāṇāmāyadaśasahasraṃ kuryāt|</p>
            <span class="note">Brunner (1985:406, n.2) acknowledges that the above appears to be</span>
            <span class="note">corrupt and advocates punctuating after balīvardanyāyena. But</span>
            <span class="note">does this help?</span>
            icchayā tu [dvipañcaguṇitaṃ] taddaśaguṇaṃ japet| lakṣaṃ vidadhyād ityarthaḥ||
            
            
            <p id="MrgT_3.119cd">
               mahāpātakasaṃyoge śivaikādaśikāyutam //
                <span class="ref">MrgT_3.119cd</span></p>
            
            
            <p id="MrgT_3.120">
               japeddaśaguṇaṃ prāṇasaṃyamī phalamūlabhuk <br />
               tatsameṣvevameva syāt kiṃ tu prāṇāyatiṃ vinā //
                <span class="ref">MrgT_3.120</span></p>
            
            
            <p>Vṛtti:</p>
            
            
            <p>[mahāpātakasaṃyoge] `brahmahatyā surāpānaṃ steyaṃ gurvaṅganāgamaḥ| tatsamparkaśca'
               iti mahāpātakāni|</p>
            <span class="note">Source unknown; but cf. \Kir\ 43:2</span>
            ebhiranicchātaḥ saṃyoge [śivaikādaśikāyutaṃ] śivaikādaśikāyāḥ saṃhitāyā ayutaṃ japet|
            icchayā tu [prāṇasaṃyamī] saṃyataprāṇaḥ [phalamūlabhuk] phalamūlāśanaḥ tadeva daśaguṇaṃ
            japet|
            [tatsameṣu] etatsameṣūpapātakeṣu [prāṇāyatiṃ vinā] prāṇāyāmavarjyam [evameva syād]
            eṣa eva vidhiḥ||
            
            
            <p id="MrgT_3.121">
               pātakeṣu tadanyeṣu kriyāvyatikareṣu ca <br />
               japedekādaśājātam ekaṃ vā brahmamadhyagam //
                <span class="ref">MrgT_3.121</span></p>
            
            <span class="note">Brunner (1985:407) suggests that the sense is</span>
            <span class="note">japedekādaśajātam, `he should recite the group of</span>
            <span class="note">eleven [brahma and aṅga mantras]', and that the long ā (which</span>
            <span class="note">confusingly suggests sadyojāta) is metrically required.</span>
            
            
            <p>Vṛtti:</p>
            
            
            <p>[pātakeṣu] tebhyo mahāpātakopapātakebhyo yānyanyāni pātakāni tattaddravyāpaharaṇaniṣiddhānnabhakṣaṇādīni
               teṣu teṣvapi [tadanyeṣu kriyāvyatikareṣu] anyeṣu ca kriyācchidreṣu [ekādaśa] śivavaktrāṇyaṅgasahitāni
               japet| yadvā tattadanusāreṇa bahurūpanāthamevāvartayet||</p>
            <span class="note">The edition inserts [ajātam ekaṃ] before bahurūpanātham,</span>
            <span class="note">as though the text meant `sadyojāta with aghora'; but, as Brunner</span>
            <span class="note">points out, what is probably rather intended is that jātam means</span>
            <span class="note">group and construes with pāda c; pāda d means then `the one [mantra]</span>
            <span class="note">that is in the centre of the brahmamantras [viz. aghora]'.</span>
            
            
            <p id="MrgT_3.122">
               na grāhyaṃ kārakaṃ kiṃcit sakhyā jātāṃhasāhṛtam <br />
               <span class="note">jātāṃhasā@ \Brunner; jātāṃhaso \Bhatt</span>
               ādadāno 'parijñānāt pūrvoktādardhamācaret //
                <span class="ref">MrgT_3.122</span></p>
            
            
            <p>Vṛtti:</p>
            
            
            <p>pūrvoktamahāpātakādiyoginānucareṇa</p>
            <span class="note">Thus correction of \Brunner; \Bhatt\ reads: [jātāṃhasaḥ sakhyā] pūrvoktamahāpātakādiyogino
               'nucareṇa [hṛtaṃ] [kārakaṃ]</span>
            yathoktāmatropakaraṇādi [na kiñcid grāhyaṃ] na kiṃcid gṛhṇīyāt|
            kiṃcid [aparijñānād] ajñānād [ādadānaḥ] gṛhṇan [pūrvoktād ardham] tattanmahāpātakayoginaḥ
            prāyaścittaṃ yatpūrvamuktaṃ tadardham ācaret||
            
            
            <p id="MrgT_3.123">
               bahudaivasike yoge tulyaṃ sādharmyayogataḥ <br />
               jñātvaivaṃ sādhako vidvān sahāyaṃ sadguṇaṃ bhajet //
                <span class="ref">MrgT_3.123</span></p>
            
            
            <p id="MrgT_3.124">
               sajātyabhijanopetaṃ yavīyāṃsaṃ guṇādhikam <br />
               putrakaṃ samayasthaṃ vā susnigdhamaparaṃ tataḥ //
                <span class="ref">MrgT_3.124</span></p>
            
            
            <p>Vṛtti:</p>
            
            
            <p>[bahudaivasike yoge] sañjātapātakena sakhyānekāhike samparke sati [tulyaṃ] tatsamameva
               sādhakasya prāyaścittam|</p>
            <span class="note">sakhyānekāhike \Brunner; sakhyādanekāhike \Bhatt</span>
            [sādharmyayogataḥ] tatsādharmyaprāpteḥ| evaṃ buddhvā tadvidā sādhakena sadguṇaḥ satkuśalaḥ
            tadalābhe samānajātiḥ kanīyān guṇajyeṣṭhaḥ putrakaḥ samayī vā tayorabhāve anyaḥ kaścit
            susnigdhaḥ sahāyo yojanīyaḥ||
            
            
            <p id="MrgT_3.125">
               sādhakoktaṃ vrataṃ kuryād gururasvavaśo vratī <br />
               dviguṇaṃ svavaśastāva ccaredasvavaśo vratī //
                <span class="ref">MrgT_3.125</span></p>
            
            <span class="note">N.B. \Mrg\CP\ 125--6 have been adopted into</span>
            <span class="note">Trilocana's Prāyaścittasamuccaya as verses 6--7.</span>
            
            
            <p>Vṛtti:</p>
            
            
            <p>deśiko mantravṛttiśca putrakaḥ samayī ca yaḥ|
               catvāra ete śaivāḥ syurvratino 'vratino 'pi vā|| iti pūrvamuktatvāt</p>
            <span class="note">QUOTATION of \Mrg\CP\ 2</span>
            avratī yo guruḥ asvavaśa ityanicchuḥ kṛtapātakaḥ sa prāguktānāṃ pātakānāṃ nivṛttyai
            sādhakoktam uditaṃ vrataṃ kuryāt|
            dviguṇaṃ svavaśa iti, kāmataḥ kṛtapātako guruḥ sādhakoktaṃ vrataṃ dviguṇamācaret|
            tāvaccaredasvavaśo vratīti, yadi punaranicchākṛtapāpo vratī sa dviguṇamevācaret||
            
            
            <p id="MrgT_3.126">
               svavaśastriguṇaṃ tryaṃśaṃ vinā tatputrakaścaret <br />
               putrakārdhaṃ tu samayī pūrvoktānuktapāpmanām //
                <span class="ref">MrgT_3.126</span></p>
            
            
            <p>Vṛtti:</p>
            
            
            <p>sa eva guruḥ svavaśa icchākṛtapātakaścet [triguṇaṃ] vratamanutiṣṭhet|
               itthaṃ sakāmākāmatvena vratitvāvratitvabhedena ca guroścaturdhā prāyaścittamuktam|
               adhunā putrakaṃ pratyucyate| tryaṃśaṃ vinā tatputrakaścaret| svavaśastadicchāvān putrakaḥ
               sādhakoktāt tribhāgaṃ prāyaścittaṃ caret|
               sa evānicchāvān vratī tryaṃśaṃ vineti dvibhāgamevānutiṣṭhet prathamasamayinaḥ| putrakārdhaṃ
               tu iti, putrakoktād vratādardhaṃ samayī pūrvoktānuktapāpmanāṃ prāguktānāmanuktānāṃ
               ca pāpānāṃ śāntaye vrataṃ kuryāt||</p>
            
            
            <p id="MrgT_3.127">
               kṛcchraṃ vā pratiṣaṇmāsaṃ pratyabdamathavaindavam <br />
               parākaṃ taptakṛcchraṃ vā mantrī sānucaraścaret //
                <span class="ref">MrgT_3.127</span></p>
            
            
            <p id="MrgT_3.128ab">
               nirvighnasiddhimanvicchan muktyarthamitare trayaḥ 
                <span class="ref">MrgT_3.128ab</span></p>
            
            
            <p>Vṛtti:</p>
            
            
            <p>asaṃviditapātakavicchittyai [nirvighnasiddhimanvicchan] nirvighnasiddhiprepsuḥ [sānucaraḥ]
               sasahāyaḥ [mantrī] sādhakaḥ [itare trayaḥ] tadanye ca deśikaputrakasamayinastrayaḥ
               [muktyarthaṃ] vighnavarjitamuktyarthaṃ pratiṣaṇmāsaṃ kṛcchramācareyuḥ|
               [athavā] yadvā [pratyabdaṃ] prativarṣam [aindavaṃ] cāndrāyaṇaṃ parākaṃ taptakṛcchraṃ
               vā kuryuḥ| kṛcchracāndrāyaṇādilakṣaṇaṃ tantrāntarājjñeyam| yathoktaṃ śrīmatkiraṇe---</p>
            
            
            <p>ekabhuktaṃ tryahaṃ kuryāttryahaṃ tu yadayācitam|
               tryahaṃ syānnaktabhojī tu tryahaṃ syānmārutāśanaḥ||
               eṣa kṛcchraḥ samākhyātaḥ prājāpatya iti smṛtaḥ|
               māsārdhaṃ grāsavṛddhiḥ syācchukle kṛṣṇe tu hrāsayet||
               cāndrāyaṇavidhiḥ proktaḥ iti</p>
            <span class="note">\Kir\ 44:11--12b, 15c--16a</span>
            
            
            <p>tathā</p>
            
            
            <p>dvādaśāhaṃ nirāhāraḥ parāka iti saṃsmṛtaḥ| iti|</p>
            <span class="note">\Kir\ 44:15ab</span>
            tathā
            
            
            <p>tryahamuṣṇaṃ pibedvāri tryahaṃ kṣīraṃ tathā pibet|
               tryahamuṣṇaṃ ghṛtaṃ pītvā tryahaṃ vai kevalaṃ tataḥ||
               taptakṛcchro 'yamākhyātaḥ iti</p>
            <span class="note">\Kir\ 44:12c--13c</span>
            
            
            <p>[atha pavitravidhiḥ]</p>
            
            
            <p id="MrgT_3.128cd">
               sarvacchidraharaścānyo vidhireṣāṃ nigadyate //
                <span class="ref">MrgT_3.128cd</span></p>
            
            <span class="note">sarvacchidraharaścānyo \Bhatt; sarvacchidrāpahaścānyo \Brunner</span>
            
            
            <p id="MrgT_3.129ab">
               yaḥ prāptastapasā devair harātsvavidhipuṣṭaye 
                <span class="ref">MrgT_3.129ab</span></p>
            
            
            <p>Vṛtti:</p>
            
            
            <p>eṣāṃ sādhakādīnāṃ [sarvacchidrāpahaḥ] samayalopādijasakalacchidrāpahaḥ [anyo] yaḥ
               pavitrākhyo vidhiḥ prāg devaiḥ [harāt] parameśvarāt tapasā [prāptaḥ] labdhaḥ sa eveṣāmeva
               [svavidhipuṣṭaye] svavidhipuṣṭyarthaṃ [nigadyate] ucyate||</p>
            
            
            <p id="MrgT_3.129cd">
               śrāvaṇe tadupānte vā nabhasye vocyamānavat //
                <span class="ref">MrgT_3.129cd</span></p>
            
            
            <p id="MrgT_3.130">
               śambhoḥ pavitramāpādya pūrayedvārṣikaṃ vidhim //
                <span class="ref">MrgT_3.130</span></p>
            
            
            <p>Vṛtti:</p>
            
            
            <p>śrāvaṇe māsi [tadupānte vā] saḥ śrāvaṇa upānto yasya kālasya sa tadupānaḥ kālaḥ| āṣāḍhapaurṇamāsī
               vā caturdaśī vā tasmin| yathoktaṃ śrīmanmaye---`āṣāḍhyāścādime 'hani' iti|
               nabhasye vā iti bhādrapade|</p>
            
            
            <p>[eteṣvanyatame kāle ucyamānavat vakṣyamāṇarītyā śambhoḥ pavitramāpādya maheśvaramūrdhni
               pavitrāṇyāropya vārṣikaṃ vidhiṃ pūrayet pratyabdamanuṣṭheyaṃ nityāṅgabhūtaṃ prāyaścittātmakaṃ
               vidhiṃ samāpayet]</p>
            
            <span class="note">The above bracketed portion is presumably an addition of the editor;</span>
            <span class="note">what follows below is a fragment transmitted `au début du Yogapāda'</span>
            <span class="note">of a single MS: GOML D5470 (Bhatt's \msC). It appears to be a fragment</span>
            <span class="note">of instructions about liṅgapratiṣṭhā, to which a forward reference</span>
            <span class="note">was made by \Narayana\ earlier in his commentary on the caryāpāda,</span>
            <span class="note">and which therefore probably also belonged to the caryāpāda:</span>
            
            
            <p>\gap\ tatkathanamathādhikyata iti prakaraṇasambandhaḥ| liṅgaṃ parameśvarapūjādhikaraṇam|
               amarārcitam iti liṅgārādhanatastatprāptirjanānāmiti jñāpayitum| tathā coktaṃ śrīmanmaye---</p>
            
            
            <p>ādityā vasavo rudrā ṛṣayaśca mahaujasaḥ|
               vidhivalliṅgamārādhya padamisṭ.atamaṃ gatāḥ|| iti|</p>
            
            
            <p>[vyaktaṃ] pratimā| avyaktam anabhivyaktāṅgam| ubhayātmakaṃ vyaktāvyaktaṃ mukhaliṅgamityarthaḥ|
               \gap\ siddhyarthaṃ sādhaka ātmanaḥ kṛte sthāpayet paraiḥ samayisādhakaputrakādibhiḥ
               abhyarthito vā guruḥ ācāryaḥ pratiṣṭhāpayet| parairiti viśeṣaṇād guroḥ pare ye sādhakādayastaistadevaṃsiddhaye
               ātmanaḥ pratiṣṭhā kāryā| ācāryeṇa tu caturṇāmapīti tātparyam||</p>
            
            
            <p>tadeva liṅga viśinaṣṭi---</p>
            
            
            <p id="MrgT_3.App.">
               taccilālohamṛdratnadārujaṃ bhaumasādhitam <br />
               sarvajñavihitaṃ yāvad bubhuk.oritarasya vā //
                <span class="ref">MrgT_3.App.</span></p>
            
            
            <p>Vṛtti:</p>
            
            
            <p>tad liṅgaṃ bubhukṣoḥ bhogecchoḥ [itarasya vā] anyasya vā munerarcane prabhavatīti|
               yataḥ sarvajñatvamato 'khilakartṛprasaram| tathā bāhulyena śailalohamṛdratnadāruprakṛtijaṃ
               praśastam| kvaccittu svaśāstrāmnātānyaprakṛtijamapi bhāvyam||</p>
            
            
            <p>prādhānyātprathamasya ratnajasya mānamāha---</p>
            
            
            <p id="MrgT_3.App.">
               ekāṅgulaṃ dvihastāntaṃ ratnajaṃ na paraṃ tataḥ //
                <span class="ref">MrgT_3.App.</span></p>
            
            
            <p>Vṛtti:</p>
            
            
            <p>[ekāṅgulam] ekāṅgulādārabhya [dvihastāntaṃ] caturviṃśatyaṅgulāntaṃ [ratnajaṃ] ratnamayaṃ
               liṅgaṃ kuryāt|
               na tu tataḥ param iti| paramityadhikam| ādhikyaviṣaya evāyaṃ niṣedhaḥ| tasmādaṅgulānnyūnasyāpi
               siddhiḥ|</p>
            
            
            <p>siddhaye badarādātharvaṇakādvāpi śasyate|
               saukṃsye 'ṇu ca guṇo yena balīyān sarvadoṣahṛt||</p>
            
            
            <p>iti śrīmanmayādāvaṅgulonasyāpyāmnātatvāt| yattu śrīmatkiraṇādau---
               aṅgulādivitastyantaṃ nordhvaṃ liṅgaṃ tu ratnajam|</p>
            <span class="note">\Kir\ 51:49cd; Brunner points out that the line is</span>
            <span class="note">also to be found as Uttarakāmika 37:61cd.</span>
            
            
            <p>iti mānaṃ sādhakāyāvaśyamānasya viṣayam| na ca liṅgaviṣayaṃ jñeyam| lohādīnāṃ mānamucyate---</p>
            
            
            <p id="MrgT_3.App.">
               lohādi pāṇiṣaḍḍhāstaṃ dārubhistrividhaṃ param //
                <span class="ref">MrgT_3.App.</span></p>
            
            <span class="note">The text is evidently incomplete; all the MSS used by \Bhatt\ and</span>
            <span class="note">the two extra transcripts consulted by Mme Brunner end in the</span>
            <span class="note">middle of the commentary on \CP\ 130. Only some of them add a colophon.</span>
            <span class="note">Some quoted fragments not found in the printed editions are gathered</span>
            <span class="note">together by Bhatt in an appendix. Not included by Bhatt,</span>
            <span class="note">as Brunner observes (1985:412, n.2), is part of the conclusion to the</span>
            <span class="note">tantra quoted by \Agh\ in his \MrgVD\ when glossing</span>
            <span class="note">\Narayana's opening verses: yadvakṣyatyupasaṃhāre</span>
            <span class="note">ityetatkāmikaṃ jñānamavāptaṃ parameśvarāt| iti| tathā---</span>
            <span class="note">jñānaṃ caitatparaṃ guhyaṃ yadvispaṣṭaṃ jagattraye|</span>
            <span class="note">śroturmṛgendrarūpatvānmṛgendramiti sūribhiḥ|| iti|</span>
            
            </div>
         
         <div id="d1e12692">
            
            
            <p id="MT_4.1">
               athātmavatāṃ matvā [vā] svādhikāraṃ suduṣkaram <br />
               yaterannatmavattāyai deśikādyā jigīṣavaḥ //
                <span class="ref">MT_4.1</span></p>
            
            
            <p id="MT_4.2">
               tadātmavattvaṃ yogitvaṃ jitākṣasyopapadyate <br />
               prāṇāyāmādyanuṣṭhānāj jitākṣatvaṃ śanaiḥ śanaiḥ //
                <span class="ref">MT_4.2</span></p>
            
            
            <p id="MT_4.3">
               prāṇāyāmaḥ pratyāhāro dhāraṇā dhyānavīkṣaṇe <br />
               japaḥ samādhirityaṅgāny aṅgī yogo 'ṣṭamaḥ svayam //
                <span class="ref">MT_4.3</span></p>
            
            
            <p id="MT_4.4">
               prāṇaḥ prāgudito vāyur āyāmo 'sya prakhedanam <br />
               preraṇākṛṣṭisaṃrodhalakṣaṇaṃ kratudoṣanut //
                <span class="ref">MT_4.4</span></p>
            
            
            <p id="MT_4.5">
               tataḥ sukhalavāsvāde teṣāṃ vṛttasya cetasaḥ <br />
               pratyāhāro vidhātavyaḥ sarvato vinivartanam //
                <span class="ref">MT_4.5</span></p>
            
            
            <p id="MT_4.6">
               tenendriyārthasaṃsargavinivṛtteścito matiḥ <br />
               dhāraṇāyogyatāmeti pade svecchāprakalpite //
                <span class="ref">MT_4.6</span></p>
            
            
            <p id="MT_4.7">
               cintā tadviṣayā dhyānaṃ taccādiṣṭaṃ muhurmuhuḥ <br />
               tadekatānatāmeti sa samādhirvidhīyate //
                <span class="ref">MT_4.7</span></p>
            
            
            <p id="MT_4.8">
               japastadbhāṣaṇaṃ dhyeyasaṃmukhīkaraṇaṃ mune <br />
               ūho 'bhivīkṣaṇaṃ vastuvikalpānantaroditaḥ //
                <span class="ref">MT_4.8</span></p>
            
            
            <p id="MT_4.9">
               yadā vetti padaṃ heyam upādeyaṃ ca tatsthiteḥ <br />
               tatpoṣakaṃ vipakṣaṃ ca yacca tatpoṣakaṃ param //
                <span class="ref">MT_4.9</span></p>
            
            
            <p id="MT_4.10">
               eṣu vyastasamasteṣu kṛtayatnasya yoginaḥ <br />
               vibhānti śaktayo viśvaṃ vyāpya bhānoriva tviṣaḥ //
                <span class="ref">MT_4.10</span></p>
            
            
            <p id="MT_4.11">
               na tamīṣṭe naraḥ kaścit rakṣodānavamānavāḥ <br />
               rorucānamatītyaitān dṛkkriyāprāṇarociṣā //
                <span class="ref">MT_4.11</span></p>
            
            
            <p id="MT_4.12">
               nivṛttermanaso hetuḥ saṃsargātprāṇakhedanam <br />
               nivṛttirdhāraṇādīnāṃ mūlaṃ sarvasya tattataḥ //
                <span class="ref">MT_4.12</span></p>
            
            
            <p id="MT_4.13">
               vistareṇa suraśreṣṭha viprakṛṣṭaṃ ca yatsthitam <br />
               yadanyatsādhanaṃ kiṃcid yogasiddheśca kathyatām //
                <span class="ref">MT_4.13</span></p>
            
            
            <p id="MT_4.14">
               na śakyaṃ vistarādvaktuṃ tatprasaṅgabhayādvidheḥ <br />
               praśnasyāvaśyavācyatvāt tathāpyuddeśa ucyate //
                <span class="ref">MT_4.14</span></p>
            
            
            <p id="MT_4.15">
               mūtrādyutsṛjya vidhivad ekārdhadaśasaptabhiḥ <br />
               mṛdbhirliṅgagudāsavyahastayugmāni śaucayet //
                <span class="ref">MT_4.15</span></p>
            
            
            <p id="MT_4.16">
               dvirvratī trirapaḥ pītvā dvirvimṛjyānanaṃ spṛśet <br />
               svabāhunābhihṛtkāni dvistrirvā śaucitādharaḥ //
                <span class="ref">MT_4.16</span></p>
            
            
            <p id="MT_4.17">
               hitajīrṇāśanasvasthas trikuḍyāveṣṭite gṛhe <br />
               bādhāśūnye vanādau vā svāsanastha udaṅmukhaḥ //
                <span class="ref">MT_4.17</span></p>
            
            
            <p id="MT_4.18">
               namaskṛtya maheśānam umāskandagaṇādhipān <br />
               ṛjugrīvāśirovakṣā nāsāgrāhitadṛgdvayaḥ //
                <span class="ref">MT_4.18</span></p>
            
            
            <p id="MT_4.19">
               pārṣṇibhyāṃ vṛṣaṇau rakṣan dantairdantānasaṃspṛśan <br />
               viṣṭabhadeho dantāgre jihvāmādāya susthitaḥ //
                <span class="ref">MT_4.19</span></p>
            
            
            <p id="MT_4.20">
               recayecchaktiparyantaṃ puṭenaikena mārutam <br />
               sa recakastadabhyāsād vedhavikṣiptakarmasu //
                <span class="ref">MT_4.20</span></p>
            
            
            <p id="MT_4.21">
               kramaśaḥ śaktatāmeti vikṛṣṭaviṣayeṣvapi <br />
               bāhyena vāyunā mūrteḥ śaktisīmaprapūraṇam //
                <span class="ref">MT_4.21</span></p>
            
            
            <p id="MT_4.22">
               pūrakaḥ sa tadabhyāsāt sugurvapi vikarṣayet <br />
               tyāgasaṃgrahaṇe hitvā nirodhaḥ kumbhakaḥ smṛtaḥ //
                <span class="ref">MT_4.22</span></p>
            
            
            <p id="MT_4.23">
               rodhaśaktistadabhyāsād vyaktimetyanivāritā <br />
               tathāsya carato vidvān somasūryeśavartmasu //
                <span class="ref">MT_4.23</span></p>
            
            
            <p id="MT_4.24">
               taddharmayogyatāṃ buddhvā yogī saṃsādhayenmatam <br />
               pūrakaṃ kumbhakaṃ vāpi bhajeccandrapathi sthite //
                <span class="ref">MT_4.24</span></p>
            
            
            <p id="MT_4.25">
               puṣṭimṛtyujayādyarthaṃ svātmano 'nyasya recakam <br />
               anagnijvalane vṛkṣaśoṣaṇe bījanāśane //
                <span class="ref">MT_4.25</span></p>
            
            
            <p id="MT_4.26">
               stobhonmādaviṣoddīptipramukheṣu tu recakam <br />
               dhyānārcanajapādyeṣu dehatyāge ca śāṅkare //
                <span class="ref">MT_4.26</span></p>
            
            
            <p id="MT_4.27">
               kumbhako recakaśceṣṭo dīkṣāsaṃsthāpaneṣu ca <br />
               yavīyān madhyamo jyeṣṭhaḥ sa tālairdvādaśādibhiḥ //
                <span class="ref">MT_4.27</span></p>
            
            
            <p id="MT_4.28">
               tālo dvādaśabhirjānupariṇāhaparibhramaiḥ <br />
               so 'pi dhyānajapopetaḥ sagarbho 'nyastadujjhitaḥ //
                <span class="ref">MT_4.28</span></p>
            
            
            <p id="MT_4.29">
               yathā sagarbhaḥ sthairyāya manaso na tathetaraḥ <br />
               prātarniśākṛtaṃ pāpaṃ dinānte ca divākṛtam //
                <span class="ref">MT_4.29</span></p>
            
            
            <p id="MT_4.30">
               hantyagarbho 'pi devānāṃ pracalatvaṃ pradhāvatām <br />
               snāto bhavati tīrtheṣu sarvakratuṣu dīkṣitaḥ //
                <span class="ref">MT_4.30</span></p>
            
            
            <p id="MT_4.31">
               potaḥ pitṝṇāṃ yaḥ śaśvatsagarbhamimamācaret <br />
               dhyāyedadhvāntagaṃ devaṃ japettadvācakaṃ sadā //
                <span class="ref">MT_4.31</span></p>
            
            
            <p id="MT_4.32">
               kṣityādīnyatha tattvāni tadrūpādhikṛtāni vā <br />
               yasmānnācetanaṃ tattvaṃ siddhamapyupakārakam //
                <span class="ref">MT_4.32</span></p>
            
            
            <p id="MT_4.33">
               śaivaṃ vapuriti dhyāyed ato yadyatsamīhitam <br />
               siddhaye dhāraṇādīnāṃ vṛttīnāmanilasya ca //
                <span class="ref">MT_4.33</span></p>
            
            
            <p id="MT_4.34">
               sagarbhaṃ kumbhakaṃ vidvān ātiṣṭhedavikhinnadhīḥ <br />
               ayamarkaguṇaṃ kālaṃ kṛtacittavyavasthitiḥ //
                <span class="ref">MT_4.34</span></p>
            
            
            <p id="MT_4.35">
               prāpnoti dhāraṇāśabdaṃ dhāraṇāsiddhidānataḥ <br />
               sthityartho dhāraṇāśabdaḥ sthānārtho 'pyupacārataḥ //
                <span class="ref">MT_4.35</span></p>
            
            
            <p id="MT_4.36">
               sthānaṃ prāthamikasyemān yavanyādīni netarat <br />
               tāni hemahimajyotiḥkṛṣṇasvacchāni rūpataḥ //
                <span class="ref">MT_4.36</span></p>
            
            
            <p id="MT_4.37">
               vedyardhamaṇḍalatryastravṛttapadmākṛtīni tu <br />
               sthairyāpyāyanaviploṣapreraṇāśūnyatāptaye //
                <span class="ref">MT_4.37</span></p>
            
            
            <p id="MT_4.38">
               bhavanti vajrakajvālābinduśūnyānvitāni tu <br />
               bādhakānyanuvartīni madhyasthānyavagatya ca //
                <span class="ref">MT_4.38</span></p>
            
            
            <p id="MT_4.39">
               yogī vyastasamastāni bibhṛyādiṣṭasiddhaye <br />
               kva deśe dhāraṇārūpaṃ cintanīyaṃ vipaścitā //
                <span class="ref">MT_4.39</span></p>
            
            
            <p id="MT_4.40">
               kiṃ ca vyastasamastānāṃ phalaṃ brūhi sureśvara <br />
               hṛdi cetasi vikṣipte dhārayetkṣitimarthavit //
                <span class="ref">MT_4.40</span></p>
            
            
            <p id="MT_4.41">
               jalaṃ pipāsitaḥ kaṇṭhe mande 'gnau jaṭhare 'nalam <br />
               prāṇādivṛttisiddhyarthaṃ hṛtkaṇṭhādiṣu mārutam //
                <span class="ref">MT_4.41</span></p>
            
            
            <p id="MT_4.42">
               viṣādyabhibhave vyoma teṣu yatropayogavat <br />
               khaṃ samasteṣu bhūteṣu vārivāyū śikhikṣitī //
                <span class="ref">MT_4.42</span></p>
            
            
            <p id="MT_4.43">
               vāryagnī bhūmipavanau vārikṣme analānilau <br />
               madhyasthārātimitrāṇi catuṣke yugmayugmaśaḥ //
                <span class="ref">MT_4.43</span></p>
            
            
            <p id="MT_4.44">
               parijñāyeti matimān yojayediṣṭasiddhaye <br />
               kāni prāṇādivṛttīnāṃ sthānānyasmin śarīrake //
                <span class="ref">MT_4.44</span></p>
            
            
            <p id="MT_4.45">
               jitāsu tāsu kiṃ ca syād iti brūhi surottama <br />
               tasya hṛnnābhyuraḥkaṇṭhapṛṣṭhadeśeṣu dhāraṇāt //
                <span class="ref">MT_4.45</span></p>
            
            
            <p id="MT_4.46">
               jayaḥ praṇayanādīnāṃ vṛttīnāṃ yogino bhavet <br />
               jitapraṇayano dhatte svecchayā dehamātmanaḥ //
                <span class="ref">MT_4.46</span></p>
            
            
            <p id="MT_4.47">
               jitāpanayano 'śnāti śakṛdādi jahāti na <br />
               vijitonnayano 'bhyeti vāgvaśitvādikān guṇān //
                <span class="ref">MT_4.47</span></p>
            
            
            <p id="MT_4.48">
               samānavṛtīvijayād bhavettyaktajaro vaśī <br />
               vapurvihāravaśitā bhavedvinamane jite //
                <span class="ref">MT_4.48</span></p>
            
            
            <p id="MT_4.49">
               paṅkāmbukaṇṭakāsaṅgo vīryamakṣayamadbhutam <br />
               dhāraṇā dvādaśa dhyānaṃ divyālokapravṛttidam //
                <span class="ref">MT_4.49</span></p>
            
            
            <p id="MT_4.50">
               samādhiraṇimādīnāṃ dvādaśaitāni kāraṇam <br />
               prāṇāyāmaṃ vināpyevaṃ vaśyātmā cetasi sthitaḥ //
                <span class="ref">MT_4.50</span></p>
            
            
            <p id="MT_4.51">
               samabhyasyannavāpnoti guṇānuktānanantaram <br />
               yadyadvastu yathoddiṣṭakramayogāt prapadyate //
                <span class="ref">MT_4.51</span></p>
            
            
            <p id="MT_4.52">
               tatra tatrāasya cidvyaktis tadvyāptiviṣayā bhavet <br />
               iti bāhye sthite sarvam ākalayya svacakṣuṣā //
                <span class="ref">MT_4.52</span></p>
            
            
            <p id="MT_4.53">
               sarvān padarthān saṃtyajya śivatattvaṃ samabhyaset <br />
               śivagarbhān samātiṣṭhan prāṇāyāmādikānapi //
                <span class="ref">MT_4.53</span></p>
            
            
            <p id="MT_4.54">
               jahāti janturyaḥ prāṇān sa śivatvaṃ prapadyate <br />
               rūpaṃ paraṃ maheśasya dhyātuṃ śakyaṃ na jātucit //
                <span class="ref">MT_4.54</span></p>
            
            
            <p id="MT_4.55">
               vaicitryātkalpitaṃ bhrāntyai tatrāsthā cetasaḥ katham <br />
               pārthivāpye vicitrāṅke na dhyeye dhāraṇe tadā //
                <span class="ref">MT_4.55</span></p>
            
            
            <p id="MT_4.56">
               tathāpyabhyāsataḥ siddhāḥ śrūyante yoginastayoḥ <br />
               bhogaviplutacittasya kathaṃ syāccittasaṃsthitiḥ //
                <span class="ref">MT_4.56</span></p>
            
            
            <p id="MT_4.57">
               nādhikṛtyāviraktāṇūn prāhedaṃ sādhanaṃ haraḥ <br />
               śakyate viṣayīkartuṃ jagadapyakhilaṃ śanaiḥ //
                <span class="ref">MT_4.57</span></p>
            
            
            <p id="MT_4.58">
               kimu citraṃ vapurdāntair vairāgyābhyāsaśālibhiḥ <br />
               keyaṃ vā rūpakeyattā sarvādhiṣṭhānayoginaḥ //
                <span class="ref">MT_4.58</span></p>
            
            
            <p id="MT_4.59">
               sarvadā sarvabhūtānāṃ sarvākāropakāriṇaḥ <br />
               sthānarūpapramāṇāni parikalpya svacetasā //
                <span class="ref">MT_4.59</span></p>
            
            
            <p id="MT_4.60">
               yatroparamate cittaṃ tattaddhyeyaṃ punaḥ punaḥ <br />
               tenāsya cetasaḥ sthairyaṃ saviśeṣaguṇaḥ śanaiḥ //
                <span class="ref">MT_4.60</span></p>
            
            
            <p id="MT_4.61">
               unmīlya yogasaṃskāraṃ hatavighnasya jāyate <br />
               evamātiṣṭhataḥ samyag vinaivākārakalpanām //
                <span class="ref">MT_4.61</span></p>
            
            
            <p id="MT_4.62">
               akiñciccintakasyāsya rūpamunmīlati svakam <br />
               sarvārthadṛkkriyārūpam ānandamavyayam [..] //
                <span class="ref">MT_4.62</span></p>
            
            
            <p id="MT_4.63">
               yatprāpya na punarduḥkhayogametyaśivāvaham <br />
               etatsamastaguhyānāṃ guhyaṃ siddhāmarastutam //
                <span class="ref">MT_4.63</span></p>
            
            
            <p id="MT_4.64">
               sākṣādālocanaṃ śambhor atyutpāvanamuttamam <br />
               nālpakāloṣitāyaitad deyaṃ nātipramādine <br />
               nāmedhine nātapase yaśca nābhyarcayecchivam //
                <span class="ref">MT_4.64</span></p>
            
            
            <p id="MT_4.65">
               asyābhyāsāddivyasiddhyaṃśujālair iṣṭān lokān rorucāno vihṛtya <br />
               kāle hitvāpāsravaṃ dehamāste svātmanyevāścaryacaryādhivāsaḥ //
                <span class="ref">MT_4.65</span></p>
            </div>
         
         </div>
   </body>
</html>