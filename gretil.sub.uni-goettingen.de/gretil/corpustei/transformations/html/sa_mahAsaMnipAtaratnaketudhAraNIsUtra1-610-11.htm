<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Mahāsaṃnipātaratnaketudhāraṇīsūtra, 1-6, 10-11 (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Mahāsaṃnipātaratnaketudhāraṇīsūtra, 1-6, 10-11</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_mahAsaMnipAtaratnaketudhAraNIsUtra1-610-11.xml">sa_mahAsaMnipAtaratnaketudhAraNIsUtra1-610-11.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Digital Sanskrit Buddhist Canon Input Project</p>
      <p class="noindent"><b>Contribution: </b>members of the Digital Sanskrit Buddhist Canon Input Project</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Nalinaksa Dutt: Gilgit Manuscripts Vol IV, Calcutta 1959 (reprint: Delhi : Sri Satguru
            Publications, 1984), pp. 1-138.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
         <li><span class="note">remarks</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/4_rellit/buddh/bsu024_u.htm">bsu024_u.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Mahasannipataratnaketudharanisutra, or Ratnaketuparivarta (Parivartas 1-6, 10-11)
            <br />Based on the ed. by Nalinaksa Dutt: Gilgit Manuscripts Vol IV, Calcutta 1959 (reprint:
            Delhi : Sri Satguru Publications, 1984), pp. 1-138
            <br />
            <br />Input by members of the Sanskrit Buddhist Canon Input Project.
            <br />With kind permission of the Digital Sanskrit Buddhist Canon Project
            <br />of Nagarjuna Institute, Nepal
            <br />and University of the West, Rosemead, California, USA
            <br />(www.uwest.edu/sanskritcanon)
            <br />Sutra section, text no. 24
            <br />
            <br />The transliteration emulates the conventions of Nagari script.
            <br />Therefore, many word boundaries are not marked by blanks.
            <br />
            <br />REFERENCE SYSTEM (added):
            <br />Rkp_nn.nn(="nn") = Ratnaketuparivarta_parivarta.verse(="Dutt's verse number")
            <br />
            <br />Occasional jumps in Dutt's verse numbering have been corrected.
            <br />Unnumbered verses have been supplied with a provisional numbering: [nn]
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p>Mahāsannipātaratnaketudhāraṇī sūtraṃ</p>
         
         <span class="note"><span class="bold">Dutt 1</span></span>
         
         
         
         
         
         <p>START Rkp 1</p>
         
         
         <p>prathamaḥ parivartaḥ</p>
         
         
         <p>namastathāgatāya gandhaprabhaśriye / namo mahābrahmaghoṣāya /
            eteṣāṃ namaskartāsaṃprāptaḥ māravyūhena /</p>
         
         
         <p>eṣā dhāraṇī udgrahaṇīyā / mayā asyāṃ vidyāyāṃ siddhiḥ prāptā / avāme avāme avāme /
            om vare om vare / parikuñja naṭa naṭa puskara vahaja lukha / khama khama / ili mili
            / kili mili / kīrtivara / mudre mudre mukhe svāhā / evaṃ mayā śrutam / ekasmin samaye
            bhagavān rājagṛhe mahānagare viharati vyākalantakanivāpe sārdhaṃ mahatā bhikṣusaṃghena
            sārdhaṃ bhikṣusahasraiḥ sarvairarhadbhiḥ kṣīṇāsravairniṣkleśairvaśībhūtaiḥ suvimuktacittaiḥ
            suvimuktaprajñairājāneyaiḥ mahānāgaiḥ kṛtakṛtyaiḥ kṛtakaraṇīyaiḥ apahṛtabhāraiḥ anuprāptasvakārthaiḥ
            parikṣīṇabhavasaṃyojanaiḥ samyagājñāsuvimuktacittaiḥ sarvacetovaśitāparamapāramitāprāptairekānte
            niṣaṇṇaiḥ sārdhaṃ bodhisattvaniyutaiḥ mahatā bodhisattvasaṃghena tadyathā meruśikharadharakumārabhūtena
            varūṇamatikumārabhūtena sumatikumārabhūtena jinamatikumārabhūtena raśmimatikumārabhūtena
            ākāśamatikumārabhūtena vidyunmatikumārabhūtena mañjuśriyā kumārabhūtena śākyakumārabhūtena
            varūṇakumārabhūtena vimalakumārabhūtena maitreyeṇa bodhisattvena mahāsattvena / te
            sarve bodhisattvaniyutāḥ kṣāntidhāraṇa-samādhi-pratilabdhāḥ sarvadharmānāvaraṇajñāḥ
            sarvasattvasamacittāḥ sarvamāraviṣayasamatikrāntāḥ sarvatathāgataviṣayāvatārajñānakuśalā
            mahāmaitrī mahākaruṇāsamanvāgatā upāyajñānakuśalāḥ /</p>
         
         
         <p>tasmin samaye rājagṛhe mahānagare dvau prājñau parivrājakau prativasataḥ medhāvinau
            aṣṭādaśavidyāsthānapāraṃgatau pañcaśataparivārau / tatra eka upatiṣya aparaśca kolitaḥ
            / etau dvau gaṇamukhayau parivrājakau parasparaṃ saṃsthāpanaṃ kṛtavantau / yadāvayoścaikaḥ
            prathamamamṛtamadhigacchet tadaparasyārocayitavyam /</p>
         
         <span class="note"><span class="bold">Dutt 2</span></span>
         
         <p>atha khalu āyuṣmānaśvajit pūrvāṇhakālasame nivāsya pātracīvaramādāya rājagṛhaṃ piṇḍāya
            prāviśat / adrākṣīdupatiṣyaḥ parivrājako gocarāya prasthitamāyuṣmantamaśvajitaṃ rājagṛhe
            mahānagare piṇḍāya carantaram / dṛṣṭvāsyaitadabhavat / na me kasyacit pūrvaṃ śramaṇasya
            vā brāhmaṇasya vānyeṣāṃ vā keṣāṃcin manuṣyabhūtānāmayamevaṃrūpaḥ prāsādikaḥ īryāpa[thaḥ]yathāsya
            bhikṣoryattvahametamupasaṃkramya paripṛccheyam / kaste āyuṣman śāstā kaṃ boddiśya
            pravrajitaḥ kasya vā dharmo rocate /</p>
         
         
         <p>athopatiṣyaḥ yenāyuṣmānaśvajit tenopasaṃkrāmadupasaṃkramyābhyupetyāyuṣmatāśvajitā
            sārdhaṃ saṃmukhaṃ saṃmodanīṃ saṃrañjanīṃ vividhāṃ kathāmupasaṃsṛtya [kānte nyaṣīdat
            / ekānte niṣaṇṇa upatiṣyaḥ] parivrājaka āyuṣmantaśvajitametadavocat / kaste āyuṣman
            śāstā kaṃ boddiśya pravrajitaḥ kasya vā dharmo rocate / athāyuṣmānaśvaji[dupatiṣyaṃ
            parivrāja]kametadavocat /</p>
         
         
         <p>
            śākya[syā]sti suto mahāvratatapāḥ sarvottamo 'smin vaśī<br />
            saṃsārārṇavapārago 'pi jagato muktastathā mocakaḥ /<br />
            buddho nāma [vibuddho 'nuttara iha duḥ]khārṇavocchoṣakaḥ<br />
            taṃ yātaḥ śaraṇaṃ sadāhamamalo dharmastato rocate // Rkp_1.1 //
            </p>
         
         
         <p>upatiṣya āha / kiṃvādī tava śāstā kimākhyāyī / (<span class="bold">Dutt 3</span>) āyuṣmānaśva[jidāha / tasmāt āyuṣman śṛṇu sādhu ca suṣṭhu ca manasikuru bhāṣiṣye
            /</p>
         
         
         <p>
            karmakleśa-sahetukāraṇavatī lokapravṛttiryathā<br />
            karmakleśanivṛttikāraṇamapi provāca taṃ nāyakaḥ /<br />
            yasmin janma-jarā-vipattiniyataṃ duḥkhaṃ na santiṣṭhate<br />
            taṃ mokṣapravaraṃ sa vādivṛṣabho jñātvā svayaṃ bhāṣate // Rkp_1.2 //
            </p>
         
         
         <p>athopatiṣyasya parivrājakasyemaṃ dharmaparyāyaṃ śrutvā virajovigatamalaṃ vigatopakleśaṃ
            dharmeṣu dharmacakṣurviśuddham / sa srotaāpattiphalaṃ prāptastasyāṃ velāyāmimā gāthā
            abhāṣata /</p>
         
         
         <p>
            ..... ..... ..... janmasaritāṃ saṃśoṣaṇī sarvadā<br />
            yad buddhen sudurlabhaṃ śruta mayā dharmāmṛtaṃ deśitam /<br />
            yadduḥkhavyupaśāntaye ca jagataḥ prajñāvibhāvātulo<br />
            ..... ..... ..... mārgo hyayaṃ niṣṭhitaḥ // Rkp_1.3 //
            </p>
         
         
         <p>athopatiṣyaḥ parivrājakaḥ āyuṣmantamaśvajitametadavocat / kutrāyuṣmā[na viha]ratyarhan
            samyak saṃbuddhaḥ / āyuṣmānaśvajidāha / (<span class="bold">Dutt 4</span>) ihaivāyuṣman bhagavān rājagṛhe viharati sma veṇuvane kalandakani [vāpe mahābhikṣusaṃghe]na
            sārdhaṃ yaduta jaṭilasahasreṇa pravrajitena / upatiṣya āha / eṣo 'haṃ sakhāyaṃ saśiṣyavargamavalokya
            pravrajiṣyāmi /</p>
         
         
         <p>athopatiṣyaḥ parivrājakaḥ āyuṣmato 'śvajitaḥ pādau śirasābhivandya triḥ pradakṣiṇaṃ
            kṛtvā prākrāmat / ya[tra kolitaḥ] tenopajagāma / adrākṣīt kolitaḥ parivrājakaḥ upatiṣyaṃ
            parivrājakaṃ dūrata evāgacchantam / dṛṣṭvā ca punaḥ upatiṣyaṃ pari[vrājakamāha] /
            viprasannāni te āyuṣmannindriyāṇi pariśuddho mukhavarṇaḥ paryavadātaśchavivarṇaḥ /
            āha / amṛtaṃ te āyuṣmannadhigatam / upatiṣya [āha / āyuṣma]nnadhigatamamṛtamiti /
            āyuṣman śṛṇu sādhu ca suṣṭhu ca manasikuru bhāṣiṣye 'haṃ te yanmayādhigatam /</p>
         
         
         <p>atha kolitaḥ pari[vrājaka e]kāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ
            pratiṣṭhāpya yenopatiṣyaḥ parivrājakastenāñjaliṃ praṇamyai[tadavocat] /</p>
         
         
         <p>
            yenottareyaṃ tribhavāt jalaughot skandhānmahārīṃśca [vināśayeyam /<br />
            vada mārgamekaṃ śiva śokahīnaṃ yamatra jāneyaṃ hyapunarbhavāya] // Rkp_1.4 //
            </p>
         
         <span class="note"><span class="bold">Dutt 5</span></span>
         
         <p>athopati[ṣyaḥ ā]ha /</p>
         
         
         <p>
            karmakleśa-sahetukāraṇavatī lokapravṛttiryathā<br />
            karmakleśanivṛttikāraṇamapi provāca taṃ nāyakaḥ /<br />
            yasmin janma[jarāvipattiniyataṃ duḥkhaṃ na santiṣṭhate<br />
            taṃ mokṣapravaraṃ sa vādivṛṣabho jñātvā svayaṃ bhāṣate // Rkp_1.5 //
            </p>
         
         
         <p>kolito 'pyāha /</p>
         
         
         <p>
            duḥkhasya praśamāya śānta .... ....<br />
            [sarvakleśakaṣāya]dṛṣṭidoṣaśamanaṃ cājñānasaṃcchedakam /<br />
            tucchaṃ saṃskṛtamātraṃ riktakamataḥ śūnyaṃ visaṃvādakaṃ<br />
            bhūyo brūhi padaṃ hi yena vimalaṃ śrutvā [śamaṃ lapsyate] // Rkp_1.6 //
            </p>
         
         
         <p>upatiṣya āha /</p>
         
         
         <p>
            karmakleśa-sahetukāraṇavatī lokapravṛttiryathā<br />
            karmakleśanivṛttikāraṇamapi provāca taṃ nāyakaḥ /<br />
            yasmin janmajarāvipattiniyataṃ duḥkhaṃ na santiṣṭhate /<br />
            taṃ mokṣapravaraṃ sa vādivṛṣabho jñātvā svayaṃ bhāṣate // Rkp_1.7 //
            </p>
         
         <span class="note"><span class="bold">Dutt 6</span></span>
         
         <p>atha tatraiva kolitena parivrājakena virajovigatamalaṃ vigatopakleśaṃ dharmeṣu dharmacakṣurviśuddhaṃ
            sa śrotaāpattiphalaṃ saṃprāptaḥ / evamāha /</p>
         
         
         <p>
            oghottāraṇa eṣa bhūtacaraṇaḥ śāntaḥ plavo vegavān<br />
            naitajjñānavaraṃ triduḥkhaśamanaṃ saṃsārapāragamam /<br />
            skandhakleśavighāta-māradamano hyeṣā parijñā satī<br />
            mokṣo hyeṣa vidhautavairakalaho duḥkhārṇavocchoṣakaḥ // Rkp_1.8 //
            </p>
         
         
         <p>kolita āha / kutra sa bhagavānetarhi buddho viharati / upatiṣya āha / śrutaṃ me āyuṣmannihaiva
            ca sa bhagavān rājagṛhe viharati veṇuvane kalandakani[vāpe] bhikṣusaṃghena sārdhaṃ
            bodhisattvasaṃghena sārdham / evaṃ śrutvā upasaṃkramya ekānte nyaṣīdat / āvāṃ bhagavato
            'ntike pravrajyāṃ grahīṣyāvaḥ /</p>
         
         
         <p>kolita āha / evam āyuṣman pravrajyaivāstu sahāvayoḥ parivāreṇa / upatiṣya-kolitau
            parivrājakau parivārasaṃghena sārdhaṃ yena bhagavān tenopajagmatuḥ /</p>
         
         
         <p>atha tena kṣaṇalavamuhūrtena māraḥ pāpīyānaśrauṣit / yāvaṅgamagadheṣu janapadeṣu vikhyātayaśaskīrttisamanvāgatau
            satpuruṣā vupatiṣyakolitau saparivārāvicchataḥ śramaṇasya gautamasya śāsane pravrajyāṃ
            [grahītum] / evaṃ śrutvā so 'cintayat / (<span class="bold">Dutt 7</span>) sa cettau śramaṇasya gautamasya śiṣyau bhaviṣyataḥ śūnyaṃ me māraviṣayaṃ kariṣyataḥ
            / sāṅkathyataḥ satpuruṣau pravrajyāyā vicchedayeyam / atha pāpī[yān acintayat / veṣāntaraṃ
            parigṛhya upasaṃkrameyam] /</p>
         
         
         <p>atha tena kṣaṇena māraḥ pāpīyān śīghrameva svabhavanādantardhāyāyuṣmato 'śvajito veṣaliṅgena
            ca pathena tayoḥ satpuruṣayoḥ [purataḥ upasaṃkrāntaḥ / upasaṃkramya etadavocat /</p>
         
         
         <p>
            uktaṃ] sarvamidaṃ mayā hi vitathaṃ hetūpamaṃ kāraṇaṃ<br />
            yuvayoreva manaḥ pracāraniyamaṃ vijñātumevaṃ mayā /<br />
            sarvaṃ caitadapārthakaṃ hi kathitaṃ nāstyatra hetuḥ punaḥ<br />
            kṛṣṇasyāsya śubhasya [karmaṇa iha prā]ptiḥ phalaṃ vā kutaḥ // Rkp_1.9 //
            </p>
         
         
         <p>
            kṣipraṃ kāmaguṇeṣvatīva carataṃ kriḍāṃ yuvāṃ vindataṃ<br />
            mṛtyurnāsti na janma nārtijarase lokaḥ paro nāsti vaḥ /<br />
            puṇyāpuṇyaphalaṃ ca karmajanitaṃ nāstyatra hetuḥ kriyā<br />
            lābhāya vadatīha śākyatanayo mā śraddhayā gacchatam // Rkp_1.10 //
            </p>
         
         
         <p>athopatiṣya-kolitayoretadabhūt / māro vatāyaṃ pāpīyānupa[saṃkrānta āvayoḥ pravrajyābhicchedanārtham
            / athopatiṣyaḥ parāṅmukhaḥ [svapa]riṣadamāhūyaivamāha / śṛṇuta yūyaṃ māṇavakāḥ / smarata
            saṃsāradoṣān /</p>
         
         
         <p>
            jarayā pīḍito loko mṛtyunā parivāritaḥ /<br />
            ubhayostatprahāṇāya pravrajyāṃ sādhu gṛṇhata // Rkp_1.11 //
            </p>
         
         <span class="note"><span class="bold">Dutt 8</span></span>
         
         <p>[atha] kolito māraṃ provāca /</p>
         
         
         <p>
            te jñātaḥ pravaraḥ satāṃ matidharo dharmastriduḥkhāntakṛt<br />
            kaścinnāsti yadāvayormatimimāṃ vyu[ccā]layet sarvathā /<br />
            tṛṣṇāyāḥ praśamāya dhīramanasā vācāṃ [sadā] vyutthitau<br />
            mā siṃhākṛtinā śṛgālavacanairāvāṃ materbhrāmaya // Rkp_1.12 //
            </p>
         
         
         <p>yāśca devatā dṛṣṭasatyāstā gaganasthitāstābhyāṃ satpuruṣābhyaṃ sādhukāraṃ pradaduḥ
            / sādhu sādhu satpuruṣāḥ sarvalokaviśru[ta] eṣa mārgo yaduta pravrajyāniṣkramaḥ /
            sarvaduḥkhopaśānta eṣa mārgaḥ / sarvatathāgatagocarāvatāra eṣa mārgaḥ sarvabuddhairbhagavadbhirvarṇitaḥ
            / praśasta eṣa mārgaḥ /</p>
         
         
         <p>atha khalu māraḥ pāpīyān duḥkhito durmanā vipratisārī tatraivāntarjagāma / atha khalu
            upatiṣyakolitau parivrājakau svapariṣadamavalokyaitad vacanam ūcatuḥ / yat khalu māṇavakā
            yūyaṃ jānīdhvamāvāṃ jarāmaraṇasāgarapāraṃgamāya tathāgatamuddiśya (<span class="bold">Dutt 9</span>) pravrajyāṃ saṃprasthitau / yaḥ punaryuṣmākaṃ necchati bhagavataḥ śāsane pravrajitum
            ihaiva nivartatām / sarvāṇi ca tāni pañca māṇavakaśatānyevamāhuḥ / yat kiñcid vayaṃ
            jānīmastat sarva yuvayoranubhāvena / nūnaṃ yuvāmudāre sthāne pra[vrajitau / yam uddiśya
            pravrajitau yuvāṃ tamuddiśya] vayamapi pravrajiṣyāmaḥ /</p>
         
         
         <p>athopatiṣyakolitau parivrājakau pañcaśataparivārau bhagavantamuddiśya pravrajyāyāṃ
            saṃprasthitau viditvā māraḥ pāpīyān bahirdeśe rājagṛhasya mahānagarasya mahāprapātamabhinirmitavān
            yojanaśatānāmadhastāt yathā tau na śakṣyataḥ śramaṇasya gautamasyāntikamupasaṃkramitumiti
            / bhagavāṃśca punastādṛśī[mṛddhimabhinirmimīte yena]tāvupatiṣyakolitau parivrājakau
            taṃ mahāprapātaṃ na dadarśatuḥ ṛjunā mārgeṇa gacchantau / punarapi māraḥ pāpīyāṃstayoḥ
            purataḥ parvatamabhinirmimīte [kaṭhinamekaghanamabhedyaṃ] suṣiraṃ yojanasahasramuccaistvena
            sahasraṃ ca siṃhānāmabhinirmimīte caṇḍānāṃ duṣṭānāṃ ghorāṇām / tau ca satpuruṣau bhagavatastejasāpyanubhāvena
            na ca dadarśatuḥ siṃham / na ca siṃhanādaṃ śuśruvatuḥ / ṛjunā ca mārgeṇa yena bhagavāṃstenopacakramatuḥ
            / bhagavāṃścānekaśatasahasrayā pariṣadā parivṛtaḥ [puraskṛto dharmaṃ] deśayati sma
            /</p>
         
         
         <p>atha khalu bhagavān bhikṣūnāmantrayate sma / paśyata yūyaṃ bhikṣavaḥ etau dvau satpuruṣau
            gaṇapramukhau gaṇaparivārau / anupaśyāmo (<span class="bold">Dutt 10</span>) vayaṃ bhagavan / bhagavānāha / abhyanujñātau etau dvau satpuruṣau saparivārau mamāntike
            [pravrajiṣyataḥ /] pravrajitvā eko mama sarvaśrāvakāṇāṃ prajñāvatāmagre bhaviṣyati
            dvitīya ṛddhimatām / athānyataro bhikṣustasyāṃ velāyāmimā gāthā abhāṣata /</p>
         
         
         <p>
            etau ca vijñapuruṣau paricāra[ya]ntau yau vyākṛto hitakareṇa narottamena /<br />
            samanvitaṛddhiyau dhī-viśāradau upentīha gauravādatra etau // Rkp_1.13 //
            </p>
         
         
         <p>atha khalu sa bhikṣurutthāyāsanād bahubhirbhikṣubhiḥ sādhaṃ bahubhiśca gṛhasthapravrajitairabhyudgamya
            tau satpuruṣau paryupāste sma / atha [tau satpuruṣau] yena bhagavāṃstenopajagmatuḥ
            / upetya bhagavataḥ pādau śirasābhivandya triḥ pradakṣiṇīkṛtya bhagavataḥ purataḥ
            sthitvā bhagavantametadūcatuḥ / labhevahi āvāṃ vo bhagavato 'ntike pravrajyāmupasampadāṃ
            bhikṣubhāvena / careva āvāṃ bhagavato 'ntike brahmacaryam / bhagavānāha / kiṃnāmā[nau]
            yuvāṃ kulaputrau / upatiṣya (<span class="bold">Dutt 11</span>) āha / tiṣyasya brāhmaṇasyāhaṃ putraḥ / [mā]tā me śārikā nāma / tato me janma / tena
            me śāriputra iti nāmadheyaṃ kṛtam / abhyanujñāto 'haṃ pūrvaṃ mātāpitṛbhyāṃ pravrajyāyai
            / kolita āha / pitā me kolito nāma / mātā me mudgalā nāma / tena me maudgalyāyana
            iti sāmānyaṃ nāmadheyaṃ kṛtam / kaści[t]me janaḥ kolita iti saṃjānāti / kaścinmaudgalyāyana
            iti / [abhyanujñāto ']haṃ pūrvaṃ mātāpitṛbhyāṃ pravrajyāyai / bhagavānāha / carataṃ
            śāriputra-maudgalyāyanau saparivārau mamāntike brahmacaryamiti / saivānayoḥ pravrajyopasampadā
            ca / acirapravrajitau ca śāriputra-maudgalyāyanau saparivārau /</p>
         
         
         <p>atha māraḥ pāpīyān maheśvararūpeṇa bhagavataḥ purataḥ sthitvaivamāha /</p>
         
         
         <p>
            ye śāstrārtha-paricariyāsu nipuṇā vidyāsu pāraṃgatāḥ<br />
            te sarve praṇamanti matsucaraṇau teṣāmahaṃ nāyakaḥ /<br />
            kṣipraṃ maccharaṇaṃ saśiṣyapariṣaṃ gacchāhi bho gautama<br />
            īpsitanirvṛti[prāpaṇāya] viśadaṃ vakṣyāmi mārgaṃ tava // Rkp_1.14 //
            </p>
         
         
         <p>bhagavānāha /</p>
         
         
         <p>
            tvanmārgo jagato 'sya durgativaho duḥkhārṇavaprāpako<br />
            mārgo me sa carācarasya jagato duḥkhārṇavocchoṣakaḥ /<br />
            kiṃ bhūyo [lapasi] pragalbhamukharo duṣṭaśṛgālasvaraḥ<br />
            vyābhagno 'si na mārakarma iha me śakto 'si kartuṃ punaḥ // Rkp_1.15 //
            </p>
         
         <span class="note"><span class="bold">Dutt 12</span></span>
         
         <p>atha māraḥ pāpīyān maheśvararūpamantardhāya brahmaveṣena punarbhagavantaṃ purataḥ
            sthitvaivamāha /</p>
         
         
         <p>
            karmakleśabhavāṅkurapraśamanaṃ yatte kṛtaṃ prajñayā<br />
            duḥkhānyutsahase iha punaryataḥ sattvārthamevaṃ mune /<br />
            nāstyasmin jagati prabho kvacidapi tvatpātrabhūto janaḥ<br />
            kasmāttvaṃ vigatāmayo na tvaritaṃ nirvāsya kālo hi saḥ // Rkp_1.16 //
            </p>
         
         
         <p>bhagavānāha /</p>
         
         
         <p>
            gaṅgāvālukasannibhānusadṛśān sattvān prapaśyāmyahaṃ<br />
            ye vainayikāḥ sthitāḥ karuṇayā te saṃpramocyā mayā /<br />
            madhyotkṛṣṭajaghanyatāmupagatā nirmokṣaniṣṭhā jagat<br />
            nirvāsyāmi tato nimantrayasi māṃ śāṭhyena kiṃ durmate // Rkp_1.17 //
            </p>
         
         
         <p>atha punarapi māraḥ pāpīyān duḥkhito durmanā vipratisārī tataścāntardhāya svabhuvanaṃ
            gatvā śokāgāraṃ praviśya niṣaṇṇaḥ / tatkṣaṇameva ca sarvamārabhuvananivāsinaśca sattvāḥ
            parasparaṃ pṛcchanti sma / ko heturyadasmākaṃ ma[hārājaḥ śokā]gāraṃ praviśya niṣaṇṇo
            na ca kaścijjānīte /</p>
         
         
         <p>atha pañca mārakanyāśatāni paramaprītikarāṇi puṣpamālyavilepanāni gṛhītvā paramamanojñairvastrābharaṇai[ra]laṃkṛtya
            paramamanojñaharṣakarāṇi divyāni tūryāṇi pravādayantyaḥ paramamanojñasvareṇa (<span class="bold">Dutt 13</span>) nṛtyantyo gāyantyo vādayantyo mahatā divyena pañcāṅgikena tūryeṇa [ratikriḍāyu]ktena
            mārasya pāpīmataḥ purataḥ sthitāḥ / sa ca māraḥ pāpīyān bāhūn pragṛhya prakośitumārabdhaḥ
            / mā śabdaṃ kuruta mā śabdaṃ kuruteti / evamuktāstāḥ punarapi pragāyantyastūryāṇi
            parājaghnuḥ / māraśca pāpīyān punarapi bāhudvayamutkṣipya prakrośitumārabdho yāvat
            saptakṛtvaḥ / apsarasastā rati[krīḍāyuktena mārasya pāpīmataḥ purataḥ sthitāsta]thaiva
            bahudvayam unnāmyotkrośaṃ [ca]kāra / mā śabdaṃ kurudhvaṃ mā śabdaṃ kurudhvamiti /
            evamuktāśca tāḥ apsarasastūṣṇīṃ tasthuḥ /</p>
         
         
         <p>atha khalu vidyudvalgusvarā nāmāpsarā yena [māraḥ pāpīyāṃ]stenāñjaliṃ praṇamyaivamāha
            /</p>
         
         
         <p>
            kiṃ te vibho cyutinimittamihādya dṛṣṭaṃ kiṃ vā jagaddhutavahākulamadya jātam /<br />
            śatrustavādhikabalaḥ kimihāsti kaścit [kiṃ vā na nandasi sa]māśrayase ca śokam //
            Rkp_1.18 //
            </p>
         
         <span class="note"><span class="bold">Dutt 14</span></span>
         
         <p>māraḥ prāha /</p>
         
         
         <p>
            śatrurmamāsti balavān nigṛhītacetā māyāsuśikṣita bhuvi nara śākyaputraḥ /<br />
            tallakṣaṇaṃ yadi na hasti ca kaścidevaṃ śūnyaṃ kariṣya [ti] mamaiṣa sa kāmadhātum
            // Rkp_1.19 //
            </p>
         
         
         <p>sā apsarāḥ provāca /</p>
         
         
         <p>
            svāminnupāyabalavīryaparākramaiḥ kaḥ kartuṃ kṣayaṃ para[ma]mīśa ihādya tasya /<br />
            kaḥ śaknuyāt tribhava[bandha]na-dīrghatīraṃ tṛṣṇārṇavaṃ kṣapayituṃ balaśaktiyuktaḥ
            // Rkp_1.20 //
            </p>
         
         <span class="note"><span class="bold">Dutt 15</span></span>
         
         <p>māraḥ prāha /</p>
         
         
         <p>
            dānavratāśayadayā-praṇidhāna-pāśaḥ śūnyānimitta-paramāsra-gṛhītacāpaḥ /<br />
            niḥśeṣato bhavanivṛttyupadeśakartā saṃsāra-niḥsṛta-patha-praśamānukūlaḥ // Rkp_1.21
            //
            </p>
         
         
         <p>
            śūnyeṣu grāmanagareṣu vanāntareṣu girikandareṣvapi ca santi tasya śiṣyāḥ /<br />
            dhyānābhiyuktamanasaḥ praviviktacārāḥ doṣakṣayāya satataṃ vidhivat prayuktāḥ // Rkp_1.22
            //
            </p>
         
         
         <p>
            ṛddhyāḥ balaiḥ karuṇayā ca sahāyavantau upatiṣya-kaulita ubhau muninā vinītau /<br />
            trailokyasarvavidhinā suvinītadharmā śūnyaṃ kariṣyati ca me kila kāmadhātum // Rkp_1.23
            //
            </p>
         
         
         <p>atha taiḥ pañcabhirmārakanyāśatairmārasya pāpīmato 'ntikād bhagavato guṇavarṇaṃ śrutvā
            sarvairākāravigatavidyunnāma bodhisattvasamādhiḥ pratilabdhā /</p>
         
         
         <p>atha tāni pañca mārakanyāśatāni divyāni tūryāṇi tāni ca divyāpuṣpagandhamālyavilepanābharaṇavibhūṣaṇīkarāṇi
            yena bhagavāṃstenākṣi[pan] bhagavataḥ [samīpe] / tāni ca divyāni (<span class="bold">Dutt 16</span>) [puṣpāṇi tāni ca divyāni] tūryāṇi te ca yāvadalaṃkārā bhagavato 'nubhāvena veṇuvane
            vavarṣuḥ / tāśca mārakanyāḥ svayamadrākṣuḥ saparivāram / dṛṣṭvā ca punaḥ svayameva
            prasādajātā babhūvuḥ / yena veṇuvane evaṃrūpaṃ puṣpavarṣaṃ pravṛṣṭamiti te ca bhikṣavaḥ
            saṃśayajātā bhagavantaṃ papracchuḥ / yadbhagavannūnaṃ [śāriputramaudga]lyāyanayoḥ
            saparivārayoridam evaṃrūpaṃ mahāścaryādbhutādṛṣṭāśrutapūrvaṃ varṣaṃ pravṛṣṭām / ko
            nvatra bhagavan hetuḥ kaḥ pratyayaḥ / bhagavānāha / nāyaṃ [kulaputrayoranubhāvaḥ]
            hanta pāpīmataḥ pañcamātraiḥ paricārikāśataistato mārabhavanādidamevaṃrūpaṃ mahāpuṣpavarṣaṃ
            yāvadalaṅkāravarṣamutsṛṣṭaṃ mama pūjākarmaṇe / cira [metā me anukūlāḥ / tā ma]māntikād
            vyākaraṇaṃ pratilapsyante 'nuttarāyāṃ samyaksaṃbodhau /</p>
         
         
         <p>atha tāni pañcamātrāṇi mārakanyāśatāni svayameva bhagavataḥ śrutaghoṣavyāhāramabhi[śṛṇvanti]
            / etāśca bhagavanto 'ntike prasādajātāstena prasādaprāmodyena bodhicittam asaṃpramoṣaṃ
            nāma samādhiṃ pratilebhire /</p>
         
         
         <p>atha khalu tā mārakanyāḥ [tatraiva veṇu]vane ekāṃsaṃ cīvaraṃ prāvṛtya dakṣiṇaṃ jānumaṇḍalaṃ
            pṛthivyāṃ pratiṣṭhāpyāñjaliṃ kṛtvā yasyāṃ diśi bhagavān viharati tāṃ diśaṃ nirīkṣamāṇā
            evamūcuḥ /</p>
         
         
         <p>tṛṣṇā nadī nikhilaśoṣakasarvalokam ālokya netravikalaṃ jagadekacakṣuḥ /
            <span class="note"><span class="bold">Dutt 17</span></span>
            tvaṃ tārako 'sya jagataḥ sanarāmarasya buddhā vayaṃ kathamihāśu mune bhavema // Rkp_1.24
            //</p>
         
         
         <p>
            naradevapūjya bhagavan paramārthavādin strītvaṃ jugupsitamapāsya vayaṃ samagram /<br />
            ṛddhyā tavottamagatiṃ [tvaritaṃ labhema] gatvā munīndravacanaṃ śṛṇuyāma evam // Rkp_1.25
            //
            </p>
         
         
         <p>
            [nairātmyavādi] bhagavan paramārthadarśin bodhyaṅgaratna daranirmala-vāk-pradīpa /<br />
            ākṛṣya mārabalamapratima tvamasyodbodhāya śīghramadhunā mama vyākuruṣva // Rkp_1.26
            //
            </p>
         
         
         <p>atha khalu mārakanyā utthāyāsanādekakaṇṭhena māraṃ pāpī mantametadūcuḥ /</p>
         
         
         <p>
            tvaṃ nāma duṣkṛtamatibhagavatsakāśe duṣṭaḥ kathaṃ śriyamavāpya calāmasārām /<br />
            jātyādiduḥkha[sa]mupadruta-sarvamūrtiṃ ghorāṃ daśāmupagato 'si madāvaliptaḥ // Rkp_1.27
            //
            </p>
         
         
         <p>
            śraddhāṃ jine kuru tathā vyapanīya roṣaṃ saṃsāra-doṣa-madapaṅka-samuddhṛtātmā /<br />
            eṣo ['stu te vidita] sarvajagasvabhāvaḥ āgaccha kāruṇikamāśugatiṃ prayāmaḥ // Rkp_1.28
            //
            </p>
         
         <span class="note"><span class="bold">Dutt 18</span></span>
         
         <p>atha khalu mārasya pāpīmataḥ paramaduṣṭamanasaḥ etadabhūt / yattvahaṃ tādṛśaṃ mārabalaviṣayavegaṃ
            samanusmareyaṃ yadetāni pañca paricārikāśatāni pañcapāśabandhanavaddhamātmānaṃ saṃpaśyeyuryathehaiva
            nivṛtya vane na punargantuṃ śaknuyuḥ / [mārastāśca bandhuṃ na śaktaḥ /] tat kutaḥ
            / tathāhi tāni pañca paricārikāśatāni tathāgatādhiṣṭhānāni /</p>
         
         
         <p>atha khalu tāni pañca paricārikā [śatāni] mārasya pāpīmato 'ntikāt pracakramuḥ / [atha
            mārasya pāpīmataḥ] duṣṭasyaitadabhavat / yattvahaṃ punarapi tādṛśaṃ mārabalaviṣayavegaṃ
            samanusmareyaṃ yat sarvamidam ākaśavairambhyasaṃghātairmahākālameghairmahākālavāyu
            [bhiḥ āvṛtaṃ] yathā tā eva paricārikāḥ sarvā digvidikṣu saṃbhrāntāḥ śramaṇagautamaṃ
            na paśyeyuḥ / punareva me bhavanamāgaccheyuḥ / tathāpi buddhādhiṣṭhānabalena kiya[ntamapi
            vāyuṃ] na śaknotyutpādayituṃ yo 'ntato bālāgramapi kampayet prāgeva bahutaram /</p>
         
         
         <p>atha māraḥ pāpīmān bhūyasyā mātrayā duṣṭo duḥkhito durmanā vipratisārī [uccaiḥ]svareṇa
            svaputragaṇapāriṣadyān vyākrośat / sarvaṃ mārabhavanaṃ śabdena pūrayāmāsa /</p>
         
         
         <p>āgacchata priyasutā gaṇapāriṣadyā bhraṣṭā vayaṃ svaviṣayāt svabālācca ṛddheḥ /
            <span class="note"><span class="bold">Dutt 19</span></span>
            [jāto 'tra] eṣa viṣavṛkṣa ivāntarāt sa māyāśaṭho madhuravādī sa śākyaputraḥ // Rkp_1.29
            //</p>
         
         
         <p>atha tena śabdena sarvāstā mārakanyā māraduhitaraśca sarve ca māraputrā gaṇapārṣadyā
            [dūrataḥ] ṛtamānarūpāḥ śīghramupagamya pāpīmataḥ puratastasthuḥ / tasyāṃ ca pariṣadi
            jayamatirnāma māra putraḥ sa prāñjalirbhūtvaivamāha /</p>
         
         
         <p>
            kiṃ durmanāḥ paramakopaviduṣṭacetā no kalpadāha iha na cyutirasti te 'smāt /<br />
            śatrurna cāsti tava kaścidiha pravṛddho mohaṃ gato 'si kimutānyamati[ra]kasmāt //
            Rkp_1.30 //
            </p>
         
         
         <p>māraḥ prāha /</p>
         
         
         <p>
            na tvaṃ paśyasi śākyaputra vṛṣalaṃ yat sanniṣaṇṇaṃ<br />
            drume yadvākyaṃ vadasīha nāsti balavān śatrustavetyagrataḥ /<br />
            sarve tena śaṭhena caikabalinā saṃbhrāmitā naikaśo<br />
            ...... vayam sasutapārṣada va[....................] // Rkp_1.31 //
            </p>
         
         
         <p>ye 'pyasmin jagati pradhānapuruṣā vikhyātakīrtiśriyo
            vidvāṃso bahuśāsrakāvyaracanāvyagrāḥ samagrā drutam /
            ye taṃ śākyasutaṃ gatādhi[śa]raṇaṃ dha[rmāṅkuśaistāḍitāḥ]
            <span class="note"><span class="bold">Dutt 20</span></span>
            sa tveṣa priyavigrahaḥ śaṭhamatiḥ śatrurmayā yudyate // Rkp_1.32 //</p>
         
         
         <p>
            etā vai paricārikāḥ priyatamāḥ protsṛjya māṃ niṣkṛpāḥ<br />
            [tūrṇa]taṃ śramaṇaṃ gatādya śaraṇaṃ hitvā [hi me rājyakam] /<br />
            [kartā] kṛtsnamidaṃ bhavatrayamataḥ śūnyaṃ śaṭho māyayā<br />
            bhasmīkurma ihādya yadyatibalenāśu prayatnādvayam // Rkp_1.33 //
            </p>
         
         
         <p>atha te sarve māraputrāḥ sapārṣadyāḥ [prāñjalayaḥ etadūcuḥ] / evamastu yadasmākam
            ṛddhibalaviṣānubhāvavikurvitaṃ sarvaṃ darśayisyāmaḥ / yadi śaknumaḥ etaṃ śākyaputraṃ
            bhasmīkartumityevaṃ ku[śalam / yadi na śaknumaḥ tasya śaraṇaṃ gamiṣyāmaḥ /] svayameva
            pitastvaṃ pratyakṣo 'si / yad vayaṃ mahāsainyaparivṛtāḥ prāgeva ekākinā advitīyena
            anena śākyaputreṇādhikabalena parājitāḥ kiṃ punaretarhyanekaparicārikā dṛṣṭivivhalāḥ
            / māraḥ pāpīyānevamāha / gacchata tāvad bhadramukhāḥ / yadi śaknuta evanaṃ śramaṇagautamaṃ
            ghātayituṃ punarāgacchata / atha na śaktāstathāpyāgacchata / sva[bhavanaṃ vayaṃ pālayiṣyāmaḥ
            /</p>
         
         
         <p>atha māraparṣaddvādaśabimbarāṇi tato 'tikramya ita ūrdhvaṃyāvaccaturaśītiṃ yojanasahasrāṇi
            sphuritvā tādṛśaṃ mārabalaṛddhivegaṃ (<span class="bold">Dutt 21</span>) darśayāmāsuḥ / [sa]rvaṃ caturdvīpikāyāmākāśaṃ mahākālameghairāpūrayāmāsuḥ / mahākālavāyubhiśca
            ulkāpātaiśca sumeruṃ parvatarājānaṃ pāṇibhiḥ parājaghnuḥ / sarvaṃ cāturdvīpaṃ prakampayāmāsuḥ
            / paramabhairavāṃśca śabdān samutsasarjuḥ / yato nāgā mahānāgā yato yakṣā mahāyakṣāḥ
            sarvāvantyā mahāpṛthivyā sagiriśailaparvatāyāḥ sumeruśca parvatarājaḥ kampaṃ viditvā
            sarasāṃ mahāsarasāṃ nadīkunadīmahānadīnāṃ mahāsamudrāṇāñca saṃkṣobhaṃ jñātvā gaganatale
            tasthuḥ / sā ca māraparṣat sumerumavanīṃ sthitvā yojanapramāṇāṃ vṛṣṭim abhinirmīya
            aṅgamagadheṣu samutsasarjuḥ / mahāntaṃ cāsya musala-pāśa-tomara-bhiṇḍipāla-nārāca-kṣurapra-kṣuramukha-kṣura-nārāca-kṣuraprakṣuramukha-kṣuravāsi-kṣuradantamukha-kṣuradanta-karālavajravāsikṣuradanta-mukha-kṣuradanta-karālavaktra-vikarālavaktra-dṛḍha-kharaparuṣarūkṣavarṣaṃ
            nirmāya utsasarjuḥ /</p>
         
         
         <p>atha bhagavān tasmin samaye māramaṇḍalavidhvaṃsanaṃ nāma samādhiṃ samāpede / [yena
            sarvāṃ] śilāpraharaṇavṛṣṭiṃ divyotpalapadmakumudapuṇḍarīka-māndāravamahāmāndārava-puṣpavṛṣṭimadhitiṣṭhat
            / (<span class="bold">Dutt 22</span>) tāṃśca śabdān nānāvādyānadhyatiṣṭhat / yaduta [dharmaśabdaṃ buddhaśa]bdaṃ saṃghaśabdaṃ
            pāramitāśabdam abhijñāśabdaṃ bodhimaṇḍopasaṃkramaṇaśabdaṃ yāvatsopā[dānanirupādānaśabdā]
            nadhyatiṣṭhat / sarvā rajo 'ndhakāravāyavaḥ praśemuḥ / ye kecidiha cāturdīpike tṛṇagulmauṣadhivanaspatikṣitiśailaparvatāstān
            sarvān sapta mahāratnānadhyatiṣṭhat / anava loka]nataḥ mūrdhnā bhagavān yāvad brahmalokaṃ
            kāyena vaśaṃ vartayāmāsa / ekaikasmācca lakṣaṇādbhagavatastādṛśī prabhā niścacāra
            yayā prabhayā tri[sāhasramahāsāhasralokadhātū]dāreṇābhāsena sphuṭo 'bhūt / ye cāsyāṃ
            trisāhasramahāsāhasrayāṃ lokadhātau devanāgayakṣagandharvāsuragaruḍakinnara-mahoragapretapiśāca-kumābhāṇḍa
            [manuṣyāmanuṣyā] nairayikā vā tairyagyonikā vā yāmalaukikā vā te sarve bhagavantamadrākṣuḥ
            bahūni ca devanāgayakṣamanuṣyāmanuṣyaśatasahasrāṇi gaganasthāḥ puṣpairavākiran [pra]dakṣiṇaṃ
            cakruḥ stuvanto namaścakruḥ / bahūni nairayikā tairyagyonikā yāmalaukikākṣobhyakoṭīśatasahasrāṇi
            smṛtiṃ pratilebhire / pūrvāvaropitakuśalamūlamanusmṛtya namo buddhāya iti kṛtvā tebhyo
            'pāyebhyaścyavitvā deveṣūpapannaḥ / tataśca mārasainyā dvāviṃśatimāraputraśatasahasrāṇi
            sapārṣadyāni bhagavata evaṃrūpaṃ prātihāryaṃ dṛṣṭvā bhagavato 'ntike atīva prasādaṃ
            pratilabdhvā yena bhagavāṃstenopajagmatuḥ / upetya taiḥ sārdhaṃ pañcabhirmārakanyāśatairbhagavataḥ
            pādau śirasābhivandya añjalīn pragṛhya ābhirgāthabhiradhibhāṣante sma /</p>
         
         <span class="note"><span class="bold">Dutt 23</span></span>
         
         <p>
            viśuddhamūrte paramābhirūpajñānodadhe kāñcanamerutulyam /<br />
            vitatya lokaṃ yaśasā vibhāsi tvāmeva nāthaṃ śaraṇaṃ brajāmaḥ // Rkp_1.34 //
            </p>
         
         
         <p>
            pranaṣṭamārge vinimīlitākṣe ulkāyase [tvaṃ] jagatīva sūryaḥ /<br />
            aparājita prāṇinastvekabandhuṃ tvāṃ sārthavāhaṃ śaraṇaṃ vrajāmaḥ // Rkp_1.35 //
            </p>
         
         
         <p>
            asaṃbhṛtajñānasamṛddhakośa nabhaḥsvabhāvādivimuktacitta /<br />
            karuṇāśayasnigdhamanojñavākya sarvārthasiddhaṃ śaraṇaṃ vrajāmaḥ // Rkp_1.36 //
            </p>
         
         
         <p>
            saṃsārakāntāravimokṣakastvaṃ sāmagrito hetu[phala]pradarśakaḥ /<br />
            maitravihārī paramavidhijñaḥ karuṇāvihārī śaraṇaṃ vrajāmaḥ // Rkp_1.37 //
            </p>
         
         
         <p>māyāmarīcidakacandrasnnibhe bhave prasakto viṣayāśrayeṇa /
            <span class="note"><span class="bold">Dutt 24</span></span>
            ajñānarugnāśaka [lokanātha] taṃ baidyarājaṃ śaraṇaṃ vrajāmaḥ // Rkp_1.38 //</p>
         
         
         <p>
            tvaṃ setubhūtaścaturaughamadhyāduttārakaḥ saptadhanārthavṛttaiḥ /<br />
            sanmārgasandarśaka lokabandhuḥ kṛpānvitaṃ tvāmiha pūjayāmaḥ // Rkp_1.39 //
            </p>
         
         
         <p>
            [kṣamāpayāsmāṃśca tva]samagrabuddhi-āsaṃ praduṣṭāstvayi yadvayaṃ tu /<br />
            tamatyayaṃ vīra gṛhāṇa nātha tvamekabandhurjagati pradhānaḥ // Rkp_1.40 //
            </p>
         
         
         <p>
            vayaṃ samutsṛjya hi mārapakṣaṃ [janayāma śreṣṭhamiha bodhicittam] /<br />
            nimantrayāmaḥ kila sarvasattvān bodhiṃ labhemo vayamuttamāttu // Rkp_1.41 //
            </p>
         
         
         <p>
            nidarśayāsmākamudāracaryāṃ yathā vayaṃ parāmitāścarema /<br />
            ananyavādaiḥ katibhistu [dharmaiḥ sattvā yutā bodhimavāpnuvanti] // Rkp_1.42 //
            </p>
         
         
         <p>puṣpāṇi yatte 'bhimukhaṃ kṣipāmaḥ chatrāṇi tāni bhavantu sarvadikṣu /
            <span class="note"><span class="bold">Dutt 25</span></span>
            tiṣṭhantu murdhni dvipadottāmānāṃ kṣetreṣu sarvartusukhākareṣu // Rkp_1.43 //</p>
         
         
         <p>atha khalu māra[putra māra]kanyāśca sagaṇapārṣadyā bhagavantaṃ muktakusumairabhyavākiran
            / tāni ca bhuktakusumāni bhagavataḥ ṛddhyanubhāvenānekāni koṭīniyutasahasrāṇi gaṅgānadīvālukā[samāni]
            puṣpacchatrāṇi santiṣṭhante sma / tāni nānāpuṣpacchatrāṇi daśasu dikṣu sarvabuddhānāṃ
            tiṣṭhatāṃ yāpayatāṃ mūrdhasandhīnāmuparyantarikṣe tasthuḥ svayaṃ ca tā mārakanyāḥ
            sagaṇapārṣadyā adrākṣuḥ / daśasu dikṣu sarvabuddhakṣetreṣvasaṃkhyeyeṣvaprameyeṣu buddhānāṃ
            bhagavatāṃ tiṣṭhatāṃ yāpayatāṃ dharmaṃ deśayatāṃ pariṣadā parivṛtānāṃ bhāṣatāṃ tapatāṃ
            virocatāṃ sanniṣaṇṇānāṃ tāni puṣpacchatrāṇi uparyantarikṣe mūrdhasandhau saṃsthitāni
            / te ca buddhā bhagavantaḥ samavarṇāḥ samaliṅgāḥ samarūpāḥ samadarśanāḥ / kevalaṃ
            teṣāṃ buddhānāṃ bhagavatāṃ siṃhāsana-nānātvaṃ pariṣado-[nānātvaṃ] buddhakṣetraguṇavyūha-nānātvaṃ
            dadṛśuḥ / na ca teṣāṃ buddhānāṃ bhagavatāṃ svaramaṇḍalaṃ [śuśruvuḥ / sā] ca māraparṣat
            bhagavato 'nubhāvenaivaṃrūpaṃ prātihārya dṛṣṭvā paramaprītiprasādajātā bhagavataḥ
            pādau śirobhirvanditvā purato niṣaṇṇā dharmaśravaṇāya /</p>
         
         
         <p>atha khalu tāni māraputrāṇāṃ sagaṇapārṣadyānāṃ daśabimbarāṇāṃ pratinivartya mārabhavane
            evaṃ vṛttāntaṃ mārāya pāpīmate (<span class="bold">Dutt 26</span>) vistareṇārocayanti / ekaromakūpamapi cāyaṃ tasya śramaṇasya gautamasya na śakto
            vidhvaṃsayitumiti / bhūyaśca viṃśatisahasrāṇi tameva śaraṇaṃ jagmuḥ tasyaiva cāgrato
            niṣaṇṇā dharmaśravaṇāya /</p>
         
         
         <p>atha khalu māraḥ pāpīmān bhūyasyā mātrayā caṇḍībhūto duḥkhito durmanāḥ vipratisārya
            evamāha /</p>
         
         
         <p>
            lakṣmīrgatā mama punarna paraiti tāvad yāva[nna mama rājya śākyasuta]sya nāśaḥ /<br />
            tūṣṇīṃ sthitā vayamananyamanaḥpratarkāḥ śākyātmajaṃ kathamimamadya tu ghātayema //
            Rkp_1.44 //
            </p>
         
         
         <p>atha māraḥ pāpīmān durmanaskaḥ eva śokā[gāraṃ prāviśat /]</p>
         
         
         <p>mahāyānasūtrādratnaketu-mārajihmīkaraṇaḥ parivarto nāma prathamaḥ // 1 //</p>
         
         
         
         
         
         <p>START Rkp 2</p>
         
         <span class="note"><span class="bold">Dutt 27</span></span>
         
         <p>dvitīyaḥ parivartaḥ</p>
         
         
         <p>atha tā mārakanyā māraputrāśca saganapāriṣadyā bhagavantaṃ [tatkṣaṇaṃ prārthayāmāsuḥ
            / a]rthikā vayaṃ bhagavannanenaivaṃrūpeṇa yānena ca jñānena ca ṛddhayā kṛpayopāyena
            pratibhānena ca / āścaryaṃ bhagavan yāvadupāya[jñāna]samanvāgatastathāgataḥ / [katamairbha]gavan
            dharmaiḥ samanvāgataḥ puruṣapudgalo na ca pāpamitrahastaṃ gacchati kṣipraṃ cānuttarāṃ
            samyak saṃbodhimabhisaṃbudhyate / bhagavānāha / caturbhirdharmaiḥ samanvāgataḥ [kulaputra]ihaikatyapuruṣapudgalo
            na pāpamitrahastaṃ gacchati kṣipraṃ cānuttarāṃ samyak saṃbodhimabhisaṃbudhyate / katamaiścaturbhiḥ
            / iha bhadramukhāḥ kulaputraḥ sarvadharmānna parāmārṣṭi na ca kvacid dharmamudgṛṇhāti
            nopaiti nopādatte nādhitiṣṭhati na kalpayati na vikalpayati yaduta dānapāramitāyāṃ
            caran na dānaphalaṃ paricarati nodgṛṇhāti nopādatte nādhitiṣṭhati na kalpayati na
            vikalpayati yāvat prajñāpāramitāyāmapi caran yāvanna kalpayati na vikalpayati /</p>
         
         
         <p>punaraparaṃ bhadramukhāḥ sa kulaputro na sattvavādī bhavati na jīvavādī na poṣavādī
            na puruṣavādī na pudgalavādī na sattvadhātuṃ manasā parāmārṣṭi yāvanna kalpayati na
            vikalpayati /</p>
         
         <span class="note"><span class="bold">Dutt 28</span></span>
         
         <p>punaraparaṃ bhadramukhāḥ sa kulaputro na rūpaśabdagandharasaspraṣṭavyāni parāmārṣṭi
            yāvanna kalpayati na vikalpayati /</p>
         
         
         <p>punaraparaṃ bhadramukhāḥ sa kulaputraḥ sarvatryadhvatraidhātukaskandhadhātvāyatanānāṃ
            hetupratyayālambanaphalavipākasamutthānāśrayotpādānna parāmārṣṭi yāvanna kalpayati
            na vikalpayati /</p>
         
         
         <p>tat kutaḥ / sarva[jñatājñāna]caryādhiṣṭhānaṃ [sarvaviṣayakalpanāvikalpanāviraheṇa
            anālambanayogacaryayā] ca kartavyam / abhāvā bhadramukhāḥ sarvadharmāḥ sarvajñatā
            ca yāvadaghoṣānimittānakṣarāpraṇihitānutpādānirodhālakṣaṇāsaṃgā anālambanādarśanā
            viviktā nirātmā alakṣaṇīyā kṣaṇavyūpaśāntā atamānālokāsthānāviṣayā[vaśā]pakṣyāpratipakṣyā
            acintyāheyāmatsarāprapañcā[rajovirajo]niravayavā akiṃcanākārakāvedakānāśrayāgrāhyāvijñaptikāpratibhāsākṣaṇikā
            bhadramukhāḥ [sa]rvajñatā gaganasamā śūnyānupalambhayogenānadhiṣṭhānayogenāparāmarśayogena
            (<span class="bold">Dutt 29</span>) akalpavikalpayogena kartavyam /</p>
         
         
         <p>ebhirbhadramukhāścaturbhirdharmaiḥ samanvāgataḥ [puruṣapu]gdalo na pāpamitrahastaṃ
            gacchati kṣipraṃ cānuttarāṃ samyak saṃbodhimabhisaṃbudhyate / yaḥ kaścid bhadramukhāḥ
            sarvaviṣayasaṃgasamucchraya[la]kṣaṇādhiṣṭhāna[paricaryayā sarvajñatāṃ prārthayate]
            sa dvayasakto bhavati / dvaya [sakta]manaḥsaṃkalpo visaṃvādayati sarvajñatām / tatra
            katamad dvayam / yat skandhadhātvāyatanāni lakṣaṇavyavacāreṇādhitiṣṭhati [udgṛṇhāti
            / dvaya]metad visaṃvādayati sarvajñatām / caryādhiṣṭhānaphalakalpanā dvayametat /
            jāṭibhavopādānasattvādhiṣṭhānakalpanā dvayametat / deśanāprakāśanaprajñāpana-vākpatharutavyā[hārā]dhiṣṭhānakalpanā
            dvayametat / uccheda-śāśvatavyavalokana-jñāna-jñeyādhiṣṭhānakalpanā dvayametat / sattvajīvapoṣapuruṣapudgala-kārakakārāpakasaṃjñādhiṣṭhānakalpanā
            dvayametat / yaḥ pārāpārohāpohānadhitiṣṭhati kalpayati dvayametat / yaḥ kaścid bhadramukhāḥ
            sarvajñajñānaṃ paryeṣate puruṣapudgalaḥ sa tryadhvāhaṃkāramamakārasamudayanirodhavyavacārānadhitiṣṭhati
            saṃkalpayati [udgṛṇhāti] tasya dvayametat sarvajñajñāne / tad yathā kaścit puruṣaḥ
            agnayarthiko bhūtalaṃ parāmṛśet pānārthiko 'gniṃ bhojanārthikaḥ [pāṣāṇaṃ] (<span class="bold">Dutt 30</span>) puṣpārthikaḥ cīvaraṃ gandhārthiko manuṣyakuṇapaṃ cīvarārthikaḥ śmaśānaṃ vastrārthiko
            'śmānaṃ vilepanārthikaḥ ākāśaṃ parāmṛśet evameva bhadramukhāḥ yaścaryādhiṣṭhānasaṃgavyavacārasamucchraya-dvayādhiṣṭhānena
            sarvajñajñānaṃ paryeṣate niṣphalastasya vyāyāmaḥ /</p>
         
         
         <p>atha khalu tasyāmeva pariṣadi dhāraṇamatirnāma bodhisattvaḥ sannipatito 'bhūt sanniṣaṇṇaḥ
            / sa yena bhagavāṃstenāñjaliṃ praṇamaiyavamāha / yad bhagavan anabhilāpyadharmaḥ śakyamabhisamboddhum
            / bhagavānāha / eṣa evābhisaṃbodho yadanabhilāpyaṃ jānīte / tena hi kulaputra tvāmeva
            pravakṣyāmi / yadi te kṣamaṃ tathā vyākuru /</p>
         
         
         <p>asti dvayalakṣaṇabhāvo yaḥ sarvajñatā nāma labhate / āha / yadyastīti vakṣyāmi śāśvato
            bhaviṣyati / atha nāsti ceda vakṣyāmyucchedo bhaviṣyati / madhyamā ca pratipannopalabhyate
            / nāsāvasti nāpi nāstīti / yadeṣvasaṃgānutpādāvyayāpramāṇāsaṃkhyo 'tamānālokeṣu jñānam
            eṣa evābhisaṃbodhaḥ /</p>
         
         
         <p>vidyunmatirbodhisattva āha / yatra bhagavan nāgatirna gatirityeva jñānāvatārakauśalam
            eṣa evābhisaṃbodhaḥ /</p>
         
         
         <p>vairocano bodhisattva āha / yatra bhagavan na prāptilakṣaṇaṃ nābhisamayo na sākṣātkriyā
            na śamo na praśamo na trayadhvaṃ na triyānaṃ na praṇidhisāmīcīmanyanā eṣa evābhisaṃbodhaḥ
            /</p>
         
         <span class="note"><span class="bold">Dutt 31</span></span>
         
         <p>dhāraṇamatirbodhisattva āha / yo bhagavan na tradhātukaṃ na trīṇī saṃyojanāni na traividyatāṃ
            na triyānatāṃ na skandhadhātvāyatanāni na kalpayati na vikalpayati na hāniṃ na vṛddhiṃ
            na sāmīcīṃ karoti eṣa evābhisaṃbodhaḥ /</p>
         
         
         <p>vajramatirbodhisattva āha / yaḥ pṛthagjanadharmaḥ vāryadharmo vā śaikṣadharmaḥ vāśaikṣadharmaḥ
            vā śrāvakadharmaḥ vā pratyekabuddhadharmaḥ na kalpayati na vikalpayati na sāmīcīṃ
            karoti eṣa evābhisaṃbodhaḥ /</p>
         
         
         <p>dṛḍhamatirbodhisattva āha / [yo vivekanayena] tathatāṃ vyavacārayati eṣa evābhisaṃbodhaḥ
            /</p>
         
         
         <p>ratnapāṇirbodhisattva āha / yo 'nutpādalakṣaṇaṃ sarvadharmāṇāṃ na prāptaye nābhisamayāya
            na [kalpayati eṣa evābhisaṃbodhaḥ] /</p>
         
         
         <p>acintyamatirbodhisattva āha / yastraidhātukavyavacāracittameva citte praveśayati ubhe
            citte na vyavacāryeṇopalabhate eṣa evābhisaṃbodhaḥ /</p>
         
         
         <p>arivijayo bodhisattva āha / [yaḥ] sarvadharmeṣu na sajyate nānunīyate nopekṣate na
            pratimanyate na spṛhayate na muhyate na gṛṇhāti na mucyate eṣa evābhisaṃbodhaḥ /</p>
         
         
         <p>padmagarbho bodhisattva āha / yaḥ puṇyapāpayoḥ na sajjate gambhīrakṣāntinayāvatārāhaṅkāramamakārānna
            kalpayati eṣa evābhisaṃbodhaḥ /</p>
         
         <span class="note"><span class="bold">Dutt 32</span></span>
         
         <p>candraprabhaḥ kumārabhūta āha / yo bhagavān praśamāt sarvadharmānna prajānīte na ca
            dharmāṇāṃ svabhāvamācayaṃ vopacayaṃ vā paśyati eṣa evābhisaṃbodhaḥ /</p>
         
         
         <p>khagamatiḥ kumārabhūta āha / yasya sarva tama-ālokotpādavyayaḥ [vṛddhihāniḥ] cittacaitasikeṣu
            na pravartante eṣa evābhisaṃbodhaḥ /</p>
         
         
         <p>akṣayamatirbodhisattva āha / yastripariśuddhaḥ pāramitāsu abhyāsaṃ karoti anupalambhayogena
            na rajyate na virajyate eṣa evābhisaṃbodhaḥ /</p>
         
         
         <p>mañjuśrīḥ kumārabhūta āha / yo bhagavan [sarva]dharmeṣu na rajyate na virajyate gambhiradharmanayaṃ
            ca prajānāti / yaśca prajānāti tannāyūhati[na]niryūhati nākarṣati na vyākarṣati na
            ca kasyaciddharmasyāpacayaṃ vāvidyāṃ [vā]vimuktiṃ cotpādayati vyayaṃ vā hānīṃ vā vṛddhiṃ
            vā vastuṣu na saṃkalpanato [na] vikalpanataḥ eṣa evābhisaṃbodhaḥ / anenaiva nayena
            sarvābhisaṃbodhaḥ /</p>
         
         
         <p>atha kautūhaliko bodhisattva āha / kiṃ mañjuśrīrāyogaprayogena prayojanam / yadanenaikanayatathatāpraveśenaiva
            gambhīrabhāvanānayena sarvajñajñānaparijñānam /
            mañjuśrīrāha / viṣamadṛṣṭirahitaḥ samyagdṛṣṭi[ra]samāropaḥ / aśāṭhya-ṛjukatāsamāropaḥ
            / pāparahito gurugauravāsamāropaḥ / suvacanāsa 0 samyagājīvāsa 0 sarvasaṃyojanarahitāsa
            0 samākrośa-sarvasattvakṛpāsa 0 (<span class="bold">Dutt 33</span>) trisaṃvarāsa 0 avisaṃvādanakuśaladharmāsa 0 avyupaśāntāsa 0 saddharmārakṣāsa 0 sarvasattvāparityāgāsa
            0 sarvavastuparityāgāsa 0 durbalasattva-balapratiṣṭhāpanāsa 0 bhītaśaraṇābhayāsa 0
            / kumārgasaṃprasthitānāṃ pratipattiniyojanāsa 0 kṣāntisauratyāsa 0 sarvagrāhasaṃ[ga]lakṣaṇāsa
            0 sarvarajastamaskandhavarjanāsa 0 sarvapariṇāmanā-phalavipākavarjanāsamāropaḥ 0 /
            ime kulaputra viṃśatiḥ prayogāḥ sarvajñajñānasya / sarvākṣararutagho[ṣavacanavyāhāravākya-]
            prabheda tathatājñānapraveśena sarvajñajñānasya prayogaḥ / sarvatathāgatavacanāni
            anyatīrthikavacanatathatāpraveśena sarvacaryātathatāpraveśena sarvapuṇyo[peta]prajñāpāramitāprayogatathatāpraveśena
            sarvopādānotpādavyayatathatāpraveśena sarvatrivimokṣāśrayahetukarmadharma[tathatā]praveśena
            va jñātvā sarvajñajñānasya prayogāvabodho bhavati /</p>
         
         
         <p>kautūhaliko bodhisattva āha / yāvadetat mañjuśrīryadā imaṃ gambhīraṃ dharmanayamavabudhyate
            tadā na kaściddharma samanupaśyati yo dharmo deśyeta yasmai deśyeta yairvārthapadavyañjanairdeśyeta
            prakāśyeta / yaṃ vā punaḥ prajahyād yaṃ vā bhāvayed yaṃ vā parijānīyāt sarvadharmānabhilāpyayogena
            tathatāṃ praviśati saḥ sarvajñajñānamavabudhyate /</p>
         
         
         <p>bhagavānāha / sādhu sādhu kulaputra subhāṣitaste 'yamekanayena (<span class="bold">Dutt 34</span>) sarvajñajñānapratilābhaḥ / tat kutaḥ sarvadharmā hyasamāropaḥ / anutpādāvināśakoṭīkaḥ
            avidyānirvāṇānutpādabhūtakoṭīkaḥ ākāśanirvāṇā[nutpādabhūta] koṭīkaḥ anabhilāpyakoṭīkaḥ
            sarvadharmāḥ / evaṃ sarvasattvāḥ / sarvadharmā na dravyakoṭīkaḥ sarvāsaṃgavastutaḥ
            parikīrtitaḥ / sarvatryadhvatraidhātukaskandhaniṣkiñcanakoṭīkaḥ trisaṃskāraśūnyatākoṭīkaḥ
            dharmaskandhavipākaskandhādayaḥ apacayaskandhā na dravyakoṭīkaḥ [parikīrtitaḥ] / śūnyatābhūtakoṭyanabhilāpyārthasarvadharmasamanvāgato
            bodhisattvo mahāsattvaḥ sarvajñajñānamavatarati /</p>
         
         
         <p>tasmin khalu punaḥ sarvajñajñānapratilābhavyākaraṇe bhāṣyamāṇe viṃśatibhirmārakanyāmāraputragaṇapārṣadyasahasrairanutpattikeṣu
            dharmeṣu kṣāntiḥ pratilabdhā / audārikaṃ ca kāyaṃ vijahya manomayaṃ kāyaṃ pratilebhire
            / apareṣāmapyeṣāṃ viṃśatīnāmanutpattikadharmakṣāntipratilābho (<span class="bold">Dutt 35</span>) 'bhūt / dvinavatīnāṃ ca devamanuṣyabimbarāṇāṃ vicitravicitrāṇāṃ ca bodhisattvakṣāntidhyānadhāraṇīnāṃ
            pratilābho 'bhūt /</p>
         
         
         <p>atha tāni viṃśatisahasrāṇi anutpattikadharmakṣāntipratilabdhānāṃ bodhisattvānāṃ mahāsattvānāṃ
            bhagavantaṃ divyaiḥ puṣpairabhikiranti abhiprakiranti sma / bhagavataśca pādau śirobhirabhivandyaivamāhuḥ
            / paśya bhagavan kalyāṇamitrasaṃsargavaśena sattvānāṃ sarvapuṇyopāyakuśalamūlāni manasikārāṇi
            bhavanti / bhagavānāha / karmapratyaya eṣa draṣṭavyaḥ kautūhalaprāptānāṃ ca sattvānāṃ
            bhagavān saṃśayachittyarthamimaṃ pūrvayogamudājahāra /</p>
         
         
         <p>bhūtapūrvaṃ kulaputrā atīte 'dhvani aparimāṇeṣu mahākalpeṣu atikrāntesu asyāmeva cāturdvīpikāyāṃ
            yadāsīt tena kālena tena samayena dyutindhare mahākalpe vartamāne aṣṭaṣaṣṭivarṣasahasrāyuṣkāyāṃ
            prajāyāṃ tena ca kālena tena samayena jyotisomyagandhāvabhāsaśrīrnāma tathāgato 'bhūt
            vidyācaraṇasampannaḥ sugato lokavidanuttaraḥ puruṣadamyasārathiḥ śāstā devānāṃ ca
            manuṣyāṇāṃ buddho bhagavān / kliṣṭe pañcakaṣāye loke vartamāne ca caturṇāṃ parṣadāṃ
            triyānapratisaṃyuktāṃ sandeśayati sma / tena khalu punaḥ samayena rājābhūt utpalavaktro
            nāma caturdvīpeśvaraścakravartī / atha rājā utpalavaktro 'pareṇa kālasamayena sāntaḥpuraparivāraḥ
            sabalakāyo yena (<span class="bold">Dutt 36</span>) jyotisomyagandhāvabhāsaśrīstathāgatastenopasaṃkrāmat / upasaṃkramya tasya bhagavataḥ
            pādau śirasābhivandya bhagavantaṃ nānapuṣpairabhyavākirat nānāgandhairnānādhūpaiśca
            pūjāṃ kṛtvā bhagavato bhikṣusaṃghasya pādau śirasābhivandyābhyāṃ gāthābhyām abhyaṣṭāvīt
            /</p>
         
         
         <p>
            bhujaṃgāmarādibhiratīva guṇaiḥ samabhiṣṭutaḥ pracuradoṣaharaḥ /<br />
            dhanasaptakena ca hito jagato vada kena sūkṣmamatimān bhavati // Rkp_2.1 //
            </p>
         
         
         <p>
            jagatastamoghnaḥ śamadīpakara cyutijanmajarobhdavanaśokadamaḥ /<br />
            jagatastvapāyapathavārayatā vada kena mucyati ha mārapathā // Rkp_2.2 //
            </p>
         
         
         <p>atha khalu māraputrāḥ sa jyotisomyagandhavabhāsaśrīstathāgato rājānamutpalavaktrametadavocat
            / tribhiḥ satpuruṣadharmaiḥ samanvāgato bodhisattvaḥ sūkṣmamatirbhavati / katamaistribhiḥ
            / adhyāśayena sarvasattveṣu karuṇāyate / sarvasattvānāṃ duḥkhapraśamāya udyato bhavati
            (<span class="bold">Dutt 37</span>) mātṛvat / sarvadharmādīn nirjīvaniṣpoṣaniṣpudgalānānākaraṇa-samān vyupaparīkṣate
            / ebhistribhirdharmaiḥ samanvāgataḥ satpuruṣo bodhisattvaḥ sūkṣmamatirbhavati / aparaistribhiḥ
            mahārāja dharmaiḥ samanvāgataḥ satpuruṣo mārapāśeṣu na sajjate / katamaistribhiḥ /
            yaduta sarvasattveṣvakrodhano bhavati anavatāraprekṣī sarvasattvasamadakṣiṇīyaḥ samasaṃjñāmayo
            bhavati / sarvadharmānekanayena vyupaparīkṣate yaduta ākāśasamān niḥsaṃskārānanānātvānajātānanutpannānaniruddhān
            / sarvānākāśavad dravyalakṣaṇavigatānanupalambhayogena pratyavekṣate / ebhirmahārāja
            tribhirdharmaiḥ samanvāgataḥ puruṣo mārapāśeṣu na sajjate mārapathācca nirmucyate
            /</p>
         
         
         <p>atha rājñaḥ utpalavaktrasyāgramahiṣī surasundarī nāma sā caturaśītibhiḥ strīsahasraiḥ
            parivṛtā puraskṛtā yena jyotisomyagandhāvabhāsaśrīstathāgatastenopajagāma / upetya
            taṃ bhagavantaṃ jyotisomyagandhāvabhāsaśriyaṃ tathāgataṃ nānāpuṣpairabhyavakīrya ābhirgāthābhiradhyabhāṣata
            /</p>
         
         
         <p>asadṛguṇadhara vitimirakaraṇa cyutihara vada kathamihā yuvati /
            bhavatiha puruṣo vyapagatakugati (<span class="bold">Dutt 38</span>) śriyu vinayamana drutahitakara // Rkp_2.3 //</p>
         
         
         <p>
            paramagatigata sugata praśamaratikara bhagavan tyajati yuvati tāṃ kathamiha puruṣaḥ
            /<br />
            vada mama laghu suvinaya parahitakara śamayātitimirā mama nayagaganāt // Rkp_2.4 //
            </p>
         
         
         <p>
            asamasama jagati śramaṇa parama prathita guṇagaṇa smṛtivinayadhara /<br />
            mama yadi puriṣeha bhavati hi dharatā laghu vada vitimira sugatapathāmṛtam // Rkp_2.5
            //
            </p>
         
         
         <p>evamukte kulaputra sa jyotisomyagandhāvabhāsaśrīstathāgatastāṃ surasundarīmagramahiṣīmetadavocat
            / asti bhagini paryāyo yena mātṛgrāmo mātṛgrāmabhāvaṃ laghveva parivartayati pūrvākṣiptamātṛgrāmabhāvo
            laghvaśeṣaṃ kṣīyate na ca bhūyo mātṛgrāmeṣu upapattiṃ pratigṛṇhāti yāvadanuttaraparinirvāṇe
            hānyā [hyanatra sva]praṇidhānāt / tatra bhagini kataraḥ paryāyo yena paryāyeṇa mātṛgrāmo
            laghu puruṣo bhavati pūrvākṣiptaṃ ca mātṛgrāmabhāvaṃ laghvaśeṣaṃ kṣepayati / iha bhagini
            iyaṃ ratnaketurnāma dhāraṇī mahārthikī mahānuśaṃsā mahāprabhāvā sarvamātṛgrāmabhāvakṣayakarī
            kāyavāṅmanoduḥkhavipākadauṣṭhulyaṃ (<span class="bold">Dutt 39</span>) niravaśeṣaṃ kṣepayati / asyāśca ratnaketudhāraṇyāḥ samāśrayaṇena mātṛgrāmasya mātṛgrāmabhāvo
            niravaśeṣo gacchati / strīndriyamantardhāya puruṣendriyaṃ prādurbhavati / puruṣaścāpi
            rūpa[vān sarvāṅga]paripūrṇo bhavati ṛjuḥ sūkṣmajñānakuśalo bhavati kāyavāṅmanaḥsukṛtakarmāntaḥ
            sucaritacārī sarvaśaturnirjetā bhavati / yaścāsya dṛṣṭadharmasāṃparāyikaḥ kāya[vāṅma]noduḥkhapratisaṃvedanīyo
            duṣkṛtānāṃ vāṅmanaḥkarmaṇāṃ phalavipākaḥ sa parikṣayaṃ gacchati / sthāpyānantaryakāriṇaṃ
            saddharmapratikṣepakamāryāpavādakaṃ ca teṣāṃ punastenaiva bhāvena parikṣayaṃ gacchati
            [a]pariśeṣaḥ strībhāvaḥ / kāyavāṅmanodauṣṭhulyavaipākikaḥ sumerumātraḥ pārajanmikaḥ
            strībhāvenāpi nivartako duḥkhavipākapratisaṃvedanīyaḥ karmāvaraṇa-pāpaniṣyandaniravaśeṣaḥ
            parikṣayaṃ gacchati / tat kutaḥ / [tad] yathā nāma iyaṃ ratnaketudhāraṇī sarvairatītaistathāgatairarhadbhiḥ
            samyaksambuddhairbhāṣitāścādhiṣṭhitā anyonyamanumoditāḥ stutā abhiṣṭutā varṇitāḥ sattvānāṃ
            duḥkhavipākakarmaparikṣayāya kuśalamūlabivṛddhitāyai / ebhiḥ kecidetarhi daśasu dikṣu
            pratyutpannāstathāgatā arhantaḥ samyaksaṃbuddhāstiṣṭhanti yāpayanti svakasvakeṣu buddhakṣetreṣu
            / sarve te buddha bhagavanta imāṃ ratnaketudhāraṇīṃ bhāṣante yāvat praśaṃsanti sattvānāṃ
            karmaparikṣayāya kuśalamūlavivṛddhaye / ye 'pi te bhaviṣyanti anāgate 'dhvani daśasu
            dikṣu anyonyeṣu tathāgatā arhantaḥ samyaksaṃbuddhāste 'pīmāṃ ratnaketuṃ dhāraṇīṃ bhāṣiṣyanti
            (<span class="bold">Dutt 40</span>) yāvat praśaṃsiṣyanti sattvānāṃ duḥkhavipākakarmaparikṣayāya kuśalamūlavivṛddhaye
            / te 'hamapyetarhi ratnaketuṃ dhāraṇīṃ bhāṣiṣyāmi / anumodiṣyanti ca daśasu dikṣu
            pratyutpannānaṃ tathāgatānāṃ bhāṣamāṇānāmahamimāṃ ratnaketudhāraṇīṃ varṇayiṣyāmi praśaṃsiṣyāmi
            / yaḥ kaścid bhagini rājā kṣatriyo mūrdhābhiṣikto janapadasthāmaprāptaḥ imāṃ ratnaketuṃ
            dhāraṇīṃ pustake likhitvā dhārayiṣyanti tasya rājñaḥ kṣatriyasya daśasu dikṣū udāraḥ
            kīrtiśabdaśloko 'bhyudgamiṣyati / yāvat paraṃ rūpadhātumudāraiḥ kirtiśabdairāpūrayiṣyati
            / anekāni ca devanāgayakṣagandharvakoṭīnayutaśatasahasrāṇi tasya kṣatriyasya pṛṣṭhataḥ
            samanubaddhā rakṣānuguptaye sthāsyanti / sarve ca tasya viṣaye kalikalahadurbhikṣarogaparacakravātavṛṣṭiśītoṣṇadoṣāḥ
            praśamaṃ yāsyanti / sarve ca duṣṭayakṣarākṣasasiṃhamahiṣagajavṛkā anapabādhino bhaviṣyanti
            / sarve viṣatiktakaṭukarūkṣavirasaparuṣa duḥkhasaṃsparśavedanīyā doṣāḥ praśamaṃ yāsyanti
            / sarvāṇi cāsya dhanadhānyauṣadhivanaspatayaḥ phalapuṣpāṇi prarohiṣyanti vivardhiṣyanti
            strigdhāni surasāni ca bhaviṣyanti / sa ced rājā kṣatriyo mūrdhābhiṣiktaḥ saṃgrāme
            pratyupasthite imaṃ ratnaketuṃ dhāraṇīpustakaṃ dhvajāgrāvaropitaṃ kuryāt sa rājā kṣatriyo
            mūrdhābhiṣiktaḥ paracakraṃ parājeṣyati / sa cedubhayo rājñoḥ kṣatriyayormūrdhābhiṣiktayoḥ
            saṃgrāmābhirūḍhayoryayo ratnaketudhāraṇīpustakaṃ dhvajāgrāvaropitaṃ bhaviṣyati tau
            parasparaṃ prītisāmagrīṃ kariṣya[taḥ] / (<span class="bold">Dutt 41</span>) ityevaṃ bahuguṇānvayā ratnaketudhāraṇī yatra kvacid grāme vā nagare vā nigame vā
            manuṣyāṇāṃ vāmanuṣyāṇāṃ vā catuṣpadānāṃ vyādhitānāmakālamaraṇaṃ viheṭhaṃ vā syāt tatrāyaṃ
            ratnaketudhāraṇīpustako mahāpūjopakaraṇaiḥ praveśayitavyaḥ / praveśya susnātena suviliptagātreṇa
            navacīvaraprāvṛtena brahmacāriṇā nānāpuṣpasamīrite nānāgandhapradhūpite nānārasaparivṛte
            siṃhāsane 'bhiruhya tatrāyaṃ ratnaketudhāraṇīpustako vācayitavyaḥ / sarve tatra vyādhayo
            'kālamaraṇāni ca praśamaṃ yāsyati / sarvāṇi ca tatra bhayaromaharṣadurnimittāni antardhāsyanti
            / yaḥ kaścinmātṛgrāmaḥ putrārthī bhavet tena snātvā navacīvaraṃ prāvṛtya brahmacāriṇā
            puṣpagandhamālyavilepanairimaṃ pustakamarcayitvā svayaṃ nānāpuṣpasamīrite nānāgandhapradhūpite
            nānārasaparivṛte āsane 'bhiruhyeyaṃ ratnaketudhāraṇī vācayitavyā / putrapratilābhī
            bhaviṣyati / eṣaḥ [asya bhavati antimo] mātṛgrāmabhāvo yāvadanuttaraparinirvāṇādanyatra
            svapraṇidhānāt sattvaparipācanaheto /</p>
         
         
         <p>[tasmin kāle tathāgato jyotiprabhaśrīrimāṃ ratnaketudhāraṇīm udāharat / jaloke jaloke
            / moke jali / jala (<span class="bold">Dutt 42</span>) jalimi / jalavrate jahile / vara-puruṣa-lakṣaṇasamāruhya / amame vamame vamame /
            navame mahāse / jahame jahame jahame jahame / varame varame / vavave / vavave / vahave
            / vaṃgave / vajave / vāra vāraśe / jamalekha / parakha / ala jahili / jana tule /
            jana tubhukhe / vahara vahara / siṃha vrate / nana tilā / nana tina dālā / sūryavihaga
            / candravihaga / cakṣu rajyati śavihaga / sarvakṣayastritvasuravihaga / jakhaga jakhaga
            / surakhagha vahama / amrikha / amrikha / amrikha / amrikha / amrikha / amrikha /
            amrikha amrikha / mrikha mrikha mrikha / vyavadeta karma / dune dune / upata vyavacched
            jñānakṛta / anuda padākhaga / neruka / aṅgule bhaṅgule vibhaṅgule / kulaha / indraparivibhaha
            / vyavaccheda karabha / vavrati / vavrati / ca prati / ca prati / amoha daraśane /
            parivarta bhaṣyu / khasama / krimajyotikhaga / jahi jahi jyoti / niṣka bhirasa / bhirasa
            / bhirasa / bhiraja / matikrama / bhivakriva / mahākriva / hile hihile / aruṇavate
            / samaniṣke / damadānadhyāna aparāmṛśe / phalakuṇḍalalekha / nivarta istribhāva /
            karmakṣaya [prādurbhava puruṣatvam / asamasama / samayavibhidadhi]jña tathāgata svāhā
            /</p>
         
         
         <p>samanantarabhāṣitāyāṃ śākyamuninā tathāgatenāsyāṃ ratnaketudhāraṇyāṃ punarapi mahāpṛthivī
            kampi[tā / pañcaśatamārakanyānāṃ (<span class="bold">Dutt 43</span>) sahaśravane]na asyā ratnaketudharaṇyāḥ strīvyañjanamantardhāya puruṣavyañjanaṃ prādurabhavat
            / aprameyāsaṃkhyeyānāṃ devanāgayakṣaga[ndharvāsuragaruḍakinnaramahoragarākṣasa]kumbhāṇḍa-kanyānāṃ
            sahasravaṇenāsyā ratnaketudhāraṇyāḥ strīvyañjanānyantardhāya puruṣavyañjanāni prādurbhūtāni
            / [tāsāṃ sarvāsāmanuttarāyāṃ samyaksambodhau anivartanacittamabhūt] / sarvāsāṃ cānāgata-strībhāva-pratilābhasaṃvartanīyaṃ
            karmāvaramaśesamanirudvaṃ ca / tāḥ striyaḥ prāñjalaya[stathāgataṃ śākyamuniṃ mahāsvareṇa
            prārthayantya] āhuḥ / namo nama āścaryakārakāya śākyamunaye tathāgatāyārhate samyaksaṃbuddhāya
            / brūhi mahākṛpayā [vistareṇa kathamasmākaṃ] strībhāvamantarhitaṃ sarvākāraparipūrṇaṃ
            puruṣabhāvaṃ sambhūtam / tenāścaryaprātihāryasaṃvegena [vayamanuttarāyaṃ samyaksaṃbodhau
            cittaṃ janayema / bhagavan brūhi] imaṃ pūrvayogaprameyāsaṃkhyeyadevamanuṣyāṇāmabhibhavāya
            /</p>
         
         
         <p>atha khalu bhagavān śākyamunistathāgataḥ [pūrvayogamavocat / bhadramukhāmuṣmin kāle
            yasmin samaye] jyotisaumyagandhāvabhāsaśriyastathagatasyāntikād rājña utpalavaktrasyāgramahiṣyā
            (<span class="bold">Dutt 44</span>) surasundaryā devyā sārdhaṃ ca[turaśītistrīsāhasreṇa sā ratnaketudhāraṇī śrutā śravaṇamātreṇaiva]
            tasyāḥ surasundaryāḥ agramahiṣyāsteṣāṃ caturaśītināṃ strīsahasrāṇāṃ strīvyañjanānyantardhāya
            puruṣavyañjanāni [prādurbhūtāni / tathaivāsaṃkhyeyāprameyāṇāṃ] devakanyānāṃ yāvanmanuṣyāmanuṣyakanyānāṃ[śravaṇamātreṇaiva]
            asyā ratnaketudhāraṇyāḥ strīndriyamantarhitaṃ pu[ruṣendriyaṃ prādurbhūtam / sarvāsāṃ
            tāsāṃ strī] sahasrāṇāmanāgata-strībhāva-pratilābha-saṃvartanīyaṃ karmāvaraṇamaśeṣaṃ
            saṃniruddham / yadā ca rājñaḥ utpalavaktrasyāgramahiṣyāḥ [surasundaryāḥ sapāriṣadyāyaḥ
            puruṣatvaṃ saṃjātaṃ] tadā sa rājā utpalavaktraścāturdvīpeśvaraścakravartī jyeṣṭhakumāraṃ
            rājyābhiṣekeṇābhiṣicya sārdhamekonena putrasahasreṇa [sārdhaṃ surasundareṇa] sārdhaṃ
            caturaśītibhiḥ surasundaramahāpuruṣasahasraiḥ sārdhamaparirdvinavatibhiḥ prāṇasahasrairabhiniṣkramya
            tasya jyotisomyagandhāvabhāsaśriyastathāgatasyāntike keśaśmaśrūṇyavatārya kāṣāyāṇi
            vastrāṇi paridhāya samyagevāgārādanāgārikāṃ pravrajitaḥ / pravrajitvā svādhyāyabhirato
            yoniśaṃ manasikārābhiyukto 'bhūt /</p>
         
         
         <p>atha tatra bahūnāṃ prāṇakoṭīnāmetadabhavat / kasmād rājā cakravartī pravrajitaḥ /
            te parasparamevamāhuḥ / mārakarmābhiyukta eṣa tathāgataḥ śaṭho māyāvī mārakarmasamāyuktama
            imaṃ (<span class="bold">Dutt 45</span>) dharmaṃ deśayati / keṣāṃcit strīvyañjanamupanāmayati / keṣāṃcit puruṣavyañjanam
            / keṣāñcit keśaśmaśrūṇyavatārayati / keṣāñcid raktāni vāsāṃsi prayacchati keṣāñcit
            pāṇḍurāṇi / keṣāṃcid devopapattaye dharmaṃ deśayati / keṣāñcinmanuṣyopapattaye keṣāñcittiryagyonyupapattaye
            keṣāñcid cyutyupapattaye dharmaṃ deśayati / mārakarmapathābhiyuktaḥ strīkaraṇamāyayā
            samanvāgataḥ sa śramaṇo jyotisomyagandhāvabhāsaśrīḥ śramaṇarūpeṇa visaṃvādakaḥ yannūnaṃ
            vayamitaḥ prakramena na cāsya rūpaliṅgagrahaṇaṃ paśyema na cāsya kiñcid vacanaṃ śṛṇuyāma
            /</p>
         
         
         <p>atha tatraiva kumārabhṛto nāma bhaṭaḥ / sa evamāha / yā mama bhāryā antaḥpurikā duhitaraścābhūvan
            sarvāsāmanena śramaṇakoraṇḍakena strīvyañjanānyapanīya puruṣendriyāṇyabhinirmitāni
            / sarvāsāṃ śirāṃsi nirmuṇḍāni kṛtvā raktāni vāsāṃsi anupradattāni / ahaṃ caikākī śokārto
            bhūtaḥ / ete sarve vayaṃ samagrā bhūtvā viṣamaṃ mahāgahanaparvataṃ praviśāmaḥ / yatra
            vayamasya mārapāśābhiyuktasya śramaṇakoraṇḍakasya śramaṇamāyāvinaḥ svaraghoṣamapi
            (<span class="bold">Dutt 46</span>) na śṛṇuyāma prāgeva paśyāma iti / te sarve tuṣṭā evamāhuḥ / evamastviti /</p>
         
         
         <p>atha kumārabhṛto bhaṭastairvicikitsāprāptairbahubhiḥ prāṇakoṭībhiḥ sārdhaṃ prākrāmat
            pratyantime janapade viṣamaparvatagahane sva-ṛṣiveṣeṇa caryāṃ cacāra / tebhyaśca sattvebhyaḥ
            evaṃ dharmaṃ deśayāmāsa / nāsti saṃsārānmīkṣo nāsti sukṛtaduṣkṛtānāṃ karmaṇāṃ phalavipākaḥ
            / ucchedavādī [ayaṃ] śramaṇaḥ utpanno mārakarmābhiyukto visaṃvādakaḥ / ye ca taṃ darśanāyopasaṃkramanti
            ye ca tamabhivādayanti ye cāsya dharmaṃ śṛṇvanti te vikṣiptacittā bhavanti / śirāṃsi
            caiṣāṃ muṇḍayati / gṛhānnirvāsayati / raktāni vāsāṃsi prayacchati / śmaśānacaryāṃ
            cārayati / bhaikṣyacaryāsu niveśayati / ekāhāriṇaḥ karoti / viṣamadṛṣṭimanaso 'nityodvignān
            vivekavāsābhiratānlayanaprakṣiptān kāmaratinṛtyagītagandhamālyavilepanābharaṇavibhūṣaṇa-maithunadharma-surāmadyapāna-rahitānalpa-bhāṣiṇaḥ
            karoti / evaṃrūpaḥ sa śramaṇaveṣeṇocchedavādī mārapathābhiyuktaḥ sattvānāṃ śatrubhūta
            utpannaḥ adṛṣṭaśrutapūrvametasya śramaṇagautamasya kriyopalakṣita iti / tena bahūni
            prāṇakoṭīnayutaśatasahasrāṇyevaṃrūpāmimāṃ pāpikāṃ dṛṣṭiṃ grāhitānyabhūvan /</p>
         
         <span class="note"><span class="bold">Dutt 47</span></span>
         
         <p>yo vāpareṇa samayena utpalavaktro mahāśramaṇo 'śrauṣīt kasmiṃścit parvatagahane kecit
            svayaṃ kumārgasaṃprasthitāḥ parānapyetāṃ viṣamāṃ dṛṣṭiṃ grāhayantaḥ trayāṇāṃ ratnānāmavarṇaṃ
            cārayantīti śrutvā cāsyaitadabhavat / yāvadahaṃ tāvat sattvāṃstataḥ pāpakāt dṛṣṭigatānna
            parimokṣayeyaṃ na ca samyagdṛṣṭau pratiṣṭhāpayeyaṃ nirarthakaṃ me śrāmaṇyaṃ bhavet
            / kathaṃ cāham anāgatādhvani andhabhūte loke anuttarāṃ samyaksaṃbodhimabhisaṃbudhyeyam
            / kathaṃ ca vyasanagatāṃścaturmārapāśabandhanabaddhān sattvān śakṣyāmi parimocayitumiti
            /</p>
         
         
         <p>athotpalavaktro mahāśramaṇo mahādṛḍhaparākramaḥ kāruṇikastaṃ jyotisomyagandhavabhāsaśriyaṃ
            tathāgatamavalokyānekaprāṇi-śata-sahasraparivṛtaḥ puraskṛtasteṣu teṣu pratyantimeṣu
            grāmanagaranigamaparvataviṣamakarvaṭasthāneṣu caryāṃ caran tatra vā atra tebhyaḥ sattvebhyo
            dharmaṃ deśayāmāsa / tān sattvān pāpakān dṛṣṭigatān nivārayitvā samyagdṛṣṭau niyojyānuttarāyaṃ
            samyaksaṃbodhau pratiṣṭhāpayāmāsa / kāṃścidaparān pratyekabuddhayānapraṇidhāne kāṃścit
            śrāvakayāne kāṃścit phale pratiṣṭhāpayāmāsa / kāṃścit pravrajayāmāsa / kāṃścidupāsakasaṃvare
            kāṃścidupavāse kāṃścit triśaraṇagamane pratiṣṭhāpayāmāsa / strībhyaśca imāṃ ratnaketudhāraṇīṃ
            deśayāmāsa / strībhāvānnivartayitvā pratiṣṭhāpayāmāsa puruṣatve / yāśca tāvat hyaśrāmaṇyastathāgatasyāntike
            vicikitsāprāptā abhūvaṃstāḥ sarvastataḥ pāpakadṛṣṭigatāt nivāryātyayaṃ pratideśāpayitvānuttarāyāṃ
            (<span class="bold">Dutt 48</span>) samyaksaṃbodhau pratiṣṭhāpayāmāsa / tasyaiva ca jyotisomyagandhāvabhāsaśriyastathāgatasyāntikamupanīya
            pravrajayāmāsa sthāpya kumārabhṛtaṃ bhaṭam / tena caivaṃ praṇidhānaṃ kṛtamabhūt /
            yathā mamānenotpalavaktreṇa śramaṇena parṣadaṃ vilopya nītā tathā 'hamapyasyānuttarāṃ
            samyaksaṃbodhimabhiprasthitasya tatra buddhakṣetre māratvaṃ kārayeya yaduta garbhasthānāt
            prabhṛti enaṃ viheṭhayeyam / tataḥ paścājjātamātraṃ kumārakrīḍāparaṃ śilpakarmapaṭhanasthaṃ
            ratikrīḍāntaḥpuragataṃ yāvad bodhimaṇḍasaṃniṣaṇṇaṃ saṃtrāsayeyam / vighnāni ca kuryām
            / bodhiprāptasya ca śāsanavipralopaṃ kuryām /</p>
         
         
         <p>atha sa utpalavaktro mahāśramaṇastaṃ kumārabhṛtaṃ bhaṭamevaṃ praṇidhikṛtāvasāyaṃ mahatā
            kṛcchodyogaparākramaiḥ prasādayitvā tataḥ pāpakadṛṣṭigatāt pratinivartyātyayaṃ pratideśāpayitvānuttarāyāṃ
            samyaksaṃbodhau cittamutpādayati sma /</p>
         
         
         <p>atha kumārabhṛtabhaṭo vinītaprasādaḥ idaṃ praṇidhānaṃ cakāra / yadā tvaṃ mahākāruṇika
            anuttarāṃ samyaksaṃbodhim abhisaṃbuddho bhavestadā bodhiprāpto māṃ vyākuryā anuttarāyāṃ
            samyaksaṃbodhau /</p>
         
         
         <p>syāt khalu punarbhadramukhā yuṣmākaṃ kāṃkṣā vā vimatirvānyaḥ sa tena kālena tena samayenāsīdutpalavaktro
            nāma yena tasya jyotisomyagandhāvabhāsaśriyastathāgatasya saparivārasyānekavidhaṃ
            pūjopasthānaṃ kṛtamanekaiśca prāṇakoṭīnayutaśatasahasraiḥ sārdhaṃ niṣkramya pravrajitaḥ
            apramāṇāni ca prāṇakoṭīnayutaśasahasrāṇi (<span class="bold">Dutt 49</span>) tataḥ [pāpakadṛṣṭi]gatānnivārayitvā triṣu yāneṣu niveśitāni / aprameyaḥ sattvaḥ
            phalaṣu pratiṣṭhāpitaḥ / apramāṇaśca strīkoṭīnayutaśatasahasrāṇāṃ puruṣapratilābhaḥ
            kṛta iti / na khalu yuṣmābhirevaṃ draṣṭavyam / ahaṃ sa tena kālena tena samayena rājābhūt
            cāturdvīpeśvaraścakravartī utpalavaktro nāma / mayā sa evaṃrūpaḥ manasikāraḥ kṛtaḥ
            / yat khalu punaryuṣmākaṃ bhadramukhāḥ kāṅkṣā [vā] vimatirvā anyā sā tena kālena tena
            samayenābhūt surasundarī nāmāgramahiṣī yayā śrāmaṇyamavāptam / maitreyaḥ sa bodhisattvo
            mahāsattvastena kālena tena samayenābhūt / syāt khalu bhadramukhāḥ yuṣmākaṃ kāṅkṣā
            vā vimatirvānyaḥ sa tena kālena tena samayena kumārabhṛto nāma bhaṭo 'bhūt sārdhaṃ
            prāṇakoṭībhiḥ / na khalu punaryuṣmābhirevaṃ draṣṭavyam / ayaṃ sa māraḥ pāpīmāṃstena
            kālena tena samayena kumārabhṛto nāma bhaṭo 'bhūt / yanmayā tatkālaṃ [tasya pārṣadaḥ]
            pravrājitaḥ tena mayi pradoṣamutpādyaivaṃ praṇidhānaṃ kṛtam / yadā tvamanuttarāṃ samyaksaṃbodhimabhisaṃbuddhaḥ
            syāstadā tvaṃ māṃ vyākuryā anuttarāyāṃ samyaksaṃbodhau / tasyaiva yū[yaṃ kula]putrā
            jyotisomyagandhāvabhāsaśriyastathāgatasyāntike[']prasādaṃ kṛtvāsaṃvṛtavāgbhāṣitaṃ
            pāpakaṃ dṛṣṭigataṃ parigṛhya mayaiva yūyaṃ tataḥ pāpadṛṣṭigatāt parimocya pravrājitāḥ
            / tataḥ anu[pū]rveṇa (<span class="bold">Dutt 50</span>) yuṣmābhirbahūni buddhasahasrāṇi paryupāsitāni / teṣāṃ ca pūjopasthānaṃ kṛtam / tebhyaśca
            dharmaṃ śrutvā praṇidhānaṃ kṛtam / ṣaṭsu pāramitāsu [caryā kṛtā] iti / tena yūyaṃ
            kāyavāṅmanoduścarikarmaṇā pūrvaṃ triṣvapāyeṣu anekakalpaduḥkhānyanubhūtavantaḥ / tenaiva
            karmāvaraṇena etarhi mārasya pāpīmato bhavane upapanna iti / asmin khalu punā ratnaketudhāraṇī-pūrvayoge
            bhāṣyamāṇe bhagavatā śākyamuninā tathāgatena teṣāṃ pañcānāṃ mārakanyāśatānāṃ strībhāvamantardhāya
            puruṣabhāvaḥ saṃvṛtto 'nupattikadharmakṣāntipratilambhaścābhūt / apramāṇānām asaṃkhyeyānāṃ
            sattvakoṭīnayutaśatasahasrāṇāṃ sadevamānuṣāyāḥ prajāyāśca anuttarāyāṃ samyaksaṃbodhau
            cittānyutpannāni / [te] avaivartyāścābhūvan anuttarāyāṃ samyaksaṃbodhau / evamaprameyāsaṃkhyeyāni
            sattvakoṭīnayutaśatasahasrāṇi śrāvakapratyekabuddhayāne [']vaivartyāni abhūvan / aprameyāsaṃkhyeyānāṃ
            devamānuṣakanyānāṃ mātṛgrāmabhāvo 'bhinivṛttaḥ puruṣabhāvāśrayapratilabhaścābhūt /</p>
         
         
         <p>mahāyānasūtrādratnaketu-pūrvayogaparivarto nāma dvitīyaḥ // 2 //</p>
         
         
         
         
         
         <p>START Rkp 3</p>
         
         <span class="note"><span class="bold">Dutt 51</span></span>
         
         <p>tṛtīyaḥ parivartaḥ</p>
         
         
         <p>atha khalu asyāṃ ratnaketudhāraṇyāṃ bhāṣyamāṇāyāṃ śākyamuninā tathāgatenārhatā sarvāvatīyaṃ
            sahālokadhāturudāreṇāvabhāsena sphuṭābhūt / ye ceha buddhakṣetre koṭīśataṃ cāturdvīpikānāṃ
            teṣu koṭīśataṃ kāmeśvarāṇāṃ māratvaṃ kārayanti te buddhānubhāvena saṃvignā imāṃ cāturdvīpikāṃ
            vyavalokayanti sma / kuto 'yamavabhāsaḥ utpannaḥ / nūnaṃ pāpīmān nāma māro yastatra
            cāturdvīpikāyāṃ prativasati tasyaiṣa prabhāvaḥ yo 'smatto balavantaḥ īśvarataro mahaujaskaśca
            / atha khalu te mārā vyavalokayanto 'drākṣuḥ taṃ māraṃ pāpīmantaṃ koṣāgāre niṣaṇṇaṃ
            paramadurmanastham / atha tat koṭīśataṃ mārāṇāṃ yeneyaṃ cāturdvīpikā yena mārasya
            pāpīmato bhavanaṃ tenopajagāma / upetya māraṃ pāpīmantamevamāha / kiṃ bhoḥ kāmeśvara
            ! sarvāvatīyaṃ lokadhāturavabhāsitā tvaṃ ca śokāgāraṃ praviśya niṣaṇṇaḥ / atha kāmeśvaro
            māraḥ teṣāṃ mārakoṭīśatānāṃ vistareṇārocayati sma / yat khalu mārṣāḥ jānīyu[ri]haikaḥ
            śramaṇa utpannaḥ śākyavaṃśāt paramaśaṭho māyāvī / tenotpannamātreṇa sarvāvatīyamiha
            lokadhāturavabhāsitā prakampitā kṣobhitā / ye kecidiha kṛtsnalokadhātau vidvāṃso mahendrā
            vā nāgendrā vā yakṣendrā vā surendrā vā mahoragendrā vā garuḍendrā vā (<span class="bold">Dutt 52</span>) kinnarendrā vā yāvadanye 'pi kecinma[nu]ṣyā vidvāṃsaste sarve tamupāgatāḥ pūjākarmaṇe
            yāvat ṣaḍvarṣāṇi ekākyadvitīyaṃ niṣadyā lakṣaṇāṃ māyāṃ sādhitavān / ahamapi svabaladarśanaṃ
            cikīrṣuḥ evaṃ ṣaṭtriṃśatkoṭīsainyaparivāraḥ upasaṃkramya samantato 'nuparivārya sarvamārabalavikurvaṇa-ṛddhibalaparākramaṃ
            saṃdarśita[vān / paśyaikaṃ romakū]pamapyaham aśakto 'smi saṃtrāsayituṃ vā bhīṣayituṃ
            vā kimaṅga punastasmādāsanāt kampayituṃ kiṃvā punaranyaṃ vighātaṃ kartumiti / atha
            caitena vṛṣalena tādṛśī māyā pradarśitā [prakaṃ]paśca kṛtaḥ yat sasainyo 'haṃ parājitaśchinnavṛkṣa
            iva dharaṇītale nipatitaḥ / tena ca tatraiva niṣaṇṇena tādṛśī alakṣaṇā māyā sā[dhitā
            yayāsau sarvamāraviṣaya]mevā[bhi]bhūtaṃ sādhitavidyāṃ tasmādutthāya sattvebhyaḥ saṃprakāśayāmāsa
            / ye ca kecidiha cāturdvīpikāyāṃ lokadhātau paṇḍitā vijñāstathā mā[yāyāṃ chandakṛtasteṣāṃ
            cittaṃ] prajānāmi gatyupapattiṃ vā ṣaṭsu gatiṣu / ye ca taccharaṇagatāsteṣām ekaromakūpamapi
            na śaknomi saṃtrāsayituṃ vā saṃkṣobhayituṃ (<span class="bold">Dutt 53</span>) vā [kampayituṃ vā] loke punastasmād visaṃvādayituṃ vā kampayituṃ vā śaknuyām / adyaiva
            ca me pañca paricārikāśatāni viṃśatiśca putrasahasrāṇi sagaṇaparṣadyāni vṛṣalaṃ gautamaṃ
            [śra]maṇaṃ śaraṇaṃ gatāstasya purato niṣaṇṇāḥ / na cāhaṃ bhūyastāni śaktastasmād vivecayitum
            / tena hi yūyaṃ balavantaḥ puṇyavanto jñānavantaḥ aiśvaryavantaḥ [suhṛdo bha]vata
            / taṃ śākyaputraṃ vṛṣalaṃ jīvitād vyaparopayiṣyāmaḥ / ye ca sattvāstaccharaṇagatāstān
            sarvān vidhvaṃsayiṣyāmaḥ / kṛṣṇaṃ māyāśāṭhyaṃ śramaṇapakṣaṃ parājeṣyāmaḥ / [śuklaṃ
            mārapa]kṣam uddyotayiṣyāmaḥ / tataḥ paścāt sukhasparśaṃ vihariṣyāmaḥ /</p>
         
         
         <p>atha jyotiṣprabho māraḥ imaṃ jambudvīpaṃ vyavalokayāmāsa yatra tathāgataḥ [saṃniṣaṇṇo]
            dharmaṃ deśayati / atha jyotiṣprabho māro bhagavataḥ kāyamadrākṣīt svaraghoṣayukta[stasya
            dharmade]śanāmaśrauṣīt / atha tāvadeva tasya roma[harṣaṇaḥ] saṃtrā[saḥ] utpannaḥ /
            atha sa māraṃ pāpīmantamevamāha /</p>
         
         
         <p>
            kṛtsne kṣetre hyeṣa viśiṣṭo vararūpaḥ<br />
            puṇyajñānī [cirasthitikaśca] śuddhaḥ /<br />
            cirakālaṃ kleśānmukto mārgasuyuktaḥ<br />
            sarve tasya bhava[kṣaya] śokavimuktaḥ // Rkp_3.1 //
            </p>
         
         <span class="note"><span class="bold">Dutt 54</span></span>
         
         <p>
            mā tvaṃ bhūyaḥ krodhavaśaṃ gacchānayayuktam<br />
            agro hyeṣa śreṣṭhaḥ śaraṇyastribhave 'smin /<br />
            yasyāsminna dveṣalavo 'pi pratibhāti<br />
            vyāmūḍho 'sau saukhyavinaṣṭo bhavatīha // Rkp_3.2 //
            </p>
         
         
         <p>athāparo māraḥ sannimiko nāma taṃ māraṃ pāpīmantamevamāha /</p>
         
         
         <p>
            mahardhiko 'sau varapuṇyalakṣaṇo hyanāśritaḥ sarvagatipramuktaḥ /<br />
            aśeṣa[duḥkha]kṣayamārgadeśako vihiṃsituṃ māraśatairna śakyam // Rkp_3.3 //
            </p>
         
         
         <p>pāpīmānāha /</p>
         
         
         <p>
            vaśaṃ madīyāṃ janatāṃ kṛtāhi yuṣmajjanastasya vaśānugo 'yam /<br />
            na cirāt sa śūnyaṃ viṣayaṃ kariṣyati asmadgatiḥ kutra punarbhaviṣyati // Rkp_3.4 //
            </p>
         
         
         <p>atha vanarājo nāma māraḥ sa māraṃ pāpīmantamevamāha /</p>
         
         
         <p>
            yadā tavāsīt parama samṛddhistadā tvayā darśitamātmasauryam /<br />
            balapranaṣṭo 'syadhunā nirāśaḥ kiṃ spardhase sarvavidā sahādya // Rkp_3.5 //
            </p>
         
         <span class="note"><span class="bold">Dutt 55</span></span>
         
         <p>khaḍgasomo māraḥ prāha /</p>
         
         
         <p>
            kvacinna tasyāsti manaḥpradoṣa vā na viśuddha [tiṣṭhati cittā]śayena /<br />
            traidhātukānmuktagatipracāro nāsau [parai]rghātayituṃ hi śakyam // Rkp_3.6 //
            </p>
         
         
         <p>pāpīmānāha /</p>
         
         
         <p>
            ye sanniṣaṇṇā iha lokadhātau kāmaprasaktā madamānamūrcchitāḥ /<br />
            [sadā]nuvṛttā mama kiṃkarāste kathaṃ na śakyaṃ tairvighātayituṃ samagraiḥ // Rkp_3.7
            //
            </p>
         
         
         <p>kṣititoyo nāma māraḥ sa evamāha /</p>
         
         
         <p>
            māyāmarīcipratimānasārān bhāvān parijñāya vinītatṛṣṇaḥ /<br />
            bhaveṣvasakto gaganasvabhāvaḥ śakyaṃ vighataḥ kathamasya kartum // Rkp_3.8 //
            </p>
         
         
         <p>pāpīmānāha /</p>
         
         
         <p>ihaiva tasyāsti vaśo triloke miṣṭānnapānāsanavastrasevinaḥ /
            <span class="note"><span class="bold">Dutt 56</span></span>
            trivedanā cāsya matau pratiṣṭhitā kṣayaṃ praṇetuṃ na kathaṃ hi śakyam // Rkp_3.9 //</p>
         
         
         <p>tṛṣṇañjaho nāma māraḥ sa evamāha /</p>
         
         
         <p>
            yā ṛddhirasmin viṣaye 'sti kācit pāpīmatāṃ caiva mahoragāṇām /<br />
            siddhārtha-ṛddherna kalāṃ spṛśanti kṣayaṃ praṇetuṃ ca kathaṃ hi śakyam // Rkp_3.10
            //
            </p>
         
         
         <p>pāpīmānāha /</p>
         
         
         <p>
            bhaktacchedo mayāsya hi kāritastacchilā punaḥ kṣiptā /<br />
            uktāstathā krośā āśramāt kampito 'pi saḥ // Rkp_3.11 //
            </p>
         
         
         <p>bodhākṣo nāma māraḥ sa evamāha /</p>
         
         
         <p>
            yadā tvayā tasya kṛto vighātaḥ kaścit pradoṣaḥ kupitena tena /<br />
            saṃdarśitaste bhṛkuṭīmukhe vā kiṃ tasya sākṣāt [ku]vacaḥ śrutaṃ te // Rkp_3.12 //
            </p>
         
         <span class="note"><span class="bold">Dutt 57</span></span>
         
         <p>pāpīmānāha /</p>
         
         
         <p>
            pratisaṃkhyayā so kramate ca nityaṃ prahīṇarāgo gatadoṣamohaḥ /<br />
            sarveṣu sattveṣu sa maitracittaḥ saṃsargacaryā punarasya nityam // Rkp_3.13 //
            </p>
         
         
         <p>durdhaṣo nāma māraḥ sa evamāha /</p>
         
         
         <p>
            ye ca trisaṃyojanapāśabaddhāsteṣāṃ vighātāya vayaṃ yatema /<br />
            sa tu prahīṇāmayamohapāśaḥ kṣayaṃ praṇetuṃ ca kathaṃ hi śakyam // Rkp_3.14 //
            </p>
         
         
         <p>pāpīmānāha /</p>
         
         
         <p>
            yūyaṃ mama prāptabalāḥ sahāyāḥ sadyo bhavanto bhavatāpramattāḥ /<br />
            apo 'dhitiṣṭhāmi mahīmaśeṣāṃ sarvā diśaḥ parvatamālinī ca // Rkp_3.15 //
            </p>
         
         
         <p>gaganāt pracaṇḍaṃ ghanaśailavarṣaṃ samutsṛjāmyāyasacūrṇarāśim /
            <span class="note"><span class="bold">Dutt 58</span></span>
            
            <p>
               nārācaśaktikṣuratomarāṃśca kṣipāmi kāye 'sya vicūrṇanārtham /<br />
               ebhiḥ prayogairabhighātadīptaistaṃ sthākyasiṃhaṃ prakaromi bhasma // Rkp_3.16 //
               </p>
         </p>
         
         
         <p>peyālam / yāvanmārakoṭībhirgāthākoṭī bhāṣiṃtā iti /</p>
         
         
         <p>atha sarve mārāḥ ekakaṇṭhenaivamāhuḥ / evamastu / gamiṣyāmaḥ svakasvakebhyo bhavanebhyaḥ
            / sannāhaṃ baddhvā sasainyasaparivārāḥ āgamiṣyāmo yadasmākam ṛddhibalaviṣayaṃ tatsarvamādarśayiṣyāmaḥ
            / atha tvaṃ svayameva jñāsyase yādṛśaṃ śauryaṃ sa śramaṇo gautamastatkṣaṇe pradarśayati
            /</p>
         
         
         <p>atha tā mārakoṭyaḥ svabhavanāni gatvā sannāhabandhaṃ kṛtvā ekaiko mārakoṭīsahasraparivāro
            vividhāni varmāṇi prāvṛtya nānāpraharaṇayukto vividhasannāhasaṃnaddhastasyāmeva rātrayā[ma]tyayenemaṃ
            jambudvipamanuprāptaḥ / aṅgamagadhasandhau gaganasthā yāvadevāsmiṃścāturdvīpike devanāgayakṣagandharvāsuragaruḍakinnara-mahoraga-preta-piśāca-kumbhāṇḍā
            bhagavato 'ntike aprasannacittā alabdhagauravamanaskārā dharme saṃghe cāprasannacittāste
            sarve māreṇa pāpīmatā bhagavato 'ntike vadhāya udyojitāḥ / te 'pi nānāpraharaṇavarmaprāvṛtāstatraiva
            tasthuḥ / māro 'pi pāpimān anuhimavataḥ pārśvaṃ gatvā yatra jyotīrasa (<span class="bold">Dutt 59</span>) ṛṣiḥ prativasati maheśvarabhaktikaḥ aṣṭādaśasu vidyāsthāneṣu ṛddhiviṣayapāramiprāptaḥ
            pañcaśataparivārastasya maheśvararūpeṇa purataḥ sthitvaivamāha /</p>
         
         
         <p>
            niyataṃ gautamagotrajo ṛṣivaro vijñāto 'bhijñāśrito<br />
            magadhe saṃvasatīha so 'dya caratī piṇḍāya rājñorgṛham /<br />
            tena tvaṃ saha saṃlapasva viśadaṃ nānākathābhiḥ sthiraḥ<br />
            tatraiva tvamapyeva pañca niyataṃ prāpsyasyabhijñāvaśim // Rkp_3.17 //
            </p>
         
         
         <p>atha māraḥ pāpīmānimāṃ gāthāṃ bhāṣitvā tatraivāntarhitaḥ / svabhavanañca gatvā svapārṣadyānāṃ
            mārāṇāmārocayati sma /</p>
         
         
         <p>
            matto bhoḥ śṛṇutādya yādṛgatulā buddhirmayā cintitā<br />
            svairaṃ śākyasutaṃ samālapayata ṛddhiprabhāvānvitam /<br />
            tāṃ māyāṃ na vidarśayet svaviṣayāṃ mārorudarpo mahān<br />
            nityaṃ snigdhavacaḥ sa śiṣyaniyato māteva putreṣu ca // Rkp_3.18 //
            </p>
         
         
         <p>śiṣyāstasya hi ye prahīṇa[pra]madāścaryāṃ caranti dhruvaṃ
            pūrvāṇhe nagaraṃ krameṇa nibhṛtaṃ svaireṇa tāvadvayam /
            <span class="note"><span class="bold">Dutt 60</span></span>
            gṛṇhīmo druta nṛtyagītamadhuraprādhānyabhāvairyathā
            śrutvaitāṃ prakṛtiṃ manovirasatāṃ yāyāt sa śākyarṣabhaḥ // Rkp_3.19 //</p>
         
         
         <p>aparo māra evamāha /</p>
         
         
         <p>
            siṃhavyāghragajoṣṭracaṇḍamahiṣāḥ kṣipraṃ purasyāsya hi<br />
            prāvṛṇmeghaninādinaḥ khararavānnirmīya naikān bahiḥ /<br />
            tiṣṭhemo vayamāyudhapraharaṇāḥ sākṣāt sa dṛṣṭvādbhutān<br />
            bhrānto ṛddhimapāsya yāsyati tato nānādiśo vismṛtaḥ // Rkp_3.20 //
            </p>
         
         
         <p>aparo māraḥ prāha /</p>
         
         
         <p>
            vīthīcatvaratoraṇeṣu bahuśaḥ sthitvā virūpairmukhair<br />
            nānādyāyudhatīkṣṇatomaraśaraprāsāsikhaḍgāśritaiḥ /<br />
            ākāśād ghanarāvasupraharaṇairmeghāśaniṃ muñcataḥ<br />
            kṣipraṃ sa sabhayaṃ prayāsyati tato bhūkampahetorvaśam // Rkp_3.21 //
            </p>
         
         
         <p>vistareṇa yathāsau mārāṇāṃ mārabalaviṣayavikurvatāṃ sarve tathaivācakṣuḥ /</p>
         
         
         <p>bhagavāṃśca punaḥ sarvāvatīmimāṃ trisāhasramahāsāhasrīṃ lokadhātuṃ vajramayīmadhyatiṣṭhat
            / na ca punarbhūyo mārā rāvāṃścakrurna cāturdiśamagniparvatāstasthuḥ / na kṛ[ṣṇā]bhrā
            nākālavāyavo na ca kaścinnāgo 'bhipravarṣati sma antaśaḥ ekabindurapi buddhabalādhiṣṭhānena
            /</p>
         
         <span class="note"><span class="bold">Dutt 61</span></span>
         
         <p>tena khalu punaḥ samayena catvāro mahāśrāvakāḥ pūrvāṇhe nivāsya pātracīvaramādāya
            rājagṛhaṃ mahānagaraṃ piṇḍāya praviviśuḥ / āyuṣmān śāriputro dakṣiṇena nagaradvāreṇa
            rājagṛhaṃ mahānagaraṃ piṇḍāya praviveśa / tatra ca nagare pañcāśanmārakumārakāḥ paramayauvanasurūpā
            mahatmaveṣasadṛśā nṛtyanto gāyantaḥ saṃceruḥ / te āyuṣmantaṃ śāriputramubhābhyāṃ pāṇibhyāṃ
            gṛhītvā vīthyāṃ dhāvanti sma nṛtyanto gāyantaḥ śāriputramevamāhuḥ / nartasva śramaṇa
            gāyasva śramaṇa / śāriputra āha / śṛṇuta yūyaṃ mārṣāḥ svayam / aśrutapūrvāṃ gītikāṃ
            śrāvayiṣyāmi / te ca sava mārakumārakā dhāvanto gītasvareṇa saha śāriputreṇaivamāhuḥ
            /</p>
         
         
         <p>
            alameva hi āyatanehi vañcitā vayamāyatanehi /<br />
            āghatanāni hi āyatanāni antu karomyahu āyatanānām // Rkp_3.22 //
            </p>
         
         <span class="note"><span class="bold">Dutt 62</span></span>
         
         <p>
            alameva hi skandhakṛtehi vañcitā vayaṃ skandhakṛtehi /<br />
            āghatanāni hi skandhakṛtāni antu karomyahu skandhakṛtānām // Rkp_3.23 //
            </p>
         
         
         <p>tadyathā / vahara vahara / bhāravaha marīcivaha / sadyavaha amavaha / svāhā //</p>
         
         
         <p>sthaviraḥ śāriputro dhāvan gītasvareṇa imā gāthā imāni ca mantrapadāni bhāṣate sma
            / atha te pañcāśanmārakumārakāḥ paramahṛṣṭāḥ suprasannamanasa evamāhuḥ /</p>
         
         
         <p>
            kṣamāpayāmo vayamadya nāthaṃ tvāmeva bandhuṃ jagataḥ sudeśikam /<br />
            skandhā yathā te sabhayāḥ pradiṣṭāḥ tava vayaṃ sākṣiṇa eṣu nityam // Rkp_3.24 //
            </p>
         
         
         <p>sarve ca te śāriputrasya vīthīmadhye pādau śirasābhivandya purato niṣedurdharmaśravaṇāya
            /</p>
         
         
         <p>atha khalvāyuṣmān mahāmaudgalyāyanaḥ pūrveṇa nagaradvāreṇa rājagṛhe mahānagare piṇḍāya
            prāviśat / tathāpi pañcāśanmārakumārakā yāvad gītasvareṇaivāhuḥ /</p>
         
         
         <p>
            alameva hi dhātumayehi vāñcitā vayaṃ dhātumayehi /<br />
            āghatanāni hi dhātumayāni antu karomyahu dhātumayānām // Rkp_3.25 //
            </p>
         
         
         <p>
            alameva hi vedayitehi vañcitā vayaṃ vedayitehi /<br />
            āghatanāni hi vedayitāni antu karomyahu vedayitānām // Rkp_3.26 //
            </p>
         
         <span class="note"><span class="bold">Dutt 63</span></span>
         
         <p>
            alameva hi cetayitehi vañcitā vayaṃ cetayitehi /<br />
            āghatanāni hi cetayitānām antu karomyahu cetayitānām // Rkp_3.27 //
            </p>
         
         
         <p>
            alameva hi saṃjñākṛtehi vañcitā vayaṃ saṃjñākṛtehi /<br />
            āghatanāni hi saṃjñākṛtāni antu karomyahu saṃjñākṛtānām // Rkp_3.28 //
            </p>
         
         
         <p>
            alameva hi saṃsaritehi vañcitā vayaṃ saṃsaritehi /<br />
            āghatanāni hi saṃsaritāni antu karomyahu saṃsaritānām // Rkp_3.29 //
            </p>
         
         
         <p>tad yathā / āmava āmava āmava / āraja raṇajaha / śamyatha śamyatha śamyatha / gaganapama
            svāhā //</p>
         
         
         <p>dhāvan gītasvareṇa āyuṣmān mahāmaudgalyāyano māraputrebhyaḥ imā gāthā imāni ca mantrapadāni
            bhāṣate sma / atha te pañcāśanmārakumārakāḥ paramahṛṣṭāḥ suprasannamanasaḥ evamāhuḥ
            /</p>
         
         
         <p>
            ṛddhyānviteryāpathaguptamunīndrasūnuḥ saṃsāradoṣasamadarśaka-dharmadīpaḥ /<br />
            pāpaṃ prahāya vayamādarabhaktijātā buddhaṃ gatādya śaraṇaṃ varadharmasaṃgham // Rkp_3.30
            //
            </p>
         
         
         <p>sarve te pañcāśānmārakumārakā vīthīmadhye āyuṣmato mahāmaudgalyāyanasya pādau śirasābhivandya
            tasyaiva purato niṣedurdharmaśravaṇāya /</p>
         
         
         <p>athāyuṣmān pūrṇo maitrāyaṇīputraḥ uttareṇa nagaradvāreṇa piṇḍāya prāviśat / yāvad
            vīthyāṃ dhāvamāno gītasvareṇaivamāha /
            <span class="note"><span class="bold">Dutt 64</span></span>
            alameva hi sparśakṛtehi vañcitā vayaṃ sparśakṛtehi
            āghatanāni hi sparśakṛtāni antu karomyahu sparśakṛtānām // Rkp_3.31 //</p>
         
         
         <p>alameva hi āghipatehi vañcitā vayam ādhipatehi
            āghatanāni hi ādhipatīni antu karomyahu ādhipatonām // Rkp_3.32 //</p>
         
         
         <p>
            alameva hi saṃsaritehi vañcitā vayaṃ saṃsaritehi /<br />
            āghatanāni hi saṃsaritāni antu karomyahu saṃsaritānām // Rkp_3.33 //
            </p>
         
         
         <p>
            alameva hi sarvabhavehi vañcitā vayaṃ sarvabhavehi /<br />
            āghatanāni hi sarvabhavāni antu karomyahu sarvabhavānām // Rkp_3.34 //
            </p>
         
         
         <p>
            laghu gacchati āyu mārṣā salilā śīghrajavena veginī /<br />
            na ca jānati bāliśo jano abudho rūpamadena mattakaḥ // Rkp_3.35 //
            </p>
         
         
         <p>
            peyālām /<br />
            abudhaḥ śabdamadena mattakaḥ // Rkp_3.36 //
            </p>
         
         
         <p>abudho gandhamadena mattakaḥ // Rkp_3.37 //</p>
         
         
         <p>abudho rasamadena mattakaḥ // Rkp_3.38 //</p>
         
         
         <p>abudhaḥ sparśamadena mattakaḥ // Rkp_3.39 //</p>
         
         
         <p>laghu gacchati āyu mārṣāḥ salilā śīghrajavena veginī /
            <span class="note"><span class="bold">Dutt 65</span></span>
            na ca paśyati bāliśo jano abudho dharmamadena mattakaḥ // Rkp_3.40 //</p>
         
         
         <p>abudhaḥ skandhamadena mattakaḥ // Rkp_3.41 //</p>
         
         
         <p>abudho dhātumadena mattakaḥ // Rkp_3.42 //</p>
         
         
         <p>abudho bhogamadena mattakaḥ // Rkp_3.43 //</p>
         
         
         <p>abudhaḥ saukhyamadena mattakaḥ // Rkp_3.44 //</p>
         
         
         <p>abudho jātimadena mattakaḥ // Rkp_3.45 //</p>
         
         
         <p>abudhaḥ kāmamadena mattakaḥ // Rkp_3.46 //</p>
         
         
         <p>
            laghu gacchati āyu mārṣāḥ salilā śīghrajavena veginī /<br />
            na ca jānati bāliśo jano abudhaḥ sarvamadena mattakaḥ // Rkp_3.47 //
            </p>
         
         
         <p>tadyathā / khargava khargava khargava / muna vijñāni / āvarta vivarta khabarta / brahmārtha
            jyotivarta svāhā //</p>
         
         
         <p>athāyuṣmān pūrṇo dhāvan gītasvareṇa māraputrebhya imā gāthā imāni ca mantrapadāni
            bhāṣate sma / atha te pañcāśanmārakumārakāḥ paramahṛṣṭāḥ suprasannamanasaḥ evamāhuḥ
            /
            <span class="note"><span class="bold">Dutt 66</span></span>
            
            <p>
               tvayopadiṣṭaḥ khalu śāntimārgo māyāmarīcipratimāśca dhātavaḥ /<br />
               saṃkalpamātra-janito vata jivaloko ratnatrayaṃ hi śaraṇaṃ varadaṃ vrajāmaḥ // Rkp_3.48
               //
               </p>
         </p>
         
         
         <p>sarve te pañcāśanmārakumārakā āyuṣmataḥ pūrṇasya pādau śirasābhivandya vīthīmadhye
            tasya purato niṣaṇṇā dharmaśravaṇāya /</p>
         
         
         <p>tena ca samayena āyuṣmān subhūtiḥ paścimena nagaradvāreṇa rājagṛhaṃ mahānagaraṃ piṇḍāya
            prāviśat / tatra ca nagaradvāre pañcāśanmārakumārakāḥ paramayauvanasurūpā mahātmaputraveṣadhāriṇo
            nṛtyanto gāyanto viceruḥ / te āyuṣmantaṃ subhūtimubhābhyāṃ pāṇibhyāṃ gṛhya vīthyāṃ
            dhāvantaḥ āyuṣmantaṃ subhūtimevamāhuḥ / nartasva śramaṇa gāyasva śramaṇa / subhūtirāha
            / śṛṇuta mārṣā yūyam / aśrutapūrvāṃ gītikāṃ śrāvayiṣyāmi / sarve cālpaśabdā abhūvan
            / dhāvan gītasvareṇa āyuṣmān subhūtirevamāha /</p>
         
         
         <p>
            anitya sarvabhāva māya-budbudopamā<br />
            na nityamasti saṃskṛte kvaciccalātmake yathā /<br />
            marīci dṛṣṭameva yathā nāsti tatra śāśvataṃ<br />
            laghu vyayo hi sarva dharma buddhimān prajānate // Rkp_3.49 //
            </p>
         
         <span class="note"><span class="bold">Dutt 67</span></span>
         
         <p>
            sarve sparśaduḥkhabhāravedanā nirātmikā<br />
            yatra prasakta sarve bāla duḥkhadharmapiḍitāḥ /<br />
            mitraṃ na kaścidasti sarvaduḥkhamocakā<br />
            yathā hi śraddhā bodhimārga bhāvanā ca sevitā // Rkp_3.50 //
            </p>
         
         
         <p>
            ekapakṣa sarvadharma saṃjñā varjitā śubhā<br />
            nirātmayoga sarvacarya dravyalakṣaṇātmikā /<br />
            na jīvapoṣapudgalo 'pi kārako na vidyate<br />
            vijñātva māyāśāṭhya bodhicitta nāmaya // Rkp_3.51 //
            </p>
         
         
         <p>
            vijñāna vartatendriyeṣu vidyutā yathā nabhe<br />
            anātmakāśca sarve sparśavedanāpi cetanā /<br />
            yoniśo nirīkṣya kiṃcidasti naiva dravyatā<br />
            saṃmohito hi bālavargo yantravat pravartate // Rkp_3.52 //
            </p>
         
         
         <p>
            skandha sarve yoniśo vibhāvya kārako na labhyate<br />
            bhūtakoṭi śānta śūnya sarva antavarjitā /<br />
            amohadharmataiṣa ukta bodhimārgacārikā-<br />
            nayehi nāyakena bodhiprāptatāyinā // Rkp_3.53 //
            </p>
         
         <span class="note"><span class="bold">Dutt 68</span></span>
         
         <p>tadyathā / sumunde vimunde sundajahi / sili sili / sili sili / avahasili [avaha]sili
            / tathātvasili bhūtakoṭisili svāhā //</p>
         
         
         <p>athāyuṣmān subhūtirdhāvan gītasvareṇa imā gāthā imāni ca mantrapadāni bhāṣate sma
            / atha te pañcāśanmārakumārakāḥ paramahṛṣṭāḥ suprasannasanasaḥ evamāhuḥ /</p>
         
         
         <p>
            aśrutvā hīdṛśān dharmān pāpamitravaśānugaiḥ /<br />
            yat kṛtaṃ pāpakaṃ karma [mohenājñānatastathā] // Rkp_3.54 //
            </p>
         
         
         <p>pratideśaya taccaiva vayaṃ sākṣāj jinātmajāḥ
            praṇidhānaṃ śubhaṃ kurmo buddhatvāya jagaddhite // Rkp_3.55 //</p>
         
         
         <p>sarva te pañcāśanmārakumārakā āyuṣmataḥ subhūteḥ pādau śirasā vanditvā tasyaiva purato
            vīthīmadhye niṣedurdharmaśravaṇāya /</p>
         
         
         <p>tena khalu punaḥ samayena sā vīthī buddhānubhāvena yojanaśatavistīrṇāvakāśaṃ saṃdṛśyate
            sma / tatra ca vīthīmadhye sthavira śāriputraḥ uttarāmukho niṣaṇṇaḥ / mahāmaudgalyāyanaḥ
            pañcimāmukho niṣaṇṇaḥ / pūrṇo dakṣiṇāmukhaḥ / subhūtiḥ pūrvāmukhaḥ / parasparamardhayojanapramāṇena
            tasthuḥ / teṣāṃ ca caturṇāṃ mahāśrāvakāṇāṃ madhye pṛthivīpradeśe padmaṃ prādurabhūt
            pañcāśaddhastavistāraṃ (<span class="bold">Dutt 69</span>) jāmbūnadamayena daṇḍena nīlavaiḍūryamayaiḥ patraiḥ śrīgarbhamayena kesareṇa mukhāmayayā
            karṇīkayā / tataśca padmānmahānavabhāso 'bhavat / tasyāṃ ca vīthyāṃ tatpadmaṃ tripauruṣam
            uccatvena saṃdṛśyate sma yāvaccāturmahārājakāyikeṣu deveṣu tatpadmaṃ divyāni pañcāśad
            yojanāni uccatvena saṃdṛśyate sma / trāyastriṃśatsu tatpadmaṃ yojanaśatamuccatvena
            saṃdṛśyate sma yāvadakaniṣṭheṣu deveṣu tatpadmam ardhayojanamuccatvena saṃdṛśyate
            sma / tasya ca padmasya patrebhyo nānārthapadāḥ ślokā niśceruḥ / ye sattvā iha bhūmisthitāste
            imān ślokān śuśruvaḥ /</p>
         
         
         <p>
            ekaḥ pudgala utpanno buddhakṣetre ihānaghaḥ /<br />
            nihato māra ekena sasainyabalavāhanaḥ // Rkp_3.56 //
            </p>
         
         
         <p>
            ekena buddhavīryeṇa dharmacakraṃ pravartitam /<br />
            ekākīha jagaddhetorāyā[to hi] na saṃśayaḥ // Rkp_3.57 //
            </p>
         
         
         <p>
            vidvāṃsau bahunītiśastrakuśalau dharmārthamokṣārthikau<br />
            nītijñau upatiṣyakaulitavarau śāstre vinītāviha /<br />
            vidvān sarvajagaddhitārthakuśalaḥ saddharmavādī mahān<br />
            neṣyatyadya sa sarvalokamahito vādipradhāno muniḥ // Rkp_3.58 //
            </p>
         
         
         <p>trayadhvajñānasudeśakaḥ śramaṇarāṭ śikṣātrayodbhāvaka-
            strātā vai sanarāmarasya jagato dharmāprameyārthavit /
            <span class="note"><span class="bold">Dutt 70</span></span>
            lokasyātha hitapracārakuśalo jñānapradīpo mahān
            sadvādī trimalaprahīṇa iha so adyaiva saṃgāsyati // Rkp_3.59 //</p>
         
         
         <p>
            lokārthamabhrāntamatiścacāra duḥkhārditaṃ sarva jagad vimocayan /<br />
            avidyayā nīvṛtalocanānāṃ saddharmacakṣuḥ pradadau yathāvat // Rkp_3.60 //
            </p>
         
         
         <p>
            sarvāvatīyaṃ pariṣat samāgatā na cirādihāyāsyati vādisiṃhaḥ /<br />
            paramārthadarśī paramaṃ surūpo balairupeto hi parāparajñaḥ // Rkp_3.61 //
            </p>
         
         
         <p>dṛṣṭvā jagadduḥkhamahārṇavastham āhantumāyāsyati dharma[bherīm] / ṣaḍiṇdriyairuttamasaṃvarasthaḥ
            [ṣaḍāśrayaśca ṣaḍa]bhijñakovidaḥ // Rkp_3.62 //</p>
         
         
         <p>
            ṣaṭpāradharmottamadeśanāyai ṣaḍbīja āyāsyati vādisiṃhaḥ /<br />
            ṣaḍindriyagrā[maviheṭhanāya] ṣaḍuttamārtha smṛti sārathendraḥ // Rkp_3.63 //
            </p>
         
         <span class="note"><span class="bold">Dutt 71</span></span>
         
         <p>yāvat ṣaṭsu kāmāvacareṣu deveṣu tataḥ padmādimā gāthā niśceruḥ /</p>
         
         
         <p>
            yūyaṃ samagrā ratimadya bhuṃjatha pramattacittā madatṛṣṇa[saṃ]ratāḥ /<br />
            sadā vimūḍhā ratipānamattā na pūjayadhvaṃ sugataṃ pramādāt // Rkp_3.64(="63") //
            </p>
         
         
         <p>
            kāmānanityo dakacandrasannibhaḥ saṃsārapāśo 'tidṛḍhaḥ prajāyāḥ /<br />
            aniḥsṛtānāṃ ratiṣu pramādināṃ na nirvṛto vā tu punarbhaviṣyati // Rkp_3.65(="64")
            //
            </p>
         
         
         <p>
            sadā pramattā na śamāya yuktā na paśyata prāksukṛtaṃ śubhāśubham /<br />
            jarā-rujā-mṛtyubhayaiḥ parītā apāyabhūmiprasṛtāśca yūyama // Rkp_3.66(="65") //
            </p>
         
         
         <p>
            dānaṃ damaṃ saṃyamamapramādaṃ niṣevata prāksukṛtaṃ ca rakṣata /<br />
            utsṛjya kāmānaśūcinanantā- nupasaṃkramadhvaṃ sugataṃ śaraṇyam // Rkp_3.67(="66") //
            </p>
         
         <span class="note"><span class="bold">Dutt 72</span></span>
         
         <p>
            gatvā ca tasmād vacanaṃ śṛṇudhvaṃ subhāṣitaṃ taddhi mahārthikaṃ vacaḥ /<br />
            prajñā-vimuktiḥ praśamāya hetuḥ saddharmayuktaṃ śravaṇaṃ mahārtham // Rkp_3.68(="67")
            //
            </p>
         
         
         <p>yāvat ṣoḍaśasu devanikāyeṣu tasya padmasya patrebhyaḥ imā evaṃrūpā gāthā niśceruḥ
            /</p>
         
         
         <p>
            dharmaṃ prayatnena vibhāvayadhvaṃ samāhita-dhyānaratā anaṅganāḥ /<br />
            abhrāntacittāśca vimokṣakāṅkṣiṇo dveṣaprahāṇāya matiṃ kurudhvam // Rkp_3.69(="68")
            //
            </p>
         
         
         <p>
            trayodaśākāra-nimitta-dīpikāṃ vibhāvayadhvaṃ paramāṃ hi kṣāntim /<br />
            athaiva cāpyatra vimokṣamāśu saṃprāpsyatha vyādhijarāviyuktam // Rkp_3.70(="69") //
            </p>
         
         
         <p>śāśvata ye rūpavikalpasaṃjñake nityaṃ dhruvātmasthirabhāvadṛṣṭayaḥ /
            <span class="note"><span class="bold">Dutt 73</span></span>
            teṣāṃ ca janma[jarayora]hāni- rapāyabhūmipravaṇā hi te vai // Rkp_3.71(="70") //</p>
         
         
         <p>
            traidhātukaṃ vīkṣya sadā nirātma- madravyamasvaṃvaśakaṃ nirīham /<br />
            kṣāntiṃ vibhāventi ya ānulomikīṃ bhavanti te sarvi gatipramuktāḥ // Rkp_3.72(="71")
            //
            </p>
         
         
         <p>
            teṣāṃ na mṛtyurna jarā na rogo na durgatirnāpriyasaṃprayogaḥ /<br />
            ākāśatulyāniha sarvadharmān ye bhāvayante vyayabhāvayuktān // Rkp_3.73(="72") //
            </p>
         
         
         <p>
            atyantaśuddho hi varaḥ sa mārgo yeṣāmasaṅgaṃ mana-indriyeṣu /<br />
            mārān vidhunvanti catuṣprakārān yathāhyayaṃ saṃprati śākyasiṃhaḥ // Rkp_3.74(="73")
            //
            </p>
         
         
         <p>
            ekaṃ nayaṃ ye tu vibhāvayanti niṣkiñcanaṃ sarvanimittavarjitam /<br />
            dvayaprahāṇāya vinītaceṣṭā teṣāmayaṃ mārgavaraḥ praṇītaḥ // Rkp_3.75(="74") //
            </p>
         
         <span class="note"><span class="bold">Dutt 74</span></span>
         
         <p>
            vibhāvya śūnyāniha sarvadharmān asvāmikānakārakajātivṛttān /<br />
            spṛśanti bodhiṃ gaganasvabhāvāṃ niruttamāṃ prārthanayā vivarjitām // Rkp_3.76(="75")
            //
            </p>
         
         
         <p>ebhirevaṃrūpairarthapadadharmaśabdairniścaradbhirya iha lokadhātau manuṣyāmanuṣyāste
            samāgamya vīthīmadhye samantāstasya padmasya niṣeduḥ / yāvadaprameyāsaṃkhyeyā akaniṣṭhā
            devā akaniṣṭhābhavanādavatīrya te padmasya samantato nyaṣīdan dharmaśravaṇāya / aśrauṣīnmāraḥ
            pāpīmānetān ślokān / samantataśca vyavalokya adrākṣīt rājagṛhe mahānagare vīthimadhye
            padmam / tataśceme ślokāḥ niśceruḥ / tadā padmaṃ paricārya aprameyāsaṃkhyeyāni manuṣyakoṭīnayutaśatasahasrāṇi
            sanniṣaṇṇāni dharmaśravaṇāya /</p>
         
         
         <p>atha khalu māraḥ pāpīmān ūrddhvaṃ vyavalokitavān / adrākṣīt ṣaṭsu kāmāvacareṣu deveṣu
            sarvatra devabhavane tatpadmam / tadeva cānuparivārya aprameyāsaṃkhyeyāni devakoṭīnayutaśatasahasrāṇi
            [sanniṣaṇṇāni] dharmaśravaṇāya /</p>
         
         
         <p>atha bhūyasyā mātrayā māraḥ pāpīmān duḥkhito durmanā vipratisārī saṃhṛṣṭaromakūpaḥ
            prakhinnagātraḥ saṃprakampitaśarīro gagane pradhāvan mahatā svareṇa parān mārān prakrośannevamāha
            /
            <span class="note"><span class="bold">Dutt 75</span></span>
            
            <p>
               śṛṇu giri mama imā samavahitamanā na me vaśo svaviṣaye na ca balamiha me /<br />
               idamiha munibalamatiguṇaviśadaṃ prasarati jagati sthirajanakaraṇam // Rkp_3.77(="76")
               //
               </p>
         </p>
         
         
         <p>
            kamalamihodayati naramaru lhādayitumupagata nikhiulato sujananiyatā /<br />
            paritṛṣita sugatasuvacananiratā vrajati hi śamathapathamatiguṇaparamā // Rkp_3.78(="77")
            //
            </p>
         
         
         <p>
            māyeyaṃ śramaṇa pravartata iha trailokyasaṃmohane<br />
            sarve 'nanyamanā narāmaragaṇāḥ padmaṃ vitatya sthitāḥ /<br />
            kṣipraṃ muñcata śailavṛṣṭimadhunā bhīṣmasvaraṃ rāviṇo<br />
            gacchennāśamayaṃ yathādya nihato māro 'grasinyāyudhaiḥ // Rkp_3.79(="78") //
            </p>
         
         
         <p>athāparo māraḥ pāpīmantamevamāha /</p>
         
         
         <p>
            śṛṇvasmākamidaṃ vaco hitakaraṃ vijñātadharmo 'si kiṃ<br />
            yat paśyanniha marasainyavilayaṃ nāyāsi śānti tataḥ /<br />
            bhrāntāḥ sma asamīkṣya saugatamidaṃ tejovapuḥ śrīghanaṃ<br />
            rūpaṃ nānyadihottamaṃ suśaraṇaṃ buddhādṛte nāyakam // Rkp_3.80(="79") //
            </p>
         
         <span class="note"><span class="bold">Dutt 76</span></span>
         
         <p>athāparo māraḥ prarudan paramakrodhāviṣṭavacano māraṃ pāpīmantamevamāha /</p>
         
         
         <p>
            kumārgasaṃprasthita mārgahīna prajānase na svabalaṃ na śaktim /<br />
            na lajjase 'patrapase na caiva yastvaṃ saha spardhasi nāyakena // Rkp_3.81(="80")
            //
            </p>
         
         
         <p>
            asmabdalairyadvilayaṃ prayātaṃ buddhasya śaktyā tu jagat samagram /<br />
            upāgamat padmasamīpamāśu dharmaśravāpyāyitaśuddhadehaḥ // Rkp_3.82(="81") //
            </p>
         
         
         <p>
            vayaṃ tu vībhatsatarāḥ prayātā durgandhakāyā balavīryanaṣṭāḥ /<br />
            yāvanna yātā vilayaṃ kṣaṇena tāvad vrajāmaḥ śaraṇaṃ munīndram // Rkp_3.83(="82") //
            </p>
         
         
         <p>athāpare mārāḥ kṛtāñjalaya evamāhuḥ /</p>
         
         
         <p>
            pāpīmaṃstvamapetadharmacaraṇaḥ pāpakriyāyāṃ rato<br />
            nātho hyeṣa jagaddhitārthakuśalo buddhaḥ satāmagraṇīḥ /<br />
            āyāmo nagaraṃ drutaṃ vayamiha prītiprasannekṣaṇāḥ<br />
            gacchāmaḥ śaraṇaṃ trilokamahitaṃ sarvauṣadhaṃ prāṇinām // Rkp_3.84(="83") //
            </p>
         
         <span class="note"><span class="bold">Dutt 77</span></span>
         
         <p>atha tatraiva gaganaghoṣavatirnāma māraḥ sa uccasvareṇaivamāha /</p>
         
         
         <p>
            sava yūyaṃ samagrāḥ śṛṇuta mama vaco bhaktitaḥ prītiyuktāḥ<br />
            pāpād dṛṣṭiṃ nivārya praṇatatanumanovāksamācāraceṣṭāḥ /<br />
            tyaktakrodhāḥ prahṛṣṭamunivaravacanāḥ sphītabhaktiprasādā<br />
            gatvā buddhaṃ samakṣaṃ śaraṇamasulabhaṃ pūjayāmo 'dya bhaktayā // Rkp_3.85(="84")
            //
            </p>
         
         
         <p>atha tatkṣaṇameva sarve mārā gaganatalādavatīrya rājagṛhanagaradvārāṇi saptaratnamayāni
            cakruḥ / kecinmāracakravartirājaveṣamātmānamabhinirmīya bhagavataḥ pūjāparāstasthuḥ
            / kecid brahmaveṣaṃ kecidvaśavartiveṣaṃ kecinmaheśvaraveṣaṃ kecinnārāyaṇaveṣaṃ kecittuṣitaveṣaṃ
            kecid yamaveṣaṃ kecicchakraveṣaṃ kecittrayastriṃśadveṣaṃ kecit kumāraveṣaṃ kecid vaiśravaṇaveṣaṃ
            kecid virūḍhakaveṣaṃ kecid virūpākṣaveṣaṃ kecid dhṛtarāṣṭraveṣaṃ kecit prākṛtacaturmahārājaveṣaṃ
            kecit sūryaveṣaṃ keciccandraveṣaṃ kecittārakaveṣaṃ kecidasuraveṣaṃ kecid garuḍaveṣaṃ
            kecit kinnaraveṣaṃ kecinmahoragaveṣaṃ kecid ratnaparvataveṣaṃ kecit niṣkaveṣaṃ kecinnānāratnaveṣaṃ
            kecid ratnavṛkṣaveṣaṃ kecit kṣatriyaveṣaṃ kecidanyatīrthikaveṣaṃ keciccakraratnaveṣaṃ
            kecinmaṇiratnaveṣaṃ kecidairāvaṇaveṣaṃ kecidvalāhakarājaveṣaṃ (<span class="bold">Dutt 78</span>) kecit strīratnaveṣaṃ kecit śreṣṭhimahāratnaveṣam ātmānamabhinirmīya tasthurbhagavataḥ
            pūjākarmaṇe / kecinnīlā nīlavarṇāḥ śvetavarṇālaṅkārālaṃkṛtamātmānamabhinirmīya bhagavataḥ
            pūjākarmaṇe lohitān chatradhvajapatākāmuktāhārān dhārayantastālapramāṇāmātramuccatvena
            gaganatale tasthuḥ / kecidavadātā avadātavarṇā mañjiṣṭhavarṇābharaṇavibhūṣaṇāḥ pītān
            chatradhvajapatākāna dhārayantastasthuḥ / kecinmañjiṣṭhā mañjiṣṭhavarṇāḥ suvarṇābharaṇavibhūṣaṇā
            nīlān chatradhvajapatākān dhārayantastasthuḥ / kecillohitā lohitavarṇāḥ śvetamuktavarṣaṃ
            vavarṣuḥ / kecit śvetāḥ śvetavarṇāḥ lohitamuktavarṣaṃ vavarṣuḥ / keciddevarṣivarṇamātmānamabhinirmīya
            gaganāt puṣpavarṣam abhipravarṣuḥ / kecid bhagavataḥ śrāvakaveṣamātmānamabhinirmīya
            nānādivyagandhavarṣaṃ gaganādvavarṣuḥ / kecid gandharvavarṇā nānādivyatūryāṇi parājaghnuḥ
            / kecit amarakanyāvarṇā nānāratnabhājaneṣu gandhodakaṃ dhārayantaḥ pṛthivīṃ siṣiñcuḥ
            / kecit kālakṛṣṇavarṇāḥ gandhān pradhūpayāmāsuḥ / keciddevaputrarūpeṇa nṛtyagītasvarān
            mumucuḥ / kecinnānāvarṇā yena bhagavāṃstena prāñjalayo bhagavantaṃ tuṣṭuvuḥ / kecinmārāḥ
            mārapārṣadyā api yasyāṃ diśi bhagavāṃstadabhimukhā nānāvidhāni maṇiratnāni dadhire
            bhagavataḥ pūjākarmaṇe / kecid vīthīgṛhaśaraṇagavākṣoraṇaharmya-catvaraśṛṅgāṭakakūṭāgāra-dvāra-vṛkṣavimāneṣu
            (<span class="bold">Dutt 79</span>) sthitvā prāñjalayo niṣeduḥ bhagavata pūjākarmaṇe /</p>
         
         
         <p>atha sa māro yadā adrākṣīt sarvāṃstān mārān saparivārān śramaṇagautamaṃ śaraṇaṃ gatān
            tadā bhūyasyā mātrayā kṣūbdhastrasto bhrāntaḥ prarudannevamāha /</p>
         
         
         <p>
            na bhūyo me sahāyo 'sti naṣṭā śrīrme 'dya sarvataḥ /<br />
            bhraṣṭo 'smi māraviṣayāt kuryāṃ vīryaṃ hi paścimam // Rkp_3.86(="85") //
            </p>
         
         
         <p>
            mūlaṃ chindyāmahaṃ padmaṃ sattvā yena diśo 'vrajan /<br />
            chedāt padmasya saṃbhrāntā etat syāt paścimaṃ balam // Rkp_3.87(="86") //
            </p>
         
         
         <p>iti saṃcintya māraḥ pāpīmān vāyuvadavatīrya gaganād yena tatpadmaṃ vīthīgataṃ tena
            prasṛtya tatpadmamādaṇḍādicchati ūddhartuṃ spraṣṭumapi na śaśāka / patrāṇi chettumicchati
            na ca tāni dadarśuḥ / padmakarṇikāmapi pāṇinā parāhantumicchati tāmapi naiva lebhe
            / tad yathā vidyud dṛśyate na copalabhyate / tad yathā vā chāyā dṛśyate na copalabhyate
            / evameva tat padmaṃ dṛśyate na copalabhyate /</p>
         
         
         <p>yadā ca māraḥ pāpīmān tat padmaṃ dadarśa na copalebhe na pasparśa atha punaḥ sarvaparṣat
            saṃtrāsanārtham uccaiḥ mahābhairavaṃ svaraṃ moktumicchati tadapi na śaśāka / na punarmahābalavegena
            ubhābhyāṃ pāṇibhyāmicchati mahāpṛthivīṃ parāhantuṃ kampayituṃ tadapi spraṣṭuṃ na śaśāka
            naivopalebhe / tad yathāpi nāma kaścit (<span class="bold">Dutt 80</span>) ākāśamicchet parāmarṣṭuṃ na ca upalabhate / evameva māraḥ pāpīmān dadarśa pṛthivīṃ
            na ca pasparśa nopalebhe / tasyaitadabhavat / yattvahaṃ yathā saṃnipatitānāṃ sattvānāṃ
            prahāraṃ dadyāṃ cittavikṣepaṃ vā kuryām iti / dadarśa tān sattvān na caikasattvamapi
            upalebhe na ca pasparśa /</p>
         
         
         <p>atha bhūyasyā mātrayā māraḥ pāpīmān ruroda / buddhanubhāvena cāsya sarvaṃ śarīraṃ
            vṛkṣavat cakampe / sāśrumukhaścaturdiśaṃ ca vyavalokayannevamāha /</p>
         
         
         <p>
            māyaiṣā śramaṇena sarvajagato 'dyāvarjanārthaṃ kṛtā<br />
            yenāhaṃ purato vimohita ida bhrāntiṃ gato 'smi kṣaṇāt /<br />
            bhraṣṭo 'haṃ viṣayāt svapuṇyabalataḥ kṣīṇaṃ ca me jīvitaṃ<br />
            śīghraṃ yāmi nirākṛtaḥ svabhavanaṃ yāvanna yāmi kṣayam // Rkp_3.88(="87") //
            </p>
         
         
         <p>svabhavanamapi gantumicchati na tatrāpi śaśāka gantum / sa bhūyasyā mātrayā trasto
            ruroda / evaṃ cāsyodapādi / parikṣīṇo 'ham ṛddhibalāt māhyaivāhaṃ śramaṇasya vaśamāgaccheyam
            / mā vā me 'sya śatrorvā agrato jīvitakṣayaḥ syāt yat tvahamato 'ntardhāyeyaṃ sahābuddhakṣetrasya
            bahirdhā kālaṃ kruyāṃ yathaikasattvo (<span class="bold">Dutt 81</span>) 'pi me sahābuddhakṣetre vā kālaṃ kurvantaṃ na paśyet / tathāpi na śaknoti antardhātuṃ
            na digvidikṣu palāyituṃ vā tatraiva kaṇṭhe paṃcabandhanabaddhamātmānaṃ dadarśa / bhūyasyā
            mātrayā kupitastrastaḥ uccai rudannevamāha / hā priyaputrabāndhavajanā na bhūyo drakṣyāma
            iti /</p>
         
         
         <p>atha ghoṣavatirnāma māraścakravartiveṣeṇa niṣaṇṇabhūto māraṃ pāpīmantamevamāha /</p>
         
         
         <p>
            kiṃ bhoḥ śokamanāstvamadya rudiṣi vyākoṣavaktrasvaraḥ<br />
            kṣipraṃ sarvajagadvaraṃ munivaraṃ nirbhīḥ śaraṇyaṃ vraja /<br />
            trāṇaṃ lokagatiśca dīpaśaraṇaṃ nāthastriduḥkhāpaho<br />
            na tvetaṃ samupāsyasi sukhaśamaṃ saukhyaṃ na saṃprāpsyasi // Rkp_3.89(="88") //
            </p>
         
         
         <p>atha mārasya pāpīmata etadabhavat / yattvahaṃ santoṣavacanena śramaṇagautamaṃ śaraṇaṃ
            vrajeyaṃ yadahamebhyo bandhanebhyaḥ parimucyeyam /</p>
         
         
         <p>ath māraḥ pāpīmān yasyāṃ diśi bhagavān vijahāra tenāñjaliṃ praṇamyaivamāha / namastasmai
            varapudgalāya jarāvyādhiparimocakāya / evamahaṃ tsaṃ buddhaṃ bhagavantaṃ śaraṇaṃ gacchāmi
            / evaṃ cāha /</p>
         
         
         <p>asmānnātha mahābhayāt suviṣamāt kṣipraṃ munerbandhanāt
            mucyeyaṃ śaraṇāgato 'smi sugatasyādyaprabhṛtyagraṇīḥ /
            <span class="note"><span class="bold">Dutt 82</span></span>
            mohāndhena mayā tvayi prakupitenoccaiḥ pradoṣaḥ kṛtaḥ
            tat sarvaṃ pratideśayāmi puratastvāṃ sākṣiṇaṃ sthāpya tu // Rkp_3.90(="89") //</p>
         
         
         <p>yadā ca māraḥ pāpīmān santoṣavacanena buddhaṃ bhagavantaṃ śaraṇaṃ gatastadā muktamātmānaṃ
            saṃjānīte / yadā punarasyaivaṃ bhavati prakrameyamiti parṣada iti punareva kaṇṭhe
            pañcabandhanabaddhamātmānaṃ saṃjānīte / yadā punarna kvacid gantuṃ śaśāka tadā bhagavato
            'ntike trāṇaśaraṇacittamutpādayāmāsa / punarmuktamatmānaṃ saṃjānīte yavat saptakṛtvo
            baddhamuktamātmānaṃ saṃjānīte sma tatraiva niṣaṇṇaḥ /</p>
         
         
         <p>iti mahāsannipātaratnaketusūtre tṛtīyo māradamana-parivartaḥ samāptaḥ // 3 //</p>
         
         
         
         
         
         <p>START Rkp 4</p>
         
         <span class="note"><span class="bold">Dutt 83</span></span>
         
         
         <p>caturthaḥ parivartaḥ</p>
         
         
         <p>yāvat pūrvoktam / te catvāro mahāśrāvakastadrājagṛhaṃ mahānagaraṃ piṇḍāya praviśantastairmārakumārakairanācāreṇādhyatiṣṭhan
            nartasva śramaṇa gāyasva śramaṇeti / taiśca mahāśrāvakairvīthimadhye pradhāvadbhirnirvāṇamārgapadapratisaṃyuktena
            gītasvareṇa yadā cemā gāthā bhāṣitā tadā mahāpṛthivī pracakampe / tatkṣaṇaṃ bahūni
            devanāgayakṣagandharvāsuragaruḍakinnaramahoragaśatasahasrāṇi bhagavacchāsanābhiprasannāni
            sāśrumukhānyevamāhuḥ /</p>
         
         
         <p>
            tiṣṭhatvaśoko varadharmasārathir eṣā hyavasthā jinavaraśāsanasya /<br />
            tacchrāvakāṇāṃ janatāmadya dṛṣṭvā vijṛmbhitaṃ kena manaḥ prasādayet // Rkp_4.1 //
            </p>
         
         
         <p>atha tāni bahūni devanāgayakṣarākṣakoṭīnayutaśatasahasrāṇi sāśrumukhāni yena bhagavāstena
            upajagmuḥ / upetya bhagavataḥ purataḥ sthitvā evamāhuḥ /</p>
         
         <span class="note"><span class="bold">Dutt 84</span></span>
         
         <p>
            avasthāṃ śāsanasyāsya bhagavan prekṣya sāṃpratam /<br />
            mo[pekṣāṃ]kuru sarvajña śāsanācāraguptaye // Rkp_4.2 //
            </p>
         
         
         <p>bhagavānāha /</p>
         
         
         <p>
            eṣa gatvā svayaṃ tatra māraṃ jitvā savāhanam /<br />
            karomi janatāṃ sarvāṃ nirvāṇapuragāminīm // Rkp_4.3 //
            </p>
         
         
         <p>atha te sarva evaikakaṇṭhenaivamāhuḥ / mā bhagavan gaccha / nanūktaṃ bhagavatā acintyo
            buddhānāṃ bhagavatāṃ buddhaviṣayo 'cintyo māraviṣayaḥ acintyo nāgaviṣayaḥ acintyaḥ
            karmaṇāṃ karmaviṣaya iti sarvaviṣayāṇāṃ buddhaviṣaya eva viśiṣṭataraḥ / śakto bhagavānihaivāsane
            niṣaṇṇo mārakoṭīnayutāni parājetuṃ dharmaskandhakoṭīnayutāni prakāśayituṃ kleśasāgaramucchoṣayituṃ
            dṛṣṭijālaṃ samuddharttuṃ sattvakoṭīnayutāni jñānasāgare 'vatārayitum / nādya bhagavato
            gamanakālo yuktaḥ / bhagavānāha / yāvantaḥ sattvadhātau sattvāste sarve mārā bhaveyuḥ
            yāvanti ca pṛthivīparamāṇurajāṃsi tāvantyekaikasya mārabalādhiṣṭhānāni bhaveyuḥ /
            te sarve mama vadhāya parākrameyuḥ / romakūpamapi me na śaktā vighātayitum / śaktaśca
            ahamihaiva niṣaṇṇo mārakoṭīnayutāni parājetuṃ sthāpyainaṃ saparivāraṃ māram / gamiṣyāmi
            punarahaṃ yanmama pūjākarmaṇe [e]bhirmāraiḥ sarvarājagṛhaṃ mahānagaraṃ mārabalardhi[vi]kurvaṇādhiṣṭhānavyūhairalaṃkṛtaṃ
            tadanukampāyai parimokṣāya yatte mārāḥ paramaprītiprasādajātāḥ kuśalamūlabījamavaropayiṣyanti
            anuttarāyāṃ samyaksaṃbodhau /</p>
         
         <span class="note"><span class="bold">Dutt 85</span></span>
         
         <p>yadā ca bhagavān āsanādutthātukāmaḥ atha tāvadeva prabhāvaśobhanā nāma veṇuvana-paripālikā
            devatā sā bhagavataḥ purato 'śrumukhī sthitvaivamāha /</p>
         
         
         <p>
            naivādya kālo bhagavan praveṣṭuṃ puraṃ samantādiha māra-pūrṇam /<br />
            ekaika evaṃ paramapracaṇḍaḥ koṭīvṛtastiṣṭhati vādisiṃhaḥ // Rkp_4.4 //
            </p>
         
         
         <p>
            dveṣapradīptā niśitāstradhāriṇo vadhāya te 'dyākulacetasaḥ sthitāḥ /<br />
            mā sarvathādya praviśasva nātha mā saṃkṣayaṃ yāsyasi lokabandho // Rkp_4.5 //
            </p>
         
         
         <p>yadā ca bhagavānāsanādabhyutthitastadā dyutimatirnāma vihāradevatā sā bhagavataḥ pādau
            śirasābhivandyaivamāha /</p>
         
         
         <p>
            pāpīmatāṃ sahasrāṇi pañca tiṣṭhanti sāyudhāḥ /<br />
            tvāṃ pratīkṣanti nistriṃśā vraja mādya mahāmune // Rkp_4.6 //
            </p>
         
         
         <p>yadā bhagavān vihārād viniścakrame tadā siddhamatirnāmauṣadhi] devatā sā bhagavatāḥ
            pādau śirasābhivandyaivamāha /</p>
         
         
         <p>
            hā kaṣṭaṃ naśyate mārgo dharmanetrī pralujyate /<br />
            dharmanauryāti saṃbhedaṃ lokadīpe kṣayaṃ gate // Rkp_4.7 //
            </p>
         
         <span class="note"><span class="bold">Dutt 86</span></span>
         
         <p>
            dharmarasa udāro hīyate sarvaloke<br />
            jagadidamatipūrṇaṃ kleśadhūrtaiḥ pracaṇḍaiḥ /<br />
            nanu mama bhuvi śaktiḥ kācidasti pralopaṃ<br />
            sugatamunivarāṇāṃ saṃpradhartuṃ kathaṃcit // Rkp_4.8 //
            </p>
         
         
         <p>
            atibahava ihāsmin tvadvināśāya raudrā<br />
            niśitaparuṣakhaḍgāḥ saṃsthitāḥ pāpadharmāḥ /<br />
            kuru sugata mamājñāṃ lokasaṃrakṣaṇārthaṃ<br />
            praviśa daśabalādya mā puraṃ siddhyātra // Rkp_4.9 //
            </p>
         
         
         <p>atha bhagavān vihārāṅganādabhipratasthe / dyutindharā ca nāma tatra vṛkṣadevatā sā
            karuṇakaruṇaṃ rudantī bhagavataḥ pādau śirasābhivandyaivamāha /</p>
         
         
         <p>
            sarvaṃ nātha bhaviṣyati tribhuvanaṃ naṣṭekṣaṇaṃ sāmprataṃ<br />
            nāśaṃ pūrṇamanorathe tvayi gate sarvārthasiddhe munau /<br />
            etasmin gagane bhujaṅgarasanāstīkṣṇāsibāṇāyudhās<br />
            tvannāśāya caranti vanhivadanā mā gaccha tatrādhunā // Rkp_4.10 //
            </p>
         
         
         <p>yadā ca bhagavān dvārakoṣṭhake avatatāra atha jyotivaraṇā (<span class="bold">Dutt 87</span>) nāma dvārakoṣṭhakadevatā sā uccaiḥsvareṇa rudantī bhagavataḥ pādau śirasābhivandyaivamāha
            /</p>
         
         
         <p>
            ete brāhmaṇasaṃjñināṃ puravare viṃśatsahasrāṇyatho<br />
            diptāsyakṣurasāyakapraharaṇāḥ prekṣanti te nirdayāḥ /<br />
            anyonyāmatiraudranirdayavatāṃ viṃśatsahasrāṇyatas<br />
            tiṣṭhantyeha vināśanāya tava he mā gaccha śuddhānana // Rkp_4.11 //
            </p>
         
         
         <p>atha bhagavān dvāraśālāṃ praviveśa / tatra ca tamālasārā nāma rājagṛhanagaraparipālikā
            devatā / sā ca tasyoccasvareṇa rudantī bhagavataḥ sakāśaṃ tvarayopajagāma / upetya
            pādau śirasābhivandya evamāha /</p>
         
         
         <p>
            mārgo 'yaṃ bhagavan punaḥ parivṛtaḥ siṃhoṣṭramattadvipair<br />
            bhikṣūṇāṃ ca viheṭhanāya bahudhā mārairvighātaḥ kṛtaḥ /<br />
            udyuktāstava cānyatīrthacaraṇāḥ śāsturvadhārthaṃ bhuvi<br />
            tva meghasvana devanāgakṛpayā mā gaccha dīptaprabha // Rkp_4.12 //
            </p>
         
         
         <p>
            dṛṣṭvā narāmarabhujaṅgamakinnarendrās<br />
            tvacchāśanasya vilayaṃ vihitaṃ sametya /<br />
            bhītā dravanti bhagavan jitamāra mārān<br />
            māyāvṛtānativikūlamukhāṃśca bhūyaḥ // Rkp_4.13 //
            </p>
         
         
         <p>saddharmasya vilopanāṃ ca mahatīṃ lokasya copaplavaṃ
            nakṣatradyutināśitaṃ ca gaganaṃ candrārkayorvibhramam /
            <span class="note"><span class="bold">Dutt 88</span></span>
            saṃpaśyan vata sajjano 'dya virasaḥ proccaiḥ śirastāḍito
            hā kaṣṭaṃ kathayatyatīva svagatabhraṃśaṃ samāśaṅkayan // Rkp_4.14 //</p>
         
         
         <p>
            naśyate dṛṣṭasūryo 'yaṃ dharmolkā yāti saṃkṣayam /<br />
            mṛgdāti mṛtyu saṃbuddhaṃ dharmatoyaṃ viśuṣyate // Rkp_4.15 //
            </p>
         
         
         <p>
            saddharmacāriṇāṃ loke vināśe pratyupasthite /<br />
            prādurbhāvo 'satāmeva mārāṇāṃ bhavati hyataḥ // Rkp_4.16 //
            </p>
         
         
         <p>atha sā devatā bhagavataḥ pratinivartanamadṛṣṭvā sāśrumukhībhūya evamāha /</p>
         
         
         <p>
            lokaṃ nirīkṣasva muneḥ samagraṃ na gaccha vādipravarādya saṃkṣayam /<br />
            ma matpure nāśamupāgate tvayi trilokanindyā satataṃ bhaveyam // Rkp_4.17 //
            </p>
         
         
         <p>
            śṛṇu me vaco nāyaka sattvasāra mā matpure gaccha vināśamadya /<br />
            sattvānukampārthamiha pratīkṣya sattvāṃśca janmartibhayadvimokṣaya // Rkp_4.18 //
            </p>
         
         
         <p>
            smara pratijñāṃ hi purā tathāgatā prāpyottamaṃ tārayitā bhaveyam /<br />
            sattvānanekān bahuduḥkhataptān āśvāsaya prāṇabhṛtāṃ variṣṭha // Rkp_4.19 //
            </p>
         
         
         <p>
            tiṣṭhāgramūrte bahukalpakoṭyaḥ kāmeṣu sakto vata bālavargaḥ /<br />
            tacchāntaye deśaya dharmamārgaṃ svabhāvaśūnyāyatanendriyārtham // Rkp_4.20 //
            </p>
         
         
         <p>tato bhagavān dvāraśālāyāmavatatāra / atha tāvadeva dṛḍhā nāma pṛthivī devatā daśabhirmahaujaskamahaujaskābhirdevatāsahasraiḥ
            sārdham aśrumukhī prakīrṇakeśī bhagavataḥ purataḥ prāñjaliḥ sthitvaivamāha /</p>
         
         <span class="note"><span class="bold">Dutt 89</span></span>
         
         <p>
            smara pradhānaṃ rudhiraprapūrṇā yatte pradattāścaturāḥ samudrāḥ /<br />
            śirāṃsi cāsthīni ca cakravāḍavaṃ netrāṇi gaṅgāsikatāsamāni // Rkp_4.21 //
            </p>
         
         
         <p>ratnāni caivaṃ vividhāni pūrvaṃ putrāśca dārāśca dviradāstathāśvāḥ / āvāsavastraśayanānnapānaṃ
            bhaiṣajyamiṣṭaṃ ca tathāturāṇām // Rkp_4.22 //</p>
         
         
         <p>
            kṛtā ca pūjā pravarā svayambhuvāṃ śīlaṃ tvayā rakṣitamapramādinā /<br />
            kṣāntiśrutaṃ sevitameva nityaṃ mātṛjñatā caiva pitṛjñatā ca // Rkp_4.23 //
            </p>
         
         
         <p>
            jīrṇānyanantāni ca duṣkarāṇi sattvā hyanekavyasanāt pramocitāḥ /<br />
            yatpūrvamādau praṇidhiḥ kṛttaste buddho bhaveyaṃ paramārthadeśakaḥ // Rkp_4.24 //
            </p>
         
         
         <p>
            uttārayeyaṃ janatāṃ mahaughāt lokāya dharmaṃ vata deśayeyam /<br />
            tṛṣṇādhimūlāni mahābhayāni duḥkhānyaśeṣāṇi ca śoṣayeyam // Rkp_4.25 //
            </p>
         
         
         <p>
            abhaye pure sattvagaṇaṃ praveśaye niveśya tān vai varabodhimārge /<br />
            vimocayeyaṃ bahuduḥkhapīḍitān tāṃ sattvadhātuṃ paripūrṇa kuryām // Rkp_4.26 //
            </p>
         
         
         <p>mārgandhurāṇāmiha pāpacāriṇāṃ kṣamasva nātha śrutaśīlanāśinām /
            <span class="note"><span class="bold">Dutt 90</span></span>
            nistārayaitāṃ samayapratijñāṃ vadasva dharmaṃ bahu kalpakoṭyaḥ // Rkp_4.27 //</p>
         
         
         <p>
            oghāt samuttāraya nātha lokaṃ saṃsnāpayāṣṭāṅgajalena cainam /<br />
            nehāsti sattvāḥ sadṛśāstriloke tvayā hi nātha pravaro na kaścit // Rkp_4.28 //
            </p>
         
         
         <p>
            muktaḥ svayaṃ lokamimaṃ ca mocaya uttāraya [tvaṃ] tribhavārṇavājjagat /<br />
            tvamekabandho jagadekabāndhava- stiṣṭhasva nityaṃ vibhajasva dharmam // Rkp_4.29 //
            </p>
         
         
         <p>atha bhagavān dvāraśālāyāmavatatāra / tatkṣaṇādeva ca bahūni devanāgayakṣarākṣasakoṭīnayutaśatasahasrāṇi
            gagane vicaramāṇāni sāśrumukhānyevamāhuḥ /</p>
         
         
         <p>
            asmābhirādau sugatā hi dṛṣṭā praśāntakāle suvinītaśiṣyāḥ /<br />
            dharmopadeśaṃ vipulaṃ ca kurvatāṃ teṣāṃ vighāto na sa īdṛśo 'bhūt // Rkp_4.30 //
            </p>
         
         
         <p>eṣo hi śāstātinihīnakāle prāptaḥ svayambhūtvamudārabuddhiḥ /
            <span class="note"><span class="bold">Dutt 91</span></span>
            kleśādi dharmaṃ samuvāca loke paripācanārthaṃ jagatāṃ munīndraḥ // Rkp_4.31 //</p>
         
         
         <p>
            asmin punastiṣṭha hi vādisiṃha pāpīmatāṃ naikasahasrakoṭyaḥ /<br />
            kurvanti dharmasya vināśamevaṃ mā buddhavīrādya pure viśvasva // Rkp_4.32 //
            </p>
         
         
         <p>athāparā devatā evamāha /</p>
         
         
         <p>
            cakraṃ jinairvartitamekadeśe taiḥ pūrvakairlokahitaprayuktaiḥ /<br />
            ayaṃ punargacchatu yatra tatra mā khalvavasthāṃ samavāpsyate 'dya // Rkp_4.33 //
            </p>
         
         
         <p>athāparāpi devatā evamāha /</p>
         
         
         <p>kāruṇyahetoriha sārthavāha cacāra sattvārthamatīva kurvan
            sa kevalaṃ tvadya pure 'tra mā vai nāśaṃ prayāyāditi me vitarkaḥ // Rkp_4.34 //</p>
         
         
         <p>tena khalu punaḥ samayena tāni bahūni devanāgayakṣarākṣasāsuragaruḍakinnaramahoragakoṭīnayutaśatasahasrāṇi
            sāśrudinavadanāni (<span class="bold">Dutt 92</span>) gaganatalapathādavatirya bhagavataḥ purataḥ sthitvā anekaprakārān ātmano viprakārāṃścakruḥ
            / kecit keśān vilumpanti sma / kecidābharaṇāni mumucuḥ / kecicchatradhvajapatākāḥ
            prapātayāmāsuḥ / kecit svaśarīreṇa bhūmau nipetuḥ / kecid bhagavataścaraṇau jagṛhuḥ
            / kecidatikaṣṭaṃ ruruduḥ / kecidurasi pāṇibhiḥ parājaghnuḥ / kecid bhagavataḥ padamūle
            sthitva madguvat parāvartante sma / kecid bhagavataḥ purataḥ prāñjalayo bhūtvā stutinamaskārān
            cakruḥ / kecid bhagavantaṃ puṣpadhūgandhamālyavilepanavastrābharaṇasuvarṇasūtramuktāhārapuṣpairavakiranti
            sma /</p>
         
         
         <p>athāparā bavhayo devakoṭyaḥ uccairekakaṇṭhenaivamāhuḥ /</p>
         
         
         <p>
            tvayā pracīrṇāni hi duṣkarāṇi atīva lokārthamito bahūni /<br />
            kṣīṇe tvamutpanna ihādya kāle upekṣakastiṣṭha ca mā tyajasva // Rkp_4.35 //
            </p>
         
         
         <p>
            alpaṃ kṛtaṃ te 'nagha buddhakāryaṃ sākṣīkṛtāścālpatarāstriadevāḥ /<br />
            tvaṃ tiṣṭha dharmān suciraṃ prakāśayan uttārayāsmāt tribhavārṇavāj jagat // Rkp_4.36
            //
            </p>
         
         
         <p>sattvā hyaneke śubhakarmacāriṇaḥ paripakvabījā amṛtasya bhājanāḥ /
            <span class="note"><span class="bold">Dutt 93</span></span>
            karuṇāṃ janasya pratidarśayātha oghebhya uttāraya lokanātha // Rkp_4.37 //</p>
         
         
         <p>
            ye 'trā ṭavīmadhyagatā bhramanti saṃsārakāntāravinaṣṭamārgāḥ /<br />
            teṣāṃ svamārgaṃ pratidarśayasva pramokṣayāryottamadharmavāgbhiḥ // Rkp_4.38 //
            </p>
         
         
         <p>
            etattavāścaryataraṃ kṛpādbhutaṃ pravartitaṃ yadvaradharmacakram /<br />
            ciraṃ hi tiṣṭha tvamudārabuddhe mā khalvanāthā janatā bhavet // Rkp_4.39 //
            </p>
         
         
         <p>athāparāpi devatā evamāha /</p>
         
         
         <p>nāśaṃ prayāsyatyatha yadvināyako lokastathāndho nikhilo bhaviṣyati / aṣṭāṅgamārgastrivimokṣahetoḥ
            sarveṇa sarvaṃ na bhaviṣyatīha // Rkp_4.40 //</p>
         
         
         <p>
            asmābhirasmiñchubhabījamuptaṃ vaḥ kāyacetoddharamapramattaiḥ /<br />
            tato vayaṃ sarvasukhaiḥ samanvitāḥ puṇyākarasyāsya hi mā bhavet kṣayaḥ // Rkp_4.41
            //
            </p>
         
         <span class="note"><span class="bold">Dutt 94</span></span>
         
         <p>tena ca samayena bahūni śuddhāvāsadevakoṭīnayutaśatasahasrāṇi tatraiva sannipatitānyabhūvan
            / tānyapyevamāhuḥ /</p>
         
         
         <p>
            mā bhaiṣṭaṃ yūyaṃ na muneravasthā bhaviṣyati kācidudārabuddheḥ /<br />
            pratyakṣapūrvā vayamasya sādhorūpāgatā yadbhuvi mārakoṭyaḥ // Rkp_4.42 //
            </p>
         
         
         <p>
            ṣaṭtriṃśadyojanāni plutarabhasaparā yat samantād vitatya<br />
            prāsāsisphītakhaḍgapracurakhararavā bhīṣaṇī mārasenā /<br />
            saṃprāptā bodhimaṇḍe vilayamupagatā tatkṣaṇādeva bhītā<br />
            prāptārthasyādya kiṃ tatprasṛtayaśaso vighnameva prakuryāt // Rkp_4.43 //
            </p>
         
         
         <p>athāparā devatā prarudantī evamāha /</p>
         
         
         <p>
            mārasyaikasya sā senā prāgāsinna mahābalā /<br />
            mārakoṭīsahasrāṇāmiyaṃ senā mahābalā // Rkp_4.44 //
            </p>
         
         
         <p>
            niḥsaṃśayamiha prāpto nāśaṃ lokavināyakaḥ /<br />
            yadvināśadayaṃ loko nirāloko bhramiṣyati // Rkp_4.45 //
            </p>
         
         
         <p>atha khalu te śakrabrahmalokapālā bhagavataḥ [pādau parivajyaiva]māhuḥ /</p>
         
         
         <p>
            tiṣṭheha sādhu kuru mandadhīnāmasmadvacaḥ kāruṇikapradhāna /<br />
            bahudevakoṭyo mahāśoka taptāstāḥ sāṃprataṃ dharmarasena siñca // Rkp_4.46 //
            </p>
         
         <span class="note"><span class="bold">Dutt 95</span></span>
         
         <p>atha khalu bhagavāṃstāṃ sarvāvatīṃ parṣadaṃ maitryā viśālabhyāṃ nayanābhyām avalokya
            brāhmeṇa svareṇa tāṃ samāśvāsayannevamāha /</p>
         
         
         <p>
            mā bhaiṣṭa yūyaṃ bhavatādya nirbhayāḥ sarve 'pi mārāḥ sagaṇāḥ savāhanāḥ /<br />
            śaktā na me bhīṣayituṃ samagrāḥ romāpyathaikaṃ kimu sarvadeham // Rkp_4.47 //
            </p>
         
         
         <p>
            āśvāsayāmyadya tu sarvalokaṃ dharmaṃ sadāhaṃ bhuvi deśayiṣye /<br />
            mārgacyutānāmahameva samyag mārgopadeśaṃ viśadaṃ kariṣye // Rkp_4.48 //
            </p>
         
         
         <p>
            kṛtāni pūrvaṃ bahu duṣkarāṇi mayānnapānaṃ vipulaṃ pradattam /<br />
            āvāsabhaiṣajyamanalpakaṃ ca kartuṃ vighātaṃ mama ko 'dya śakyate // Rkp_4.49 //
            </p>
         
         
         <p>
            tyaktā maya hyaśvarathā gajāśca vibhūṣaṇānyābharaṇāni caiva /<br />
            dāsāśca dāsyo nigamāśca rāṣṭrāḥ kartuṃ vighātaṃ mama kaḥ samarthaḥ // Rkp_4.50 //
            </p>
         
         
         <p>bhāryā sutā duhitṛ kalatravargamaiśvaryamiṣṭaṃ bhuvi rājavaṃśaḥ /
            <span class="note"><span class="bold">Dutt 96</span></span>
            datto mayā sattvahitāya kasmāccharīranāśo 'dya bhaviṣyati me // Rkp_4.51 //</p>
         
         
         <p>
            śiraśca netre ubhe karṇanāse hastau ca pādau tanu carma lohitam /<br />
            svajīvitaṃ tyaktamapīha dehināṃ kartuṃ vihiṃsāṃ mama kaḥ samarthaḥ // Rkp_4.52 //
            </p>
         
         
         <p>
            bavhayo mayātīva hi buddhakoṭyaḥ saṃpūjitā bhaktimatā sahastam /<br />
            śīlaśrutikṣāntiratena nityaṃ kartuṃ vilopaṃ mamaḥ samarthaḥ // Rkp_4.53 //
            </p>
         
         
         <p>
            pūrvaṃ mayā vai bahu duṣkarāṇi kṛtāni me 'tīva samāhitena /<br />
            saṃchinnagātreṇa na roṣitaṃ manaḥ kartuṃ vihiṃsāṃ mama ko 'dya śaktaḥ // Rkp_4.54
            //
            </p>
         
         
         <p>
            kleśā jitā me nitayo 'smi buddhaḥ sarveṣu sattveṣu ca maitracittaḥ /<br />
            īrṣyā ca me nāsti khilaṃ na roṣo na me samarthaḥ purato 'dya kaścit // Rkp_4.55 //
            </p>
         
         
         <p>jitaṃ mayā mārabalaṃ samagraṃ parājitā me bahu mārakoṭyaḥ /
            <span class="note"><span class="bold">Dutt 97</span></span>
            yuṣmadvimokṣa niyataṃ kariṣye mā bhaiṣṭa kasmānna puraṃ pravekṣepa // Rkp_4.56 //</p>
         
         
         <p>
            ye keci diśāsu daśaśvapīha buddhā hi tiṣṭhanti tu sattvahetoḥ /<br />
            tān sarvabuddhānihaikikariṣye mahardhikāṃścāpyatha bodhisattvān // Rkp_4.57 //
            </p>
         
         
         <p>
            kṣetraṃ prapūrṇaṃ sakalaṃ kariṣye jñānena puṇyena ca vāsayiṣye /<br />
            taireva buddhaiḥ saha netṛsaṃsthitaḥ kariṣye buddhānumataṃ ca kāryam // Rkp_4.58 //
            </p>
         
         
         <p>tena khalu punaḥ samayenāprameyāsaṃkhyeyāni devanāgayakṣarākṣasāsura-garuḍa-kinnara-mahoraga-manuṣyāmanuṣya-koṭīnayuta-śatasahasrāṇi
            bhagavate sādhukāraṃ pradaduḥ / evaṃ cāhuḥ / nama āścaryādbhutāsaṃkhyeyavīryasamanvāgatāya
            / namo namo mahāścaryasamanvāgatāya buddhāya bhagavate / āśvāsito bhagavatā sadevako
            lokaḥ parājito bhagavatā mārapakṣaḥ vidhūtaṃ sattvānāṃ sandhikleśakāluṣyam / prahāṇaḥ
            sattvānāṃ mānaparvataḥ / chinno janmavṛkṣaḥ / vicūrṇito (<span class="bold">Dutt 98</span>) mṛtyusūryaḥ / vidhūto 'vidyāndhakāraḥ / prasāditā anyatīrthyāḥ / saṃśoṣitāścatvāra
            oghāḥ / prajvālitā[ni] dharmolkāni / darśito bodhimārgaḥ / niyojitaḥ kṣāntisauratye
            / krīḍāpito dhyānasaukhye / avabodhitāni cattvāryāryasatyāni / samuttārito bhagavatā
            mahākāruṇikena śāstrā janmasamudrāt sadevako lokaḥ / praveśitāḥ sattvā abhayapuram
            /</p>
         
         
         <p>atha te devamanuṣyā nānāpuṣpadhūpagandhamālyālaṃkāravibhūṣaṇairbhagavantamabhyarcayitvā
            bhagavato 'rthāya te mārgaṃ śobhayāmāsuḥ / divyavastrapuṣpaduṣyaiśca bhagavantaṃ saṃcchādayanti
            sma / divyaiśca māndārava-māhāmāndārava-pārūṣaka-mahāpārūṣaka-mañjūṣaka-roca-mahārocotpalakumudapuṇḍarīkaiḥ
            saṃcchādayāmāsuḥ / yatra bhagavān tau caraṇau niścikṣepa tasmiṃśca mārge ubhayoḥ pārśvayoḥ
            divyān saptaratnamayān vṛkṣān abhinirmīya divyavastraduṣyahastakarṇaśīrṣābharaṇairalaṃcakruḥ
            / teṣu ca vṛkṣāntareṣu divyāṃ puṣkariṇīṃ māpayanti sma / śītasvādūdakaviprasannā anāvilā
            aṣṭāṅgopetavāriparipūrṇā samantāt saptaratnālaṃkārālaṃkṛtā / antarikṣe ca saptaratnamayāni
            cchatrāṇi dadhire / dhvajapatākāsuvarṇasūtramuktāhārāṃśca suvarṇacūrṇavarṣāśca vavarṣuḥ
            / rūpyavaiḍūryacūrṇāgarutagara-candana-kālānusāri-tamālapatravarṣāṇi samutsasarjuḥ
            / gośīrṣoragasāracandanacūrṇaṃ (<span class="bold">Dutt 99</span>) ca tasmin mārge vavarṣuḥ / suvarṇasūtramuktāhāramaṇimuktābhiśca sarvaṃ gaganatalaṃ
            nānādivyālaṃkārairalañcakruḥ / tatastasya nagarasya ca bahirdhā devamanuṣyā bhagavataḥ
            pūjākarmaṇe mārgaśobhāṃ cakrire / antarnagara ca mārā mārapārṣadaśca śobhāvyūhairvyūhamāyāsurbhagavataḥ
            pūjākarmaṇe /</p>
         
         
         <p>atha khalu bhagavān tasmin samaye śūraṃgamaṃ nāma samādhiṃ samāpede / tena ca samādhinā
            yathā samāpanna eva mārgaṃ jagāma / tena khalu punaḥ samayena nānāvidhaiḥ kāyarūpaliṅgeryāpathairbhagavāṃstaṃ
            mārgamabhipratasthe / tatra ye sattvā brahmabhaktikā brahmavainayikāste brahmarūpeṇa
            bhagavantaṃ mārgaṃ vrajantamadrākṣuḥ / yāvad ye śakravainayikā ye nārāyaṇavainayikā
            ye maheśvaravainayikā ye cāturmahārājavainayikā ye cakravartivainayikā ye koṭṭarājavainayikā
            ye maharṣivainayikā ye śramaṇavainayikā ye māravainayikā ye strīvainayikā ye siṃhavainayikā
            ye gajavainayikā ye nāgavainayikā ye asuravainayikā ye śaśabhaktikāḥ śaśavainayikāḥ
            śaśarūpaliṅgeryāpathena bhagavantaṃ mārgaṃ vrajantamadrākṣuḥ / ye sattvā buddhavainayikāste
            buddharūpaliṅgeryāpathenaiva bhagavantaṃ mārgaṃ vrajantamadrākṣuḥ / sarve ca te sattvāḥ
            prāñjalayo bhūtvā samabhiṣṭuvantaḥ namaskurvantaḥ pṛṣṭhataḥ pṛṣṭhata samanubaddhā
            jagmuḥ /</p>
         
         
         <p>tena khalu punaḥ samayena yo 'sāvanuhimavannivāsī jyotīraso nāma ṛṣirmāreṇa pāpīmatā
            udyojitaḥ sa pañcaśataparivāro (<span class="bold">Dutt 100</span>) rājagṛhasya mahānagaradvārasamīpe pratīkṣya bhagavato rūpaliṅgeryāpathamapaśyat
            tathā mārge cāsaṃkhyeyā vṛkṣadevatāḥ pūjākarmaṇe udyuktāḥ / dṛṣṭvedaṃ tasyaitadabhavat
            / satyavādī maharṣirayaṃ mahānubhāvaḥ pūjārhaḥ] / ..... ..... ..... ..... ..... .....
            .....</p>
         
         
         <p>atha jyotīrasa ṛṣīḥ saparivāro buddharūpaliṅgeryāpathā[nvi]taṃ bhagavantaṃ [dṛṣṭvā
            pūrvakuśalamūla-sammukhībhūtaḥ]..... / sa ratnaketuṃ nāma bodhisattvasamādhiṃ pratilebhe
            / yaḥ samādhiḥ bhavatyasaṃhāryaḥ sarvasamāpattibhiḥ /</p>
         
         
         <p>atha jyotīraso maharṣirbhagavataḥ [purataḥ prāñjalibhūtaḥ puṣpaṃ dattvā stutvā ca]
            abravit /</p>
         
         
         <p>
            anantavarṇalokanāthaḥ satyavādī susthitaḥ<br />
            bhāsitaste sarva [loka jñānanetrajyotiṣā] /<br />
            [sadā sattvahitāya te vīrya maitryabhyudgatā<br />
            namaste ']dya sattvasārakṣīṇāsaṃganāyaka // Rkp_4.[59] //
            </p>
         
         
         <p>svarṇavarṇakāñcanābha śītalā[ste aṃśavaḥ
            sarvasattva bodhilābha hetuguṇa-yojaka] /
            <span class="note"><span class="bold">Dutt 101</span></span>
            [dharmacakravartanena dhvasta] kleśaparvata
            paścimā te caryaniṣṭhā bodhijñānakāraṇam // Rkp_4.[60] //</p>
         
         
         <p>
            mahābhi[ṣak sattvasāra lakṣaṇairalaṅkṛtaḥ deśanāya<br />
            buddha bhūtvā nāyakādya yācitaḥ] /<br />
            chindhi me tvaṃ dṛṣṭijālaṃ tīrṇo jagat tāraye<br />
            kiyaccireṇa buddho bheṣye [deśaya narottama] // Rkp_4.[61] //
            </p>
         
         
         <p>
            [sattva-duḥkha-ogha-bhava-sāgarāddhi tāraya<br />
            nirvāṇa kṣeme ca] mārge sthāpaya nirāsrave /<br />
            daśadiśāsu ye 'pi buddha sāgaropamāguṇaiḥ<br />
            [tebhya ahu adhyeṣami bodhicittaparāyaṇe] // Rkp_4.[62] //
            </p>
         
         
         <p>
            [sarva sattva duḥkhaspṛṣṭa raudra śubha] karkaśais<br />
            tryadhvikañca puṇyamadya kāyavāṅmānasaṃ me /<br />
            bhavecca tena [sattva śītībhūtacittakaḥ<br />
            nitya-kṣema-buddhakṣetre prāpnuyācca nirvāṇam] // Rkp_4.[63] //
            </p>
         
         
         <p>
            yāntu sarva sattvavyādhi kleśatoya śuṣyatu<br />
            labhantu jñānamindriyāṇi sāravanti [svabhāvataḥ] /<br />
            [ye ca sattva badhabandhaduḥkhena upadrutāḥ<br />
            te 'pi kṣipraṃ santu muktā me ca] puṇyatejasā // Rkp_4.[64] //
            </p>
         
         <span class="note"><span class="bold">Dutt 102</span></span>
         
         <p>
            ekaka sattvo sarve sāgaraguṇān labhe<br />
            prajñaiva puṇyā[prameya sukhaiḥ sarva tarpaye] /<br />
            [samyag dṛṣṭimāpnuvantu dhūtapāpāste drutaṃ]<br />
            jātismarāḥ sarve santu sattva dharmacāriṇaḥ // Rkp_4.[65] //
            </p>
         
         
         <p>
            pāraṃ bhavārṇavasya te tarantu dharmasiddhaye /<br />
            [sarvadharmapāraṃgamaṃ buddhañcāpi prasādaye] // Rkp_4.[66] //
            </p>
         
         
         <p>
            [tiṣṭha] kalpānaprameya dharmavṛṣṭi varṣayan /<br />
            snāpayantu sarvasattva dharmameghavāriṇā // Rkp_4.[67] //
            </p>
         
         
         <p>
            kāyena [manasā vācā mayā yadatyayaṃ kṛtam] /<br />
            [pratideśye buddhasaṃghamadhyeṣye] sattvagauravāt // Rkp_4.[68] //
            </p>
         
         
         <p>
            nāhaṃ ca bhūyaḥ pāpadṛṣṭikarma samācare /<br />
            acintiyān sadā[dṛṣṭvā]pudgalān [purataḥ sthitān] // Rkp_4.[69] //
            </p>
         
         
         <p>
            [yatkiñcinme puṇyamasti tadbodhi nāmaye] punaḥ /<br />
            sarva caryāṃ sattvahetoḥ sarvaduḥkhaṃ samutsahe // Rkp_4.[70] //
            </p>
         
         
         <p>
            niyojaye sarvasattva bodhimārge [uttame] /<br />
            [prajñābhūta sāgaraṃ ca kalpakṣetraṃ vicaraye] // Rkp_4.[71] //
            </p>
         
         
         <p>
            prāpaṇīyo yato bodhisparśo bhavedviśuddha hi /<br />
            sarvasattvakṣāntibhūmau sthito [nūnaṃ bhavecca saḥ] // Rkp_4.[72] //
            </p>
         
         
         <p>prāpnuyāmabhijñā pañca vādisiṃha[sya antike] /
            [dṛṣṭvānāsaṅga nāyaka śāstraṃ sarvatra deśaya] /
            <span class="note"><span class="bold">Dutt 103</span></span>
            
            <p>
               sa ce bhaviṣye buddho loke sarveṣāṃ dharmasārathiḥ /<br />
               nikṣipīya muktapuṣpacchatrāmbare sthiteyu ye // Rkp_4.[73] //
               </p>
         </p>
         
         
         <p>
            [te bhavantu devanāgayakṣādīnāṃ vaśānugāḥ /<br />
            tvatpādavandane]śireṇa kampatāṃ ca vasundharāḥ // Rkp_4.[74] //
            </p>
         
         
         <p>atha khalu jyotīrasa ṛṣistāni puṣpāṇi yena bhagavāṃstenopari pra[kṣaptāni / tāni ca]
            ekacchatrastasthau / yaṃ dṛṣṭvā jyotīrasaḥ ṛṣirbhūyasyā mātrayā nirāmiṣeṇa prīti-saumanasyena
            udvelyamāno bhagavataḥ pādayoḥ nipapāta / samanantaranipatitaśca jyotīrasa ṛṣīrbhagavataścaraṇayoḥ
            / atha tāvadeva [trisāhasramahāsāhasraloka]dhātuḥ ṣaḍvikāraṃ pracakampe / yāni ca
            tatrāprameyāsaṃkhyeyāni sattvakoṭīnayutaśatasahasrāṇi [nirudvegacittāni] prāptānyabhūvan
            / ye ca gajavainayikāḥ sattvāste gajarūpeṇa sugataṃ dṛṣṭvā saṃtṛptāḥ yena maharṣistenopari
            puṣpāṇi prakṣipya tāni ca ākāśe saṃsthitāni / taṃ ca pṛthivīkampaṃ dṛṣṭvā bhūyasyā
            mātrayā āścaryaprāptā bhagavataścaraṇayornipetuḥ / ye 'pi buddhavainayikāḥ sattvāste
            sarve bhagavato buddhaveśaṃ dṛṣṭvā āścaryaprāptā abhūvan /</p>
         
         
         <p>atha bhagavān śūraṅgamāt samādhervyudatiṣṭhat / tasmācca samādhervyuthitaṃ [dṛṣṭvā
            buddhavainayikāḥ sattvāḥ atīva] prītiprāmodyajātā (<span class="bold">Dutt 104</span>) bhagavantaṃ yathālabdhaiḥ puṣpadhūpagandhamālyavilepanavastrābharaṇālaṃkārairabhyavakiran
            ca imā gāthā abhāṣanta /</p>
         
         
         <p>
            uttiṣṭha śighraṃ śṛṇu vyākariṣye<br />
            maharṣe bodhāyeti nāyako 'bravīt /<br />
            [mahānubhāvena] dharā cakampe<br />
            kusumā[ni ca cchatrabhūtāni nabha]si // Rkp_4.[75] //
            </p>
         
         
         <p>
            [tvaṃ no 'si buddho] dvipadapradhāno<br />
            vibho [tathā] lokahitāya śāstā /<br />
            anantapuṇyo gaganapramāṇas<br />
            trailokyasāro jagataḥ [pradīpaḥ] // Rkp_4.[76] //
            </p>
         
         
         <p>[atha jyotīraso bodhisattvo mahā]sattvo bhagavantametadavocat / kīdṛśaṃ bhagavan tadbuddhakṣetraṃ
            bhaviṣyati yattrāhaṃ dharmacakraṃ pravarttiṣye / bhagavānāha..... ..... / ..... .....
            ..... ..... ..... ..... ..... .....
            [ṛṣijyotīrasaprasādaparivarto nāma caturthaḥ // 4 //]</p>
         
         
         
         
         
         <p>START Rkp 5</p>
         
         <span class="note"><span class="bold">Dutt 105</span></span>
         
         
         <p>pañcamaḥ parivartaḥ</p>
         
         
         <p>[atha tasmin samaye buddh]kṣetre koṭīśatamārāste [sarve] saparivārā yena bhagavān
            śākyamuni[stathāgatastenopasaṃkramyāgrato nyaṣīdan /]</p>
         
         
         <p>[atha māraḥ pāpīmān] yena bhagavāṃstenāñjaliṃ praṇamyaivamāha /</p>
         
         
         <p>
            bhagavan śaraṇaṃ yāmi vipra[kṛṣṭena cetasā /<br />
            śīghraṃ mocaya bandhānmāṃ dharmacaryāṃ ca sandiśa // Rkp_5.[1] //
            </p>
         
         
         <p>bhagavānāha /</p>
         
         
         <p>
            na cāhaṃ tvāñca] vāremi gacchantaṃ cāgataṃ punaḥ /<br />
            mārgaṃ tvaṃ yat prajānīṣe gaccha yena [yathecchasi] // Rkp_5.[2] //
            </p>
         
         
         <p>[pāpīmānāha /</p>
         
         
         <p>yadāhaṃ gantumicchāmi sānandaṃ viṣayaṃ svakam / pacabhirbandhanairbaddhamātmānamīkṣe
            gautama] // Rkp_5.[3] //</p>
         
         
         <p>bhagavānāha /</p>
         
         <span class="note"><span class="bold">Dutt 106</span></span>
         
         <p>
            sarva kalpa prahī[ṇā me mukto 'hamiha bandhanāt /<br />
            hiṃsā caiva mayā tyaktā sattvān bandhācca mocaye // Rkp_5.[4] //
            </p>
         
         
         <p>atha bhagavān buddha]cakṣuṣā sarvamidaṃ buddhakṣetraṃ kṣitigaganasthaiḥ satvaiḥ paripūrṇamava[lokya
            evamāha /</p>
         
         
         <p>
            prahāya saṃśayān] sarvān tūṣṇīṃ bhūtvā tadantaram /<br />
            [śṛṇu hi vacanaṃ me 'dya sarvaṃ tvaṃ susamāhitaḥ // Rkp_5.[5] //
            </p>
         
         
         <p>
            ] durlabho loke saṃbuddho dharmasaṃghaḥ sudurlabhaḥ /<br />
            durlabhā śraddhādhimuktirbodhicaryā sudurlabhā // Rkp_5.[6] //
            </p>
         
         
         <p>
            durlabhaṃ lokanāthāsyād dharmasya śravaṇaṃ tathā /<br />
            durlabhaḥ[sa]mayo hyekaḥ kṣāntiryatra niṣevyate // Rkp_5.[7] //
            </p>
         
         
         <p>[loke hi durlabhaṃ pāpasaṅkalpasya prahāṇakam // Rkp_5.[8] //</p>
         
         
         <p>
            duralabhaṃ cittadamanaṃ durlabhā śūnyabhāvanā /<br />
            durlabhā bo]dhicaryā vai yathā cīrṇā mayā purā // Rkp_5.[9] //
            </p>
         
         
         <p>
            deśayiṣyāmi yuṣmākaṃ puṣpamātra[midaṃ tataḥ /<br />
            yuṣmākaṃ bhāṣayiṣyāmi yena bo]dhiḥ samṛdhyate // Rkp_5.[10] //
            </p>
         
         
         <p>
            kumalāṃstrīn prahāyeha śāstuḥ śṛṇuta bhāṣitam /<br />
            [oghānāṃ pāravādī tvaṃ tṛṣṇājālaṃ parityaja // Rkp_5.[11] //
            </p>
         
         
         <p>
            trivimokṣe ca saṃsthāya trisaṃvarasthito bhava /<br />
            trai]dhātukāśca ye kleśāstānaśeṣān vidhunīhi // Rkp_5.[12] //
            </p>
         
         <span class="note"><span class="bold">Dutt 107</span></span>
         
         <p>
            triratnavaṃśapūjārthaṃ yūyaṃ..... ..... ..... /<br />
            ..... ..... ..... prahāsyati viśeṣataḥ // Rkp_5.[13] //
            </p>
         
         
         <p>
            traidhātukavinirmuktāṃ kṣāntiṃ lapsyati śāmikīm /<br />
            caturdiśi..... ..... ..... ..... // Rkp_5.[14] //
            </p>
         
         
         <p>
            cakṣūrūpaprasaṅgena kāyavāk cetanāvṛtaiḥ /<br />
            caturdhyānavihīnaiśca..... ..... ..... // Rkp_5.[15] //
            </p>
         
         
         <p>
            ..... ..... .....viparyāsacatuṣṭayāt /<br />
            mocayanti ca te sattvāṃścaturoghebhya īśvaraḥ // Rkp_5.[16] //
            </p>
         
         
         <p>..... ..... ..... .....
            ..... ..... ..... [bodhisattva] viśāradaḥ // Rkp_5.[17] //</p>
         
         
         <p>
            samprajñānena chindanti sattvānāṃ bhavabandhanam /<br />
            pañcaskandhapari[jñāna]..... ..... ..... // Rkp_5.[18] //
            </p>
         
         
         <p>
            ..... ..... .....deśayet kṣipraṃ buddhānāṃ yūyamagrataḥ /<br />
            prahāya pāpaṃ niḥśeṣaṃ pāraṃ yāsyaku[tobhayam] // Rkp_5.[19] //
            </p>
         
         
         <p>
            ..... ..... ..... vaśena hi /<br />
            pāpamitraprahīṇāstu pāpadṛṣṭivivarjitāḥ // Rkp_5.[20] //
            </p>
         
         
         <p>
            smṛtvā saṃsāra [duḥkhaṃ]..... ..... ..... /<br />
            .......[niḥsvabhā]vo 'sti na dravyaṃ nāpi lakṣaṇam // Rkp_5.[21] //
            </p>
         
         <span class="note"><span class="bold">Dutt 108</span></span>
         
         <p>
            ṣaḍindriyaṃ yathā śūnyaṃ kārako 'tra na vidyate /<br />
            ṣaṭ sparśāyatanānyevaṃ śūnyānyapi vijānatha // Rkp_5.[22] //
            </p>
         
         
         <p>
            bhāvametaṃ nirīkṣadhvaṃ ya..... [nirīha]kāḥ /<br />
            yairjñātā nirjarāste vai eṣa mārgo hyanuttaraḥ // Rkp_5.[23] //
            </p>
         
         
         <p>..... ..... ..... .....
            
            <p>
               ..... ..... ..... .....<br />
               trayodaśākāra ..... ..... ..... /<br />
               ..... ..... ..... ..... // Rkp_5.[24] //
               </p>
         </p>
         
         
         <p>[tasmin samaye bhaga]vataḥ apratihatena puṇyabalavaiśāradyavegakuśalamūlaniṣyanda.....
            / aprameyāsaṃkhyeyākṣobhyagaṅgānadīvālukopamā aśūnyāḥ śūnyāsu pañca kaṣāyeṣu.....aprameyāsaṃkhyeyāni
            sattvakoṭīnayutaśatasahasrāṇi atīva nirā[miṣa]..... [vi]citrāṃ samādhikṣāntidhāraṇīṃ
            pratilebhire / iha buddhakṣetrasaṃnipatitaḥ ..... pratilābho 'bhūt / tribhiryānairaprameyāsaṃkhyeyāḥ
            sattvā niryāṇamavāptāḥ..... / [atha bodhisattvo mahāsattvaḥ jyotīrasa ṛṣīḥ saṃhṛṣṭaḥ
            padmāsa]naṃ puṣpasaṃcchannamabhinirmīya tasya padmasyāropaṇārthaṃ yena bhagavān [tena
            prāñjaliṃ kṛtvedamavocat /</p>
         
         
         <p>
            sarvalokaṃ] samīkṣya dharmasetuṃ sṛjasva sacarācaraloke /<br />
            kṣetraṃ samīkṣya pūrṇaṃ kṛta ..... ..... // Rkp_5.[25] //
            </p>
         
         <span class="note"><span class="bold">Dutt 109</span></span>
         
         <p>[kle]śahatānāṃ prajñopāyau pratidarśayāpratimapadme /
            
            <p>
               abhiruhya nātha pra[varṣa dharmavṛṣṭim].......<br />
               ..... ..... ..... .....<br />
               ..... ..... ..... ..... lakṣaṇaparivarto nāma pañcamaḥ // 5 //
               </p>
         </p>
         
         
         
         
         
         <p>START Rkp 6</p>
         
         <span class="note"><span class="bold">Dutt 110</span></span>
         
         
         <p>ṣaṣṭhaḥ parivartaḥ</p>
         
         
         <p>teṣāṃśca buddhānāṃ bhagavatāṃ samādarśanenaiva buddhakṣetrāntargatānāṃ [sattvānāṃ
            rāgadveṣamohādīni]..... sarveṣāṃ cittacaityeṣu praśemuḥ / ekaikaśca sattva evaṃ saṃjānīte.....māmekaikastathāgataḥ
            sarvacetasā samanvāhṛtya sarvajvarapraśamanadharmaṃ deśaya[ti]..... /</p>
         
         
         <p>tena khalu punaḥ samayena ye asmin kṛtsne buddhakṣetre antargatāḥ sarvasattvāḥ sarvandriyopastabdhāḥ
            .....yattvasmākaṃ buddhā bhagavanto dharmaṃ deśayantu / asmākaṃ bhadanta svagataṃ
            dharma vayaṃ buddhānāṃ bhagavatāṃ dharmeṣu pratipa[tsyāmahe]..... /</p>
         
         
         <p>[tena khalu punaḥ samayena apareṣāṃ buddhānāṃ bhagavatāṃ pūjākarmaṇe] sa śākyamunistathāgato
            gandhavyūhātikrāntena paramottamaviśiṣṭena udāreṇa gandhena sarvamidaṃ buddhakṣetraṃ
            sphuṭamakarot.......... /</p>
         
         
         <p>[buddhānāṃ bhagavatāṃ pūjā]karmaṇe sarvabuddhakṣetrāntargatāśca sarvasattvā nānāratnapuṣpamālyavilepanernānācchatradhvajapatākālaṅkāraiḥ
            .....buddhānāṃ bhagavatāṃ pūjākarmaṇe evamāha / samanvāharantu buddhā bhagavanto ye
            kecit etarhi daśasu dikṣu lokadhātau..... /</p>
         
         
         <p>[a]haṃ pūrvapraṇidhānenaivaṃ pratikūle pañcakaṣāye loke anuttarāṃ samyaksambodhim
            abhisaṃbuddho naṣṭāśayānāṃ pranaṣṭamārgāṇām (<span class="bold">Dutt 111</span>) [avidyāndhānāṃ tamisrabhūtānāṃ kleśā]kṣiptānāṃ trayapāyasaṃprasthitānāmakuśalasamavadhānānāṃ
            sarvakuśalarahitānāṃ sarvavidvatpari[varjitānāmānantaryakṛtānāṃ saddharmavarjitānāṃ]
            caryāpavādakānām akṛpāśayānāṃ sattvānāṃ kāruṇyārthaṃ mahākṛpāvīryabalodyogena śītoṣṇavātātapapraśamanā[ya
            grāmanagaranigamajanapadān] padabhayāmupasaṃkramāmi / sattvahitārthaṃ svalparūkṣavirasaparamajagupsitaṃ
            pratikūlamāhāraṃ [bhakṣayiṣyāmi / teṣāṃ kuśalamūlajananārthaṃ] karpāsabhaṅgacīvarapāṃsukulāni
            prāvṛṇomi / parvatagirikandaravanaṣaṇḍa-[śūnyāgāra-śmaśāna-] śayyāsanaṃ paribhunajmi
            / upāyakauśalyamahākaruṇā</p>
         
         
         <p>..... ..... ..... .....
            ..... ..... ..... .....</p>
         
         
         <p>[vīryasannahanena vividhāṃ kathāṃ] kathayāmi / kṣatriyebhyo rājaiśvaryakathāṃ kathayāmi
            / brāhmaṇebhyo veda-nakṣatra-kathāṃ kathayāmi / amātyebhyo janapadakarmāntakathāṃ
            kathayāmi / vaṇigbhya krayavikrayakathāṃ kuṭumbebhyaḥ karmāntābhiniveśakathāṃ strībhyo
            varṇālaṅkāraputraiśvaryasapatnakathāṃ śramaṇebhyaḥ [kṣāntisauratyatrikarmavīrya]kathāṃ
            kathayāmi / sattvaparipākāya aprāptasya prāptaye niyunajmi / anadhigatasyādhigamāya
            asākṣātkṛtasya sākṣātkriyāyai [amuktānāṃ (<span class="bold">Dutt 112</span>) mocanāya] nānāvidhāni duḥkhānyutsahāmi / sattvaparipākāya janapadacaryāṃ carāmi
            /</p>
         
         
         <p>atha ca punarye ime sattvāstatra māmākrośanti paribhāṣanti [īrṣyānvitena] dharmeṇābhūtenābhyākhyānti
            kuhana-lapana-māyāśāṭhya-mṛṣāvāda-pāruṣyaiḥ strīvacanairabhyākhyānti pāṃsubhirmāmavakiranti
            / śastraviṣāgni[cakratomaraśarakhaḍgaśakti]paraśvadhaśūlāyudhavṛṣṭibhirmama vadhāya
            parākrāmanti / hastyāśīviṣasiṃhavyāghravṛṣamahiṣavṛkamahānagnāṃśca madvadhāyotsṛjanti
            / [mamāvāsavihārakūṭāgārān] aśucinā durgandhenāpūrayanti / macchrāvakāṇāṃ cāntarnagaramanupraviṣṭānāmime
            anāryāḥ sattvāḥ anācāreṇa nṛtyagītenānuvicariṣyanti / [śatasahasro]pāyairmadvadhāyodyuktāḥ
            śāsanāntardhānāya ca dharmanetrīpradīpanirvāṇāya dharmadhvajaprapātanāya dharmanetrīprabhedāya
            [mama dharmacāriṇāṃ] māraṇāyodyuktāḥ / tat khalvetarhi sarve buddhā bhagavantasteṣāṃ
            buddhānāṃ bhagavatāṃ [dharma]netrīm avalokayata / yathā te buddhairbhagavadbhirasmin
            kliṣṭe pañca[kaṣāyayukte kāle] mahāsannipātaṃ kṛtvā saddharmanetrīcirasthityarthaṃ
            sarvamārabalaviṣayapramardanā[rthaṃ] sarvatriratnavaṃśasthityanupacchedārthaṃ sattvānāṃ
            kuśalamūla[vardhanārthaṃ sarva]parapravādasahadharmanigrahārthaṃ sattvānāṃ kalikalahadurbhikṣarogaparacakrabandhanavigrahavivādākālaśītoṣṇavātavṛṣṭi
            [kāyavāṅmanaḥkleśa]praśamanārthaṃ (<span class="bold">Dutt 113</span>) sarvagṛhagrāmanagararāṣṭrarakṣaṇārthaṃ sarvaśāṭhyaviṣa[kākhordamohanaduḥsvapnadurdarśa]nārthaṃ
            sarvadhānyauṣadhiphalapuṣparasasattvopajīvyarthaṃ kṣatriyabrāhmaṇaviṭśūdrakuśalacaryāniyojanārthaṃ
            bodhisattva[cittotpādapāramitāpūra]ṇārthaṃ bodhisattvānāṃ mahāsattvānāmupāyajñānakauśalyasmṛtimatigati-śauryapratibhāṇavivṛddhyarthamabhiṣeka-bhūmi-samāśvāsāvatārajñānapāraṅgamārthaṃ
            taiḥ pūrvakaistathāgatairarhadbhiḥ saṃbuddhairayaṃ vajradharmasamatāpratītya-dharmahṛdayasamucchrayavidhvaṃsanī-dharaṇī-mudrāpada-prabhedapraveśavyākaraṇo
            dharmaparyāyo bhāṣito 'dhiṣṭhito 'nyonyamanumoditaḥ / tat sādhu / evamevaitarhi ye
            daśasu dikṣu buddha bhagavantastiṣṭhanto yāpayanta iha mama buddhakṣetre pañcakaṣāye
            pṛcchā[yai] samāgatāḥ saṃniṣaṇṇāḥ sannipatitāste sarve asya buddhakṣetrasyārakṣāyai
            imaṃ vajradharmasamatāpratītya-dharmahṛdayasamucchrayavidhvaṃsanadhāraṇīmudrāpadaprabhedapraveśavyākaraṇaṃ
            dharmaparyāyaṃ bhāsadhvamadhitiṣṭhatanyonyaṃ bhāṣadhvamanumodadhvaṃ sarddharmanetrīcirasthitaye
            sarvamāraviṣayabalapramardanārthaṃ yathā pūrvoktaṃ vistareṇa yāvadanāvaraṇajñānapāraṅgamārthamanukaṃpāyai
            mamadhyeṣaṇāya ca yadiha buddhakṣetre dharmanetrī ciraṃ tiṣṭhet / anatikramaṇī sarvaparapravādibhiravipralopadharmiṇī
            syāt / triratnavaṃśānupacchedanārthāya ca dharmarasaḥ sarvasattvopajīvyaḥ syāt /</p>
         
         
         <p>atha te buddhā bhagavanta evamāhuḥ / evametat avaśyamevāsmābhirbuddhakāryai karaṇīyam
            / iha buddhakṣetre dharmanetrīmadhiṣṭhā (<span class="bold">Dutt 114</span>) syāmaḥ cirasthitaye sarvamāraviṣayabalapramardanāya yāvadanāvaraṇajñānapāraṅgamāya
            yānimān vajradharmasamatāpratītya-dharmahṛdayasamucchrayavidhvaṃsanadhāraṇīmudrāpadaprabhedapraveśavyākaraṇadharmaparyāyan
            bhāṣiṣyāmaḥ / śṛṇvantu sarvasattvāḥ ye kecidiha buddhakṣetre 'ntargatāḥ / tadyathā
            / aṅkara aṅkara / bhaṅkara prabhaṅkara / bhayaviha / mitra bhase / akhe akha saṃvare
            / dome domante / kevaṭe keyūre / samavahane samantabhadre / dharme dharme dharmake
            / japhale mitrānuphale phalavate / gaṇe gaṇaparante / hili hili / hili hilike / jambhavate
            / ṭakaṭe ṭakante ṭakavarante / ghanavahante / hirinte śirinte / viṃdruvate / govāhe
            / jure mitra / jure juṣe / agre avame / satya tathatā / huli hile candre / samadharme
            dharme / kucuru mucuru / acidra / cili cilili / cavaha / culu culu / mitravaha / kulu
            kulu / sara sara / kuṭu kuṭu / mahāsarasara / tuṭu tuṭu / mahāsatyahṛdaya / puṣpe
            supuṣpe / dhūmaparihare / abhaye / rucire / karakṣe / abhayamastu / vivaha titile
            mamale paśvakha / śiśira śiśira / lokavināyaka vajre vajradhare vajravate / vajramate
            vajradade / cakravajre / cakre cavate / dhare dhare / bhare bhare / pūre ṭara / huhure
            / bhaṃgavaṃvare / (<span class="bold">Dutt 115</span>) śara śaca cili curu pūre / maṇḍane maṇḍane / gagaraṇe / muhūrte sarvamuhūrtake /
            dhidhirayani makhiśvaralayaṇi riṣinijani dharavaci / caṇḍālī me me sarvasasyādhiṣṭhitā
            / ācchidyantu vāhanām / mini phalavati ojāgre vicini / vanaraha / vuvure / guru guru
            / muru muru / hili hili / hala hala / kākaṇḍavaha hihitāṃ / āyuhana / kuṇḍajvāla /
            bhase gardane / ādahati / mārgābhirohaṇi / phalasatye ārohavati / hili hili / yathā
            vajrāya svāgra yathāparaṃ ca hṛdayavāha / satyaparibhāva mārgābhirohaṇe acalabuddhi
            dada pracala pacaya / piṇḍahṛdaya candracaraṇa / acale śodhane prakrinimārge / il[ili]le
            / prabhe sāravrate / sarvatathatā satyānugate / anāvaraṇavrate / alatha aṅgure śamini
            vibrahmavayohi / ahite avāṇi / niravayava aciramārga / lana laghuṃsare / triratnavaṃśe
            dharmakāya jvalacandre / samudravati / mahadbhūtavyaya / samudravegavadhārṇimudreṇa
            makhimudra / surapratisaṃviddhamudra / āvartani / saṃmoha / skaravidyutarase kṣiti
            / mudrito 'si / ye kecit pṛthivī vaha vaha vaha vaha / kīṭakapaṭa / śaila pratītya
            hṛdayena mudritā dhāraṇī / dhara [dhara dhara] / dantilā dantindālā huska sarvahṛdaya
            mudrito 'si / jaḍa javaṭṭa jakhavaṭa sumativati mahadbhūta mudrita / ye kecit ṣaḍāyatananisṛtādbhutā
            (<span class="bold">Dutt 116</span>) ini mine / sacake ghoṣasacane / mudritacaryādhiṣṭhānavākpathānanyathā / mahāpuṇyasamuccayāvatāra
            / mahākaruṇayā mudrita / sarvasamyak pratipat cirabhadraṃ jvalatu dharmanetrī / sarve
            munivṛṣabhāḥ mahākaruṇasamādhijñānalābhabalena maitrītyāgātivīryabalenādhiṣṭhitā sarvabhūtopacayāya
            svāhā /</p>
         
         
         <p>atha tāvadeva te sarvabuddhakṣetrāntargatāḥ sarvasattvāstrīṣkṛtyaivamāhuḥ / namaḥ
            sarvabuddhebhyaḥ / namo namaḥ sarvabuddhebhya iti / evaṃ cāhuḥ / aho mahāścaryo munisaṃnipātaḥ
            / aho mahāścaryo bodhisattvānāṃ mahāsattvānāṃ mahāśrāvakāṇāṃ ca saṃnipātaḥ / aho vata
            mahāścaryādbhutāśrutapūrvo 'yaṃ vajradharmasmatā-pratītya-dharmahṛdaya-sarvadharma-samucchraya-vidhvaṃsanī-dhāraṇī-mudrāpadaprabheda-praveśavyākaraṇo
            dharmaparyāyaḥ / sarva-śāstṛśāsana-dharmanetrī-triratna-vaṃśādhiṣṭhāna-nirdeśo māraviṣaya-balavidhvaṃsano
            mārapāśasaṃcchedanaḥ sarvaśatrunigraho dharmadhvajocchrāpaṇaḥ dharmapakṣarakṣākaro
            yāvat sakalabuddhaviṣayaprapūraṇārtham / etarhi sarvabuddhairbhagavadbhirayaṃ vajradharmasamatāpratītyadharmahṛdayasamucchrayavidhvaṃsanadhāraṇīmudrāpadaprabhedapraveśavyākaraṇo
            dharmaparyāyo bhāṣitaḥ / sarvasattvahṛdayamudrā sarvamahābhūtasaṃskāraṣaḍāyatanaparikarma
            yāvat sarvasattvānāmānuttaraparinirvāṇapratilābhāya / asmin khalu punardhāraṇīvyākaraṇe
            bhāṣyamāṇe triṃśadgaṅgānadīvālukāsamānāṃ bodhisattvānāṃ mahāsattvānāṃ dhāraṇīnirhārasamādhikṣāntipratilābho
            'bhūt /</p>
         
         <span class="note"><span class="bold">Dutt 117</span></span>
         
         <p>tena khalu punaḥ samayena candraprabhaḥ kumārabhūtaḥ utthāyāsanāt prāñjalirbhūtvā
            samantato 'valokya buddhādhiṣṭhānena svarddhibalānubhāvena sarvamidaṃ buddhakṣetraṃ
            svareṇapūrya evamāha /</p>
         
         
         <p>
            durlabhā jinacandrāṇāmīdṛśī pariṣat punaḥ /<br />
            vidvāṃso durlabhāścai[va] bodhisattvā mahāvratāḥ // Rkp_6.[1] //
            </p>
         
         
         <p>
            īdṛśāyāśca mudrāyāḥ śravaṇaṃ paramadurlabham /<br />
            yeyaṃ kāruṇikairnāthairdhamanetrī svadhiṣṭhitā // Rkp_6.[2] //
            </p>
         
         
         <p>
            sarveṣāṃ mārapakṣāṇāṃ śatrūṇāṃ ca parājayaḥ /<br />
            ratnatrayānupacchedaḥ saṃbuddhaiḥ samadhiṣṭhitaḥ // Rkp_6.[3] //
            </p>
         
         
         <p>
            sarvāvaraṇanāśāya kṣānti-sauratavardhinī /<br />
            sattvānāmāvarjanī ceha rājyarāṣṭrasya pālanī // Rkp_6.[4] //
            </p>
         
         
         <p>
            vāraṇī duṣkṛtasyeha kudṛṣṭi-pratiṣedhanī /<br />
            āśvāso bodhisattvānāṃ bodhimārga-pradarśanī // Rkp_6.[5] //
            </p>
         
         
         <p>
            pāramitāvardhanī caiva bhadracaryā-prapūraṇī /<br />
            upāyajñāna-pratibhāna-vṛddhyai apyadhiṣṭhitā // Rkp_6.[6] //
            </p>
         
         
         <p>
            saṃgrahaḥ śuklapakṣasya dhāraṇīṣvaparājitā /<br />
            nirañjanā bodhimārgasya jvālanī dharmasākṣiṇām // Rkp_6.[7] //
            </p>
         
         <span class="note"><span class="bold">Dutt 118</span></span>
         
         <p>
            sarvā vinīya vimatirdharaṇīṣvadhimucyate /<br />
            eṣa vai sakalo mārgo yena bodhiḥ pravartate // Rkp_6.[8] //
            </p>
         
         
         <p>
            vayaṃ bhūyaḥ pravakṣyāmo dhāraṇīmaparājitām /<br />
            dharmabhāṇakarakṣāyai śrotrāṇāmabhivṛddhaye // Rkp_6.[9] //
            </p>
         
         
         <p>
            chandaṃ dadāti ko nvartho bodhisattvo mahāyaśāḥ /<br />
            anāvaraṇābhāvāya sattvānāṃ hitavṛddhaye // Rkp_6.[10] //
            </p>
         
         
         <p>tena khalu punaḥ samayena gaṅgānadībālukāsamāḥ kumārabhūtā bodhisattvā mahāsattvā
            ekakaṇṭhenaivamāhuḥ / vayamapyasyāṃ dhāraṇyāṃ chandaṃ dadāmo 'dhitiṣṭhāmaḥ / yaḥ kaścit
            kulaputro vā kuladuhitā vā bhikṣurvā bhikṣuṇī vā upāsako vā upāsikā vā snātvā śucīni
            cīvarāṇi prāvṛtya nānāpuṣpasaṃcchanne nānāgandhapradhūpite nānārasaparivṛte nānāvastrābharaṇaduṣyasaṃsthite
            chatradhvajapatākocchrāpite svalaṃkṛte maṇḍalamāle mṛdusukhasaṃsparśe siṃhāsane abhiruhya
            imāṃ dhāraṇīṃ saṃprakāśayet na cāsya kaścit cittasaṃkṣobhaṃ kāyasaṃkṣobhaṃ manaḥsaṃkṣobhaṃ
            vā kariṣyati / na cāsya kaścit kāye śvāsaṃ mokṣyati śīrṣarogaṃ ca kartuṃ śakṣyati
            / nedaṃ sthānaṃ vidyate / na kāyarogaṃ vā na jivhārogaṃ vā na dantarogaṃ (<span class="bold">Dutt 119</span>) nākṣirogaṃ na grīvārogaṃ na bāhurogaṃ na pṛṣṭharogaṃ na antrarogaṃ nodararogaṃ na
            śroṇīrogaṃ na ūrurogaṃ na jaṅghārogaṃ kaścit kartuṃ śakṣyati / na cāsya svarasaṃkṣobho
            bhaviṣyati / yaśca tasya dharmabhāṇakasya pūrvāśubhakarmaṇā dhātusaṃkṣobhaḥ svarasaṃkṣobho
            vā syāt tasyemāṃ dhāraṇīṃ vācayataḥ sarvo niḥśeṣaṃ praśamiṣyati / karmaparikṣayāt
            svasti bhaviṣyati / ye 'pi tatra dharmaśrāvaṇikāḥ saṃnipatiṣyanti teṣāmapi na kaścit
            dhātusaṃkṣobhaṃ kariṣyati svarasaṃkṣobhaṃ vā / ye ca tatra imāṃ dhāraṇīṃ śroṣyanti
            teṣāṃ yadaśubhena karmaṇā dīrghaglāniḥ dhātusaṃkṣobho vā svarasaṃkṣobho vā syāt tat
            sarvaṃ parikṣayaṃ yāsyati /</p>
         
         
         <p>atha khalu candraprabhaḥ kumārabhūto yena te buddhā bhagavanto gaṅgānadīvālukāsamā
            bodhisattvaparivārāstenāñjaliṃ praṇamyaivamāha / samanvāharantu me buddhā bhagavanto
            'syāṃ dhāraṇyāṃ chandaṃ dadatu / tad yathā / kṣānte asamārūpe / maitre somavate /
            ehi nava kuṃjave / nava kuṃjave nava kuṃjave / mūlaśodhane / vaḍhakha vaḍhakha / māratathatā-pariccheda
            / vahasa vahasa / amūle acale dada / pracale vidhile ekanayapariccheda / caṇḍinavorasatṛṇe
            bhūlare bhūsaratṛṇe khagasuratṛṇe snavasuratṛṇe bhūtakoṭe paricchede / jalakha jalakhavaye
            / jalanāmaśakha kakakha / haha haha / huhu huhu / sparśavedanapariccheda / (<span class="bold">Dutt 120</span>) amamā numama khyama-masa mudrava / mudra khasaṃskārāṇāmaṃpariccheda / bodhisattvākṣativima
            mahāvima bhūtakoṭi ākāśaśvāsapariccheda / svāhā /</p>
         
         
         <p>tena khalu punaḥ samayena sarvabuddhakṣetrāntargatā bodhisattvā mahāsattvāste ca mahāśrāvakāḥ
            śakrabrahmalokapāladevanāgayakṣagandharvāsuragaruḍakinnaramahoragendrāste ca mahaujaskamahaujaskāḥ
            sattvāḥ sarve sādhukāraṃ pradaduḥ / te ca buddhā bhagavanta evamāhuḥ / mahābalavegavatī
            sarvaśatrunivāriṇī vata iyaṃ dhāraṇī sarvabhayavyādhiduḥsvapnadurnimittamokṣaṇī yāvadanāvaraṇajñānamahāpuṇyajñānasamuccayānuttarajñānaniṣyandā
            iyaṃ dhāraṇī bhāṣitā /</p>
         
         
         <p>tena khalu punaḥ samayena bhuteśvaro nāma mahābrahmā mahābrahmabalaviṣayavyūhādhiṣṭhānena
            strīrūpeṇa bhagavato 'mitāyuḥ purato niṣasāda paramavarṇapuṣkalatayā samanvāgato divyābhikrāntaiḥ
            paramodārairvastrālaṅkāraiḥ puṣpagandhamālyavilepanaiścābhyalaṃkṛtaḥ / atha bhūteśvaro
            mahābrahmā utthāyāsanādañjaliṃ praṇamyaivamāha / adhitiṣṭhantu / me buddhā bhagavantaḥ
            svaramaṇḍalavāgvyāhāraviniścayanirdeśaṃ yadaham idaṃ kṛtsraṃ buddhakṣetraṃ svareṇābhivijñapayeyam
            / na ca me atra kaścid vighno bhavet / yat idametarhi dharmabhāṇakānāṃ dharmaśrāvaṇikānāṃ
            cārthāya tādṛśīṃ mantrapadarakṣāṃ bhāṣeta yathā yaḥ kaścit paścime kāle māro vā māraparṣad
            vā devo vā nāgo vā nāgī vā nāgamahallako vā nāgamahallikā (<span class="bold">Dutt 121</span>) vā nāgapārṣado vā nāgapārṣadī vā nāgaputrako vā nāgaputrikā vā vistareṇa kartavyaṃ
            yāvat piśāco vā piśācī vā piśācamahallako vā piśācamahallikā vā piśācapārṣado vā piśācapārṣadī
            vā piśācaputrako vā piśācaputrikā vā manuṣyo vā amanuṣyo vā dharmabhāṇakānāṃ dharmaśrāvaṇikānāṃ
            vā avatāraprekṣī avatāragaveṣī pratyarthikaḥ pratyamitro vā upasaṃkrametāntaśo dharmabhāṇakānāṃ
            dharmaśrāvaṇikānāṃ vā ekaromakūpamapi viheṭhayed vihiṃsayed vilopayet ojo vā haret
            śvāsaṃ vā kāye prakṣipet duṣṭacitto vā prekṣeta antaśaḥ ekakṣaṇamapi teṣāmahaṃ yāvat
            mārāṇāṃ manuṣyā-manuṣyāṇāṃ pratiṣedhaṃ daṇḍaparigrahaṃ vā kuryām / jṛmbhaṇaṃ mohanaṃ
            śapathaṃ dadyām / abhitiṣṭhantu me buddhā bhagavantaḥ svaramaṇḍalavāgvyāhāraṃ yadahamidaṃ
            kṛtsnaṃ buddhakṣetraṃ svareṇāpūrayeyam / kaścātra me sahāyo bhaviṣyatīti / atha khalu
            te buddhā bhagavantastūṣṇīṃbhāvenādhivāsayāmāsuḥ /</p>
         
         
         <p>tatra ca śikhindharī nāma śakro jāmbūnadamayena niṣkāvabhāsenālaṃkṛtakāyo nātidūre
            niṣaṇṇaḥ / atha śikhindharaḥ śakro bhūteśvaraṃ brahmāṇam evamāha / mā bhagini amitāyuṣastathāgatasya
            purato niṣīdasva / mā bhaginī atra pramādyasva / mā bhagavantaṃ viheṭhaya / tat kasya
            hetoḥ /</p>
         
         <span class="note"><span class="bold">Dutt 122</span></span>
         
         <p>
            prapaṃcābhiratā bālā niṣprapañcāstathāgatāḥ /<br />
            saṃskāraṃ darśayiṣyanti cotpādavyayalakṣaṇam // Rkp_6.[11] //
            </p>
         
         
         <p>sarvarūpākṣarapadaprabhedatathatānayaprāptāstathāgatāḥ / na bhagini tathāgatastathatāṃ
            virodhayati ekasamatayā tathatayā yadutākāśasamatayā / ākāśamapyasamāropa-trisaṃskāravyayalakṣaṇam
            / yathākāśamakalpamavikalpaṃ saṃskāreṣu evameva tathāgataḥ / kāmaguṇān na prapañcayati
            na kalpayati na vikalpayati nādhitiṣṭhati nābhiniviśati / evaṃ na jīvaṃ na jantuṃ
            na poṣaṃ na pudgalaṃ na skandhāyatanāni prapañcayati nābhiniviśati nādhitiṣṭhati na
            kalpayati na vikalpayati / kathaṃ nāma tvaṃ bhagini tathāgatakāyaṃ prapañcayasi /</p>
         
         
         <p>amitāyustathāgata āha / samīkṣya devānāmindra vācaṃ bhāṣasva / mā te syāddīrgharātramaniṣṭaṃ
            phalam / mahāsatpuruṣo hyeṣa bahubuddhakṛtādhikāro 'varopitakuśalamūlo buddhānāṃ bhagavatāmantike
            / anena punaḥ satpuruṣeṇa tathāgatapūjākarmaṇe svalaṃkṛtastrīrūpamabhinirmitam / mā
            tvamenaṃ strībhāvena samudācara /</p>
         
         
         <p>atha śikhindharaḥ śakro bhūteśvaraṃ brahmāṇamevamāha / kṣamasva kulaputra mamānukampāmupādāya
            / mā cāhamasya bhāṣitasyāniṣṭaṃ phalaṃ prāpnuyāmiti / atha kautūhaliko bodhisattvā
            āha / yadi bhagavan śakraṇedaṃ vacanamapratideśitamabhaviṣyat kiyāṃstasya (<span class="bold">Dutt 123</span>) phalavipākaḥ / amitāyustathāgata āha / yadi kulaputra anena na pratideśitamabhiṣyat
            caturaśītijanmasahasrāṇi kāmagarbhaparibhūtastrībhāvaḥ parigṛhītaḥ syāt / tasmāttarhi
            rakṣitavyaṃ vākkarma / pratibhā[tu] te kulaputrādhiṣṭhitastathāgataistava svaramaṇḍalavāgvyāhāraḥ
            /</p>
         
         
         <p>atha bhūteśvaro brahmā buddhādhiṣṭhānena prāñjalidaśadiśo vyavalokyaivamāha / samanvāharantu
            māṃ buddhā bhagavanto bodhisattvāśca mahāsattvā mahāśrāvakāśca devanāgayakṣagandharvāsuragaruḍakinnaramahoragāścātra
            cchandaṃ dadatu yasyāyamabhiprāyaḥ syāt / iyaṃ dharmanetrī cirasthitikā bhavet / dharmabhāṇakānāṃ
            dharmaśrāvaṇikānāṃ ca pratipattiyuktānāṃ mā viheṭho bhavediti / sa ca me cchandaṃ
            dadātu yacca paścime kāle na mārā[na] manuṣyāmanuṣyāsteṣāṃ viheṭhaṃ kuryuḥ /</p>
         
         
         <p>atha sa bhūteśvaro brahmā teṣāṃ duṣṭacittānāṃ pratiṣedhanāya śapa[thagraha]ṇāyoccasvaraśabdaṃ
            mumoca / tena ca śabdena sarvāmimāṃ lokadhātumāpūrayāmāsa / tena khalu punaḥ samayena
            sarve brahmendrā ekakaṇṭhenaivamāhuḥ / vayamasyāṃ dhāraṇyāṃ chandaṃ dadāmaḥ / svayaṃ
            ca paścime kāle imāṃ dhāraṇīṃ dhārayiṣyāmaḥ prakāśayiṣyāmaḥ saddharmaṃ rakṣiṣyāmaḥ
            tāṃśca dharmabhāṇakān dharmaśrāvaṇikāṃśca pratipattiyuktān rakṣiṣyāmaḥ / vada tvaṃ
            satpuruṣa / vayaṃ buddhānāṃ bhagavatāṃ (<span class="bold">Dutt 124</span>) bodhisattvānāṃ mahāsattvānāṃ ca mahāśrāvakāṇāṃ ca purato 'syāṃ dhāraṇyāṃ chandaṃ
            dadāmaḥ /</p>
         
         
         <p>atha khalu bhūteśvaro brahmā evamāha / adhitiṣṭhantu me buddhā bhagavanto bodhisattvā
            mahāsattvā mahāśrāvakāśca / tad yathā /</p>
         
         
         <p>amale vimale gaṇaṣaṇḍe / mahāre caṇḍe mahācaṇḍe / came mahācame / some sthāme / avaha
            vivaha / aṅganī netrakhave mūlaparicchede / yakṣacaṇḍe piśācacaṇḍe āvartani saṃvartani
            / saṃkāraṇi jambhani mohani uccāṭani / hamaha maha maha maha / ākuñcane khagaśava
            / amale amūla parivarte asārakhava svāhā /</p>
         
         
         <p>
            ya imānatikramenmantrān na cared gaṇasannidhim /<br />
            akṣi mudret sphālet śīrṣamaṅgabhedo bhavedapi // Rkp_6.[12] //
            </p>
         
         
         <p>tad yathā / acaca avaha / cacacu krakṣa cacaṭa cacāna / khaga caca cacacaca na ca
            / amūla caca amūla cacaha māmūla cacaha mūla mūpaḍa mahā svāhā /</p>
         
         
         <p>atha tāvadeva sarve brahmendrā yāvat pi[śā]cendrāḥ sādhukāraṃ daduḥ / evaṃ cāhuḥ /
            atīva mahāsahasrabalavegapramardanāni etāni mantrapadāni / pāśo 'yaṃ saktaḥ sarvāhitaiṣiṇāṃ
            bhūtānāṃ kutaḥ punasteṣāṃ jīvitam / bhūteśvaro brahmā evamāha / ye duṣṭāśrayā akṛpā
            akṛtajñā bhūtāḥ sattvānāṃ viheṭhakāmā vā mārapārṣadyā vā (<span class="bold">Dutt 125</span>) avatāraprekṣiṇo buddhaśāsanābhiprasannānāṃ rājñāṃ kṣatriyāṇāṃ mūrdhābhiṣiktānāmabatāraprekṣiṇa
            upasaṃkrameyuḥ / agramahiṣīṇāṃ putraduhitṝṇāṃ cāntaḥpurikāṇāṃ vāmātyabhaṭabalāgrapārṣadyānāmanyeṣāṃ
            vā buddhaśāsanābhiprasannānāṃ strīpuruṣadhārakadhārikāṇāsupāsakopāsikānāṃ vā dharmabhāṇakānāṃ
            dharmaśrāvaṇikānāṃ bhikṣūṇāṃ bhikṣuṇīnāṃ vā dhyānasvādhyāyābhiyuktānāṃ vaiyāvṛtyābhiyuktānāṃ
            vā avatāraprekṣiṇa upasaṃkrameyuḥ / antaśaḥ eka[muhūrtamapi sattvānām] ekaromakūpamapi
            viheṭhayeyuḥ vihiṃsayeyurvipralopayeyuḥ / ojo vā apahareyuḥ śvāsaṃ vā kāye prakṣiperan
            duṣṭacittā vā prekṣeran klinnadurgandhakāyānāṃ teṣāṃ mārāṇāṃ yāvanmanuṣyāmanuṣyāṇāṃ
            saptadhā mūrdhā sphālet akṣīṇī caiṣāṃ viparivarteran hṛdayānyucchuṣyeran śvitrā bhaveyuḥ
            klinnadurgandhakāyā ṛddhiparihīnā bhūmiśca teṣāṃ vivaramanuprayacchet / vāyavaśca
            tān caturdiśaṃ vikṣepeyuḥ / pāṃsubhiravakīrṇāstatraiva vikṣiptacittā paryaṭeyuḥ /
            ye bhūmicarāste pṛthivīvivaram anupraviśeyuḥ caturaśītiyojanasahasrāṇi adhastatraiva
            teṣāmāyuḥparikṣayaḥ syāt / ye jalacarā duṣṭabhūtā buddhaśāsane nābhiprasannāḥ syuḥ
            rājñāṃ kṣatriyāṇāṃ buddhaśāsanābhiprasannānāṃ yāvadvaiyāvṛtyābhiyuktānāṃ bhikṣūṇāṃ
            viheṭhaṃ kuryusteṣāmapi tathaiva saptadhā mūrdhā sphālet / yāvattatraiva teṣāmāyuḥparikṣayaḥ
            syāt ya imān mantrānatikrameyuḥ / api ca yasmin (<span class="bold">Dutt 126</span>) viṣaye iyaṃ māramaṇḍalāparājitadhāraṇīdharmaparyāyaḥ pracariṣyati tatra vayaṃ rakṣāvaraṇaguptaye
            autsukyamāpatsyāmahe savāṃśca tatra dharmakāmān sattvān paripālayiṣyāmaḥ / mahāsannipātaratnaketusūtre
            ṣaṣṭhaḥ dhāraṇīparivartaḥ // 6 //</p>
         
         
         
         
         
         <p>Chapter 7 is missing in the Original text "Gilgit Manuscripts Vol IV"</p>
         
         
         <p>Chapter 8 is missing in the Original text "Gilgit Manuscripts Vol IV"</p>
         
         
         <p>Chapter 9 is missing in the Original text "Gilgit Manuscripts Vol IV"</p>
         
         
         
         
         
         <p>START Rkp 10</p>
         
         <span class="note"><span class="bold">Dutt 127</span></span>
         
         <p>daśamaḥ parivartaḥ</p>
         
         
         <p>sarvo 'bghātuḥ sarvastejodhātuḥ sarvo vāyudhātuḥ sarva ākāśadhāturadhiṣṭhitaḥ saddharmanetrīcirasthityarthaṃ
            triratnavaṃśānupacchedārthaṃ sarvasattvaparipākārthaṃ yāvat saṃsārapāraṅgamanārtham
            /</p>
         
         
         <p>atha khalu sarve te buddhā bhagavanto ye tadbuddhakṣetranivāsino bodhisattvā mahāsattvāḥ
            śakrabrahmalokapālā devanāgayakṣagandharvāsuragaruḍakinnaramahoragendrā ye ca mahaujaskamahaujaskāḥ
            sattvā ye ca cāturdvīpikāyāṃ lokadhātau naivāsikāstān sarvānāmaṃtryaivamāhuḥ / yuṣmākaṃ
            mārṣā haste bhūyiṣṭhatarāmimāṃ saddharmanetrīmadhiṣṭhāya parindāmi sarvasattvaparipākārtham
            / tathā yuṣmābhiriyaṃ saddharmanetrī manasi kartavyā ujjvālayitavyā rakṣitavyā / yathā
            na kṣipramihāyaṃ saddharmaḥ pralujyeta nāntardhīyeta / ye ca śrāddhāḥ kulaputrāḥ kuladuhitaraścemaṃ
            mahāsannipātadharmaparyāyaṃ dhārayiṣyanti yāvallikhitvā bhikṣubhikṣuṇyupāsakopāsikāḥ
            saddharmadhārakāḥ pudgalāstān sarvān [paripālanārthaṃ] yuṣmākaṃ haste nyāsataḥ parindāmaḥ
            ārakṣa-paripālanatāyai / dharmabhāṇakāḥ (<span class="bold">Dutt 128</span>) pudgalā dharmakāmā dhyānābhiratā dharmaśrāvaṇikāḥ saddharmadhārakāḥ yuṣmābhiḥ rakṣitavyāḥ
            / tat kasya hetoḥ / ye iha bhūtāstathāgatā arhantaḥ samyak saṃbuddhāḥ sarvaistaistathāgataiḥ
            kliṣṭe pañcakaṣāye buddhakṣetre sanipatya sarveṣāṃ śakrabrahmalokapālānāṃ haste iyaṃ
            dharmanetrī pari[da]ttā rakṣāyai yāvat sarvasattvaparipākāya / evameva ye bhaviṣyanti
            anāgate 'dhvani daśasu dikṣu buddhā bhagavantaḥ te 'pi sarve kliṣṭeṣu pañcakaṣāyeṣu
            buddhakṣetreṣu kṣaṇāt sannipatya sattvahitārtham etāhi dhāraṇīmantrapadāni bhāṣiṣyante
            / imāṃ ca dharmanetrīmadhiṣṭhāsyanti / sarveṣāṃ śaktrabrahmalokapālānāṃ haste imāṃ
            dharmanetrīmanuparindāsyanti rakṣāparipālanārtham / vayamapyetarhi yuṣmākamiha buddhakṣetranivāsināṃ
            cāturdvīpikanivāsināṃ ca śakrabrahmālokapāladeva-nāgayakṣa-gandharvāsuragaruḍakinnara-mahoragendrāṇāṃ
            haste bhūyiṣṭhataram anuparindāmaḥ ārakṣāyai sattvaparipākārtham / tathā yuṣmābhiriyaṃ
            saddharmanetrī manasi kartavyā projjvālayitavyā yathā na kṣiprameva pralujyeta nāntardhīyeta
            / ye ca śrāddhāḥ kulaputrāḥ kuladuhitaraśca saddharmadhārakāśca pudgalā bhikṣubhikṣuṇyupāsakopāsikā
            ye imaṃ mahāsannipātaṃ dharmaparyāyaṃ dhārayanti yāvat pustakalikhitamapi kṛtvā dhārayanti
            dharmabhāṇakā dharmaśrāvaṇikā dhyānayuktāḥ saddharmadhārakā yuṣmābhiste rakṣitavyāḥ
            pūjayitavyāḥ / tat kasya hetoḥ / sarvabuddhādhiṣṭhito 'yaṃ dharmaparyāyo (<span class="bold">Dutt 129</span>) yatra kvacid grāme vā nagare vā nigame vā janapade vā karvaṭe vā rājakule vāraṇyāyatane
            vā yāvat kuṭumbikagṛhe vāyaṃ dharmaparyāyaḥ pracaret prakāśyeta uddiśyeta paryavāpyeta
            vā antaśaḥ pustakalikhitamapi kṛtvā bhāṣyeta tena dharmarasena pṛthivīrasasattvaujāṃsi
            vivardhiṣyante / tena yūyamojovantastejobalavīryaparākramavanto bhaviṣyatha / parivāra-vimāna-vṛddhiśca
            yuṣmākaṃ bhaviṣyati / manuṣyarājā apyārakṣitā bhaviṣyanti / rājaiśvaryeṇa te vivardhiṣyante
            sarvarāṣṭraṃ ca teṣāṃ surakṣitaṃ bhaviṣyati / tena ca dharmarasena santarpitā jambudvīpe
            rājānaḥ parasparahitacittā bhaviṣyanti / karmavipākaṃ śraddhāsyanti / kuśalacittā
            bhaviṣyanti / amatsaracittā hitavastucittāḥ sarvasattvadayācittā yāvat samyagdṛṣṭikā
            rājāno bhaviṣyanti / prati prati svaviṣaye 'bhiraṃsyante / ayaṃ ca jambudvīpaḥ sphīta
            udāro janākīrṇo bhaviṣyati / subhīkṣataro ramaṇī[ya]taraśca bhaviṣyati / bahujanamanuṣyākīrṇā
            ojovatī ca pṛthivī bhaviṣyati snigdhatarā ca / mṛdutaraphalāni ca / yatrauṣadhi-dhana-dhānya-samṛddhatarā
            ca ārogya-sukhasparśavihāra-saṃjananī ca bhaviṣyati / sarvakali-kalaha-durbhikṣa-roga-paracakra-daṃśa-maśaka-śalabhāśiviṣa-duṣṭayakṣa-rākṣasa-mṛga-pakṣi-vṛkā
            akālavātavṛṣṭayaḥ praśamiṣyanti / samyag nakṣatra-rātri-divasārdhamāsa-ṛtu-saṃvatsarāṇi
            (<span class="bold">Dutt 130</span>) pravahiṣyanti / sattvāśca prāyo daśakuśalakarmapathacāriṇo bhaviṣyanti / itaścyutāḥ
            sugatisvargagāmino bhaviṣyanti / te 'pi yuṣmatparivārā bhaviṣyanti / evaṃ bahuguṇamahānuśaṃso
            'yaṃ dhāraṇīdharmaparyāyaḥ sarvabuddhādhiṣṭhito mahāsaṃnipātaḥ sattvānāṃ saṃskārapāraṅgamāya
            yaśovivṛddhipāripūryai bhaviṣyati / niravaśeṣaṃ mātṛgrāmabhāvaparikṣayāya upapattivedanīyo
            'paraparyāyavedanīyaḥ saṃkṣepād dṛṣṭadharmavedanīyo 'pi sa mātṛgrāmātmabhāvaḥ ākṣiptaḥ
            sa sarvaḥ parikṣayaṃ yāsyati sthāpyanantaryakāriṇaṃ saddharmapratikṣepakaṃ vā āryāpavādakaṃ
            vā / yadanyat kāyavāṅmanaḥphalavipākadauṣṭhulyaṃ tat sarvaṃ parikṣayaṃ yāsyati /</p>
         
         
         <p>ya imaṃ dharmaparyāyam antaśaḥ pustakalikhitamapi kṛtvā dhārayiṣyati tasya sumerumātrāṇi
            karmakleśavaraṇāni parikṣayaṃ yāsyanti / sarvakuśalamūlālambanāni ca vivṛddhiṃ pāripūriṃ
            yāsyanti / sarvāṅgapāripūriḥ sarvābhiprāyasaṃpattiḥ sarvāṇi kāyavāṅmanaḥsucaritāni
            ca vivardhiṣyante / sarvakudṛṣṭiprahāṇaṃ sarvaśatruḥ sahadharmanigrahaḥ sarvasūkṣmaśāntamārgāvatāro
            bhaviṣyati /</p>
         
         
         <p>asya sarvabuddhādhiṣṭhitasya mahāsaṃnipātadhāraṇīdharmaparyāyasya prabhāveṇa yatra
            ca viṣaye punarayaṃ dharmaparyāyaḥ pracariṣyati tatra sā pṛthivī snigdhatarā bhaviṣyati
            / ojovatī mṛduphalarasā bhaviṣyati / (<span class="bold">Dutt 131</span>) tiktakaṭukaparuṣavirasaparivarjitā bhaviṣyati / puṣpaphalasamṛddhatarā dhanadhānyakoṣakoṣṭhāgārakumbhakalaśavṛddhirbhaviṣyati
            vastrānnapānauṣadhopakaraṇā bhūyiṣṭhatarā / ye ca tatra annapānopajīvitasattvāste
            nīrogatarā bhaviṣyanti varṇavanto balavantaḥ smṛtimantaḥ prajñāvanto dharmakāmāḥ kuśalaparyeṣṭyabhiratāḥ
            pāpaparivarjitāḥ / te tataścyavitvā yuṣmākaṃ sahabhāvyatāyopapatsyante / tathā yūyaṃ
            parivāravṛddhā balavanto 'pratihatacakrā dharmabalena cāturvarṇyaṃ janakāyaṃ paripālayiṣyatha
            / sattvān dharmārtheṣu niyokṣyatha / evaṃ yuṣmābhiḥ sarvatryadhvānugatānāṃ buddhānāṃ
            bhagavatāṃ pūjā kṛtā bhaviṣyati /</p>
         
         
         <p>atha khalu māndāravagandharocastathāgato viśuddhena buddhaviṣayajñānasvaraghoṣeṇārthapadavyāhārānurūpeṇa
            kṛtsnamidaṃ buddhakṣetramāpūrya sarve ca bodhisattvā mahāsattvāḥ śakrendrā yāvad brahmendrā
            mahoragendrā ye ceha buddhakṣetre nivāsino bhūyiṣṭhataram asyāṃ cāturdvīpikāyāṃ nivāsinaḥ
            sarvabuddhānāṃ bhagavatāṃ ca vacanena cāsya saṃnipātasūtrasya dharmanetrayā dhāraṇāya
            prakāśanā[ya] rakṣaṇāyotsāhayāmāsa /</p>
         
         
         <p>tena khalu punaḥ samayena maitreyapūrvaṅgamāṇāṃ saptanavatikoṭīsahasrāṇi kṣāntipratilabdhānāṃ
            mahāsattvānāmiha buddhakṣetre nivāsīni tāni sarvāṇi ekakaṇṭhenaivamāhuḥ / vayamapi
            sarvabuddhānāṃ bhagavatāṃ vacanena sarvatryadhvānugatānāṃ tathāgatānāṃ (<span class="bold">Dutt 132</span>) pūjārthamimaṃ dharmaparyāyaṃ nyāyataḥ śāstrasaṃma[ta]to gurugauraveṇa pratigṛṇhīmaḥ
            / kāruṇyena sattvaparipākārthaṃ yāvadanuttare mārge pratiṣṭhāpanārthaṃ vayamimaṃ dharmaparyāyaṃ
            grāmanagaranigamajanapadarājadhānyaraṇyāyataneṣu vistareṇa uddayotayiṣyāmaḥ / sattvāṃśca
            paripācayiṣyāmaḥ saddharmacirasthityartham / tena khalu punaḥ samayena sarve buddhā
            bhagavantastabduddhakṣetrāntargatāḥ sādhukāraṃ pradaduḥ / sādhu sādhu satpuruṣā evaṃ
            yuṣmābhiḥ karaṇīyam /</p>
         
         
         <p>atha khalu sarve śakrabrahmamahoragendrā ye ceha buddhakṣetre [a]parāṇī catuḥṣaṣṭikoṭīnayutāni
            mahaujaskamahaujaskānāṃ sattvānāṃ te sarve ekakaṇṭhenaivamāhuḥ / vayamapyetaṃ mahāsannipātaṃ
            dharmaparyāyam udgrahīṣyāmaḥ / yāvad vistareṇa saṃprakāśayiṣyāmaḥ samuddayotayiṣyāmaḥ
            sattvāṃśca paripācayiṣyāmaḥ saddharmacirasthityartham / saddharmadhārakān dharmaśrāvaṇikāṃśca
            rakṣiṣyāmaḥ paripālayiṣyāmaḥ / yatra cāyaṃ dharmaparyāyaḥ pracariṣyāti tatra vayaṃ
            sarvabuddhānāṃ bhagavatāṃ vacanena sarvakalikalahavigrahavivādadurbhikṣa-rogaparacakrākālavātavṛṣṭiśītoṣṇāni
            ca duṣṭarūkṣaparuṣavirasatiktakaṭukabhāvān praśamayiṣyāmaḥ / kṣemaramaṇīyatāṃ subhikṣasāmagrīṃ
            saṃpādayiṣyāmaḥ / saddharmanetrī-cira-sthityarthamudyogamāpatsyāmaḥ / bhūyasyā mātrayā
            dhārmikān rājñaḥ paripālayiṣyāmaḥ / dhyānābhiratāṃśca sattvān rakṣiṣyāmaḥ / atha sarve
            te buddhā bhagavantaḥ sādhukāraṃ pradaduḥ / sādhu sādhu bhadramukhāḥ / evaṃ yuṣmābhiḥ
            karaṇīyam / ātmobhayaparārthamudyogamāpattavyam / (<span class="bold">Dutt 133</span>) evaṃ ca yuṣmābhiḥ trayadhvānugatānāṃ buddhānāṃ bhagavatāṃ pūjā kṛtā bhaviṣyati /
            yatra hi nāma yūyaṃ sattvaparipākārthaṃ saddharmanetrayā ujjvālanārthaṃ saddharmacirasthityartham
            udyuktā na cireṇa yūyaṃ kṣipramanuttarāṃ samyak saṃbodhimabhisaṃbhotsyatha /</p>
         
         
         <p>atha khalu ye asyāṃ madhyamāyāṃ cārtudvīpikāyāṃ nivāsinaḥ śakrabrahmadevendrā mahoragendrā
            ye ca mahojaskamahaujaskāḥ sattvāste sarve utthāyāsanāt prāñjalayaḥ sthitvaivamāhuḥ
            / vayamapi sarvabuddhānāṃ bhagavatāṃ vacanenemāṃ saddharmanetrīmuddyotayiṣyāmo rakṣiṣyāmaḥ
            / imaṃ ca mahāsannipātaṃ sarvabuddhādhiṣṭhitaṃ dhāraṇīmudrādharmaparyāyaṃ nyāyataḥ
            pratigrahīṣyāmaḥ / yāvad grāmanagaranigamajanapadarājadhānyaraṇyāyataneṣu vistareṇa
            saṃprakāśayiṣyāmaḥ / saddharmadhārakāṃśca pudgalān rakṣiṣyāmaḥ paripālayiṣyāmaḥ /
            ye ca dharmapratipattisthitā dharmabhāṇakā dharmaśrāvaṇikā bhikṣubhikṣuṇyupāsakopāsikāḥ
            śrāddhāḥ kulaputrāḥ kuladuhitaraścemaṃ dharmaparyāyamudgrahīṣyanti yāvat pustakalikhitamapi
            kṛtvā dhārayiṣyanti dhyānābhiyuktāstān vayaṃ sarvān rakṣiṣyāmaḥ paripālayiṣyāmaḥ satkariṣyāmaḥ
            mānayiṣyāmaḥ pūjayiṣyāmaḥ cīvaracchatradhvajapatākāvilepanairyāvat sarvabhaiṣajyapariṣkāraiḥ
            satkariṣyāmaḥ / asya ca dharmaparyāyasya bhāṣyamāṇasya prakāśyamānasya vayaṃ svayamupasaṃkramiṣyāmaḥ
            śravaṇāya śāstṛsaṃjñayā (<span class="bold">Dutt 134</span>) vayamimaṃ dharmaparyāyaṃ satkariṣyāmo gurukariṣyāmo mānayiṣyāmaḥ pūjayiṣyāmaśchatradhvajapatākābhiḥ
            / tat kasya hetoḥ / asmin vayaṃ sarvabuddhādhiṣṭhite dhāraṇīmudrādharmaparyāye prakāśyamāne
            dharmarasena ojovanto bhaviṣyāmaḥ / balavanto vīryavantaḥ smṛtimanto jñānavantaḥ pakṣaparivāravantaḥ
            apratihatacakraparākramā bhaviṣyāmaḥ / evaṃ vayaṃ sarvaviṣaye sarvān kalikalahavivādadurbhikṣa-rogaparacakrā-kālavātavṛṣṭyati-śītoṣṇānāvṛṣṭi-duḥsvapnadurnimitta-duṣṭarūkṣaparuṣatikta-kaṭukavirasākuśalapakṣāntakarāna
            bhāvān praśamayiṣyāmaḥ / bhūyasyā mātrayā kṣemasubhikṣānta-ramaṇīyā-rogyasāmagrīṃ
            sampādayiṣyāmaḥ / kālena vātavṛṣṭiśītoṣṇaughān āvāhayiṣyāmaḥ / samyaggraharātridivasa-māsārdhamāsartu-saṃvatsarānāvāhayiṣyāmaḥ
            / samyag grahanakṣatrasūryācandramasau vāhayiṣyāmaḥ / nadyutas-sarastaḍāgapuṣkariṇīḥ
            prapūrayiṣyāmaḥ / yatra sattvānāmudakaughena pīḍā bhaviṣyati tadvayaṃ pratinivārayiṣyāmaḥ
            / bhūyasyā mātrayā vayaṃ teṣu grāmanagaranigamajanapadeṣu sattvahitārthaṃ patraśākhāpuṣpaphalagandhadhānyauṣadhaśasyāni
            snigdhamṛṣṭavarṇarasamahatprabhūtatarāṇi niṣpādayiṣyāmaḥ / dhanadhānyauṣadhavastrābharaṇaiḥ
            sattvānāmavaikalyaṃ saṃpādayiṣyāmaḥ / teṣāṃ ca sattvānāṃ kuśalaparyeṣṭito dharāṇīmudrādharmaparyāyaḥ
            prakāśyeta / antaśaḥ pustakalikhitamapi kṛtvā dhāryeta vā vācyeta vā pūjāsatkāreṇa
            vā dhāryeta / teṣu ye rājāno bhaviṣyanti tān vayaṃ kṣatriyān mūrdhābhiṣiktān rakṣiṣyāmaḥ
            (<span class="bold">Dutt 135</span>) paripālayiṣyāmaḥ / ahitaṃ caiṣāmapaneṣyāmaḥ / ahita caiṣāmupasaṃhariṣyāmaḥ / sarvakautukamaṅgalakudṛṣṭikukārya-kvadhiṣṭhāna-kupraṇidhi-kuśaraṇa-kuhanalapanamāyāṣaṭhyamṛṣāvāderyāroṣamātsa]ryāṇi
            praśamayiṣyāmaḥ / samyagdṛṣṭimārge ṛjuke śraddhā-dama-saṃyama hryapatrāpyeṣu saṃniyokṣyāmaḥ
            / evamagramahiṣīnāmantaḥpurakāṇā[ma]mātyagaṇamahāmātra-naigamapauruṣajānapadānāṃ caturṇāṃ
            varṇānāṃ strīpuruṣadārakadārikāṇāmapi rakṣāṃ kariṣyāmaḥ paripālanaṃ yāvat hyapatrāpye
            sanniyokṣyāmaḥ / antaśaścatuṣpadānapi teṣu viṣayeṣu rakṣiṣyāmaḥ / eṣu asya dharmaparyāyasya
            prakāśanaṃ bhaviṣyati yāvallikhitamapi pustake sthāsyati / evaṃrūpairvayaṃ mahadbhirudyogaparākramaistān
            sattvān paripālayiṣyāmo dharmanetrīsamud dyotanārtham anantardhānāya udyogamāpatsyāmaḥ
            /</p>
         
         
         <p>atha te sarve buddhā bhagavantastebhyaḥ satpuruṣebhyaḥ sādhukāraṃ pradaduḥ / sādhu
            sādhu bhadramukhāḥ / evaṃ yuṣmābhiḥ karaṇīyaṃ yad yūyaṃ dharmanetryāstriratnavaṃśasya
            ca anantardhānāya udyuktāḥ evaṃ yuṣmābhiḥ sarvatryadhvānugatānāṃ buddhānāṃ bhagavatāṃ
            pūjā kṛtā bhaviṣyati /</p>
         
         
         <p>iti ratnaketusūtre daśamaḥ ārakṣaparivartaḥ samāptaḥ //</p>
         
         
         
         
         
         <p>START Rkp 11</p>
         
         <span class="note"><span class="bold">Dutt 136</span></span>
         
         
         <p>ekādaśaḥ parivartaḥ</p>
         
         
         <p>atha khalu bhagavān śākyamunistathāgataḥ śakrabrahmavirūḍhaka-virupākṣa-dhṛtarāṣṭra-kuverānāmantrayati
            sma / ahaṃ bhadramukhāḥ iha kliṣṭe pañcakaṣāye buddhakṣetre sattvānāṃ kāruṇya-praṇidhānena
            anuttarāṃ samyak saṃbodhimabhisaṃbuddhaḥ [sattvānāma] vidyāndhakāraprakṣiptānāṃ kleśataskaradhūrtopadrutānāṃ
            [kleśānāṃ praśamanāya] mārapakṣo me parājitaḥ saddharmadhvaja ucchrepito 'pramāṇāḥ
            sattvā [duḥkhāt] parimokṣitāḥ / saddharmavṛṣṭirutsṛṣṭā mārakoṭyo me parājitāḥ / yadetarhi
            bhadra]mukhā yuṣmākaṃ haste 'nuparindāmi tadebhirapramāṇairgaṇanāsamatikrāntaiḥ buddhairbhagavadbhirbodhisattvairmahāsattvaiśca
            daśa[diśi lokadhātau sannipatitairadhiṣṭhāya rakṣito]vajradharmasamatā-pratītyadharmahṛdaya-sarvasamucchraya-vidhvaṃsano
            dhāraṇīmudrāpadaprabhedapraveśavyākaraṇo dharmaparyāyaḥ / [iha buddhakṣetre] pṛthivīrasa-sattvāvāsadoṣāṇāṃ
            praśamāya sattvaparipākāya sarvāśubhakarmaniravaśeṣaparikṣayārthaṃ triratna[vaṃśacirasthityarthaṃ
            buddhābhiprāya]pariniṣpattyarthameṣa yuṣmābhirapyadhi]ṣṭhāya rakṣitavya iti / yacca
            me [sad-]dharmanetrīsaṃrakṣaṇa kuśalamūlapuṇyābhisaṃskārāṇi uccāraṇadeśana[smaraṇavācana]triśaraṇagamanopāsakasaṃvara-brahmacaryāvāsa-kuśamūlapuṇyābhisaṃ[skārāṇi
            (<span class="bold">Dutt 137</span>) yāvat prathamadhyānabhāvanā] yāvat saṃjñāvedayitanirodhabhāvanā yāvat srota-āpattiphala-sākṣātkṛ[tiryāvadaparāṇi
            kuśalamūlapuṇyābhisaṃskārāṇi etarhi kṛtāni anāgate karaṇīyāni vā mama saddharmapradīpaprajvālana-puṇyābhisaṃskārāṇi
            sarvametad yuṣmākaṃ haste parindāmi /]</p>
         
         
         <p>..... ..... ..... .....
            ..... ..... ..... .....</p>
         
         
         <p>asya dharmaparyāyasya prakāśanārthaṃ [dharmabhāṇakaṃ pudgalaṃ saṃco]dayiṣyāmaḥ / dharmabhāṇaka-dharmaśrāvaṇikānāṃ
            dhanadhānyasarvabhogasampad vivṛddhiṃ sādhayiṣyāmaḥ / avipralopadharmaṃ jinaśāsanaṃ
            saṃdhārayiṣyāmaḥ / atha khalu[sarve buddhā bhagavantaḥ sarveṣāṃ manuṣyāmanuṣyāṇāṃ
            sādhukāraṃ pradaduḥ /]</p>
         
         
         <p>atha kautūhaliko bodhisattvo mahāsattvastaṃ śākyamuniṃ tathāgataṃ[paryeṣate / kiṃ
            bhagavan mārakoṭyaḥ saparivārāḥ samāgatāḥ /] bhagavānāha / sarve saparivārāḥ / [atha
            khalu] kautūhaliko bodhisattvaḥ [āha / kiṃ saparivārā mārā triratne labdhaprasādāḥ]
            / bhagavānāha / kulaputrāyaṃ khalu māraḥ pāpīmān sahasraparivāro 'labdhaprasādaḥ [kupitaḥ
            anāttamanā vartamāne anāgatakāle 'pi (<span class="bold">Dutt 138</span>) yāvadeṣo 'vatāraprekṣī avatāragaveṣī saddharmanetrīvipralopārthaṃ [prayatyate /
            ..............tathā] ............ekaviṃśatiparivārā ete alabdhaprasādāḥ kupitāḥ anāttamanā
            [vartamāne anāgatakāle 'pi yāvat saddharma]netrīpravistāraḥ tāvadete mama śāsane avatāraprekṣiṇaḥ
            avatāragaveṣiṇaḥ [saddharmanetrīvipralopārthaṃ prayatyate / tat kasya hetoḥ / pūrva]vairādhiṣṭhitatvādanavaropitakuśalamūlatvādakalyāṇamitraparigṛhītatvāt......
            [nirvāṇasukhe alabdhaprasādatvāt praṇidhānaparigatatvāt] cittena cittaṃ na saṃdadati
            na prasīdanti na saṃtiṣṭhanti na pramādyanti / [buddhānāṃ mahāsannipātaṃ dṛṣṭvā gambhīrāṃ
            dhāraṇīṃ śru]tvānenaivaṃ hetunā paścācchraddhāṃ pratilapsyate / anuttarāyāṃ samyak
            saṃbodhau [prasādaṃ lapsyate /</p>
         
         
         <p>atha kautūhaliko bodhisattvaḥ āha / bhagavannayaṃ] dharmaparyāyo 'navaruptakuśalamūlānāmapi
            sattvānāṃ sacet.....śravaṇamārge nadet teṣāṃ .....[anuttarāyāṃ samyaksaṃbo]dhau cittamutpādayet
            / tena khalu punaḥ samayena nāgadatto nāma māraḥ pūrva........nuttarāyāṃ samyak saṃbodhau
            / sa maharṣiveṣeṇa śākyamuninā.....</p>
         
         
         <p>[mahāsannipātaratnaketudhāraṇīsūtraṃ samāptam //]</p>
         
         
         </div>
   </body>
</html>